<doc id="619149" url="https://pl.wikipedia.org/wiki?curid=619149" title="Ruben (postać biblijna)">
Ruben (postać biblijna)

Ruben (hebr.: רְאוּבֵן) – postać biblijna z Księgi Rodzaju. Najstarszy syn Jakuba i Lei.
Etymologia tego imienia jest ludowa, oparta na dalekim podobieństwie dźwięków hebrajskich (Re’uben) – „wejrzał na ucisk”. Znaczenie imienia jest ściśle związane z okolicznościami, w jakich Ruben się narodził. Bóg Jahwe obdarował Leę synem, gdyż Jakub bardziej miłował Rachelę – jej siostrę (por. Rdz 29,16-32). Jahwe okazywał Lei łaskę, dzięki czemu Ruben i jego pięciu rodzonych braci – Symeon, Lewi, Juda, Issachar i Zebulon – dali początek połowie plemion izraelskich. Pozostałych sześciu synów Jakuba (Józef, Beniamin, Dan, Naftali, Gad i Aszer) było przyrodnimi braćmi Rubena (por. Rdz 35,23-26).
Ruben próbował uratować życie Józefa, kiedy jego bracia planowali jego zabicie (por. Rdz 37,18-22). Wiele lat później w Egipcie zaoferował swoich dwóch synów jako zakładników gwarantujących bezpieczeństwo Beniamina (por. Rdz 42,37). Ruben był ojcem pokolenia Izraela, nazwanego od jego imienia Rubenitami.
Wcześniej jeszcze Biblia (Rdz 35, 22) wspomina też, że kiedy Jakub rozbił swoje namioty koło Migdal-Eder, Ruben uwiódł jedną z drugorzędnych żon swojego ojca – niewolnicę Bilhę i obcował z nią. Jakub musiał boleśnie odczuć tę zniewagę, o czym świadczą słowa, jakie wypowiedział do syna na łożu śmierci:
Według rastafarian każdy rasta urodzony w kwietniu należy do domu Reuben.

</doc>
<doc id="619150" url="https://pl.wikipedia.org/wiki?curid=619150" title="The Blood Divine">
The Blood Divine

The Blood Divine – brytyjska grupa muzyczna wykonująca doom metal. Powstała 1995 roku z inicjatywy Paula i Benjamina Ryanów tuż po odejściu z grupy Cradle of Filth, dla której zrealizowali dwa albumy. Niedługo potem do grupy dołączył znany z występów w grupie Anathema wokalista Darren White oraz perkusista William Sarinson i basista Steve Maloney.
Pierwsze wydawnictwo pt. "Awaken" ukazało się w rok po powstaniu zespołu nakładem Peaceville Records. Muzycy szybko przystąpili do prac nad następcą debiutanckiego albumu, zatytułowany "Mystica" ukazał się w 1997 roku. W kwietniu 1998 roku grupę opuścił Benjamin Ryan, wraz z którego odejściem grupa zakończyła działalność.
W 2002 roku ukazała się kompilacja nagrań pt. "Rise Pantheon Dreams" zawierająca utwory z dwóch albumów oraz wcześniej niepublikowane nagrania zespołu "Revolt" i "Forever Belongs" oraz koncertowe wersje kompozycji "Aureole" w tym cover The Osmonds "Crazy Horses".

</doc>
<doc id="619151" url="https://pl.wikipedia.org/wiki?curid=619151" title="Sampsa Astala">
Sampsa Astala

Sampsa Astala pseudonim Kita, Stala (ur. 23 stycznia 1974 w Vantaa) – fiński muzyk, wokalista, autor tekstów i piosenek, a także producent muzyczny. Sampsa Astala znany jest przede wszystkim z występów w zespole rockowym Stala &amp; So. w którym śpiewa od 1997 roku. W latach 2000–2010 był perkusistą w zespole Lordi. Muzyk gościł ponadto m.in. na płytach takich wykonawców i zespołów jak: Crazy World, Iconcrash, Thunderstone, Hanna Pakarinen, Janne Leino i Peer Günt. 

</doc>
<doc id="619152" url="https://pl.wikipedia.org/wiki?curid=619152" title="Université Blaise-Pascal">
Université Blaise-Pascal

Université Blaise-Pascal (Université de Clermont-Ferrand II) – jeden z dwóch uniwersytetów w Clermont-Ferrand, na którym studiuje 15,7 tys. studentów (2004).
Pierwsza szkoła wyższa istniała między XII a XIV wiekiem w Billom, niedaleko Clermont. W XVI wieku biskup Clermont założył uniwersytet w Issoire, ale po protestach uniwersytetu paryskiego został on zamknięty w 1520. Dopiero w 1681 król zezwolił na otwarcie w Clermont szkoły medycznej. W 1808 otwarto wydział filozoficzny, zawieszony jednak w okresie Restauracji.
Podczas II wojny światowej uniwersytet w Clermont-Ferrand przyjął profesorów i studentów z uniwersytetu w Strasburgu, okupowanego wówczas przez III Rzeszę. 25 listopada 1943 budynki uniwersyteckie otoczyło gestapo, poszukując uciekinierów z Alzacji i Lotaryngii. W czasie aresztowania około 50 osób, zginął jeden z profesorów.
Wprowadzona po 1968 reforma uniwersytetów doprowadziła do sporów w miejscowym środowisku akademickim. W 1976 nastąpił podział na dwa uniwersytety: Clermont-Ferrand I, który zachował wydziały prawa, ekonomii i medycyny, a także jeden instytut technologiczny oraz Clermont-Ferrand II, który przejął wydziały filozoficzny, nauk społecznych, nauk ścisłych i nauk o Ziemi. Ten drugi przyjął imię związanego z miastem uczonego Blaise’a Pascala.
Uczelnia połączyła się z Université d’Auvergne w 2017 roku, tworząc Université Clermont-Auvergne.
Struktura.
Obecnie w skład uniwersytetu wchodzi 5 wydziałów, 3 szkoły inżynierów i 7 instytutów.

</doc>
<doc id="619153" url="https://pl.wikipedia.org/wiki?curid=619153" title="Université Blaise Pascal">
Université Blaise Pascal



</doc>
<doc id="619154" url="https://pl.wikipedia.org/wiki?curid=619154" title="Université de Clermont-Ferrand I">
Université de Clermont-Ferrand I



</doc>
<doc id="619155" url="https://pl.wikipedia.org/wiki?curid=619155" title="Universite Blaise-Pascal">
Universite Blaise-Pascal



</doc>
<doc id="619156" url="https://pl.wikipedia.org/wiki?curid=619156" title="Symeon (postać biblijna)">
Symeon (postać biblijna)

Symeon () – postać biblijna z Księgi Rodzaju, drugi syn Jakuba i Lei.
Kiedy Symeon wraz z braćmi udał się do Egiptu, by kupić ziarno, został tam jako zakładnik, żeby bracia przyprowadzili ze sobą Beniamina. Symeon był ojcem jednego z dwunastu pokoleń Izraela.
Wcześniej Księga Rodzaju wspomina o Symeonie przy okazji incydentu do jakiego doszło w mieście Sychem. Jakub przybył do Sychem z zamiarem osiedlenia się. Pewnego dnia jego córka Dina wybrała się do miasta. Została tam porwana i zgwałcona przez syna tamtejszego władcy Chamora, który nosił imię Sychem (tak jak miasto). Chamor, ojciec Sychema przybył do Jakuba i jego synów z przeprosinami. Tłumaczył mu, że jego syn zakochał się w Dinie i prosi o jej rękę. Obiecał zapłacić rekompensatę. Oprócz tego zaprosił rodzinę Jakuba by osiedliła się w jego ziemi i by jego synowie wzięli sobie za żony mieszkanki Sychem. Symeon i jego brat Lewi oświadczyli wówczas obłudnie, że wyrażają zgodę, ale by tak się stało mężczyźni mieszkający w Sychem muszą się obrzezać. Chamor przystał na to. Gdy na trzeci dzień po obrzezaniu mężczyźni z Sychem „doznawali wielkiego bólu” Symeon i Lewi zdradziecko wdarli się do bezbronnego miasta mordując wszystkich mężczyzn, a kobiety i dzieci uprowadzając w niewolę. Równocześnie złupili miasto ze wszelkich bogactw.
Jakub dowiedziawszy się o dokonanej zbrodni rzekł do synów: „Sprowadziliście na mnie nieszczęście, bo przez was będą mnie mieć w nienawiści mieszkańcy tego kraju, Kananejczycy i Peryzzyci […] jeżeli oni wystąpią razem przeciwko mnie, poniosę porażkę – zginę ja i cała moja rodzina”. Synowie odpowiedzieli: „Czyż [mieliśmy pozwolić na to, by] się obchodzono z naszą siostrą jak z nierządnicą?”.
Na łożu śmierci Jakub wyrzekł do Symeona i Lewiego następujące słowa:

</doc>
<doc id="619157" url="https://pl.wikipedia.org/wiki?curid=619157" title="NGC 5457">
NGC 5457



</doc>
<doc id="619158" url="https://pl.wikipedia.org/wiki?curid=619158" title="Symeon Starzec">
Symeon Starzec

Symeon, Simeon – postać biblijna występująca w Ewangelii św. Łukasza, święty kościoła katolickiego i prawosławnego.
Najczęściej spotykamy się z nim w Uroczystość Ofiarowania Pańskiego. Symeon chciał ujrzeć Zbawiciela i Bóg obiecał mu, że nie umrze dopóki nie zobaczy Jezusa. Gdy Maryja i Józef przyszli ofiarować Jezusa Bogu, Symeon ujrzał ich i rozpoznał w dziecku zbawienie. Z radością krzyczał:
&lt;poem&gt;
„Teraz, o Władco, pozwól odejść słudze Twemu w pokoju,
według Twojego słowa.
Bo moje oczy ujrzały Twoje zbawienie,
któreś przygotował wobec wszystkich narodów:
światło na oświecenie pogan
i chwałę ludu Twojego, Izraela” (Łk 2, 29-32).
Przepowiedział on również Maryi, że jej serce przeszyje miecz boleści.
Jego modlitwa znana jest jako Nunc Dimittis.
&lt;/poem&gt;
Wspominany jest 2 lutego / 18 lutego.
Ikonografia.
Przedstawiany jest jako starzec w długich szatach, z długą siwą brodą. Trzyma zazwyczaj laskę. Czasami jest przedstawiany w towarzystwie Anny i Świętej Rodziny.
Źródło: 

</doc>
<doc id="619159" url="https://pl.wikipedia.org/wiki?curid=619159" title="NGC 4736">
NGC 4736



</doc>
<doc id="619160" url="https://pl.wikipedia.org/wiki?curid=619160" title="NGC 4552">
NGC 4552



</doc>
<doc id="619164" url="https://pl.wikipedia.org/wiki?curid=619164" title="Lewi">
Lewi

Lewi (hebr. לֵוִי) – postać biblijna z Księgi Rodzaju.
Jest to trzeci syn Jakuba i Lei. Jego potomkowie utworzyli plemię Lewitów. Zostali oni wybrani na miejsce wszystkich pierworodnych Izraelitów, by służyć Bogu w Przybytku, a później w Świątyni.
Księga Rodzaju wspomina o Lewim przy okazji incydentu, do jakiego doszło w mieście Sychem. Jakub przybył do Sychem z zamiarem osiedlenia się. Pewnego dnia jego córka Dina wybrała się do miasta. Została tam porwana i zgwałcona przez syna tamtejszego władcy Chamora, który nosił imię Sychem (tak jak miasto). Chamor, ojciec Sychema przybył do Jakuba i jego synów z przeprosinami. Tłumaczył mu, że jego syn zakochał się w Dinie i prosi o jej rękę. Obiecał zapłacić rekompensatę. Oprócz tego zaprosił rodzinę Jakuba, by osiedliła się w jego ziemi i by jego synowie wzięli sobie za żony mieszkanki Sychem.
Lewi i jego brat Symeon oświadczyli wówczas, że wyrażają zgodę, ale by tak się stało – mężczyźni mieszkający w Sychem muszą się obrzezać. Chamor przystał na to. Gdy na trzeci dzień po obrzezaniu mężczyźni z Sychem „doznawali wielkiego bólu”, Symeon i Lewi wdarli się do bezbronnego miasta mordując wszystkich mężczyzn, a kobiety i dzieci uprowadzając w niewolę. Równocześnie złupili miasto ze wszelkich bogactw.
Jakub dowiedziawszy się o dokonanej zbrodni rzekł do synów: „Sprowadziliście na mnie nieszczęście, bo przez was będą mnie mieć w nienawiści mieszkańcy tego kraju, Kananejczycy i Peryzzyci […] jeżeli oni wystąpią razem przeciwko mnie, poniosę porażkę – zginę ja i cała moja rodzina”. Synowie odpowiedzieli: „Czyż [mieliśmy pozwolić na to, by] się obchodzono z naszą siostrą jak z nierządnicą?”.
Na łożu śmierci Jakub wyrzekł do Symeona i Lewiego następujące słowa:
Synami Lewiego byli Kehat, Gerszon i Merari, ponadto Lewi był dziadkiem Amrama oraz pradziadkiem Mojżesza.

</doc>
<doc id="619165" url="https://pl.wikipedia.org/wiki?curid=619165" title="Lānaʻi">
Lānaʻi

Lānaʻi – wyspa należąca do Hawajów. Jest szóstą co do wielkości hawajską wyspą. Znana również jako Wyspa Ananasów, ze względu na dużą liczbę ich plantacji w przeszłości.
Powierzchnia Lanaʻi wynosi 364 km², a żyje na niej około 3000 osób.
W 2012 roku 98% powierzchni wyspy zakupił Larry Ellison – Prezes Oracle Corporation.

</doc>
<doc id="619166" url="https://pl.wikipedia.org/wiki?curid=619166" title="Christian IV">
Christian IV



</doc>
<doc id="619168" url="https://pl.wikipedia.org/wiki?curid=619168" title="Supercopa Sudamericana 1992">
Supercopa Sudamericana 1992

V Supercopa Sudamericana 1992
1/8 finału (30.09 i 7.10).
 Boca Juniors Buenos Aires – Estudiantes La Plata 2:1 i 0:1, karne 3:4 (pierwszy mecz 29.09)
 Santos FC – São Paulo 1:1 i 1:4 (mecze 29.09 i 10.10)
 CSD Colo-Colo Santiago – Olimpia Asunción 1:0 i 0:1, karne 2:3
 Argentinos Juniors Buenos Aires – River Plate Buenos Aires 1:2 i 0:3
 Peñarol Montevideo – Nacional Montevideo 2:2 i 0:1
 Racing Buenos Aires – Independiente Buenos Aires 2:1 i 0:0 (mecze 2.10 i 8.10)
 Grêmio Porto Alegre – CR Flamengo Rio de Janeiro 1:1 i 0:1 (mecze 8.10 i 10.10)
 Atlético Nacional Medellín – Cruzeiro Esporte Clube Belo Horizonte 1:1 i 0:8 (mecze 8.10 i 15.10)
1/4 finału (21.10 i 28.10).
 São Paulo – Olimpia Asunción 1:2 i 0:1 (pierwszy mecz prawdopodobnie 20.10)
 Cruzeiro Esporte Clube Belo Horizonte – River Plate Buenos Aires 2:0 i 0:2, karne 5:4
 CR Flamengo Rio de Janeiro – Estudiantes La Plata 1:0 i 1:1 (mecze 22.10 i 30.10)
 Racing Buenos Aires – Nacional Montevideo walkower dla Racingu (Nacional wycofał się z powodu strajku piłkarzy)
1/2 finału (4.11 i 11.11).
 CR Flamengo Rio de Janeiro – Racing Buenos Aires 3:3 i 0:1
 Olimpia Asunción – Cruzeiro Esporte Clube Belo Horizonte 0:1 i 2:2
Finał.
 Cruzeiro Esporte Clube Belo Horizonte – Racing Buenos Aires 4:0 i 0:1
18 listopada 1992 Belo Horizonte Estádio Mineirão (102 tys.)
 Cruzeiro Esporte Clube Belo Horizonte – Racing Buenos Aires 4:0(1:0)
Sędzia: Jose Torres(Kolumbia)
Bramki: Roberto Gaucho 2, Luis Fernando, Boiaidero / –
Czerwone kartki: – / Zaccanti 56, Borelli 79
Cruzeiro Esporte Clube: Paulo Cesar – Paulo Roberto, Celio Lucio, Luizinho, Nonato, Douglas, Luis Fernando, Boiaidero, Renato Gaucho, Betinho, Roberto Gaucho
Racing Club de Avellaneda: Roa – Reinoso, Borelli, Zaccanti, Distefano, Matosas (F.Torres), Costas, Guendulain, Paz, C. Garcia, Graciano(Vallejos)
25 listopada 1992 Avellaneda Estadio El Cilindro (35 tys.)
 Racing Buenos Aires – Cruzeiro Esporte Clube Belo Horizonte 1:0(0:0)
Sędzia: Juan Escobar (Paragwaj)
Bramki: C. Garcia (z karnego)
Czerwone kartki: C.Garcia 88 / –
Racing Club de Avellaneda: Roa – Reinoso, Vallejos (F. Torres), Distefano, Costas, Matosas (Cabrol), Paz, Guendulain, C. Torres, C. Garcia, Graciani
Cruzeiro Esporte Clube: Paulo Cesar – Paulo Roberto, Luisinho, Celio Lucio, Nonato, Douglas, Luis Fernando, Boiadeiro, Renato, Roberto Gaucho (Arle), Betinho

</doc>
<doc id="619169" url="https://pl.wikipedia.org/wiki?curid=619169" title="Juda (postać biblijna)">
Juda (postać biblijna)

Juda (hebr. יְהוּדָה) – postać biblijna z Księgi Rodzaju. Był to czwarty syn Jakuba i Lei. Miał pięciu synów: trzech ze swoją żoną, Kananejką Bat-Szuy – Era, Onana i Szelę oraz dwóch ze swoją synową Tamar – Peresa i Zeracha.
Przekonał on swoich braci, aby sprzedać najmłodszego z nich, Józefa handlarzom ismaelickim udającym się do Egiptu, a nie zabijać go (gdyż planowali go zabić, a ciało wrzucić do studni).
Po tych wypadkach Juda pojął za żonę Kananejkę, z którą miał trzech synów. Dalsze okoliczności sprawiły, że począł dwóch synów bliźniaków ze swojej synowej Tamar (Peresa i Zeracha).
Jakub w ostatnich słowach do Judy obiecał mu przyszłe królestwo; ponadto przywileje pierworództwa przeszły na ród Judy z rodu Rubena, który „wszedł na łoże ojca swego” (współżył z jego nałożnicą).
Według Biblii z potomków Judy (tzw. pokolenia Judy) wywodzą się m.in. król Dawid, Salomon i Jezus Chrystus.

</doc>
<doc id="619171" url="https://pl.wikipedia.org/wiki?curid=619171" title="Błażej Pascal">
Błażej Pascal



</doc>
<doc id="619172" url="https://pl.wikipedia.org/wiki?curid=619172" title="Zabulon">
Zabulon

Zabulon, Zebulon (hebr. זבולון) – postać biblijna z Księgi Rodzaju.
Był szóstym synem Jakuba i Lei. Założyciel jednego z dwunastu pokoleń Izraela.

</doc>
<doc id="619177" url="https://pl.wikipedia.org/wiki?curid=619177" title="Beniamin (postać biblijna)">
Beniamin (postać biblijna)

Beniamin () – postać biblijna z Księgi Rodzaju.
Najmłodszy syn Jakuba (nazywanego też Izraelem) i Racheli, która umarła w czasie porodu, lecz zdążyła nadać synowi imię Benoni, co oznacza „syn mojej boleści". Imię Beniamin („syn szczęścia") nadał mu później Jakub, dla którego był najmłodszym, ulubionym synem (stąd późniejsze określenie "beniaminek"). 
Wraz ze swoim bratem, Józefem, cieszył się szczególnymi względami ojca. Zazdrośni bracia sprzedali Józefa do Egiptu. Kiedy po latach zamieszkali w Egipcie na dworze u Józefa, ten postanowił sprawdzić ich, czy będą tak samo okrutni wobec Beniamina jak wobec niego, ale bracia się zmienili.
Według Księgi Rodzaju synami Beniamina byli: Bela, Beker, Aszbel, Gera, Naaman, Echi, Rosz, Muppim, Chuppim i Ard. Księga Liczb podaje, że Naaman i Ard byli synami Beli, natomiast Echi nazwany jest Achiramem, a Rosz Szefufamem. Występuje też imię Chufam, zapewne chodzi o Chuppima. Beker, Gera i Muppim nie są wymienieni.
Pierwsza Księga Kronik ma jeszcze inną wersję. Tam Echi (Achiram) nazwany jest Achrachem, a synami Beli byli również Gera i Rosz (Szefufam). Pojawiają się też imiona Noch i Raf. Jedno z dwunastu pokoleń Izraela zostało nazwane od imienia Beniamina.
Potomkami Beniamina byli m.in.: król Saul, Mardocheusz krewny Estery i Paweł z Tarsu.
Lokalna tradycja żydowska wskazuje jako grobowiec Beniamina budowlę w moszawie Newe Jamin w Izraelu. Jest to miejsce nawiedzane przez wyznawców judaizmu.

</doc>
<doc id="619178" url="https://pl.wikipedia.org/wiki?curid=619178" title="Silvia Pinal">
Silvia Pinal

Silvia Pinal Hidalgo (ur. 12 września 1931 w Guaymas) – meksykańska aktorka filmowa, teatralna i telewizyjna, producentka i polityk.
Zadebiutowała w 1948 rolą w filmie "Bamba".

</doc>
<doc id="619182" url="https://pl.wikipedia.org/wiki?curid=619182" title="Prędkość graniczna">
Prędkość graniczna

Prędkość graniczna (krytyczna) – maksymalna prędkość obiektu bezwładnie spadającego, w ośrodku niebędącym próżnią, przy której siła grawitacji (skierowana w dół) jest równoważona przez siłę oporu aerodynamicznego (skierowaną w górę). W wyniku równoważenia się sił obiekt porusza się (spada) ruchem jednostajnym.
Dla obiektu spadającego bezwładnie z prędkością chwilową większą niż jego prędkość graniczna (np. jeśli był wcześniej napędzany dodatkową siłą skierowana w dół, spadł z fragmentu atmosfery o mniejszej gęstości lub zmienił swój kształt), wartość prędkości będzie się zmniejszała do momentu zrównania się z prędkością graniczną.
Przykładowo, prędkość graniczna spadochroniarza w normalnej pozycji podczas swobodnego spadania z zamkniętym spadochronem wynosi około 56 m/s. Spadający człowiek będzie się poruszał ruchem niejednostajnie przyspieszonym (z powodu zwiększania się siły oporu), aż do osiągnięcia prędkości granicznej, co zajmie mu 12 s, podczas których przebędzie 452 m. Prędkość wzrośnie do około 90 m/s (prędkość graniczna sokoła wędrownego, nurkującego po swoją ofiarę), jeśli spadochroniarz schowa kończyny (zob. freeflying). Większość kropel deszczu spada z prędkością większą od granicznej, być może z powodu zderzeń pomiędzy nimi.
Obiekt osiąga prędkość graniczną, gdyż siła oporu, hamująca ruch rośnie wraz ze wzrostem prędkości, w przybliżeniu proporcjonalnie do kwadratu prędkości. Przy małej prędkości opór jest dużo mniejszy niż siła grawitacji, więc obiekt przyspiesza. Jeśli zwiększy się prędkość, opór rośnie do momentu w którym zrównoważy ciężar ciała. Opór zależy także od przekroju, dlatego obiekty o dużej jego powierzchni (np. spadochrony) mają mniejszą prędkość graniczą niż małe, ale o tej samej masie (np. cegły i kule armatnie).
Prędkość graniczna opisana jest wzorem:
gdzie:
Powyższy wzór wynika z równowagi siły oporu i siły grawitacji działającej na obiekt.
Gęstość atmosfery ziemskiej zmniejsza się wraz z wysokością o około 1% na 80 metrów, więc dla każdych 160 metrów spadania, prędkość „graniczna” zmniejsza się o 1%. Po osiągnięciu lokalnej prędkości granicznej, prędkość chwilowa zmniejsza się w celu dostosowania do lokalnej prędkości granicznej.

</doc>
<doc id="619183" url="https://pl.wikipedia.org/wiki?curid=619183" title="Dan (postać biblijna)">
Dan (postać biblijna)

Dan (hebr. „sędzia”) – postać biblijna z Księgi Rodzaju.
Syn Jakuba i Bilhy – niewolnicy Racheli. Jest on ojcem jednego z najmniejszych pokoleń Izraela – Danitów.
Plemię Dana jako jedyne nie jest wymienione w księdze Apokalipsy 7,5-8 (jest mowa o 144 000 opieczętowanych z wszystkich plemion Izraela). Wykluczono je prawdopodobnie dlatego, że popadło w bałwochwalstwo (por. Sdz 17) i dlatego nie mogło być już dłużej zaliczane do ludu Bożego. Zarówno w tradycji żydowskiej ("Testament Daniela" 5,6nn), jak i wczesnochrześcijańskiej (Ireneusz, "Adversus haereses" V,30,2), pojawiały się poglądy, że apokaliptyczny przeciwnik (w chrześcijaństwie antychryst) będzie pochodził z pokolenia Dana.

</doc>
<doc id="619184" url="https://pl.wikipedia.org/wiki?curid=619184" title="X3D">
X3D

X3D () – wolny od tantiem standard ISO/IEC służący do deklaratywnej reprezentacji komputerowej grafiki 3D. Wsparcie skryptowych formatów plików obejmuje XML, ClassicVRML, Compressed Binary Encoding (CBE) i podstawowe kodowanie JSON. X3D został następcą Virtual Reality Modeling Language (VRML) w roku 2001. X3D wprowadza rozszerzenia do VRML (np. CAD, Geospatial, GeoVRML, Humanoid animation, NURBS itp.), zdolność do kodowania sceny zarówno w składni XML, jak i w składni analogicznej do składni programu Open Inventor używanej w VRML97, lub też w formatowaniu binarnym, a także rozszerzone interfejsy programowania aplikacji (API).
Rozszerzenie X3D wspiera wielostopniowy i wieloteksturowy rendering, ono także obsługuje cieniowanie w oparciu o mapy świetlne i mapy normalnych. Począwszy od 2010 X3D zaczął wspierać odroczone architektury renderingu. Obecnie X3D może importować SSAO, CSM i Realtime Environment Reflection/Lighting, ale nie musi troszczyć się bardzo o liczbę wielokątów. Użytkownik może również używać optymalizacji w tym BSP/QuadTree/OctTree lub redukcji trójkątów w scenie X3D.
X3D może współdziałać z innymi standardami Open Source, w tym XML, DOM i XPath. Użytkownik może łatwo rozwijać narzędzia treści takie jak eksporter i edytor, te narzędzia 3D czynią tworzenia treści i optymalizację łatwymi zadaniami.
Standaryzacja.
X3D definiuje szereg profili (zestawów komponentów) dla różnych poziomów obsługi, takich jak X3D Core, X3D Interchange, X3D Interactive, X3D CADInterchange, X3D Immersive, X3D Geospatial i X3D Full. Producenci przeglądarek mogą zdefiniować własne rozszerzenia komponentów przed zgłoszeniem ich do standaryzacji przez Konsorcjum Web3D. Formalna recenzja i akceptacja jest wtedy dokonywana przez International Organization for Standardization (ISO) oraz przez International Electrotechnical Commission (IEC).
Współpraca i porozumienia o współpracy są także na miejscu pomiędzy Web3D Consortium i World Wide Web Consortium (W3C), Open Geospatial Consortium (OGC), Digital Imaging and Communications in Medicine (DICOM) i Khronos Group.
Podzbiorem X3D jest XMT-A, wariant XMT zdefiniowany w MPEG-4 Część 11. Został on skonstruowany w celu ustanowienia połączenia między X3D i treścią 3D w MPEG-4 (BIFS)
Abstrakcyjna specyfikacja dla X3D (ISO/IEC 19775) została po raz pierwszy zatwierdzona przez ISO w 2004 roku. Kodowania XML i ClassicVRML dla X3D (ISO/IEC 19776) zostały po raz pierwszy zatwierdzone w 2005 roku. Powyższe zagadnienia są omówione na stronie X3D FAQ – „What is the status of the X3D specification?”.
Aplikacje.
Istnieje szereg aplikacji, z których większość z nich jest programami o otwartym kodzie źródłowym, które natywnie przetwarzają i interpretują pliki X3D, w tym edytor grafiki 3D i animacji Blender i klient świata wirtualnego Project Wonderland Sun Microsystems. Applet X3D jest oprogramowaniem, które działa w przeglądarce internetowej i wyświetla zawartość w 3D używając technologii grafiki 3D OpenGL do wyświetlania treści X3D w kilku różnych przeglądarkach (IE, Safari, Firefox) poprzez kilka różnych systemów operacyjnych (Windows, Mac OS X, Linux). Jednak zastosowanie X3D nie zyskało szerszej popularności jaką mają inne, bardziej popularne i własnościowe aplikacje programowe, takie jak Second Life.
W dekadzie 2000, wiele firm takich jak Bitmanagement udoskonaliło poziom jakości efektów wirtualnych w X3D do poziomu jakości DirectX 9.0c, chociaż za cenę używania własnościowych rozwiązań. Wszystkie główne cechy w tym modelowanie gry są już od dawna gotowe. Zaliczają się do nich wielościeżkowe renderowanie z niskopoziomowymi ustawieniami Bufor Z, BlendOp, AlphaOp, Stencil, Multiteksturowanie, Cieniowanie ze wsparciem dla HLSL oraz GLSL, Renderowanie do tekstur w czasie rzeczywistym, wsparcie dla Multi Render Target (MRT) i postprocesingu. Wiele dem pokazuje że X3D od dawna wspiera mapy świetlne, mapowanie normalnych, SSAO, CSM oraz odbicia środowiskowe w czasie rzeczywistym, wraz z innymi efektami wirtualnymi.
Walcząc o stanie się standardem 3D dla sieci internetowej, X3D jest zaprojektowany jako standard nadający się do zintegrowania ze stronami HTML 5, na tej samej zasadzie jak będące z nimi zintegrowane inne standardy XML, takie jak już tam zaimplementowane MathML i SVG. X3DOM jest proponowanym modelem składni i jego implementacja jako biblioteka skryptowa która pokazuje jak ta integracja może być osiągnięta bez wtyczki przeglądarkowej, używa tylko WebGL i JavaScript.
Przykład.
&lt;?xml version="1.0" encoding="UTF-8"?&gt;
&lt;!DOCTYPE X3D PUBLIC "ISO//Web3D//DTD X3D 3.2//EN"
 "http://www.web3d.org/specifications/x3d-3.2.dtd"&gt;
&lt;X3D profile="Interchange" version="3.2"
 xmlns:xsd="http://www.w3.org/2001/XMLSchema-instance"
 xsd:noNamespaceSchemaLocation="http://www.web3d.org/specifications/x3d-3.2.xsd"&gt;
&lt;Scene&gt;
 &lt;Shape&gt;
 &lt;IndexedFaceSet coordIndex="0 1 2"&gt;
 &lt;Coordinate point="0 0 0 1 0 0 0.5 1 0"/&gt;
 &lt;/IndexedFaceSet&gt;
 &lt;/Shape&gt;
&lt;/Scene&gt;
&lt;/X3D&gt;
Reprezentacja VRML jest taka sama jak powyższy przykład, z wyjątkiem zmiany linii wersji na treść odzwierciedlającą profil X3D (codice_1).
Dla formatów binarnego i JSON, do obejrzenia jest lista narzędzi.

</doc>
<doc id="619185" url="https://pl.wikipedia.org/wiki?curid=619185" title="Racing Buenos Aires">
Racing Buenos Aires



</doc>
<doc id="619187" url="https://pl.wikipedia.org/wiki?curid=619187" title="Naftali (postać biblijna)">
Naftali (postać biblijna)

Naftali, Neftali (hebr. נַפְתָּלִי – dosł. „moja walka”) – postać biblijna z Księgi Rodzaju.
Drugi syn Jakuba i Bilhy, niewolnicy Racheli. Imię nadała mu Rachela na znak swojego zwycięstwa ze swoją siostrą Leą. Protoplasta jednego z Dwunastu Plemion Izraela.
Według rastafarian z ruchu 12 Plemion Izraela, każdy rasta urodzony w styczniu należy do domu Napthali.

</doc>
<doc id="619191" url="https://pl.wikipedia.org/wiki?curid=619191" title="Jędker">
Jędker

Jędker, właściwie Andrzej Wawrykiewicz (ur. 1977 w Warszawie), znany także jako Jędker Realista – polski raper, wokalista i producent muzyczny. Członek Akademii Fonograficznej ZPAV. Andrzej Wawrykiewicz znany jest przede wszystkim z wieloletnich występów w zespole hip-hopowym WWO, którego był współzałożycielem. Współtworzył także duet producencki wraz z Adamem „Wolffshantze” Wilkiem pod nazwą L.A.B.Z. oraz projekt RealHood. W latach 1997–2011 był członkiem kolektywu ZIP Skład. W latach 90. był również członkiem grupy Fundacja nr 1. Od 2006 do 2013 roku występował w zespole muzyki tanecznej pod nazwą Monopol. Od 2018 roku prowadzi także solową działalność artystyczną.
Jędker współpracował ponadto m.in. z takimi wykonawcami jak: Zipera, Mor W.A., Brahu, Numer Raz, Eldo, Pono, Bosski Roman, Popek, DJ Decks, Robert M, Fu, TPWC oraz HiFi Banda. Poza działalnością artystyczną prowadził krótkotrwałą wytwórnię muzyczną Entyrecords LTD.
Działalność artystyczna.
Andrzej Wawrykiewicz działalność artystyczną rozpoczął w 1996 roku w formacji Fundacja nr 1. Rok później wraz z zespołem, a także członkami TPWC utworzył kolektyw ZIP Skład. Początkowo działalność grupy była skupiona w artystycznym podziemiu. Debiut fonograficzny rapera znalazł się na wydanej w 1998 roku kompilacji "Hiphopowy raport z osiedla w najlepszym wykonaniu". Na płycie ukazały się dwa utwory ZIP Skład: „Koncerty” i „Nie warto”. Także w 1998 roku ZIP Skład gościł na płycie prekursorów hip-hopu w Polsce – zespołu Wzgórze Ya-Pa 3 pt. "Ja mam to co ty". Następnie formacja podpisała kontrakt z należącą do Krzysztofa Kozaka wytwórnią R.R.X. W efekcie powstał debiutancki album grupy pt. "Chleb powszedni", który ukazał się 6 września 1999 roku.
Również w 1999 roku, Jędker wraz z Sokołem założył zespół WWO. Debiutancki album duetu zatytułowany "Masz i pomyśl" ukazał się 6 września 2000 roku. Materiał dotarł do 31. miejsca zestawienia OLiS. Gościnnie w nagraniach wzięli członkowie ZIP Składu, w tym m.in. Pono, Koras i Fu, a także DJ 600V, DJ Deszczu Strugi, Włodi i Pele znani z grupy Molesta Ewenement. Z wydanej przez koncern BMG płyty pochodziły przeboje „Obejrzyj sobie wiadomości” i „Jeszcze będzie czas” notowane na Szczecińskiej Liście Przebojów Polskiego Radia. Do piosenek powstały także teledyski. W międzyczasie Jędker wystąpił gościnnie na debiutanckim albumie Mor W.A. pt. "Te słowa mówią wszystko". Zwrotki rapera znalazły się w utworze „To czego nie chcą...”.
W 2002 roku, jako trio, z DJ-em Deszczu Strugi w składzie grupa zrealizowała drugi album pt. "We własnej osobie". Materiał ukazał się 28 października nakładem należącej do Sokoła oficyny Prosto. Produkcje albumu podjęli się m.in. Waco, WhiteHouse oraz Noon. Płyta dotarła do 8. miejsca zestawienia OLiS, najwyższego w historii działalności WWO. Na albumie znalazł się prawdopodobnie najpopularniejszy utwór grupy pt. „Damy radę”. Piosenka znalazła się w zestawieniach Szczecińskiej Listy Przebojów oraz programu 30 ton – lista, lista przebojów, odpowiednio na 2. i 23. miejscu. Wydawnictwo uzyskało także nominację do nagrody polskiego przemysłu fonograficznego Fryderyka. Jędker natomiast gościł w międzyczasie na płytach Pona – "Hołd" (2002) i Fusznika – "Futurum" (2002).
Kolejne dwa lata grupa intensywnie koncertowała. Jędker wraz z zespołem wziął udział m.in. w trasie „RBK Hip Hop Tour 2004”. Występy były promowane zrealizowaną w tym celu kompilacją różnych wykonawców "U ciebie w mieście". 15 listopada 2005 roku jednocześnie ukazały się dwie płyty WWO: "Życie na kredycie" według pomysłu Jędkera oraz "Witam was w rzeczywistości" według pomysłu Sokoła. Nagrania dotarły odpowiednio do 18. i 12 miejsca zestawienia OLiS. Po zakończonej w 2006 roku trasie koncertowej Jędker wyemigrował do Anglii. Raper nie zaprzestał jednak działalności artystycznej. Tego samego roku powołał projekt muzyki tanecznej pod nazwą Monopol, inspirowany dokonaniami Mory Kante i Sabriny Salerno. W 2007 roku ukazał się wyprodukowany przez Jędkera debiutancki nielegal Popka "Wyjęty spod prawa", rapera związanego z krakowskim zespołem Firma. Tego samego roku ukazał się debiut solowy Wawrykiewicza zatytułowany "Czas na prawdę". Wydana w Polsce płyta znalazła się na 28. miejscu listy OLiS.
Również w 2007 roku raper powołał wytwórnię Entyrecords LTD. Nakładem oficyny ukazał się drugi album Popka pt. "HeavyWeight". Pod koniec roku ukazał się debiut nowego projektu Sokoła TPWC – "Teraz pieniądz w cenie". Na płycie znalazł się utwór „W aucie” z gościnnym udziałem Franka Kimono, powstały według pomysłu Jędkera. Piosenka odniosła sukces komercyjny, jednakże w aranżacji bez zwrotek Wawrykiewicza. Przyczyną była jego nieobecność w trakcie prac nad teledyskiem. Ostatecznie obraz powstał do zremiksowanej wersji z gościnnym udziałem Freda. W 2008 roku ostatecznie uformował się skład zespołu Monopol. Rok później ukazał się pierwszy album formacji pt. "Product of Poland 100%". Pewną popularność zyskała pochodząca z płyty piosenka „Zodiak na melanżu”.
Drastyczna zmiana stylistyczna przysporzyła Jędkerowi fali krytyki, a także swoistego wykluczenia ze środowiska hip-hopowego. 2010 rok to ostatnie nagrania rapera i współprace z innymi artystami w stylistyce hip-hopowej. Jędker gościł w utworach „Dzień jak co dzień” oraz „I żeby było normalnie”, które znalazły się na kompilacji różnych wykonawców "Prosto Mixtape 600V". Także w 2010 roku ukazał się album z remiksami Monopolu pt. "Remixed in Poland". Materiał wydała należąca do rapera wytwórnia Entyrecords LTD. Na rynek muzyczny trafiła także reedycja debiutu ZIP Skład. Zaanonsowano także plan realizacji drugiej płyty formacji. Jednakże w wyniku kontrowersji narastających wokół osoby Jędkera, raper został usunięty ze składu w 2011 roku. 1 kwietnia, również 2011 roku ukazał się kolejny album Monopolu pt. "Eko". W międzyczasie Wawrykiewicz nawiązał współpracę z duetem Groovebusterz. Efektem była piosenka „Ta noc”, do której powstał również teledysk. Na początku 2013 roku zespół Monopol zakończył działalność.
Po wieloletniej przerwie Jędker wrócił z nowym wydawnictwem pt. "X". Płyta ukazała się 7 stycznia 2019 roku nakładem Wiör Rec.
Życie prywatne.
Studiował w Wyższej Szkole Humanistycznej im. Aleksandra Gieysztora w Pułtusku i Szkole Wyższej Psychologii Społecznej w Warszawie, jednakże żadnej z nich nie ukończył.
Po przerwaniu kariery muzycznej wyjechał z Polski, osiadł w Australii i zajął się surfingiem.

</doc>
<doc id="619194" url="https://pl.wikipedia.org/wiki?curid=619194" title="Gad (syn Jakuba)">
Gad (syn Jakuba)

Gad (hebr. גָּד) – postać biblijna z Księgi Rodzaju. Siódmy syn Jakuba i Zilpy (niewolnicy Lei), od którego wywodzi się pokolenie Izraela – Gadyci. Posiadał siedmiu synów: Sifiona, Chaggiego, Szuniego, Esbona, Eriego, Arodiego i Areliego.
Według rastafarian każdy rasta urodzony w listopadzie należy do domu Gad.

</doc>
<doc id="619196" url="https://pl.wikipedia.org/wiki?curid=619196" title="Bikila Abebe">
Bikila Abebe



</doc>
<doc id="619197" url="https://pl.wikipedia.org/wiki?curid=619197" title="Aser">
Aser

Aser (hebr. אָשֵׁר) – postać biblijna z Księgi Rodzaju, syn Jakuba i Zilpy. Miał sześciu synów oraz jedną córkę (Serach). Od niego wywodzi się jedno z pokoleń Izraela. Według tradycji dożył 123 lat.

</doc>
<doc id="619199" url="https://pl.wikipedia.org/wiki?curid=619199" title="Jan Fethke">
Jan Fethke

Jan Fethke (ur. 26 lutego 1903 w Opolu, zm. 16 grudnia 1980 w Berlinie) – śląski pisarz oraz reżyser i scenarzysta filmowy.
Życiorys.
Jan Fethke urodził się w rodzinie polskiego lekarza w Opolu. Jako nastolatek był zaangażowany w działalność powstańczą. Na początku lat dwudziestych studiował w Gdańsku. To właśnie wtedy zainteresował się filmem i językiem esperanto – swoimi największymi pasjami. W języku esperanto publikował pod pseudonimem Jean Forge. Karierę zawodową rozpoczął w Berlinie, ówczesnej stolicy europejskiej kinematografii. Pracował tam jako autor scenopisów i scenarzysta. Współpracował z filmowcami lewicowymi i Fritzem Langiem. Powieść Jana Fethke "Mr. Tot aĉetas mil okulojn" ("1000 oczu pana Totka") była podstawą scenariusza do filmu "Die 1000 Augen des Dr. Mabuse" ("Tysiąc oczu doktora Mabuse").
Po dojściu Hitlera do władzy wyemigrował do Polski, zachowując obywatelstwo niemieckie. W międzywojennej Polsce wyreżyserował kilka filmów oraz napisał kilkanaście scenariuszy. Po wybuchu II wojny światowej pozostał w Warszawie, współpracując z władzami okupacyjnymi. Jego postawa z tamtych czasów oceniana była bardzo niejednoznacznie. Według Isaja Dratwera Fethke był "ważnym funkcjonariuszem w administracji hitlerowskiej (szefem wydziału kultury) i dyrektorem biura reklamy „Tempo”".
W 1944 r. podczas realizacji filmu dokumentalnego „Praha” został aresztowany. Po zakończeniu wojny przyjął polskie obywatelstwo i podjął pracę w filmie polskim jako scenarzysta i reżyser.
W Życiu Warszawy w 1947 r. ukazał się artykuł poświęcony losom Fethkego w czasie okupacji cytujący list 15 funkcjonariuszy Filmu Polskiego, którzy twierdzili, że Fethke nie dopuścił się żadnej działalności antypolskiej. Artykuł przywołuje jednak wypowiedzi Fethkego z pism gadzinowych, m.in. Nowego Kuriera Warszawskiego, o charakterze antysemickim i prohitlerowskim.
Podczas 44. Światowego Kongresu Esperanto w Warszawie w 1959 r. Fethke nakręcił film "Verda stelo super Varsovio" ("Zielona gwiazda nad Warszawą"). Na początku lat 60. pozostał w Berlinie Zachodnim, gdzie pracował jako lektor języka esperanto. Był również autorem licznych publikacji w tym języku (w tym słowników i powieści). Współpracował z licznymi czasopismami esperanckimi, m.in. Literatura Mondo.
Literatura.
Utwory w języku esperanto:

</doc>
<doc id="619201" url="https://pl.wikipedia.org/wiki?curid=619201" title="Mladen Mladenović">
Mladen Mladenović

Mladen Mladenović (ur. 13 września 1964 w Rijece) – chorwacki piłkarz występujący na pozycji środkowego pomocnika. Jego atrybuty fizyczne z czasów, kiedy grał jeszcze w piłkę nożną to 178 cm i 76 kg. Posługuje się językiem chorwackim i hiszpańskim.
Kariera klubowa.
Karierę zaczynał w sezonie 1984/1985 w zespole NK Rijeka, z którym związana była cała jego późniejsza kariera. Mladenović w swoim premierowym sezonie w lidze jugosłowiańskiej wystąpił w 9 meczach, nie zdobył żadnego gola. Sezon 1985/1986 rozpoczął na wypożyczeniu w zespole NK Zadar, gdzie przeszedł z Rijeki. Tam otrzymywał więcej szans na grę - wystąpił 16 razy i zdobył aż 4 gole, a następna połówka sezonu to powrót do Rijeki i występy w 11 meczach, gdzie dołożył kolejne 2 trafienia. Sezon 1986/1987 nie był udany zarówno dla Rijeki, która zajęła dopiero 13. miejsce w lidze, a sam Mladenović wystąpił w zespole tylko 4 razy i nie pokonał bramkarza rywali ani razu. Sezon 1987/1988 był bardzo udany dla Mladenovicia, który stał się pierwszoplanową postacią zespołu NK Rijeka i wystąpił aż w 30 meczach i strzelił 5 goli. Sezon 1988/1989 był jeszcze bardziej udany, ponieważ Mladenović wystąpił w 33 meczach i strzelił aż 13 bramek, co było znakomitym osiągnięciem. Nic dziwnego, że kapitalną formę zawodnika zauważyli włodarze najlepszego zespołu pochodzącego z Chorwacji, Dinama Zagrzeb. Zawodnik zdobył tam także swoje pierwsze trofeum - wicemistrzostwo Jugosławii. Mladenović wystąpił w składzie zagrzebskiego klubu 28 razy, zdobywając 6 bramek. Sezon 1991/1992 zawodnik spędził w klubie Segunda División, CD Castellón. Warto zauważyć, że jako jeszcze bardzo młodzi gracze w barwach tego zespołu występowali m.in. Mutiu Adepoju czy Gaizka Mendieta. Mladenović wystąpił w 36 meczach zespołu, zdobywając 12 goli. Sezon 1992/1993 był już mniej udany - Castellon zajęło 17 pozycję w lidze, cudem ratując się od spadku, a i sam Mladenović nie grał zbyt wiele i wrócił do ojczyzny. Sezon 1993/1994 
to powrót do Rijeki i 6. miejsce w lidze. Rijeka przegrała w dwumeczu finałowym z zespołem Dinama Zagrzeb - Puchar Chorwacji powędrował do "niebieskich" którzy wygrali u siebie 2:0, by w rewanżu polec 0:1. Fenomenalnie spisywał się Mladenović, który w 31 występach strzelił aż 20 goli, ale do korony króla strzelców zabrakło aż 9 goli, którą zdobył Goran Vlaović. Nic więc dziwnego, że znakomite występy Mladena przyciągnęły uwagę austriackiego zespołu Austria Salzburg, którzy w sezonie 1994/1995 postanowili zatrudnić Mladenovicia. Sezon był znakomity - Mladenović wraz z drużyną zdobyli mistrzostwo Austrii i awansowali do Champions League. Wygrali także Superpuchar Austrii po zwycięstwie nad Austrią Wiedeń 2:1. Mladenović wystąpił w 31 meczach i zdobył 8 goli. Sezon 1995/1996 był bardzo dobry, ale już nie tak udany jak poprzedni dla Mladena - wystąpił tylko w 15 meczach, ale po raz kolejny błysnął dobrą dyspozycją strzelecką i ustrzelił 7 goli. Austria Salzburg spisała się fatalnie - z tronu mistrzowskiego spadli na 8. miejsce, nie powiodło im się także w Pucharze Austrii. Sezon 1996/1997 - zawodnik podjął decyzję o wyjeździe do Kraju Kwitnącej Wiśni, gdzie występował w zespole Gamba Osaka. Gamba zajęła tam jednak dopiero 12. miejsce, a sam zawodnik wystąpił w 20 meczach i zdobył aż 11 goli, co było prawie 1/3 wszystkich goli zdobytych przez Gambę. Sezon 1997/1998 był nieco bardziej udany, bo zespół z Osaki zajął 8. miejsce, ale sam zawodnik wrócił do Chorwacji już na samym początku sezonu - wrócił i zagrał w zespole Hajduka Split, z którym wywalczył wicemistrzostwo ligi chorwackiej. W połówce sezonu przeszedł jednak ponownie do zespołu NK Rijeka, gdzie jednak wystąpił tylko raz i pożegnał się, zakończając wspaniałą karierę zawodnika.
Mladenović po zakończeniu kariery, zdał egzaminy trenerskie na Akademii Wychowania Fizycznego w Zagrzebiu i poświęcił się pracy szkoleniowej. Obecnie jest trenerem III-ligowej drużyny NK Žminj.
Kariera reprezentacyjna.
W reprezentacji zadebiutował 17 października 1990 w Zagrzebiu, był to także pierwszy mecz reprezentacji Chorwacji po odzyskaniu niepodległości. Przeciwnikiem Chorwatów była reprezentacja USA, a Chorwaci wygrali ten mecz 2:1. Karierę reprezentacyjną zakończył 23 czerwca 1996 w meczu rozgrywanym w Manchesterze z Niemcami w meczu ćwierćfinałowym Euro 1996. Chorwaci przegrali ten mecz 2:1. Ogółem Mladenović w reprezentacji wystąpił 19 razy i strzelił 3 gole - 2 gole strzelił w meczu towarzyskim rozgrywanym w Győrze przeciwko Węgrom – 2 gole zapewniły Chorwatom remis 2:2. Swojego ostatniego gola strzelił w meczu kwalifikacji 3 września 1995 przeciwko Estonii – był to gol na 1:0, a Chorwaci wygrali ten mecz stosunkiem goli aż 7:1.

</doc>
<doc id="619202" url="https://pl.wikipedia.org/wiki?curid=619202" title="Moskau">
Moskau



</doc>
<doc id="619203" url="https://pl.wikipedia.org/wiki?curid=619203" title="Ursus 1201">
Ursus 1201

Ursus 1201 – ciężki ciągnik rolniczy produkcji zakładów Ursus w Warszawie, zbudowany na bazie ciągnika C-385.
Historia modelu.
Ciągnik Ursus 1201 opracowany został na podstawie C-385. Unifikacja posunięta do tego stopnia, że 85% części było wspólnych dla tych modeli. Podstawowe różnice dotyczą nowego, większego silnika, dzięki czemu wzrosły udźwig podnośnika hydraulicznego i siła uciągu.
W ciągniku tym zastosowano skrzynię przekładniową z hydraulicznie sterowanym wzmacniaczem momentu, co umożliwiło zwiększenie momentu obrotowego pod obciążeniem, bez konieczności rozłączania sprzęgła. Wyposażono go także w podnośnik hydrauliczny z regulacją siłową, pozycyjną i mieszaną. Wałek odbioru mocy silnika posiada 2 znamionowe prędkości obrotowe: 540 i 1000 obr/min. Mechanizm kierowniczy posiada wspomaganie hydrauliczne, a koło kierownicy umocowane jest przegubowo. Poza tym na ciągniku nadbudowano 2-osobową kabinę kierowcy z wentylacją i nagrzewaniem.
Seryjną produkcję tego modelu rozpoczęto w 1973.
Ciągnik ten należał do serii ciągników, produkowanych w ramach współpracy krajów socjalistycznych (Czechosłowacji – Zetor, Polski – Ursus i Jugosławii – IMT).
W wersji z napędem na cztery koła miał oznaczenie 1204. Po zmodernizowaniu konstrukcji silnika w celu umożliwienia współpracy z turbosprężarką zwiększono moc silnika, a ciągnik miał oznaczenie 1604.

</doc>
<doc id="619207" url="https://pl.wikipedia.org/wiki?curid=619207" title="Guntram">
Guntram

Guntram – imię męskie pochodzenia germańskiego, złożone z członów "gund" - "wojna" i "hramn" - "kruk". Patronem tego imienia jest św. Guntram, dzielnicowy król Franków w latach 561–592.
Guntram imieniny obchodzi 28 marca.
Znane osoby noszące imię Guntram:

</doc>
<doc id="619208" url="https://pl.wikipedia.org/wiki?curid=619208" title="Rut">
Rut

Rut – postać biblijna z Księgi Rut. 
Moabitka, która poślubiła jednego z dwóch synów Noemi (Machlona), gdy jej rodzina przeniosła się z Betlejem do Moabu uciekając przed głodem. Kiedy mąż i synowie Noemi umarli, Noemi zdecydowała się wrócić do Betlejem. Rut postanowiła nie opuścić swej teściowej i wrócić razem z nią. Jej siostra Orpa natomiast została w Moabie. 
Aby zapewnić sobie wyżywienie, Rut zbierała kłosy jęczmienne na polu należącym do Booza, bogatego krewnego Noemi. Booz potraktował Rut życzliwie, ponieważ wiedział, że była ona dobra dla Noemi. Rut poślubiła Booza. Ich syn Obed był dziadkiem króla Dawida.

</doc>
<doc id="619209" url="https://pl.wikipedia.org/wiki?curid=619209" title="In Slaughter Natives">
In Slaughter Natives

In Slaugter Natives, jest szwedzkim projektem Jouniego Havukainena.
Muzyka, którą wykonuje projekt, określana jest dark ambient z wpływami noise. Wydawnictwem albumów In Slaughter Natives zajęła się wytwórnia Cold Meat Industry, wydająca także takie grupy jak Brighter Death Now czy Raison d'être.

</doc>
<doc id="619211" url="https://pl.wikipedia.org/wiki?curid=619211" title="Kościół Miłosierdzia Bożego w Płocku">
Kościół Miłosierdzia Bożego w Płocku

Kościół Miłosierdzia Bożego w Płocku - świątynia parafii św. Józefa, jeden z najmłodszych kościołów w mieście, zlokalizowany na osiedlu Wyszogrodzka. 
Parafia św. Józefa została erygowana w 1982 r. przez biskupa płockiego Bogdana Sikorskiego. Przyłączeni zostali do niej głównie mieszkańcy osiedla Wyszogrodzka. Początkowo nabożeństwa odprawiane były pod gołym niebem, dopiero pod koniec roku pobudowano tymczasową kaplicę. 
W 1989 r. po wykupieniu gruntów przystąpiono do budowy docelowej świątyni pw. Miłosierdzia Bożego. Ma ona kształt koła, zaś sam kościół zajmuje jego połowę. W jego prezbiterium znajduje się obraz Jezusa Miłosiernego, który zdobił ołtarz, przy którym Jan Paweł II odprawił mszę w Płocku 7 czerwca 1991 r. Druga część budowli to boczna kaplica i zakrystia. Świątynia została konsekrowana przez biskupa płockiego Stanisława Wielgusa 30 września 2000 r. Obok kościoła znajduje się przestronna plebania.

</doc>
<doc id="619212" url="https://pl.wikipedia.org/wiki?curid=619212" title="Pryskus">
Pryskus

Pryskus – imię męskie pochodzenia łacińskiego, którego żeńskim odpowiednikiem jest imię Pryska. Pochodzi ono od rzymskiej nazwy rodowej, która oznacza "dawny". Istnieli święci katoliccy o tym imieniu.
Pryskus imieniny obchodzi 28 marca.

</doc>
<doc id="619217" url="https://pl.wikipedia.org/wiki?curid=619217" title="Rogacjusz">
Rogacjusz



</doc>
<doc id="619221" url="https://pl.wikipedia.org/wiki?curid=619221" title="Abiatar">
Abiatar

Abiatar – postać biblijna ze Starego Testamentu.
Syn Achimeleka, kapłana za czasów króla Saula. Kiedy królem został Dawid, Abiatar został arcykapłanem wspólnie z Sadokiem. Po śmierci Dawida brał udział w spisku, by osadzić na tronie Adoniasza, a nie Salomona. Został ukarany wygnaniem. Abiatar mieszkał w Nob, opodal Jerozolimy. Jego losy są przedstawione w Pierwszej i Drugiej Księdze Samuela oraz Pierwszej Księdze Królewskiej. 

</doc>
<doc id="619222" url="https://pl.wikipedia.org/wiki?curid=619222" title="Achiasz">
Achiasz

Achiasz z Szilo (hebr. Achijjahu – "brat Jahwe") – żyjący w X wieku p.n.e. prorok izraelski, przeciwnik króla Izraela Salomona, który podburzył robotnika Jeroboama, syna Nebata, do powstania przeciw władcy. Wspomniany w Pierwszej Księdze Królewskiej (1Krl 11,29-39).
Według Biblii Achiasz podarł swą szatę na dwanaście części przed Jeroboamem, aby pokazać, jak zostanie podzielone królestwo Salomona. Powiedział Jeroboamowi, żeby wziął sobie dziesięć części, ponieważ Bóg wybrał go, by panował nad dziesięcioma spośród dwunastu pokoleń Izraela.

</doc>
<doc id="619226" url="https://pl.wikipedia.org/wiki?curid=619226" title="Achimelek">
Achimelek

Achimelek − postać biblijna z Pierwszej Księgi Samuela.
Był to kapłan z Nob, który pomógł Dawidowi w czasie jego ucieczki przed królem Saulem. Dał Dawidowi chleb z ołtarza i miecz Goliata. Kiedy Saul dowiedział się o tym, kazał zgładzić Achimeleka, współpracujących z nim kapłanów oraz wszystkich ludzi z Nob. 

</doc>
<doc id="619227" url="https://pl.wikipedia.org/wiki?curid=619227" title="Ustawa 3037/2002">
Ustawa 3037/2002

Ustawa 3037/2002 – grecka ustawa uchwalona w 30 lipca 2002 roku w celu walki z nielegalnym hazardem.
Ustawa była projektem greckiego Rządu i została zaproponowana po tym, jak członek rządzącego Panhelleńskiego Ruchu Socjalistycznego został nagrany na taśmę filmową podczas uprawiania hazardu. Wywołało to panikę moralną, na fali której uchwalono nowe prawo.
Nowe prawo zabraniało m.in. korzystania z gier elektronicznych w miejscach publicznych, włączając w to te uruchamiane na komputerach osobistych.
Podczas rozprawy przeciwko niektórym właścicielom kawiarenek internetowych, którzy pozwalali swoim klientom na grę w gry komputerowe (np. szachy), sąd pierwszej instancji w Salonikach orzekł, że ustawa jest niekonstytucyjna. Pod sądem zebrało się około trzysta osób w celu wsparcia właścicieli kafejek internetowych.
Komisja Europejska wysłała oficjalny list do greckiego Ministra Spraw Zagranicznych wyjaśniając, że prawo może być niezgodne z prawem Unii Europejskiej. W tym przypadku Trybunał Sprawiedliwości może wyciągnąć konsekwencje wobec Grecji.
Po interwencji Unii Europejskiej i sporach z właścicielami kawiarenek internetowych, rząd uchwalił nową decyzję (1107414/1491/T. &amp; E. F.) 8 grudnia 2003. Nowe prawo precyzowało kilka artykułów ustawy 3037/2002, lecz dalej zabraniało używania gier elektronicznych w kafejkach internetowych oraz oprogramowania do usuwania lub odkodowywania plików na dyskach twardych komputerów w kawiarenkach.
Ustawa została zawieszona jako niekonstytucyjna.
Wydarzenia powiązane.
Jak podała gazeta "Eleftherotypia", 14 stycznia 2004 grecka policja dokonała nalotów na kafejki internetowe w mieście Larisa. Osiemdziesiąt komputerów zostało skonfiskowanych przez policję, a trzem właścicielom postawiono zarzut popełnienia przestępstwa.
10 lutego 2005 Parlament Europejski pozwał Grecję przed Trybunał Sprawiedliwości za zakaz używania gier komputerowych.

</doc>
<doc id="619230" url="https://pl.wikipedia.org/wiki?curid=619230" title="François Hollande">
François Hollande

 (wym. []; ur. 12 sierpnia 1954 w Rouen) – francuski polityk, I sekretarz Partii Socjalistycznej w latach 1997–2008, parlamentarzysta krajowy i eurodeputowany. Prezydent Republiki Francuskiej i z urzędu współksiążę Andory w latach 2012–2017.
Życiorys.
Wykształcenie i działalność zawodowa.
Jest synem laryngologa Georges’a Gustave’a Hollande’a oraz pracowniczki socjalnej Nicole Frédérique Marguerite Tribert. Absolwent paryskiej uczelni HEC i Instytutu Nauk Politycznych. Ukończył następnie École nationale d’administration jako siódmy słuchacz w swoim roczniku pod względem wyników w nauce. Pracował w Trybunale Obrachunkowym.
Działalność polityczna do 2012.
Zaangażował się w działalność Partii Socjalistycznej. Na początku lat 80. był dyrektorem gabinetów kolejnych rzeczników prasowych rządu Pierre’a Mauroy.
W trakcie swojej kariery politycznej obejmował szereg stanowisk w administracji terytorialnej. Był radnym miasta Ussel (1983–1989), radnym regionu Limousin (1992) i jego wiceprzewodniczącym (1998–2001). Działał w samorządzie Tulle jako zastępca mera (1989–1995), radny (1995–2001) i mer tej miejscowości (2001–2008). Od 2008 do 2012 przewodniczył radzie generalnej departamentu Corrèze.
W latach 1988–1993 i 1997–1999 sprawował mandat posła do Zgromadzenia Narodowego. W 1999 przez kilka miesięcy był deputowanym do Parlamentu Europejskiego, członkiem frakcji Partii Europejskich Socjalistów. W 2002 i 2007 ponownie był wybierany do izby niższej francuskiego parlamentu.
W 1997 został I sekretarzem Partii Socjalistycznej, po objęciu przez Lionela Jospina urzędu premiera. Utrzymał to stanowisko po porażce lewicy w 2002. W trakcie kampanii przedreferendalnej opowiadał się za poparciem Konstytucji dla Europy, wbrew stanowisku części partyjnych liderów (w tym Laurenta Fabiusa).
W 2006 pozostawał, obok swojej ówczesnej partnerki, Ségolène Royal, najpoważniejszym „kandydatem na kandydata” socjalistów do wyborów prezydenckich. Ostatecznie zrezygnował z ubiegania się o ten urząd. 17 czerwca 2007, po drugiej turze wyborów parlamentarnych, ogłoszono rozstanie Ségolène Royal i François Hollande’a. W 2008 François Hollande zakończył swoje urzędowanie jako przewodniczący Partii Socjalistycznej.
Wybory prezydenckie 2012.
W 2011 poprzez prawybory uzyskał nominację na kandydata Partii Socjalistycznej w wyborach prezydenckich przewidzianych na 22 kwietnia 2012. W pierwszej turze uzyskał najwyższe poparcie spośród 10 kandydatów. Otrzymał około 10,27 miliona głosów (28,63%), wyprzedzając ubiegającego się o reelekcję prezydenta Nicolasa Sarkozy’ego. W drugiej turze uzyskał poparcie na poziomie 51,63% (18 004 656 głosów), czym wygrał wybory prezydenckie. Jest drugim prezydentem (pierwszy był François Mitterrand) reprezentującym Partię Socjalistyczną.
Prezydent Francji.
Urząd prezydenta objął 15 maja 2012. Tego samego dnia mianował nowego premiera, którym został Jean-Marc Ayrault, a także udał się z pierwszą wizytą zagraniczną do Berlina, gdzie spotkał się z niemiecką kanclerz Angelą Merkel. 31 marca 2014, po przegranych przez socjalistów wyborach municypalnych, przyjął dymisję urzędującego premiera, desygnując na ten urząd Manuela Vallsa.
1 grudnia 2016 François Hollande w orędziu ogłosił, że nie będzie ubiegał się o reelekcję w wyborach prezydenckich zaplanowanych na 23 kwietnia i 7 maja 2017. W ostatnich przed ujawnieniem tej decyzji sondażach prezydenckich uzyskiwał poparcie poniżej 10%. Stał się pierwszym prezydentem w powojennej historii Francji nieubiegającym się o ponowny wybór. Sprawowanie urzędu prezydenta Francji zakończył 14 maja 2017, przekazując władzę Emmanuelowi Macronowi.
Interwencje wojskowe w Afryce.
W styczniu 2013 na prośbę prezydenta Mali Dioncoundy Traorégo zadecydował o wsparciu militarnym tego państwa w konflikcie z rebeliantami, którzy przejęli kontrolę nad północnymi terenami państwa. Interwencja francuska uzyskała poparcie ONZ, której rezolucja nr 2085 z 20 grudnia 2012 autoryzowała rozmieszczenie w Mali wojsk międzynarodowych, w szczególności afrykańskich. Według François Hollande’a operacja „Serwal” angażująca 2500 żołnierzy francuskich miała spowodować osiągnięcie trzech celów: powstrzymanie agresji dżihadystów, zachowanie integralności terytorialnej Mali i obronę Bamako, w którym mieszkało wówczas około 6 tys. obywateli francuskich.
W grudniu 2013 na prośbę Nicolasa Tiangaye, premiera Republiki Środkowoafrykańskiej, François Hollande zdecydował o wysłaniu francuskich żołnierzy do stolicy tego kraju, Bangi. Interwencja wojsk francuskich oraz Unii Afrykańskiej także została zaakceptowana przez Radę Bezpieczeństwa ONZ w dniu 4 grudnia 2013 na mocy rezolucji nr 2127. Według François Hollande’a operacja „Sangaris” podjęta została podczas środkowoafrykańskiej wojny domowej celem powstrzymania masakr ludności w ramach konfliktu wyznaniowego między muzułmanami i chrześcijanami. Operacja miała być krótka i skuteczna, a po około 6 miesiącach żołnierzy francuskich miały zastąpić siły afrykańskie.
Stosunki z państwami amerykańskimi.
François Hollande odbył wizytę państwową w USA od 10 do 12 lutego 2014, 18 lat po podobnej wizycie Jacques’a Chiraca w 1996. W dniach 10–11 kwietnia 2014 francuski prezydent przebywał w Meksyku, także w ramach wizyty państwowej, w 50 lat po historycznej wizycie prezydenta Charles’a de Gaulle’a w tym kraju w marcu 1964, gdy m.in. uzgodniono udział firm francuskich w budowie metra w stolicy Meksyku. Wizyta była możliwa dzięki uwolnieniu Florence Cassez w styczniu 2013, obywatelki francuskiej, której uwięzienie spowodowało kryzys w stosunkach francusko-meksykańskich i odwołanie „Roku Meksyku” we Francji w 2011. Podczas wizyty podpisano 42 porozumienia z zakresu gospodarki, bezpieczeństwa i kultury oraz przekazano zaproszenie dla prezydenta Meksyku, Enrique Peña Nieto, do przybycia do Francji z wizytą państwową 14 lipca 2015.
Stosunki z Polską.
Po wyborze François Hollande’a na urząd prezydenta zwiększyła się częstotliwość spotkań dwustronnych w relacjach z Polską niż u poprzednika. W 2013 Francja wysłała 1,2 tys. żołnierzy na ćwiczenia NATO w Polsce w 2013, poparła też inicjatywy Polski odnośnie do kryzysu ukraińskiego.
Życie prywatne.
François Hollande przez około trzydzieści lat był związany z Ségolène Royal, z którą ma czwórkę dzieci: Thomasa (ur. 1984), Clémence (ur. 1985), Juliena (ur. 1987) i Florę (ur. 1992). Thomas, który jest adwokatem, pomagał w kampaniach prezydenckich obojga rodziców. Rozstanie polityków zostało ogłoszone w czerwcu 2007, wkrótce po porażce Ségolène Royal w wyborach prezydenckich.
W październiku 2010 François Hollande ogłosił publicznie, że jest związany z Valérie Trierweiler, dziennikarką polityczną „Paris Match” (para spotykała się od 2006).
Na początku 2013 pojawiły się plotki o związku François Hollande’a z francuską aktorką Julie Gayet, co skłoniło ją do skierowania do sądu powództwa dotyczącego naruszenia jej prywatności. 10 stycznia 2014 tabloid „Closer” zamieścił siedem stron relacji i zdjęć na temat potajemnych spotkań prezydenta i aktorki w mieszkaniu wynajmowanym przez przyjaciół Julie Gayet w pobliżu Pałacu Elizejskiego. Zostało to szeroko skomentowane przez tak światowe jak i francuskie media, które w przeszłości raczej nie zajmowały się szczegółami życia prywatnego prezydentów. François Hollande powiedział, że żałuje „naruszenia jego prywatnego życia” i myśli o krokach prawnych, jednak nie zaprzeczył istnieniu samego romansu. Po kilkunastu dniach François Hollande oficjalnie ogłosił rozstanie z Valérie Trierweiler.
Jego bratem był muzyk jazzowy Philippe Hollande (1952–2017).

</doc>
<doc id="619232" url="https://pl.wikipedia.org/wiki?curid=619232" title="Francois Hollande">
Francois Hollande



</doc>
<doc id="619234" url="https://pl.wikipedia.org/wiki?curid=619234" title="Filip (postać biblijna)">
Filip (postać biblijna)

Filip – postać biblijna z Nowego Testamentu. W Piśmie Świętym jest kilka osób o tym imieniu:

</doc>
<doc id="619237" url="https://pl.wikipedia.org/wiki?curid=619237" title="Lucyna Kotarbińska">
Lucyna Kotarbińska

Lucyna Kotarbińska z Kleczeńskich (ur. 28 maja 1858 w Przasnyszu, zm. 9 kwietnia 1941) – publicystka, działaczka społeczna, autorka prac i studiów literackich ogłaszanych w czasopismach.
Życiorys.
Urodziła się 28 maja 1858 w Przasnyszu, w rodzinie Romana Kleczeńskiego (członka przasnyskiego oddziału Centralnego Towarzystwa Rolniczego) i Zuzanny z Balińskich. Lucyna miała siedmioro rodzeństwa. Po powstaniu styczniowym rodzina przeprowadziła się do Warszawy, ale bez ojca, który emigrował do Paryża, a jedyny syn został zesłany na Syberię. Jako dziecko Lucyna była świadkiem śmierci Romualda Traugutta. Ukończyła gimnazjum w Warszawie. 
W 1879 wyszła za mąż za Wojciecha Antoniego Lewandowskiego, z którym miała syna Juliana Edwarda. Mieszkali na Pobereżu. Od 14 października 1884 była żoną Józefa Kotarbińskiego. Dla obojga był to drugi związek małżeński. Mieli córkę Alinę (1886–1890). Oboje dzieci Lucyny zmarły w dziecięctwie i zostały pochowane w Warszawie. 
Talent malarski oddziedziczyła do dziadku Stefanie Balińskim. Przez 5 lat uczyła się malarstwa u Wojciecha Gersona. Od 1905 była kierowniczką czasopisma „Tygodnik Mód i Powieści”. Współtworzyła Stowarzyszenie Kobiet Szyjących „Dźwignia”. W latach 1917–1918 prowadziła świetlicę dla żołnierzy. Należała do grona emancypantek, utrzymywała kontakt z angielskimi sufrażystkami. Od 1919 była członkinią Narodowej Organizacji Kobiet. Agitowała na rzecz Polski w czasie plebiscytu na Górnym Śląsku. Działała w Lidze Morskiej i Rzecznej. W 1932 była członkinią komitetu budowy Instytutu Radowego w Warszawie.
Współpracowała z mężem przy wystawianiu sztuk teatralnych w Krakowie. Małżonek nazywał ją „Zawieruchą”. W Krakowie Lucyna prowadziła Szkołę dekoracyjno-artystyczną dla kobiet. W 1903 dekorowała m.in. kostiumy do "Bolesława Śmiałego" Stanisława Wyspiańskiego. W 1904 Lucyna wraz z mężem byli bohaterami jednej z najgłośniejszych spraw sądowych w Krakowie na początku XX w., wytaczając dziennikarzowi czasopisma „Bocian” proces o obrazę czci.
Początkowo Kotarbińscy mieszkali w Warszawie, w 1893 związali się z Krakowem, by w 1905 powrócić do Warszawy. W Krakowie mieszkali przy ul. Radziwiłłowskiej 15, a w Warszawie przy ul. Marszałkowskiej 55. Prowadzili salon artystyczny, w którym spotykali się pisarze, malarze, aktorzy. Lucyna należała do Towarzystwa Literatów i Dziennikarzy Polskich w Warszawie (zasiadała też w jego zarządzie) oraz Związku Artystów Scen Polskich.
Wydała wspomnienia o pracy teatralnej męża z czasów jego dyrekcji w teatrze krakowskim pt. "Wokoło teatru" (1930), "Z za kulis teatru" (1933), oraz wykończoną przez nią kronikę męża o teatrze krakowskim pt. "W służbie sztuki i poezji" przygotowaną w latach 1899–1905. Napisała też następujące pozycje: "Orzeszkowa u siebie" (1898) (dochód z książki przeznaczono na cele szkoły rzemiosł dla kobiet w Krakowie) i "Ze wspomnień o Asnyku" (1938).
Została pochowana na cmentarzu Powązkowskim w Warszawie (kwatera C-4-11,12).

</doc>
<doc id="619242" url="https://pl.wikipedia.org/wiki?curid=619242" title="Rafał Kwieciński">
Rafał Kwieciński

Rafał Kwieciński (ur. 18 czerwca 1975 w Krakowie) – polski piłkarz, pomocnik.
Kariera.
W Polsce występował m.in. w Proszowiance Proszowice, Hutniku Kraków, Dalinie Myślenice, Wawelu Kraków, Ruchu Chorzów, Górniku Wieliczka. Występował także w USA w drużynie AAC Eagles Chicago w 2002 roku i w EB/Streymur z Wysp Owczych.

</doc>
<doc id="619243" url="https://pl.wikipedia.org/wiki?curid=619243" title="Kamil Król">
Kamil Król

Kamil Król (ur. 20 czerwca 1987 w Janowie Lubelskim) – polski piłkarz występujący na pozycji napastnika. Jest bratem Rafała Króla, zawodnika klubu Stal Kraśnik.
Karierę rozpoczynał w MUKS Kraśnik, następnie występował w Stali Kraśnik oraz Górniku Zabrze. W polskiej ekstraklasie wystąpił w 29 meczach, strzelając 4 bramki. W rundzie wiosennej sezonu 2006/2007 reprezentował drużynę Brescii Calcio. W jej barwach 27 stycznia 2007 roku zadebiutował w Serie B w meczu z AC Cesena. Po zakończeniu sezonu opuścił włoskiego drugoligowca. Pół roku później podpisał kontrakt z Motorem Lublin. Latem 2009 roku przeniósł się do MKS-u Kluczbork. Zimą sezonu 2009/10 przeszedł do Górnika Polkowice. Obecnie jest piłkarzem drugoligowego greckiego klubu Vyzas Megaron.
Zaliczył 4 występy w juniorskiej reprezentacji Polski, strzelił jednego gola.

</doc>
<doc id="619244" url="https://pl.wikipedia.org/wiki?curid=619244" title="Abiasz (królewicz izraelski)">
Abiasz (królewicz izraelski)

Abiasz, Abijasz ("ojcem moim jest Jahwe") – postać biblijna, królewicz izraelski, syn Jeroboama I, zmarł w dzieciństwie.
Opowiada o nim Pierwsza Księga Królewska. Gdy zachorował, jego matka udała się w przebraniu do proroka Achiasza z Szilo, aby zapytać się o dalsze losy dziecka. Achiasz jednak ją rozpoznał i przepowiedział, że dziecko umrze w momencie, kiedy ona powróci do domu. Miała to być kara za to, że Jeroboam I - po zdobyciu tronu - odwrócił się od Jahwe.
Zaraz po powrocie żony Jeroboama do Tirsy Abiasz zmarł.

</doc>
<doc id="619246" url="https://pl.wikipedia.org/wiki?curid=619246" title="Abihu">
Abihu

Abihu (hebr. אביהוא, "on jest ojcem") – postać biblijna ze Starego Testamentu (Księga Wyjścia), syn Aarona i Eliszeby. 
Urodził się w Egipcie, skąd wyszedł z całym narodem izraelskim. Miał trzech braci: Nadaba, Eleazara i Itamara. Ze swym starszym bratem Nadebem i 70 innymi Izraelitami oraz Aaronem i Mojżeszem został wezwany na górę Synaj, gdzie ujrzał wizję Jahwe. Wraz z ojcem i braćmi został wprowadzony na urząd kapłański. Najprawdopodobniej na drugi dzień po tej uroczystości Abihu i jego brat Nadab dopuścili się poważnego wykroczenia, ofiarując niedozwolony ogień i zostali za to zabici przez ogień od Jahwe, a potem ich ciała wyniesiono za obóz. Aaronowi oraz dwom pozostałym braciom Bóg zabronił obchodzić żałobę po swych bliskich, których zgładził spośród zgromadzenia.

</doc>
<doc id="619247" url="https://pl.wikipedia.org/wiki?curid=619247" title="Abijjam">
Abijjam



</doc>
<doc id="619254" url="https://pl.wikipedia.org/wiki?curid=619254" title="Jezioro Wąsoskie">
Jezioro Wąsoskie

Jezioro Wąsoskie (jezioro Wąsowskie, jezioro Wąskie) – jezioro w woj. kujawsko-pomorskim, w powiecie nakielskim, w gminie Szubin, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody według różnych źródeł wynosi od 57,5 ha do 58,0 ha.
Zwierciadło wody położone jest na wysokości 77,0 m n.p.m. lub 77,8 m n.p.m. Średnia głębokość jeziora wynosi 12,1 m, natomiast głębokość maksymalna 25,3 m.
W oparciu o badania przeprowadzone w 2003 roku wody jeziora zaliczono do II klasy czystości i II kategorii podatności na degradację.
W roku 1982 wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wąsoskie". W różnych publikacjach i na mapach topograficznych jezioro to występuje pod nazwą "Wąsowskie" lub "Wąskie".

</doc>
<doc id="619255" url="https://pl.wikipedia.org/wiki?curid=619255" title="Supercopa Sudamericana 1993">
Supercopa Sudamericana 1993

VI Supercopa Sudamericana 1993
1/8 finału (06.10 i 13.10).
Cruzeiro Esporte Clube Belo Horizonte - CSD Colo-Colo Santiago 6:1 i 3:3
Nacional Montevideo - Racing Buenos Aires 1:1 i 3:1
Olimpia Asunción - CR Flamengo Rio de Janeiro 1:0 i 1:3
River Plate Buenos Aires - Argentinos Juniors Buenos Aires 2:1 i 2:1
Estudiantes La Plata - Boca Juniors Buenos Aires 2:0 i 3:1
Santos FC - Atlético Nacional Medellín 0:0 i 0:1
Peñarol Montevideo - Grêmio Porto Alegre 1:0 i 0:2
São Paulo - Independiente Buenos Aires 2:0 i 1:1
1/4 finału (20.10 i 27.10).
Cruzeiro Esporte Clube Belo Horizonte - Nacional Montevideo 1:2 i 3:2, karne 2:4
River Plate Buenos Aires - CR Flamengo Rio de Janeiro 2:1 i 0:1, karne 5:6
Atlético Nacional Medellín - Estudiantes La Plata 1:0 i 1:0
São Paulo - Grêmio Porto Alegre 2:2 i 1:0
1/2 finału (03.11 i 10.11).
CR Flamengo Rio de Janeiro - Nacional Montevideo 2:1 i 3:0
São Paulo - Atlético Nacional Medellín 1:0 i 1:2, karne 5:4
FINAŁ.
CR Flamengo Rio de Janeiro - São Paulo 2:2 i 2:2, karne 4:5
17 listopada 1993 Rio de Janeiro Estádio do Maracanã (~50000)
CR Flamengo Rio de Janeiro - São Paulo 2:2
Sędzia: ?
Bramki: ?
Clube de Regatas do Flamengo: ?
São Paulo Futebol Clube: ?
24 listopada 1993 São Paulo Estádio do Morumbi (~80000)
São Paulo - CR Flamengo Rio de Janeiro 2:2, karne 5:4
Sędzia: ?
Bramki: ?
São Paulo Futebol Clube: ?
Clube de Regatas do Flamengo: ?

</doc>
<doc id="619256" url="https://pl.wikipedia.org/wiki?curid=619256" title="Abimelek">
Abimelek



</doc>
<doc id="619257" url="https://pl.wikipedia.org/wiki?curid=619257" title="Abiszag">
Abiszag

Abiszag (X w. p.n.e.) – piękna dziewczyna z Szunem, która opiekowała się Dawidem u schyłku jego lat. 
Biogram.
Pochodziła z Szunem w środkowej Palestynie. Pielęgnowała Dawida, grzejąc go swoim ciałem. Według relacji 1 Księgi Królewskiej "Choć miała staranie o króla i obsługiwała go, król się do niej nie zbliżył". Abiszag uchodziła za należącą do haremu izraelskiego władcy.
Po śmierci Dawida o rękę Abiszag poprosił jego syn Adoniasz. Panujący wówczas Salomon uznał to za próbę zamachu na harem władcy, co równało się próbie zdobycia królewskiej korony. W efekcie kazał zamordować Adoniasza.
Dalsze losy Abiszag nie są znane.
W tradycji, ikonografii i filmie.
W tradycji żydowskiej utożsamiano ją z żyjącą ponad sto lat później Szunemitką, która zaprosiła w gościnę proroka Elizeusza.
Postać Abiszag występowała w średniowiecznym iluminatorstwie w cyklach poświęconych Dawidowi - m.in.:
W niektórych filmach biblijnych pojawia się postać Abiszag - wcielały się w nią:

</doc>
<doc id="619260" url="https://pl.wikipedia.org/wiki?curid=619260" title="Abiszaj">
Abiszaj

Abiszaj – postać biblijna ze Starego Testamentu.
Spokrewniony z królem Dawidem, brat Joaba; jeden z generałów Dawida. Patrz: 1 Sm 26,6-12 i 2 Sm 10,910; 16,9.11-12; 18,2.

</doc>
<doc id="619261" url="https://pl.wikipedia.org/wiki?curid=619261" title="Ursus C-335">
Ursus C-335

Ursus C-335 – ciągnik rolniczy produkcji zakładów Ursus w Warszawie; wersja eksportowa ciągnika Ursus C-330.
Historia modelu.
Ciągnik Ursus C-335 jest odmianą ciągnika C-330. Główną różnicą jest podnośnik (TUZ) z regulacją automatyczną dolnozaczepową o nazwie "Agrocontrol". Podnośnik posiada regulację siłową, pozycyjną i mieszaną. Ponadto został wyposażony w bardziej komfortowe siedzenie, w starszych zawieszone na układzie dźwigniowym, w nowszych siedzenie Grammera lecz bez regulacji położenia. Ciągnik był dostępny na rynku krajowym, lecz głównym przeznaczeniem był eksport. Wersje eksportowe cechowały drobnymi różnicami w wyposażeniu. Model ten pojawił się w produkcji około roku 1971. W 1987 roku powstała też wersja zmodernizowana ciągnika, jako model C-335M. W 2000 roku rozpoczęto produkcję ciągnika Escort 335 na podstawie licencji ciągnika Ursus C-335.

</doc>
<doc id="619263" url="https://pl.wikipedia.org/wiki?curid=619263" title="Achimaas">
Achimaas

Achimaas – postać biblijna ze Starego Testamentu, arcykapłan.
Syn Sadoka, arcykapłana. Ryzykował życiem jako szpieg dla króla Dawida w czasie rebelii Absaloma. 2 Sm 17,17 nn.; 18.

</doc>
<doc id="619264" url="https://pl.wikipedia.org/wiki?curid=619264" title="Ludrová">
Ludrová

Ludrová – wieś i gmina (obec) na Słowacji w powiecie Rużomberk, położona ok. 5 km na południowy wschód od miasta Rużomberk, w obniżeniu u ujścia Doliny Ludrowskiej do Kotliny Liptowskiej u podnóża Tatr Niżnych. Mieszka tu ok. 980 osób (stan z roku 2011).
Wieś wzmiankowana po raz pierwszy w 1461 roku jako "Rudlow".
Na terenie wsi zlokalizowany jest zabytkowy gotycki kościół pw. Wszystkich Świętych ("Kostol Všech Svätých").
Działa tu kilka pensjonatów, przez co Ludrová służy turystom jako baza noclegowa do pieszych wędrówek w góry. Kilka razy dziennie do wsi dojeżdża autobus z Rużomberka.

</doc>
<doc id="619265" url="https://pl.wikipedia.org/wiki?curid=619265" title="Armata morska Bofors wz. 34/36">
Armata morska Bofors wz. 34/36



</doc>
<doc id="619268" url="https://pl.wikipedia.org/wiki?curid=619268" title="Mieczysław Kotarbiński">
Mieczysław Kotarbiński

Mieczysław Kotarbiński (ur. 3 stycznia 1890 w Warszawie, zm. 27 maja 1943 tamże) – polski malarz i grafik.
Życiorys.
Syn Miłosza i Ewy z Koskowskich, brat Tadeusza i Janusza. Od 1922 mąż Julii. Uczestniczył w strajku szkolnym 1905. W latach 1905–1911 studiował w krakowskiej Akademii Sztuk Pięknych u prof. Ferdynanda Ruszczyca, Leona Wyczółkowskiego, Józefa Mehoffera, następnie w Paryżu i Włoszech. W 1920 ochotnik w Wojsku Polskim. Zastępca profesora na wydziale sztuki Uniwersytetu Stefana Batorego w Wilnie (1921–1923), profesor Szkoły Sztuk Pięknych w Warszawie (od 1923), następnie prof. nadzw. Akademii Sztuk Pięknych w Warszawie. Zajmował się grafiką, malarstwem, metaloplastyką, zdobnictwem oraz projektowaniem wnętrz. Wśród jego prac na uwagę zasługują akwaforty. Zamordowany przez okupantów niemieckich w ruinach getta warszawskiego.
Był projektanem m.in. odznak orderów Orła Białego i Polonia Restituta, Medalu i Krzyża Niepodległości oraz buławy marszałkowskiej Józefa Piłsudskiego.

</doc>
<doc id="619269" url="https://pl.wikipedia.org/wiki?curid=619269" title="Ludrova">
Ludrova



</doc>
<doc id="619273" url="https://pl.wikipedia.org/wiki?curid=619273" title="Kanał Warta-Gopło">
Kanał Warta-Gopło



</doc>
<doc id="619274" url="https://pl.wikipedia.org/wiki?curid=619274" title="Anna Paquin">
Anna Paquin

Anna Paquin (ur. 24 lipca 1982 w Winnipeg) – kanadyjsko-nowozelandzka aktorka filmowa, laureatka Oscara za rolę drugoplanową w filmie "Fortepian".
Życiorys.
Urodziła się w Kanadzie, w dzieciństwie razem z rodzicami przeniosła się do Nowej Zelandii, obecnie mieszka w Stanach Zjednoczonych. Jej matka Mary Paquin (z domu Brophy) jest nauczycielką, ojciec Brian Paquin, to z zawodu szkolny pedagog. Anna ma również trójkę rodzeństwa, brata Andrew (ur. 1977) i siostrę Katyę (ur. 1980) oraz przyrodnią siostrę Isabell Rist (ur. 1990). Uczęszczała do Raphael House Rudolf Steiner School w Nowej Zelandii oraz w latach 1994–1995 do Hutt Intermediate School. Po rozwodzie rodziców zamieszkała w Los Angeles, gdzie ukończyła Windward School w 2000 roku. Następnie rozpoczęła studia na Columbia University, gdzie na zajęcia uczęszczała wraz z Julią Stiles.
Po Tatum O’Neal jest najmłodszą zdobywczynią Oscara w historii – otrzymała go za drugoplanową rolę w "Fortepianie" w reżyserii Jane Campion. Miała wówczas 11 lat. W filmie zagrała córkę niemej kobiety (Holly Hunter) ze Szkocji korespondencyjnie wydanej za mąż za nowozelandzkiego rolnika. Była to jej debiutancka rola filmowa.
Ma na swoim koncie role w "Amistad", "Buffalo Soldiers", "25. godzinie", serii filmów "X-Men" oraz w serialu "Czysta krew". Zajmuje się także dubbingiem - jej głos można usłyszeć m.in. w angielskich ścieżkach dźwiękowych dwóch anime: "Steamboya" (2004) i "Laputy – zamku w chmurach" (1986)
W 2009 roku otrzymała Złoty Glob dla najlepszej aktorki w serialu dramatycznym za rolę w serialu "Czysta krew". W tym samym roku w telewizyjnym filmie "Dzieci Ireny Sendlerowej" wcieliła się w postać głównej bohaterki Ireny Sendlerowej, polskiej pielęgniarki, która podczas II wojny światowej uratowała ponad 2.500 żydowskich dzieci.
31 sierpnia 2009 roku, aktorka wraz z m.in. Marcią Gay Harden zawitała do Polski na uroczystą premierę filmu "Dzieci Ireny Sendlerowej". Aktorka odcisnęła też swoją dłoń w Alei Gwiazd na Gdańskiej Ołowiance.
W 2009 roku nominowana do kolejnej edycji nagrody Złoty Glob. Paquin otrzymała dwie nominacje telewizyjne: dla najlepszej aktorki w serialu dramatycznym za udział w drugim sezonie serialu "Czysta krew", oraz za dla najlepszej aktorki w filmie telewizyjnym lub miniserialu za rolę Ireny Sendlerowej w obrazie "Dzieci Ireny Sendlerowej".
Życie prywatne.
21 sierpnia 2010, na prywatnej ceremonii w rezydencji w Malibu, wyszła za mąż za Stephena Moyera. Para zamieszkała w Venice, w stanie Kalifornia.

</doc>
<doc id="619279" url="https://pl.wikipedia.org/wiki?curid=619279" title="Ursus C-330">
Ursus C-330

Ursus C-330 – lekki ciągnik rolniczy produkowany w latach 1967–1987 przez zakłady mechaniczne Ursus w Warszawie.
Charakterystyka.
Ciągnik Ursus C330 jest przeznaczony głównie do wykonywania prac w rolnictwie. Może mieć również zastosowanie w transporcie gospodarczym. Ciągnik C330 jest przystosowany do współpracy z maszynami i narzędziami przyczepianymi i zawieszanymi oraz napędzanymi wałem odbioru mocy lub kołem pasowym.
Ursus C330 jest ciągnikiem czterokołowym o konstrukcji bezramowej, z napędem na tylną oś. Jest wyposażony w silnik S312, S312a, S312b, S312c i S312d wysokoprężny, czterosuwowy, 2-cylindrowy, z bezpośrednim wtryskiem paliwa, o pojemności skokowej 1960 cm³, stopniu sprężania 17 i ciśnieniu wtrysku 13,2 MPa (135 kG/cm²). Jednostkowe zużycie paliwa wynosi 265 g/kWh (195 g/KMh). Silnik ma moc 22,3 kW (30,5 KM wg DIN) przy 2200 obr./min. Maksymalny moment obrotowy wynosi 99,96 Nm (10,2 kGm). Masa silnika suchego 320,5 kg. System smarowania pod ciśnieniem i rozbryzgiem. Silnik ma filtr oleju pełnego przepływu PP-8,4 i filtr powietrza mokry z cyklonem. Chłodzenie cieczą o wymuszonym obiegu, regulowane termostatem. Ciągnik jest wyposażony w dwustopniowe sprzęgło suche, tarczowe. Skrzynia przekładniowa zapewnia uzyskanie 6 biegów w przód i 2 wstecz. Zakres prędkości jazdy od 1,87 do 23,44 km/h. Liczba obrotów niezależnych wału odbioru mocy wynosi 550 obr./min (przy 2200 obr./min silnika). Liczba obrotów zależnych wału odbioru mocy napędzanego za pośrednictwem skrzyni przekładniowej wynosi od 69,6 do 870 obr./min (przy 2200 obr./min silnika). Mechanizm kierowniczy ciągnika – przekładnia zębata stożkowa. Ciągnik ma hamulce szczękowe sterowane mechanicznie. Ciągnik jest wyposażony w trzypunktowy układ zawieszenia z podnośnikiem hydraulicznym. Udźwig na końcach dźwigni dolnych trzypunktowego układu zawieszenia wynosi 6,9 kN/700 kG. Moc prądnicy wynosi 150 W przy napięciu 12 V, dwa akumulatory po 6V/165 Ah połączone szeregowo, rozrusznik o mocy 2,9 kW (4KM), rozruch w niskiej temperaturze ułatwiają podgrzewacze SM8/300 W.
Wymiary ogumienia kół przednich – 6.00-16, kół tylnych: 12,4/11-28, 9,5/9-32 lub 11,2/10-28. Rozstaw kół przednich: 1350 i 1650 mm, kół tylnych: 1250, 1350, 1400. 1500, 1600, 1700, 1750 i 1850 mm. Rozstaw osi 1955 lub 1905 mm, prześwit-400 lub 480 mm.
Wymiary ciągnika: długość 308 cm, szerokość 159 cm, wysokość 199 cm. Masa ciągnika w stanie suchym w wykonaniu standard 1495 kg, minimalna masa ciągnika gotowego do pracy 1675 kg, maksymalna masa ciągnika gotowego do pracy 1880 kg.
Wyposażenie ciągnika Ursus C330 dostarczane na specjalne żądanie: sprężarka z instalacją pneumatyczną do pompowania ogumienia, instalacja sterowania hamulców pneumatycznych przyczep, przewody wydechowe dolne, opony 6.00-16 (6PR) do ciągnika z ładowaczem czołowym, koła tylne do upraw międzyrzędowych z ogumieniem 9,5/9-32, koła tylne bliźniacze z ogumieniem 12,4/11-28 i 9,5/9-32, obciążniki kół tylnych (jeden, dwa lub trzy na jedno koło), kabina kierowcy, instalacja hydrauliki zewnętrznej z jednym, dwoma lub czterema wyjściami, dźwignie dolne (lewa i prawa) dla narzędzi wg DIN, dźwignia centralna dla narzędzi wg DIN, zaczep wahliwy, zaczep do przyczep jednoosiowych, przystawka pasowa, koła zębate umożliwiające uzyskanie zależnych obrotów WOM, wyposażenie narzędziowe na specjalne zamówienie.
Dane techniczne.
Silnik.
a) Skrzyni przekładniowej:
b) Reduktora:

</doc>
<doc id="619280" url="https://pl.wikipedia.org/wiki?curid=619280" title="Osiedle 35-lecia (Piotrków Trybunalski)">
Osiedle 35-lecia (Piotrków Trybunalski)

35-lecia – osiedle Piotrkowa Trybunalskiego. Blokowisko wybudowane w latach 70.-80. XX w. w technologii wielkiej płyty. Na terenie osiedla znajdują się m.in. parafia Najświętszego Serca Jezusowego oraz parafia Najświętszej Maryi Panny Królowej Pokoju a także targowisko zwane placem Balcerowicza, galeria handlowa Focus Mall oraz filia Akademii Świętokrzyskiej a także jeden z akademików tej uczelni. Jest to jedno z największych i najbardziej zaludnionych osiedli Piotrkowa.

</doc>
<doc id="619282" url="https://pl.wikipedia.org/wiki?curid=619282" title="Proces gaussowski">
Proces gaussowski

Proces gaussowski – proces stochastyczny formula_1 którego rozkłady skończenie wymiarowe są gaussowskie. Najbardziej znanymi przykładami procesów gaussowskich są proces Wienera i most Browna.
Definicja.
Poniższe definicje procesu gaussowskiego są wymienne. Ich równoważność wynika wprost z własności rozkładu normalnego. Mówimy, że proces formula_2 jest procesem gaussowskim, gdy
Proces gaussowski nazywamy "scentrowanym", gdy formula_8
Własności.
Dla procesu gaussowskiego definiujemy "funkcję wartości średniej" formula_9 i "funkcję kowariancji" formula_10 Funkcja kowariancji jest dodatnio określona.
Na odwrót para funkcji formula_11 gdzie formula_12 jest dodatnio określona definiuje proces gaussowski. Jest on jedyny z dokładnością do rozkładów skończenie wymiarowych.

</doc>
<doc id="619284" url="https://pl.wikipedia.org/wiki?curid=619284" title="Ruhpolding">
Ruhpolding

Ruhpolding – miejscowość i gmina w południowo-wschodnich Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży w Alpach Chiemgawskich, około 12 km na południe od Traunsteinu, przy drodze B305. Liczy 6,3 tys. mieszkańców.
Polityka.
Wójtem gminy jest Claus Pichler z SPD, wcześniej był nim Andreas Hallweger z CSU, rada gminy składa się z 20 osób.
Sport.
Miejscowość znana jest z nowoczesnego centrum sportów zimowych. Mieszczą się tam m.in. skocznie narciarskie Zirmbergschanzen oraz trasy do biegów narciarskich i biathlonu. Ruhpolding organizowało mistrzostwa świata w biathlonie w latach 1979, 1985, 1996 i 2012.
Współpraca.
Miejscowości partnerskie:

</doc>
<doc id="619285" url="https://pl.wikipedia.org/wiki?curid=619285" title="Kabaret Ani Mru Mru">
Kabaret Ani Mru Mru



</doc>
<doc id="619287" url="https://pl.wikipedia.org/wiki?curid=619287" title="Jan Wasilkowski">
Jan Wasilkowski

Jan Wasilkowski (ur. 11 maja 1898 w Sławkowie, zm. 14 sierpnia 1977 w Warszawie) – polski prawnik, polityk, oficer rezerwy Wojska Polskiego, członek Komitetu Centralnego PZPR (1959–1969), rektor Uniwersytetu Warszawskiego (1949–1952), następnie pierwszy prezes Sądu Najwyższego (1956–1967) i poseł na Sejm PRL III, IV i V kadencji (1961–1972), członek Ogólnopolskiego Komitetu Frontu Jedności Narodu. Budowniczy Polski Ludowej.
Życiorys.
Urodził się 11 maja 1898 w Sławkowie, woj. kieleckie, w rodzinie Czesława i Aleksandry z Chmielewskich. Ukończył szkołę handlową w Kielcach. Od 11 listopada 1918 do grudnia 1920 ochotniczo służył w Wojsku Polskim. Podporucznik artylerii rezerwy. Studiował na Uniwersytecie Wiedeńskim oraz na wydziale prawa Uniwersytetu Jagiellońskiego (1923). Studia uzupełniał w latach 1923–1924 na Uniwersytecie w Nancy. Od 1924 związany z Uniwersytetem Warszawskim. W 1923 został doktorem, w 1924 pracownikiem naukowym UW, w 1937 profesorem nadzwyczajnym, a w 1947 profesorem zwyczajnym.
W 1934 roku jako podporucznik rezerwy pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do 1 Pułku Artylerii Ciężkiej w Modlinie. Na stopień porucznika został mianowany ze starszeństwem z 19 marca 1939 i 66. lokatą w korpusie oficerów rezerwy artylerii. W czasie wojny obronnej dostał się do niemieckiej niewoli. Przebywał w Oflagu VI Dössel. 
W latach 1947–1949 dziekan Wydziału Prawa i Administracji UW, zaś w latach 1949–1952 rektor Uniwersytetu Warszawskiego. Był wieloletnim kierownikiem Katedry Prawa Cywilnego i Prawa Cywilnego Porównawczego. Od 1952 członek korespondent, od 1958 członek rzeczywisty Polskiej Akademii Nauk, w latach 1955–1968 członek jej prezydium, w latach sekretarz 1955–1957 Wydziału I Nauk Społecznych, w latach 1952–1956 kierownik Zakładu Nauk Prawnych PAN (obecnego Instytutu Nauk Prawnych). Przewodniczył pracom Komisji Kodyfikacyjnej przy Ministrze Sprawiedliwości w latach 1956–1968. Był współtwórcą projektu Kodeksu cywilnego, uchwalonego w 1964 i obowiązującego do dziś.
Od 1946 był członkiem Polskiej Partii Socjalistycznej, z którą w 1948 przystąpił do Polskiej Zjednoczonej Partii Robotniczej. Był członkiem Komitetu Uczelnianego PZPR na Uniwersytecie Warszawskim. Od 1948 był sędzią Sądu Najwyższego, w latach 1956–1967 pełnił funkcję Pierwszego Prezesa SN. W latach 1959–1964 był zastępcą członka, a od 1964 do 1969 członkiem Komitetu Centralnego PZPR, był delegatem na III i IV zjazd partii. W latach 1961–1972 poseł na Sejm PRL III, IV i V kadencji, w parlamencie przez trzy kadencje sprawował funkcję przewodniczącego Komisji Wymiaru Sprawiedliwości.
Doktor honoris causa Uniwersytetu Karola w Pradze i Uniwersytetu Wrocławskiego. 22 lipca 1964 z okazji 20-lecia Polski Ludowej otrzymał nagrodę państwową II stopnia.
Autor publikacji naukowych np. "Encyklopedia Podręczna Prawa Prywatnego" (wraz z Fryderykiem Zollem), "Prawo rzeczowe w zarysie", Warszawa PWN 1957, "Zarys prawa rzeczowego", Warszawa PWN 1963," Prawo własności w PRL. Zarys wykładu" (opr. przy współudziale M. Madeya), Warszawa PWN 1969.
Życie prywatne.
Małżonką Jana Wasilkowskiego była Zofia Wasilkowska, ich synem Andrzej Wasilkowski. Razem z żoną spoczywają na cmentarzu Powązkowskim (kwatera 44-2-4).
Upamiętnienie.
W 1979 jego imieniem nazwano ulicę na warszawskim Ursynowie.

</doc>
<doc id="619288" url="https://pl.wikipedia.org/wiki?curid=619288" title="Królowie Aten">
Królowie Aten

W pierwszych wiekach swego istnienia starożytne Ateny rządzone były przez królów. Ich pełną listę znamy dzięki przekazowi późnoantycznego historyka Euzebiusza z Cezarei. Jakkolwiek dokładna, lista zawiera niemal wyłącznie imiona mityczne bądź półlegendarne i tylko niektórzy z tych władców – zwłaszcza z końca listy – mogą być traktowani jako postaci na poły historyczne. Pierwsi władcy Aten byli zapewne władcami dziedzicznymi. Od 1068 p.n.e. byli królami wybieranymi, choć dożywotnio, a od 753 p.n.e. już na 10-letnią kadencję. Z czasem zaczęto nazywać ich archontami i gdy w 683 p.n.e. ich kadencję skrócono do roku, stali się (jako archonci) jednymi z urzędników ustroju republikańskiego.

</doc>
<doc id="619289" url="https://pl.wikipedia.org/wiki?curid=619289" title="Corrado Fabi">
Corrado Fabi

Corrado Fabi – (ur. 12 kwietnia 1961 w Mediolanie) – włoski kierowca wyścigowy, mistrz Formuły 2 z roku 1982.
Karierę rozpoczął od kartingu, w 1976 roku został mistrzem Europy w swojej kategorii. Kolejnym krokiem była Formuła 3, a następnie Formuła 2, której został mistrzem w 1982 roku.
W sezonie 1983 startował w Formule 1 w barwach zespołu Osella (ukończył jedynie 2 wyścigi). W kolejnym sezonie zastępował swojego starszego brata Teo Fabiego w zespole Brabham podczas trzech Grand Prix (Teo startował też w serii CART i podczas kolizji terminów Corrado zastępował go w F1). Ogółem wziął udział w 20 wyścigach Formuły 1, jednak nie zdobył w nich żadnych punktów. W drugiej części sezonu 1984 wystartował również w czterech wyścigach serii CART. Najlepszym wynikiem było szóste miejsce w wyścigu w Phoenix. Po tym epizodzie wycofał się ze ścigania i zajął się prowadzeniem rodzinnych interesów.
Obecnie stoi na czele federacji pracodawców w prowincji Sondrio (wybrany na lata 2007-2009).

</doc>
<doc id="619290" url="https://pl.wikipedia.org/wiki?curid=619290" title="The Latin Library">
The Latin Library

The Latin Library – amerykańska baza tekstów łacińskich przygotowana przez Ad Fontes Academy, jeden z największych tego typu zbiór w sieci WWW. Każdy autor łaciński (np. Cyceron, Horacy, Owidiusz) stanowi jedną kategorię. Inne, odrębne, kategorie tworzą teksty z prawa rzymskiego, chrześcijańskie, średniowieczne i nowołacińskie. Osobną grupę stanowią tzw. rozmaitości ().
Teksty nie stanowią wydań krytycznych, choć często z nich pochodzą – o ich pochodzeniu informuje sekcja "credits". Nie ma także ich tłumaczeń.

</doc>
<doc id="619291" url="https://pl.wikipedia.org/wiki?curid=619291" title="Dolina Ludrowska">
Dolina Ludrowska

Dolina Ludrowska (słow. "Ludrovská dolina") – dolina w północno-zachodniej części Niżnych Tatr na Słowacji. Doliną na całej długości płynie potok Ludrovanka.
Położenie.
Dolina Ludrowska leży w całości w Grupie Salatynów. Jej wylot do Kotliny Liptowskiej znajduje się w rejonie wsi Ludrová, na wysokości ok. 570 m. Stąd dolina wznosi się (z niewielkimi odchyleniami) na długości ok. 8,5 km w kierunku południowym. W górnej części dzieli się na dwie odnogi: zachodnią (główną, źródłową Ludrovanki) zwaną Jazvečie, oraz wschodnią, mającą formę krasowego wąwozu, zwaną Hučiaky. Na południu sięga po równoleżnikowo biegnący grzbiet Magury, z najwyższym szczytem zwanym Červená Magura (1298 m). Od zachodu dolinę ogranicza grzbiet, biegnący od Červenej Magury na północ przez m.in. Veľký Brankov (1134 m), Brankov (1177 m) i Ostré (1062 m), natomiast od wschodu - grzbiet biegnący na północ przez m.in. Salatyn (1630 m), Mały Salatyn (1444), Bohúňovo (1312 m) i Kohút (1045 m)

</doc>
<doc id="619292" url="https://pl.wikipedia.org/wiki?curid=619292" title="Campari">
Campari

Campari – włoski bitter pomarańczowy o słodko-gorzkim smaku i zawartości około 25% alkoholu, produkowany przez Davide Campari (mediolańskie przedsiębiorstwo założone przez Gaspare'a Campariego w 1860, należące obecnie do International Distillers &amp; Vintners). Napój powstał kilka lat po założeniu firmy i pierwotnie posiadał nazwę "bitter all'uso Hollanda" (wł. bitter w stylu holenderskim), zmienioną następnie na "bitter del signor Campari" (wł. bitter pana Campari), później zaś "Bitter Campari". Współcześnie produkuje się go na całym świecie z wykorzystaniem półproduktów pochodzących z Włoch.
Produkcja.
Do składników roślinnych zalanych wcześniej wrzącą wodą dodaje się spirytus rektyfikowany. Roztwór o zawartości około 68% alkoholu miesza się po filtracji m.in. z cukrem oraz czerwonym barwnikiem.

</doc>
<doc id="619293" url="https://pl.wikipedia.org/wiki?curid=619293" title="Tato (film 1989)">
Tato (film 1989)

Tato – amerykański dramat z 1989 roku w reżyserii Gary'ego Goldberga, adaptacja powieści Williama Whartona.
Nagrody i nominacje.
Oscary za rok 1989
Złote Globy 1989

</doc>
<doc id="619295" url="https://pl.wikipedia.org/wiki?curid=619295" title="Tato">
Tato



</doc>
<doc id="619297" url="https://pl.wikipedia.org/wiki?curid=619297" title="Flaga Piekar Śląskich">
Flaga Piekar Śląskich

Flaga Piekar Śląskich – jeden z symboli miejskich Piekar Śląskich w postaci flagi. 
Wygląd i symbolika.
Barwami miasta są kolory błękitny, złoty (żółty) i błękitny, w trzech poziomych pasach, z których szerokość do szerokości flagi lub baneru jest w proporcjach: ¼, ½, ¼, a stosunek szerokości do długości flagi wynosi 5:8.
Flagą urzędową jest prostokątny płat tkaniny barwy błękitnej z wizerunkiem herbu pośrodku.

</doc>
<doc id="619298" url="https://pl.wikipedia.org/wiki?curid=619298" title="PunkBuster">
PunkBuster

PunkBuster – program komputerowy stosowany do zapobiegania oszustwom w grach internetowych, wydany przez spółkę Even Balance Inc.
Historia.
Pierwsza wersja beta PunkBuster została wydana 21 września 2000 roku dla gry Half-Life. Producent gry Valve Software borykał się z problemem osób oszukujących w grze począwszy od momentu jej wydania.
Pierwszą grą, w której PunkBuster został zaimplementowany całkowicie, była gra firmy id Software zatytułowana "Return to Castle Wolfenstein".
Podstawy.
PunkBuster dla "Half-Life'a" był osobną aplikacją uruchamianą jako osobny proces w tym samym czasie co gra. Od czasu premiery PunkBuster dla "Return to Castle Wolfenstein" program został zintegrowany całkowicie z głównym kodem gry. Serwer, na którym odbywa się gra, komunikuje się z PunkBuster i sprawdza, czy klient spełnia odpowiednie wymagania ustawione dla gry. PunkBuster także może łączyć się z dedykowanymi serwerami w celu pobrania uaktualnień.
Ataki na PunkBuster.
Ponieważ PunkBuster stosowany jest do zabezpieczenia, podlega próbom ataków. Tak długo jak PunkBuster jest uaktualniany (używając funkcji samoczynnej aktualizacji) wszelkie próby ingerencji w chroniony program są neutralizowane krótko po zgłoszeniu. Do tej pory system nie padł ofiarą ataku na dużą skalę.
PunkBuster wprowadził też system globalnego banowania użytkownika. Może on używać GUID generowanego z klucza CD bądź używać: "PunkBuster Hardware Ban" (wprowadzony 30 czerwca 2004) używający unikalnych numerów seryjnych komponentów sprzętowych (dysków twardych, adresu MAC karty sieciowej), aby na stałe wykluczyć gracza z możliwości korzystania ze wszystkich serwerów używających PunkBuster w momencie dokonania próby włamania lub nieautoryzowanej modyfikacji, łamiącej licencję użytkownika oprogramowania PunkBuster. Ten rodzaj wykluczenia (ban) nie jest cofany. Ban hardware jest możliwy do ominięcia poprzez manipulację list urządzeń PCI, adresu MAC itd.
Programy powodujące blokowanie (ban) w programie PunkBuster.
PunkBuster może być skonfigurowany do wyrzucenia gracza z serwera w momencie, kiedy używa programu, który może zakłócać przebieg rozgrywki, ale nie został specjalnie napisany do tego celu. Stosowanie jednak go przez użytkownika, który nie chce oszukiwać w grze, również powoduje restrykcje. Opcja ta może być używana tylko do specyficznej gry bądź włączenie jej może zostać wymuszone przez wydawcę tytułu (NetLimiter).

</doc>
<doc id="619299" url="https://pl.wikipedia.org/wiki?curid=619299" title="Krystyna Guzik">
Krystyna Guzik

Krystyna Guzik, z domu Pałka (ur. 16 sierpnia 1983 w Zakopanem) – polska biathlonistka, wicemistrzyni świata.
Kariera.
W wieku 14 lat rozpoczęła trenować biathlon jako uczennica Szkoły Podstawowej w Czerwiennem, będąc wówczas zawodniczką miejscowego UKS. Od roku 2003 regularnie reprezentuje Polskę na zawodach międzynarodowych.
Pierwsze sukcesy osiągnęła w 2004 roku, kiedy podczas mistrzostw Europy juniorów w Mińsku zdobyła srebrny medal w sprincie i złoty w biegu pościgowym. W tym samym roku była też między innymi czwarta w sprincie i piąta w biegu pościgowym na mistrzostwach świata juniorów w Haute Maurienne.
W Pucharze Świata zadebiutowała 4 grudnia 2003 roku w Kontiolahti, gdzie zajęła 71. miejsce w sprincie. Pierwsze pucharowe punkty zdobyła 15 grudnia 2005 roku w Osrblie, zajmując 26. miejsce w biegu indywidualnym. Na podium zawodów tego cyklu pierwszy raz stanęła 10 lutego 2013 roku w Novym Měscie, kończąc rywalizację w biegu pościgowym na drugiej pozycji. W kolejnych startach jeszcze trzy razy znalazła się w czołowej trójce: 8 grudnia 2013 roku w Hochfilzen była trzecia w biegu pościgowym, 5 lutego 2016 roku w Canmore była druga w sprincie, a 11 lutego 2016 roku w Presque Isle zajęła w tej konkurencji trzecie miejsce. Najlepsze wyniki osiągnęła w sezonie 2015/2016, kiedy zajęła 10. miejsce w klasyfikacji generalnej.
Na mistrzostwach świata w Novym Měscie w 2013 roku wywalczyła srebrny medal w biegu pościgowym. Rozdzieliła tam na podium Norweżkę Torę Berger i Ołenę Pidhruszną z Ukrainy. Jest to drugi w historii medal mistrzostw świata dla polskiego kobiecego biathlonu (po brązie w biegu drużynowym w 1993), a pierwszy w konkurencji indywidualnej. Blisko kolejnego medalu była podczas rozgrywanych rok później mistrzostw świata w Oslo, gdzie razem z Magdaleną Gwizdoń, Moniką Hojnisz i Weroniką Nowakowską zajęła czwarte miejsce w sztafecie. Była też między innym piąta w sprincie na mistrzostwach świata w Kontiolahti w 2015 roku. Ponadto w 2017 roku wraz z mężem Grzegorzem zdobyła brązowy medal w pojedynczej sztafecie mieszanej podczas mistrzostw Europy w Dusznikach-Zdroju. 
W 2006 roku wzięła udział w igrzyskach olimpijskich w Turynie, zajmując między innyni piąte miejsce w biegu indywidualnym i siódme w sztafecie. Na igrzyskach w Vancouver w 2010 roku plasowała się w drugiej i trzeciej dziesiątce. Podczas rozgrywanych cztery lata później igrzysk olimpijskich w Soczi najlepsze wyniki osiągnęła w biegu indywidualnym i szafecie, kończąc te konkurencje na dziesiątej pozycji. Brała też udział w igrzyskach w Pjongczangu w 2018 roku, zajmując 52. miejsce w biegu indywidualnym, 28. w sprincie, 36. w biegu pościgowym oraz siódme w sztafecie.
Trzykrotna medalistka zimowych igrzysk wojskowych w Dolinie Aosty w 2010 roku (dwukrotnie złoto w sprincie 7,5 km: indywidualnie i drużynowo oraz brąz w drużynowym biegu patrolowym na 15 km). 
Życie prywatne.
Jest oficerem Sił Zbrojnych RP w stopniu podporucznika.
Krystyna Guzik mieszka we wsi Czerwienne, jest studentką studiów III stopnia AWF im. J. Kukuczki w Katowicach i członkinią przyuczelnianego AZS-AWF Katowice. Zna trzy języki obce: rosyjski, niemiecki i angielski. 
5 lipca 2014 poślubiła biathlonistę Grzegorza Guzika i od tej pory używa nazwiska Guzik.

</doc>
<doc id="619301" url="https://pl.wikipedia.org/wiki?curid=619301" title="Osiedle Jagiellońskie (Kraków)">
Osiedle Jagiellońskie (Kraków)

Osiedle Jagiellońskie – osiedle w Krakowie wchodzące w skład Dzielnicy XVI Bieńczyce, niestanowiące jednostki pomocniczej niższego rzędu w ramach dzielnicy.
Historia.
Osiedle Jagiellońskie stanowi część Bieńczyc Nowych – założenia architektoniczno-urbanistycznego, w zamierzeniu stanowiącego rozbudowę dzielnicy Nowa Huta w kierunku północno-zachodnim. W 1959 roku w wyniku konkursu na projekt założenia wybrano koncepcję autorstwa warszawskiej architekt Jadwigi Guzickiej z zespołem w którym za projekt urbanistyczny odpowiadali Anna Basista i Jan Lewandowski, a za architekturę budynków Kazimierz Chodorowski, Stefan Golonka oraz konstruktor dr inż. Tadeusz Kantarek. Całe założenie było projektowane dla ok. 30 tys. mieszkańców – ok. 5,5 tys. na jednym osiedlu. Cechuje je luźna zabudowa budynkami wolnostojącymi z przeważającą zabudową 5- i 11-kondygnacyjną. Główną osią zespołu urbanistycznego jest park Planty Bieńczyckie, wzorowane na Plantach Krakowskich, który spaja osiedla wchodzące w skład zespołu w jedną urbanistyczną całość. Wzdłuż parkowej osi zaplanowano obiekty użyteczności publicznej – szkoły, przedszkola, domy handlowe, domy kultury, biblioteki. Oprócz Osiedla Jagiellońskiego w skład Bieńczyc Nowych wchodzą jeszcze osiedla Strusia, Kalinowe, Na Lotnisku, Wysokie, Kazimierzowskie, Przy Arce, Niepodległości, Albertyńskie oraz Złotej Jesieni. Realizacja zespołu urbanistycznego odbyła się w latach 1962–1979.
Usytuowanie i rozplanowanie.
Za granice osiedla można uznać: od południowego zachodu – Planty Bieńczyckie, od południowego wschodu – ulica Szajnowicza-Iwanowa, od północy i wschodu – ulica Obrońców Krzyża oraz od zachodu – ulica Broniewskiego.
Osiedle składa się z piętnastu bloków czteropiętrowych, zrealizowanych w pierwszym etapie budowy osiedla w I połowie lat 60. XX wieku. W późniejszym czasie, we wschodniej części osiedla, od strony dzisiejszej ulicy Obrońców Krzyża zrealizowano zespół pięciu jedenastopiętrowych wieżowców tzw. „punktowców” oraz od strony Plant Bieńczyckich zespół czterech czteropiętrowych, jednoklatkowych bloków tzw. „puchatków”. Na osiedlu oprócz tego znajdują się liczne pawilony handlowe, usytuowane głównie w północnej i południowo-wschodniej części osiedla w pobliżu ulicy Obrońców Krzyża, trzy szkoły: Szkoła Podstawowa nr 86 im. Powstańców Śląskich, Szkoła Podstawowa nr 101 im. Hansa Christiana Andersena oraz Liceum Ogólnokształcące Sióstr Salezjanek im. św. Dominika Savio, a także dwa przedszkola: Przedszkole Samorządowe nr 113 oraz Przedszkole Samorządowe nr 116. W zachodniej części osiedla przy ulicy Broniewskiego znajduje się również Przychodnia NZOZ „Jagiellońskie Centrum Medyczne”.

</doc>
<doc id="619302" url="https://pl.wikipedia.org/wiki?curid=619302" title="Ursus C-355">
Ursus C-355

Ursus C-355 – średni ciągnik rolniczy produkowany w latach 1971–1975 przez zakłady Ursus w Warszawie.
Historia modelu.
Ciągnik Ursus C-355 stanowi wersję rozwojową ciągnika Ursus C-4011 i jest poprzednikiem modelu Ursusa C-360. W latach 1966–1968 w Zakładzie Doświadczalnym Ciągników Rolniczych przygotowano konstrukcyjnie I etap modernizacji ciągnika C-4011 co zakończono wyprodukowaniem w IV kwartale 1969 roku 50 sztuk serii informacyjnej C-345. 1 kwietnia 1971 r. podjęto produkcję seryjną pod zmienioną nazwą C-355, zaś od 1975 r. produkowano wersję rozwojową – Ursus C-355M.
W porównaniu do poprzednika zmieniono wygląd maski, zwiększono moc silnika do 45 KM, a także zmieniono mechanizm kierownicy na śrubowo-kulkowy.
W 1971 r. odbyła się studencka wyprawa do tzw. Małej Azji, zorganizowana na dystansie ok. 10 tys. km. Wykorzystano w niej przyczepę Jelcz PO-1 przystosowaną do takiej wyprawy. Trasa prowadziła przez ZSRR, Rumunię, Bułgarię, Turcję, Syrię i Liban, a w drodze powrotnej przez Turcję, Bułgarię, Jugosławię, Węgry i Czechosłowację. Ten sam ciągnik po niezbędnych naprawach pojechał w wyprawie w kolejnym roku.
W 1972 r. zorganizowano rajd z Warszawy, poprzez Czechosłowację, Austrię, Jugosławię, Grecję, Turcję, Syrię, Liban, Irak do Kuwejtu i z powrotem przez Irak i ZSRR do Polski. Trasę o długości 14 tys. km pokonano Ursusem C-355 w 80 dni.

</doc>
<doc id="619303" url="https://pl.wikipedia.org/wiki?curid=619303" title="Akrotomofilia">
Akrotomofilia

Akrotomofilia (gr. "akron" „kończyna”, "tomein" „ciąć”, "philein" „kochać”) – rodzaj parafilii seksualnej, w której jedynym lub preferowanym sposobem osiągania satysfakcji seksualnej jest kontakt z osobami o amputowanych kończynach. 
W ankiecie przeprowadzonej wśród akrotomofili, amputacje kończyny dolnej były preferowane względem amputacji kończyny górnej; pojedycznej kończyny względem obydwu i amputacje z pozostawieniem kikuta względem amputacji nie pozostawiających kikuta. Według Solvanga akrotomofile postrzegają atrakcyjność standardowo, poza kwestią amputacji. 

</doc>
<doc id="619304" url="https://pl.wikipedia.org/wiki?curid=619304" title="Maria Milczarek">
Maria Milczarek

Maria Milczarek z domu Kaczmarek (ur. 18 listopada 1929 w Poznaniu, zm. 23 stycznia 2011 w Warszawie) – polska polityk, minister gospodarki terenowej i ochrony środowiska (1976–1979), a także pracy, płac i spraw socjalnych (1979–1980), przewodnicząca Zarządu Głównego Ligi Kobiet (1968–1975). Poseł na Sejm PRL V, VI i VII kadencji.
Życiorys.
Córka Leonarda i Wiktorii. Ukończyła studia w Wyższej Szkole Pedagogicznej w Warszawie oraz na Uniwersytecie Warszawskim. W latach 1946–1953 zatrudniona w Związku Nauczycielstwa Polskiego, następnie przeszła do pracy w aparacie partyjnym (do Polskiej Zjednoczonej Partii Robotniczej wstąpiła 28 listopada 1949). W latach 1953–1959 działała w Komitecie Dzielnicowym partii na warszawskim Starym Mieście (do 1956 jako instruktor, a następnie jako sekretarz propagandy). W latach 1959–1961 była zastępcą kierownika Wydziału Nauki i Oświaty Komitetu Wojewódzkiego PZPR w Warszawie, a następnie (do 1968) I sekretarzem KD na Ochocie. Od 1968 do 1975 była zastępcą członka, a od 1975 do 1981 członkiem Komitetu Centralnego PZPR. Była także I sekretarzem KW partii w Skierniewicach (1975–1976). W 1974 wybrana w skład Zarządu Głównego Towarzystwa Przyjaźni Polsko-Radzieckiej. W latach 1970–1981 wchodziła również w skład prezydium Ogólnopolskiego Komitetu Frontu Jedności Narodu.
Od 2 grudnia 1976 do 8 lutego 1979 pełniła funkcję ministra administracji, gospodarki terenowej i ochrony środowiska w rządzie Piotra Jaroszewicza, a następnie (do 21 listopada 1980) ministra pracy, płac i spraw socjalnych w dotychczasowym rządzie oraz w rządzie Edwarda Babiucha i Józefa Pińkowskiego.
Od czerwca 1968 do lipca 1975 przewodnicząca Zarządu Głównego Ligi Kobiet. Od 1969 do 1980 posłanka na Sejm PRL V, VI i VII kadencji.
Odznaczona Krzyżem Komandorskim i Kawalerskim Orderu Odrodzenia Polski, Orderem Sztandaru Pracy II klasy, a także Złotym Krzyżem Zasługi.
Była żoną Jerzego Wacława Milczarka (1932–1998). Zmarła 23 stycznia 2011 i 28 stycznia została pochowana na warszawskich Powązkach (kwatera BII30-2-30).
Maria Milczarek była drugą kobietą-ministrem po Zofii Wasilkowskiej w historii Polski.

</doc>
<doc id="619306" url="https://pl.wikipedia.org/wiki?curid=619306" title="Lech Domeracki">
Lech Domeracki

Lech Korneliusz Domeracki (ur. 17 września 1929 w Poznaniu, zm. 4 października 2020 w Grodzisku Mazowieckim) – polski sędzia, polityk, minister sprawiedliwości w latach 1983–1988.
Życiorys.
Był synem Apolonii i Leona Domerackiego. W 1959 ukończył studia magisterskie na Wydziale Prawa i Administracji Uniwersytetu im. Adama Mickiewicza w Poznaniu, a w 1971 na tym samym wydziale uzyskał stopień doktora nauk prawnych. W latach 1947–1948 należał do Organizacji Młodzieży Towarzystwa Uniwersytetu Robotniczego, gdzie był sekretarzem koła. Następnie do 1956 był działaczem Związku Młodzieży Polskiej. Od marca 1956 należał do Polskiej Zjednoczonej Partii Robotniczej, gdzie był członkiem komitetu dzielnicowego Poznań Stare Miasto i członkiem komitetu wojewódzkiego PZPR w Poznaniu. W latach 1947–1948 pracował jako robotnik w Spółdzielni Mleczarsko-Jajczarskiej w Poznaniu. W okresie 1949–1950 pracował w Poznaniu w Komisji Specjalnej do Walki z Nadużyciami i Szkodnictwem Gospodarczym. W 1950 pracował w Poznańskiej Prokuraturze Wojewódzkiej. Następnie do roku 1953 odbywał studium wojskowe. W latach 1953–1963 związany był z Sądem Wojewódzkim w Poznaniu, gdzie odbył aplikację, po czym przez dwa lata pracował w Sądzie Powiatowym dla miasta Poznań, gdzie był wiceprezesem. W latach 1965–1983 pracował w Sądzie Wojewódzkim w Poznaniu, gdzie od 1973 był prezesem. Od 1973 roku był również wicedyrektorem Departamentu Nadzoru Sądowego w Ministerstwie Sprawiedliwości. W latach od 1983 do 1988 był ministrem sprawiedliwości w rządach Wojciecha Jaruzelskiego i Zbigniewa Messnera. W latach 1986–1988 członek Społecznego Komitetu Odnowy Starego Miasta Zamościa.
Pochowany na cmentarzu na Junikowie w Poznaniu.

</doc>
<doc id="619307" url="https://pl.wikipedia.org/wiki?curid=619307" title="Ursus C-360">
Ursus C-360

Ursus C-360 – średni ciągnik rolniczy produkowany w latach 1976–1994 w Zakładach Mechanicznych Ursus w Warszawie, w liczbie około 282 000 sztuk. W latach 2015 - 2017 przedsiębiorstwo Ursus S.A. produkowano w Lublinie tzw. drugą generację modelu C-360.
W kwietniu 1976 r. rozpoczęto produkcję seryjną kołowego ciągnika rolniczego Ursus C-360. Zastąpił on produkowaną od lipca 1975 r. zmodernizowaną wersję modelu C-355, oznaczoną Ursus C-355M. Ciągnik Ursus C-355M był pierwszym etapem wprowadzenia do produkcji modelu C-360.
Dane techniczne.
I. 1976–1994.
Dane ogólne:
Silnik:
Układ napędowy:
Układy jezdne:
Układy agregowania:
II. 2015–2017.
W roku 2015 również URSUS S.A. z siedzibą w Lublinie wprowadziło do swojej oferty nowy ciągnik o takiej właśnie nazwie. Produkcja II generacji ciągnika zakończyła się w 2017 roku.
Dane ogólne:
Silnik:
Układ napędowy:
Układy jezdne:
Układy agregowania:
Opcjonalnie:

</doc>
<doc id="619309" url="https://pl.wikipedia.org/wiki?curid=619309" title="Aleksander Raczyński">
Aleksander Raczyński

Aleksander Raczyński (ur. 1822 we Lwowie, zm. 16 listopada 1889 tamże) – polski malarz.
Życiorys.
Uczeń Jana Maszkowskiego. Studiował w Akademii Sztuk Pięknych w Wiedniu, od 18 listopada 1842 na Akademii Sztuk Pięknych w Monachium (immatrykulacja w klasie Malerei), a następnie w Akademii w Paryżu. Twórca cyklów portretowych znanych osobistości lwowskich. Opublikował "Galerie des hommes illustres de l'insurrection de Pologne: année 1863: une collection de 25 portraits" – zbiór portretów powstańców styczniowych.
Linki zewnętrzne.
Aleksander Raczyński, Internetowy Polski Słownik Biograficzny [dostęp 2021-12-05]

</doc>
<doc id="619310" url="https://pl.wikipedia.org/wiki?curid=619310" title="Karbol">
Karbol



</doc>
<doc id="619314" url="https://pl.wikipedia.org/wiki?curid=619314" title="Marie Curie">
Marie Curie



</doc>
<doc id="619315" url="https://pl.wikipedia.org/wiki?curid=619315" title="Korsykanie">
Korsykanie

Korsykanie – rdzenna ludność Korsyki. Jest ich ok. 260 tysięcy. Ok. 80 tys. Korsykan mieszka w Boliwii, Kanadzie, Kubie, Portoryko, Urugwaju, USA, Wenezueli i we Włoszech.
Ich rodzimym językiem jest korsykański. W etnogenezie Korsykanów uczestniczyło wiele grup etnicznych. Zostali zromanizowani między III w. p.n.e. a I w. n.e. Są katolikami od końca starożytności. Na ich kulturę oddziaływały wpływy włoskie i francuskie. Ich tradycyjnymi zajęciami są: pasterstwo, rybołówstwo, uprawa zbóż. Rozwinęli turystykę i przemysł spożywczy. Korsykanie dążą do uzyskania autonomii i uznania ich za mniejszość narodową we Francji. Ich kultura ludowa ma wyraźne cechy śródziemnomorskie. Wyróżniamy piętrowe budownictwo kamienne, oryginalny folklor muzyczny, a zwłaszcza pieśni-płacze oraz zwyczaj wendety.

</doc>
<doc id="619316" url="https://pl.wikipedia.org/wiki?curid=619316" title="Nowo-Chołmogory">
Nowo-Chołmogory



</doc>
<doc id="619318" url="https://pl.wikipedia.org/wiki?curid=619318" title="Dolina Bekaa">
Dolina Bekaa

Dolina Bekaa (arab. البقاع = "Al-Bika") - żyzna dolina w Libanie, położona w rowie (obniżeniu) tektonicznym pomiędzy górami Liban na zachodzie i pasmem górskim Antylibanu na wschodzie. 
Ma 150 km długości, szerokość na dnie wynosi 8-14 km; wysokość dna 700-1100 m n.p.m. Odwadniana przez rzeki Orontes (Nahr al-Asi) i Litani (Nahr al-Litani). Częste trzęsienia ziemi.

</doc>
<doc id="619319" url="https://pl.wikipedia.org/wiki?curid=619319" title="Paulina (telenowela)">
Paulina (telenowela)

Paulina (, dosł. „Uzurpatorka”) – meksykańska telenowela wyprodukowana przez wytwórnię Televisa. W rolach głównych wystąpili Gabriela Spanic i Fernando Colunga.
Wersja polska.
Wersja TVN.
W Polsce telenowela była emitowana na antenie TVN. Pierwszy odcinek wyemitowano 12 marca 1999 o godzinie 18.00. Opracowaniem wersji polskiej zajęło się ITI Film Studio. Lektorem serialu był Mirosław Utta.
Wersja TV4 i TV6.
Telenowela była ponowie emitowana od 17 stycznia 2019 o godzinie 16.00 w TV4. Pierwszy odcinek obejrzało 245 704 widzów (2,46% udziałów). 15 lutego 2019 o godzinie 16:00 Czwórka pokazała odcinek nr 22. Był to ostatni epizod serialu wyemitowany na tej antenie. Od 18 lutego telenowela została przeniesiona do TV6. Szóstka rozpoczęła nadawanie telenoweli od odcinka 23. Serial był emitowany o godzinie 17.15.
Ostatni 102. odcinek serialu został wyemitowany 10 czerwca 2019 w TV6. Stacje TV4 i TV6 wyemitowały "Paulinę" w nowej wersji lektorskiej. Lektorem serialu był Aleksander Pawlikowski.
Fabuła.
Historia sióstr bliźniaczek – Paoli Bracho i Pauliny Martinez (w obie role wcieliła się Gabriela Spanic). Paulina to delikatna i skromna dziewczyna mieszkająca na wsi w ubogiej chatce nad morzem. Po śmierci matki Pauli (Nuria Bages), która na łożu śmierci usiłowała jej coś wyznać, zostaje – jak jej się wydaje – sama na świecie. Tęskni za miłością i założeniem rodziny. Piękna Paola, jest bogata, ma męża, dwójkę dzieci (Carlitos’a i Lisset) i mieszka w pięknym domu. Jest wyrachowana i zła do szpiku kości, marzy o życiu bez trosk u boku swego kochanka (nie jednego zresztą), Alessandra (Enrique Lizalde). Podczas przypadkowego spotkania obu sióstr Paola od razu dostrzega bliźniacze podobieństwo i wpada na pomysł, aby wysłać Paulinę do swojego domu, gdzie udawałaby Paolę. Paola natomiast mogłaby w tym czasie podróżować i garściami czerpać z życia. Paulina na początku nie zgadza się, ale Paola podstępem (kradzież biżuterii) wymusza jej zgodę na pełnienie roli uzurpatorki. Po wielu przygotowaniach, podczas których Paulina uczy się zachowania Paoli, nadchodzi czas na wysłanie nowej „Paoli” do rezydencji rodziny Bracho. Paulina usiłuje pełnić rolę Paoli, jednakże ma zupełnie odmienny charakter, i to w tej nowej Paoli, a raczej w Paulinie, na nowo zakochuje się mąż – Carlos Daniel (Fernando Colunga). Oczarowane dzieci znajdują w niej czułą matkę, a walcząca z nałogiem alkoholowym seniorka rodu, babcia Piedad (Libertad Lamarque), duże wsparcie. Niespodziewanie powraca prawdziwa pani Bracho i demaskuje Paulinę, która zostaje wtrącona do więzienia. Teraz musi rozpocząć walkę o utraconą wolność i miłość Carlosa Daniela...
Paulina – ciąg dalszy.
W 1998 roku ukazał się film pt. Paulina – ciąg dalszy ("Más allá de... La usurpadora"), który jest kontynuacją dalszych losów Pauliny Martinez i Carlosa Daniela.
Adaptacje.
"Paulina" jest remakiem wenezuelskiej telenoweli "La usurpadora", wyprodukowanej przez RCTV w 1972 roku, z udziałem Raúla Amundaraya i Mariny Baura. Przed "Pauliną" powstały jeszcze dwie telenowele. W 1981 roku Televisa stworzyła wersję zatytułowaną "El hogar que yo robé", a w 1987 roku RCTV wyprodukowała remake o tytule "La intrusa". W 2012 roku Univision zrealizował swoją wersję pod tytułem „¿Quién eres tú?”.
Na początku 2019 roku Televisa ogłosiła nowy projekt „Fabryka marzeń” ("Fabrica de suenios"), dzięki któremu do życia powróci dwanaście największych hitów Televisy, które zostaną przywołane do formatu 25. odcinków. Nową wersję otrzyma również „Paulina”. Główną rolę w nowej wersji zagra Sandra Echeverría, a partnerować jej będzie Andrés Palacios. W nowej wersji Paola będzie Pierwszą Damą Meksyku.

</doc>
<doc id="619322" url="https://pl.wikipedia.org/wiki?curid=619322" title="Charlemagne">
Charlemagne

Geografia: 
Inne:

</doc>
<doc id="619325" url="https://pl.wikipedia.org/wiki?curid=619325" title="Missa Pagana">
Missa Pagana

Missa Pagana' – (Msza pogańska) album Starego Dobrego Małżeństwa wydany w 2005 roku.
Nagrany w październiku 2005 roku w Studio Buffo w Warszawie. Słowa użyte w utworach są autorstwa Edwarda Stachury, natomiast muzykę skomponował Krzysztof Myszkowski.

</doc>
<doc id="619326" url="https://pl.wikipedia.org/wiki?curid=619326" title="Supercopa Sudamericana 1994">
Supercopa Sudamericana 1994

VII Supercopa Sudamericana 1994
1/8 finału (07.09 i 29.09).
Olimpia Asunción – Cruzeiro Esporte Clube Belo Horizonte 2:0 i 0:4
CR Flamengo Rio de Janeiro – Estudiantes La Plata 0:0 i 0:2
Santos FC – Independiente Buenos Aires 1:0 i 0:4
Grêmio Porto Alegre – Racing Buenos Aires 1:1 i 2:1
Atlético Nacional Medellin – São Paulo 0:2 i 1:1
CSD Colo-Colo Santiago – Argentinos Juniors Buenos Aires 4:1 i 1:1
River Plate Buenos Aires – Nacional Montevideo 2:2 i 1:0
Peñarol Montevideo – Boca Juniors Buenos Aires 1:0 i 1:4
1/4 finału (05.10 i 12.10).
Estudiantes La Plata – Cruzeiro Esporte Clube Belo Horizonte 1:0 i 0:3
Grêmio Porto Alegre – Independiente Buenos Aires 1:1 i 0:2
CSD Colo-Colo Santiago – São Paulo 2:1 i 1:4
River Plate Buenos Aires – Boca Juniors Buenos Aires 0:0 i 1:1, karne 4:5
1/2 finału (19.10 i 26.10).
Cruzeiro Esporte Clube Belo Horizonte – Independiente Buenos Aires 1:0 i 0:4
Boca Juniors Buenos Aires – São Paulo 2:0 i 0:1
FINAŁ.
Boca Juniors Buenos Aires – Independiente Buenos Aires 1:1 i 0:1
3 listopada 1994 Buenos Aires ? (?)
Boca Juniors Buenos Aires – Independiente Buenos Aires 1:1(1:0)
Sędzia: Roberto Ruscio (Argentyna)
Bramki: Martinez / Rambert
Club Atlético Boca Juniors: Navarro Montoya – Vivas, Gamboa, Fabbri, Mac Allister, Acuca, Mancuso, Marcico, Carranza, Martinez (Carrizo), Da Silva (Trellez)
CA Independiente: Islas – Craviotto, Arzano, Serrizuela, Rios, Cagna, Perez, Garnero, Lopez (Gareca), Usuriaga (Parodi), Rambert
9 listopada 1994 Avellaneda ? (?)
Independiente Buenos Aires – Boca Juniors Buenos Aires 1:0(0:0)
Sędzia: Francisco Lamolina (Argentyna)
Bramki: Rambert / -
CA Independiente: Islas – Craviotto (Gordillo), Arzeno, Serrizuela, Rios, Cagna, Perez, Garnero, Lopez, Usuriaga (Cascini), Rambert
Club Atlético Boca Juniors: Navarro Montoya – Vivas, Gamboa, Fabbri, Mac Allsiter, Acuna, Carrizzo (Pico), Marcico, Carranza (Trellez), Martinez, Da Silva

</doc>
<doc id="619327" url="https://pl.wikipedia.org/wiki?curid=619327" title="Deklinacja łacińska">
Deklinacja łacińska



</doc>
<doc id="619330" url="https://pl.wikipedia.org/wiki?curid=619330" title="Reza Szach Wielki">
Reza Szach Wielki



</doc>
<doc id="619335" url="https://pl.wikipedia.org/wiki?curid=619335" title="Strzelecki Park Krajobrazowy">
Strzelecki Park Krajobrazowy

Strzelecki Park Krajobrazowy – park krajobrazowy położony na pograniczu powiatu chełmskiego i hrubieszowskiego (województwo lubelskie). Leży na terenie gmin Dubienka, Białopole, Horodło i Hrubieszów.
Powierzchnia Parku wynosi 120,26 km², natomiast jego otulina liczy 114,86 km².
Najbardziej czytelną formą rzeźby jest rozległa dolina Bugu, osiągająca największą szerokość w północnej części parku. Rzeka ma charakter naturalny, tworzy liczne zakola. Pozostałością wielu dawnych odciętych przez rzekę zakoli są starorzecza, tzw. „bużyska”, ulegające szybkiemu zarastaniu.
Jest to typowy park leśny (92% powierzchni w obrębie powiatu chełmskiego stanowią lasy) z dominacją gatunkową sosny. W parku występuje wiele rzadkich gatunków roślin, 35 znajduje się pod ścisłą ochroną m.in.: obuwik pospolity, storczyk kukawka i goździk pyszny.
Lasy Strzeleckiego Parku Krajobrazowego zostały wpisane na listę ostoi ptaków o znaczeniu krajowym, natomiast dolina Bugu jako ostoja o znaczeniu europejskim. Niektóre z gatunków ptaków, jak np. orlik krzykliwy, znalazły tu optymalne warunki do rozrodu. Liczne są również inne gatunki drapieżnych ptaków leśnych: myszołowy, jastrzębie, trzmielojady. Z innych kręgowców należy wymienić ginącego w Polsce żółwia błotnego oraz bobra i wydrę.
Na terenie parku utworzono dwa rezerwaty przyrody: Siedliszcze i Liski, o łącznej powierzchni 106 ha. Za pomniki przyrody (w parku i jego najbliższym sąsiedztwie) uznano 11 obiektów.

</doc>
<doc id="619336" url="https://pl.wikipedia.org/wiki?curid=619336" title="Prowansalczycy">
Prowansalczycy



</doc>
<doc id="619346" url="https://pl.wikipedia.org/wiki?curid=619346" title="Fox Broadcasting Company">
Fox Broadcasting Company

Fox ("Fox Broadcasting Company") – amerykańska sieć telewizyjna, nadająca od 9 października 1986 roku. Jest częścią firmy Fox Corporation.
Ramówka FOX na sezon 2009–2010.
Stacja FOX ogłosiła swoją ramówkę na sezon 2009–2010 roku.
Ramówka FOX na sezon 2010–2011.
Stacja FOX ogłosiła swoją ramówkę na sezon 2010–2011 roku.
Ramówka FOX na sezon 2011–2012.
Stacja FOX ogłosiła swoją ramówkę na sezon 2011–2012 roku.
Ramówka FOX na sezon 2012–2013.
Stacja FOX ogłosiła swoją ramówkę na sezon 2012–2013 roku.
Ramówka FOX na sezon 2013–2014.
Stacja FOX ogłosiła swoją ramówkę na sezon 2013–2014 roku.
Ramówka FOX na sezon 2014–2015.
Stacja FOX ogłosiła swoją ramówkę na sezon 2014–2015 roku.
Seriale przewidziane na midseason
Ramówka FOX na sezon 2015–2016.
Stacja FOX ogłosiła swoją ramówkę na sezon 2015–2016 roku.
Seriale przewidziane na midseason
Ramówka FOX na sezon 2016–2017.
Stacja FOX ogłosiła swoją ramówkę na sezon 2016–2017 roku.
Seriale przewidziane na midseason
Ramówka FOX na sezon 2017–2018.
15 maja 2017 roku, stacja FOX ogłosiła swoją ramówkę na sezon 2017–2018 roku.
Seriale przewidziane na midseason
Ramówka FOX na sezon 2018–2019.
14 maja 2018 roku, stacja FOX ogłosiła swoją ramówkę na sezon 2018–2019 roku.
Seriale przewidziane na midseason
Ramówka FOX na sezon 2019–2020.
13 maja 2019 roku, stacja FOX ogłosiła swoją ramówkę na sezon 2019–2020 roku.
Seriale przewidziane na midseason
Ramówka FOX na sezon 2020–2021.
11 maja 2020 roku stacja FOX ogłosiła swoją ramówkę na sezon 2020–2021 roku.
Seriale przewidziane na midseason

</doc>
<doc id="619348" url="https://pl.wikipedia.org/wiki?curid=619348" title="Józef Kotarbiński">
Józef Kotarbiński

Józef Kotarbiński (ur. 27 listopada 1849 w Czemiernikach, zm. 20 października 1928 w Warszawie) – polski pisarz, krytyk i aktor teatralny i filmowy, brat Miłosza, mąż Lucyny.
Życiorys.
Był wychowankiem Warszawskiej Szkoły Głównej, gdzie uczył się z Henrykiem Sienkiewiczem, Aleksandrem Świętochowskim oraz Piotrem Chmielowskim. W 1871 ukończył Cesarski Uniwersytet Warszawski.
Początkowo poświęcał się krytyce literackiej i teatralnej, którą później uprawiał, redagował dział literacki "Głosu Warszawskiego". Od 1882 r. redagował "Kolce", poza tym drukował liczne prace w różnych czasopismach. Oddzielnie wydawał szkice obyczajowopsychologiczne "Niezdrowa miłość" (1898) oraz książkę o Stanisławie Wyspiańskim "Pogrobowiec romantyzmu" (1909). Wydał też kilka tomów studiów i szkiców krytycznoliterackich i z własnych wspomnień.
Zadebiutował 7 września 1877 r. w Teatrze Letnim w Warszawie, grając w "Mazepie" Juliusza Słowackiego. Od tego czasu występował w Warszawie (1877-1893 oraz 1905-1926) i w Krakowie (w latach 1893-1905). Grał i reżyserował także w Poznaniu, Częstochowie i Lwowie. Od 3 kwietnia 1920 r. do 24 marca 1921 r. był prezesem ZASP.
Przez 6 lat (1893-1899) był bliskim współpracownikiem Tadeusza Pawlikowskiego. W latach (1899-1905) był dyrektorem Teatru Miejskiego w Krakowie, gdzie repertuarem i doborem sił aktorskich utrzymał ten teatr na bardzo wysokim poziomie, trwale zapisując się w dziejach teatru polskiego.
Stworzył premierę "Wesela" (1901) Stanisława Wyspiańskiego, wystawił także "Wyzwolenie" (1903) i inne dzieła pisarzy polskich: Juliusza Słowackiego, Zygmunta Krasińskiego, Adama Mickiewicza ("Dziady").
Wydał albumy: "Aktorzy i aktorki", "Ze świata ułudy" oraz "W służbie sztuki i poezji" (1929).
Był profesorem w warszawskiej Szkole Derynga i w Klasie Dykcji i Deklamacji przy Warszawskim Towarzystwie Muzycznym. Jego uczniami byli: Wanda Siemaszkowa, Stanisława Wysocka i Mieczysław Frenkiel. Został pochowany na cmentarzu Powązkowskim w Warszawie wraz z żoną Lucyną (kwatera C-IV-11/12).

</doc>
<doc id="619353" url="https://pl.wikipedia.org/wiki?curid=619353" title="Ludolf">
Ludolf

Ludolf – imię męskie pochodzenia germańskiego, złożone z członów "hlud" – "sława" i "wulf" – "wilk". Oznacza "sławny wilk". Jednym z jego patronów jest św. Ludolf, biskup z Ratzeburga.
Ludolf imieniny obchodzi 29 marca.
Żeński odpowiednik: Ludolfina
Znane osoby noszące imię Ludolf:
Zobacz też: Ludolfingowie

</doc>
<doc id="619356" url="https://pl.wikipedia.org/wiki?curid=619356" title="Dolina Wilkowska">
Dolina Wilkowska

Dolina Wilkowska – dolina w Górach Świętokrzyskich, w zachodniej części Obniżenia Wilkowskiego. Rozciąga się na długość 13 km, pomiędzy Łysogórami i Pasmem Masłowskim na południu, a Pasmem Klonowskim na północy. Maksymalna szerokość doliny wynosi 4 km. Dno doliny zbudowane jest z osadów sylurskich, głównie z szarogłazów. Wschodnia część Doliny Wilkowskiej znajduje się na terenie Świętokrzyskiego Parku Narodowego. Część zachodnia wchodzi w skład Podkieleckiego Obszaru Chronionego Krajobrazu.
Dolina odwadniana jest przez rzeki: Mąchockę (wypływający spod Łysicy dopływ Lubrzanki) oraz Czarną Wodę (dopływ Pokrzywianki). Przy wysokich stanach wód występuje bifurkacja, podczas której część wód Mąchockiej trafia do Czarnej Wody.
W przeszłości Dolina odwadniana była wyłącznie przez Czarną Wodę. Rzeka ta utraciła swój górny bieg na skutek kaptażu przez Lubrzankę, która erodując wstecznie przecięła grzbiet górski.

</doc>
<doc id="619359" url="https://pl.wikipedia.org/wiki?curid=619359" title="Ludolfina (imię)">
Ludolfina (imię)

Ludolfina – imię żeńskie pochodzenia germańskiego, złożone z członów "hlud" – „sława” i "wulf" – „wilk”. Oznacza „sławny wilk” („sławna wilczyca”) i stanowi żeński odpowiednik imienia Ludolf. Jednym z patronów Ludolfiny jest św. Ludolf, biskup z Ratzeburga. Ludolfiną nazywana jest także liczba Pi.
Ludolfina imieniny obchodzi 29 marca.

</doc>
<doc id="619360" url="https://pl.wikipedia.org/wiki?curid=619360" title="Yoruba">
Yoruba



</doc>
<doc id="619361" url="https://pl.wikipedia.org/wiki?curid=619361" title="T-55AM Merida">
T-55AM Merida

T-55AM "Merida" – polska zmodernizowana wersja czołgu T-55A. Powszechnie stosowana nieoficjalna nazwa „Merida” pochodziła od nazwy zastosowanego opracowanego w Polsce systemu kierowania ogniem.
Historia konstrukcji.
Konieczność modernizacji czołgów T-55 do wersji AM wynikała z decyzji Komitetu Technicznego Układu Warszawskiego podjętej w 1980 r. Prace koncepcyjne nad modernizacją czołgu podjął Wojskowy Instytut Techniki Pancernej i Samochodowej w Sulejówku pod Warszawą. W skład urządzeń modernizacyjnych, oprócz rozwiązań licencyjnych weszły opracowania krajowe. Zastosowano w nim system kierowania ogniem – SKO „Merida” opracowany w Wojskowej Akademii Technicznej w Warszawie. Ponadto zastosowano szereg innych modyfikacji, w tym: wykrywacz promieniowania laserowego (również opracowany w WAT), wyrzutnie pocisków dymnych oraz mniejsze modyfikacje. Pojazd prototypowy oraz partię próbną zbudowano w 1985 r. Po przejściu badań technicznych rozpoczęto seryjną modernizację czołgów wykorzystując najmniej wyeksploatowane czołgi T-55A.
Modernizacji czołgów dokonywano w latach 1986–1989 w Wojskowych Zakładach Mechanicznych w Siemianowicach Śl. i Wojskowych Zakładach Motoryzacyjnych nr 5 w Poznaniu. Do standardu T-55AM „Merida” zmodernizowano ok. 630 sztuk T-55A. Od połowy lat 80. XX w. czołgi te były na wyposażeniu Wojska Polskiego. W 1999 roku znajdowało się ich w armii 560 sztuk.
Czołgi T-55AM zostały wycofane z uzbrojenia na przełomie XX i XXI wieku, do 2002 roku.
W 1999 roku pięć czołgów sprzedano na Łotwę.
Spośród wycofanych ze służby czołgów T-55AM „Merida” niewiele zachowało swoją sprawność bojową. Jeden z tej niewielkiej liczby zachowanych i w 90% sprawny czołg można podziwiać w oddziale Muzeum Wojska Polskiego – Fort IX Oddział Muzeum Wojska Polskiego – Muzeum Polskiej Techniki Wojskowej przy ul. Powsińskiej 13 w Warszawie, gdzie dzięki zaangażowaniu i pasji rekonstruktorów historycznych z I. GRH SMOK, czołg ten nadal utrzymuje swoją sprawność techniczną. Prace konserwatorskie SMOK-ów przy czołgu oraz jego możliwości można podziwiać podczas organizowanych w oddziale uroczystości militarnych.
Służba w WP.
Czołgi T-55AM wprowadzono na wyposażenie takich jednostek jak:
w późniejszym okresie:
Pododdziały liniowe były wyposażone następująco: kompania – 1 T-55AD-2M (dowódcy kompanii), 6 T-55AM (po 2 na pluton) oraz 3 T-55AMS (po 1 na pluton). Dodatkowo na szczeblu batalionu 1 T-55AD-1M.
Opis konstrukcji.
Czołg posiadał system kierowania ogniem „Merida”, w skład którego wchodził: przelicznik balistyczny, celownik-dalmierz dzienno-nocny (CDDN-1), zintegrowany czujnik meteo (temperatura powietrza i poprzeczna składowa prędkości wiatru), czujniki: prędkości własnej, kąta burtowego i przyrostu kąta burtowego, kąta podniesienia armaty, pochylenia podłużnego, pochylenia poprzecznego czopów armaty, temperatury ładunku prochowego. System liczy dane ogniowe do celów w odległości 300–7000 m. Pozwala na pomiar odległości w przedziale 300–9990 m. Po obliczeniu danych i wprowadzeniu ich na celownik są one uaktualniane co 0,5 sekundy przez 2 minuty.
Opancerzenie – po bokach wieży i na kadłubie z przodu zamontowano dodatkowe nakładki ochronne wzmacniające pancerz. Wzmocniono też dno kadłuba w przedniej części – do wałka skrętnego drugiej pary kół nośnych. Ulepszono zabezpieczenie włazu zapasowego oraz dodano lepszą ochronę przed napalmem.
Sprzęt dodatkowy – w ramach modernizacji czołg wyposażono w: wykrywacz promieniowania laserowego WPL-1 „Bobrawa” (4 głowice fotodetekcyjne na wieży) – urządzenie to sygnalizowało dowódcy czołgu fakt opromieniowania czołgu promieniowaniem laserowym pokazując: kierunek, z którego czołg jest opromieniowany, czas od odebrania pierwszego sygnału oraz rodzaj opromieniowania (dalmierz laserowy czy oświetlacz); wyrzutnię pocisków dymnych WPD-1 „Tellur” (8 luf, po 4 po obu stronach wieży – wewnętrzny rząd) – obsługiwał go ładowniczy, służył do postawienia zasłony dymnej w odległości ok. 300–350 m przed czołgiem w czasie ok. 15–20 sekund na czas ok. 2 minut; wyrzutnię wybuchowych granatów dymnych WWGD-1 „Erb” (8 luf, po 4 po obu stronach wieży – zewnętrzny rząd) – obsługiwał go dowódca, służył do postawienia zasłony dymnej w odległości ok. 25–30 m przed czołgiem w czasie ok. 2–3 sekund na czas ok. 2 minut. W każdym czołgu zamontowano urządzenie filtracyjno-wentylacyjne UFWCz-200 i rentgenometr sygnalizacyjny DPS-68M-1. Do lufy dodano osłonę termoizolacyjną.

</doc>
<doc id="619362" url="https://pl.wikipedia.org/wiki?curid=619362" title="Eustazjusz">
Eustazjusz



</doc>
<doc id="619366" url="https://pl.wikipedia.org/wiki?curid=619366" title="Ramzes VI">
Ramzes VI

Ramzes VI Amonherchopszef II – faraon, władca starożytnego Egiptu z XX dynastii, z okresu Nowego Państwa. Prawdopodobnie panował w latach 1142-1134 p.n.e. Był prawdopodobnie synem Ramzesa III i królowej Isis (Iset). Objął tron po śmierci swego poprzednika, Ramzesa V, którego być może wcześniej odsunął od władzy. Jego główną małżonką prawdopodobnie była Nubchesbed. Jego 8-letnie panowanie jest bardzo skąpo udokumentowane. Niewiele wiadomo na temat jego dokonań. Wiadomo o jego zwycięskich wojnach z Libijczykami, którzy usiłowali dokonać inwazji na tereny zachodniej Delty. Wiadomo również, że za czasów Ramzesa VI po raz ostatni umieszczono kartusze królewskie na Synaju. Za jego czasów coraz wyraźniej zaznaczał się schyłek władzy królewskiej i wzrost potęgi arcykapłanów tebańskich.
Ramzes VI pochowany został w Królewskiej Nekropoli w Dolinie Królów. Z dotąd niewyjaśnionych przyczyn, zrezygnował z budowy własnego grobowca. Na swoje miejsce wiecznego pobytu wybrał grobowiec swego brata, a zarazem poprzednika – Ramzesa V. W czasach rabunków, pod koniec XX dynastii, mumia króla została przeniesiona do skrytki w grobowcu (KV35) Amenhotepa II, gdzie została odnaleziona przez Victora Loreta w 1898 r. Grobowiec Ramzesów V i VI został oczyszczony i zbadany przez Georges'a Daressy'ego w 1881 roku. Od 1996 pracuje tam również ekspedycja epigraficzna Centrum Archeologii Śródziemnomorskiej Uniwersytetu Warszawskiego, która prowadzi dokumentację "graffiti" pozostawionych na ścianach grobowca przez pielgrzymów. Jest jednym z najpiękniej dekorowanych grobowców w Dolinie, bogato ilustrującym cykl słoneczny i zaświatową podróż Słońca ku kresowi nocy. Malowidła zachowały się w doskonałym wręcz stanie, wciąż z wyrazistymi barwami i dokładnymi konturami. Stanowią one nieprzebraną skarbnicę wiedzy o religii i sztuce okresu schyłku Nowego Państwa.
Mumia króla obecnie znajduje się w Muzeum Egipskim w Kairze. Została odwinięta z bandaży i zbadana w 1905 roku. Jej stan jest najgorszy spośród wszystkich mumii królewskich, znajdujących się w Muzeum Egipskim. Rabusie, którzy wdarli się do grobowca, szukając drogocennych przedmiotów, prawdopodobnie wywlekli mumię króla z sarkofagu, poważnie ją uszkadzając i odrywając ręce. Spodziewali się, zapewne znaleźć na nich najcenniejsze przedmioty. Po rabunku, kapłani prawdopodobnie starali się przywrócić mumii jej naturalny kształt. Podczas badań odkryto, że pod nowymi warstwami bandaży, kapłani umieścili prawą dłoń kobiety i prawe przedramię i ramię innego mężczyzny.

</doc>
<doc id="619367" url="https://pl.wikipedia.org/wiki?curid=619367" title="Université d’Auvergne">
Université d’Auvergne

Université d’Auvergne (Université de Clermont-Ferrand I) – jeden z dwóch uniwersytetów w Clermont-Ferrand.
Powstał w 1976 w wyniku podziału uniwersytetu klermonckiego, za którego poprzedniczkę można uznać szkołę medyczną założoną w 1681. W wyniku tego podziału Université de Clermont-Ferrand I zachował wydziały prawa, ekonomii i medycyny, a także instytut technologiczny. Natomiast drugi z powstałych uniwersytetów, Université de Clermont-Ferrand II, przejął wydziały filozoficzny, nauk społecznych, nauk ścisłych i nauk o Ziemi.
Uczelnia połączyła się z Université Blaise-Pascal w 2017 roku, tworząc Université Clermont-Auvergne.
Struktura.
Obecnie w skład uniwersytetu wchodzi 5 wydziałów i 3 instytuty:

</doc>
<doc id="619368" url="https://pl.wikipedia.org/wiki?curid=619368" title="Zajadkowate">
Zajadkowate

Zajadkowate (Reduviidae) – rodzina pluskwiaków z podrzędu różnoskrzydłych i infarzędu Cimicomorpha, występujących głównie w strefie tropikalnej. Obejmuje około 7 000 opisanych gatunków, głównie drapieżnych, rzadziej ektopasożytów. Mają duże oczy i, zwykle, chwytne odnóża przednie. Pojawiły się w środkowej jurze. Wiele gatunków pożytecznych, inne są wektorami chorób.
Opis.
Pluskwiaki te mają ciało długości od kilku do blisko 40 milimetrów. Występują formy o silnej budowie ciała i odnóżach proporcjonalnych jak i o delikatnym, pałeczkowatym ciele, a odnóżach i czułkach silnie wydłużonych, nitkowatych.
Głowa.
Większość gatunków ma głowę walcowatą, wydłużoną i zwężoną za oczami. Część zaoczna podzielona jest bruzdą poprzeczną na tylną i przednią. Oczy duże lub bardzo duże, niekiedy wyciągnięte i prawie stykające się od spodu, a u większości występują także położone na ciemieniu przyoczka. Trójczłonowa (tylko u dwóch podrodzin widoczne cztery człony), gruba, wygięta łukowato kłujka (rostrum) sięga tylko do bioder przednich odnóży. Czułki 4-członowe, załamane za pierwszym członem, który może być poprzedzony wstawką ("internodium"). Człony wstawkowe mogą się również pojawiać przed drugim i trzecim członem.
Tułów.
Na przedtułowiu obecny gruby kołnierz lub obwódka otaczająca tył głowy. Przedplecze zwykle z przodu węższe niż z tyłu, często z poprzeczną bruzdą. Na przedpiersiu obecna jest między biodrami podłużna bruzda o dnie pokrytym żeberkami ("pars stridens"). W połączeniu z pocierającym o nie "plectrum" (człon kłujki), służą jako aparat strydulacyjny. Przednie odnóża większości gatunków są chwytne. Golenie przednich, a czasem też środkowych odnóży wyposażone są w "fossa spongiosa" – elastyczną poduszkę z tysiącami włosków, działającą jak przylga. Półpokrywy bez klinika, o słabo użyłkowanej przykrywce. Międzykrywka błoniasta, a zakrywka z dwoma komórkami i góra czterema wolnymi żyłkami.
Odwłok.
Z siódmego segmentu odwłoka samców wysuwa się dziewiąty, symetryczny, płciowy segment o otworze płciowym skierowanym ku górze. Ósmy segment niewidoczny. Paramery, niekiedy asymetryczne, słabo zróżnicowane morfologicznie. Prącie o podstawie w kształcie spłaszczonego pierścienia, części środkowej ("theca") objętej chitynowymi półokręgami, a wierzchołkowej ("vesica") błoniastej, pofałdowanej, czasem opatrzonej hakami i wyrostkami ("spiculae").
Pożywienie.
Wszystkie, z wyjątkiem Triatominae, są drapieżnikami polującymi głównie na stawonogi. Niektóre wyspecjalizowane są w polowaniu na określone ofiary np.: dwuparce, termity, mrówki czy pająki. Triatominae są ektopasożytami, odżywiając się krwią ptaków i ssaków.
Występowanie.
Zajadkowate występują w szerokim spektrum siedlisk lądowych, od ssaczych nor na pustyniach po butwiejące kłody w lasach deszczowych. Obejmują 7 tysięcy opisanych gatunków, są trzecią pod względem bogactwa gatunków rodziną pluskwiaków. Największą różnorodność osiągają w strefie tropikalnej. W Europie Środkowej występuje zaledwie kilkanaście gatunków, z czego w Polsce 9 z sześciu podrodzin (zobacz zajadkowate Polski).
Znaczenie.
Rodzina ta ma duże znaczenie dla gospodarki człowieka. Ponad 150 gatunków odżywia się szkodnikami roślin, odgrywając pożyteczną rolę w uprawach. Niektóre, jak "Pristhesancus plagipennis", "Zelus" sp. i "Sinea" sp., wykorzystuje się do biologicznego zwalczania szkodników takich jak gąsienice motyli, ryjkowce i tasznikowate. Krwiopijni przedstawiciele Triatominae mają znaczenie epidemiologiczne jako wektory chorób. Gatunki z rodzaju "Triatoma" przenoszą świdrowca "Trypanosoma cruzi", który u ludzi wywołuje chorobę Chagasa. Niektóre gatunki, jak pluskwiak dwuplamy i inne z rodzaju "Platymeris", są hodowane w terrariach jako zwierzęta domowe.
Systematyka i filogeneza.
Pluskwiaki z rodziny zajadkowatych pojawiły się w już jurze środkowej (ok. 178 mln lat temu), jednak znaczące zróżnicowanie się linii ewolucyjnych w tej grupie nastąpiło dopiero w kredzie późnej (ok. 97 mln lat temu).
Systematyka zajadkowatych znajduje się obecnie u progu dużych zmian. Wynika to z zastosowania metod molekularnych do badań tej grupy. Analizy molekularne, morfologiczne i łączone wykazują monofiletyzm zajadkowatych, podając jako ich grupę siostrzaną Pachynomidae (wspólnie tworzą nadrodzinę Reduvioidea), jednakże podważają monofiletyzm niektórych grup w obrębie rodziny. Z analizy przeprowadzonej przez Hwanga i Weirauch wynika, że podrodzina Reduviinae (druga co do ilości gatunków) składa się z od 11 do 14 kladów, a ponadto możliwe jest, że podrodzina Cetherinae to takson polifiletyczny. Praca z 2008 roku wskazuje na możliwy parafiletyzm Salyavatinae, a praca z 2010 roku na niepewność wyznaczenia granicy między Ectrichodiinae i Tribelocephalinae. W 2013 roku ukazały się wyniki wskazujące na możliwy parafiletyzm plemion Harpactorinae. Niepewny jest los Triatominae, gdyż mimo czterech prac wykazujących ich monofiletyczność, pojawiła się praca wskazująca na polifiletyczność i inna wskazująca na parafiletyczność tej grupy. Sześć podrodzin wciąż jeszcze nie było przedmiotem analiz filogenetycznych. Poniższy podział na 25 podrodzin został podany za kluczem autorstwa C. Weirauch i 17 innych naukowców z 2014 roku:

</doc>
<doc id="619369" url="https://pl.wikipedia.org/wiki?curid=619369" title="Monte Mataiur">
Monte Mataiur

Monte Mataiur lub Monte Re albo Baba – szczyt w Alpach Julijskich, w Alpach Wschodnich. Leży na granicy między Włochami a Słowenią.
26 października 1917 roku późniejszy feldmarszałek (wówczas w stopniu porucznika) Erwin Rommel ze stuosobowym oddziałem zdobył górę bronioną przez 7000 włoskich żołnierzy. Za to osiągnięcie został nagrodzony orderem Pour le Mérite.

</doc>
<doc id="619370" url="https://pl.wikipedia.org/wiki?curid=619370" title="Mataiur">
Mataiur



</doc>
<doc id="619371" url="https://pl.wikipedia.org/wiki?curid=619371" title="Université de Clermont-Ferrand II">
Université de Clermont-Ferrand II



</doc>
<doc id="619372" url="https://pl.wikipedia.org/wiki?curid=619372" title="Satur">
Satur

Satur – imię męskie pochodzenia łacińskiego, oznaczające "nasycony, usatysfakcjonowany". Istnieje przynajmniej dwóch świętych o tym imieniu.
Satur imieniny obchodzi 29 marca.
Żeński odpowiednik: Satura

</doc>
<doc id="619374" url="https://pl.wikipedia.org/wiki?curid=619374" title="Hans-Thilo Schmidt">
Hans-Thilo Schmidt

Hans-Thilo Schmidt, pseudonim Asché lub Źródło D (ur. 13 maja 1888, zm. 19 września 1943) – szpieg, który w latach 30. XX wieku sprzedawał Francuzom m.in. kody do bieżącej obsługi tajnej niemieckiej maszyny szyfrującej Enigma oraz tajne informacje dyplomatyczne i wojskowe (takie jak np. dyslokacja wojsk niemieckich w trakcie Anschlussu Austrii czy chęć ataku na Polskę i Francję). 
Materiały, które przekazał, pozwoliły polskim matematykom i kryptologom (Marianowi Rejewskiemu, Jerzemu Różyckiemu i Henrykowi Zygalskiemu) na zrozumienie zasady działania i rekonstrukcję maszyny, co ułatwiło złamanie szyfru.
Życiorys.
We wczesnych latach 30. XX wieku Schmidt był pracownikiem Biura Szyfrów kwatery głównej niemieckich sił zbrojnych. Niedługo po tym, jak militarna wersja Enigmy została wprowadzona do użytku, Schmidt skontaktował się z wywiadem francuskim i zaoferował sprzedaż informacji o nowym urządzeniu. Jego oferta została zaakceptowana przez kapitana Gustawa Bertranda, a Schmidt otrzymał pseudonim operacyjny Asché.
Przez kilka kolejnych lat, aż do zakończenia pracy w Biurze Szyfrów, Schmidt spotykał się z francuskimi agentami w różnych europejskich miastach i przekazywał im kopie instrukcji obsługi Enigmy, procedury operacyjne i listy nastawów kluczy. Nawet z dostępem do takich informacji francuski wywiad nie był w stanie odszyfrować wiadomości zaszyfrowanych za pomocą Enigmy. Nie mogli tego dokonać także brytyjscy kryptolodzy, z którymi Bertrand nawiązał kontakt i którym przekazał informacje uzyskane od Schmidta.
Po upadku Francji francuski agent o nazwisku Stallman (Rudolphe Lemoine, ps. "Rex"), który był oficerem prowadzącym Schmidta, został aresztowany przez gestapo i zdradził Schmidta jako francuskiego szpiega. Schmidt został aresztowany 1 kwietnia 1943 roku, a we wrześniu 1943 jego córka Giselle została wezwana celem identyfikacji zwłok. Jej zeznania sugerują, że Schmidt popełnił samobójstwo przy pomocy trucizny, którą na jego prośbę przeszmuglowała wcześniej do celi.
W związku z aferą szpiegowską Hansa-Thilo, jego starszego brata gen. Rudolfa Schmidta 10 kwietnia 1943 odwołano z dowodzenia 2 Armią Pancerną. 

</doc>
<doc id="619375" url="https://pl.wikipedia.org/wiki?curid=619375" title="Główna (dopływ Warty)">
Główna (dopływ Warty)

Główna – rzeka, prawy dopływ Warty o długości 36,64 km.
Przebieg.
Rzeka płynie na terenie Pojezierza Gnieźnieńskiego. Początek bierze z południowego krańca jeziora Lednica. Początkowo płynie na południe, a następnie skręca na zachód w kierunku Pobiedzisk. W zlewni rzeki znajdują się liczne jeziora, zarówno naturalne jak i sztuczne. Są to, począwszy od Lednicy, Jezioro Biezdruchowskie, Jezioro Kowalskie (zaporowe na Głównej). Największym dopływem (prawym) jest Struga Wierzenicka o długości 8,9 km i powierzchni zlewni 72,7 km² (przepływa ona przez jeziora Wronczyńskie Wielkie, Wronczyńskie Małe i Jerzyńskie). W dorzeczu Głównej znajdują się trzy parki krajobrazowe: Lednicki Park Krajobrazowy, Park Krajobrazowy Promno i Park Krajobrazowy Puszcza Zielonka. Końcowy odcinek znajduje się w granicach Poznania, przy ujściu znajduje się część miasta również nazywana Główną.
Szlak kajakowy.
Rzeka stanowi szlak kajakowy od jeziora Lednica do ujścia. Długość szlaku: 44 km. Krótkim, około kilometrowym odcinkiem (od jeziora Biezdruchowskiego do Nadrożna) prowadzi też szlak kajakowy Puszcza Zielonka.

</doc>
<doc id="619376" url="https://pl.wikipedia.org/wiki?curid=619376" title="Satura">
Satura

Satura – imię żeńskie pochodzenia łacińskiego, oznaczające "nasycona, usatysfakcjonowana". Żeński odpowiednik imienia Satur. Wśród patronów tego imienia – św. Satur, wspominany razem ze św. Armogastem i św. Maskulem.
Satura imieniny obchodzi 29 marca.

</doc>
<doc id="619377" url="https://pl.wikipedia.org/wiki?curid=619377" title="Laser półprzewodnikowy">
Laser półprzewodnikowy

Laser półprzewodnikowy, nazywany również laserem diodowym lub diodą laserową – laser, którego obszarem czynnym jest półprzewodnik. Najczęściej laser półprzewodnikowy ma postać złącza p-n w którym obszar czynny jest pompowany przez przepływający przez złącze prąd elektryczny.
Są to najbardziej perspektywiczne lasery z punktu widzenia ich zastosowań w fotonice ze względu na małe wymiary, dość wysokie moce, łatwość modulacji prądem sterującym o wysokiej częstotliwości (rzędu gigaherców) i możliwość uzyskania promieniowania od pasma bliskiej podczerwieni (diody laserowe dla telekomunikacji światłowodowej) do skraju fioletowego pasma widzialnego.
Budowa i zasada działania.
Laser ten jest wielowarstwową strukturą półprzewodników typu "n" (nadmiar elektronów w paśmie przewodnictwa) i "p" (więcej dziur w paśmie walencyjnym). Przejście elektronu do pasma przewodzenia na skutek zasilania prądem (pompowanie) połączone jest z odwrotnym procesem spontanicznym, zwanym rekombinacją promienistą. Proces ten prowadzi do uwolnienia fotonu. Przy dostatecznie dużym prądzie może zajść inwersja obsadzeń, pozwalająca wywołać akcję laserową. Zewnętrzne ścianki falowodu tworzą rezonatory Fabry’ego-Perota.
Warstwa falowodowa ma grubość rzędu 2 μm, co ułatwia uzyskanie inwersji obsadzeń przy małym prądzie, a jej szerokość wynosi 10 μm. W związku z dyfrakcją, rezultatem takiej budowy warstwy czynnej są duże kąty rozbieżności wiązki, różne w obydwu przekrojach (rzędu 30° odpowiadający grubości 2 μm i ponad 5° dla szerokości 10 μm). W celu zmniejszenia asymetrii wiązki stosuje się dodatkowe układy optyczne (pryzmatyczne lub cylindryczne) mające różne powiększenia w tych przekrojach. Do wad tych laserów należy zaliczyć szersze widmo promieniowania w porównaniu np. z laserem He-Ne i silny wpływ zmiany temperatury na moc wiązki i długość generowanej fali. Wady te można wyeliminować (a co najmniej, istotnie ograniczyć) stosując odpowiednio rozbudowany układ zasilający z ujemnym sprzężeniem zwrotnym. Obecnie większość produkowanych diod laserowych powszechnego zastosowania posiada wbudowaną fotodiodę, która pozwala na pomiar natężenia emitowanego światła. Układ zasilający ma postać sterowanego źródła prądowego, które dostarcza diodzie laserowej prąd o wielkości zależnej od prądu płynącego przez fotodiodę. Ujemne sprzężenie zwrotne sprawia, że im więcej światła emituje laser, tym słabszym prądem jest on zasilany.
W fotonice do budowy struktur informatycznych wykorzystuje się również macierze laserów umieszczonych na wspólnym podłożu. Średnice pojedynczych laserów mogą być rzędu kilku mikrometrów. Każdy z laserów może być niezależnie sterowany elektronicznie, stąd macierz laserów tworzy razem powierzchniową strukturę niemal punktowych źródeł promieniowania.
Zjawisko elektroluminescencji w złączu półprzewodnikowym p-n zostało po raz pierwszy zaobserwowane w roku 1952 roku przez naukowców Haynesa i Briggsa. Prace które prowadzili miały na celu zbadanie właściwości luminescencyjne złącza, przez które płynie bardzo duży prąd w kierunku przewodzenia. W roku 1958 Aigrain zauważył, że świecenie rekombinacyjne elektronów i dziur wstrzykiwanych poprzez pasmo zabronione może służyć do otrzymania inwersji obsadzeń. W latach 1960-62 rozgorzała dyskusja nad wykorzystaniem tego świecenia do budowy lasera półprzewodnikowego, która zakończyła się w niedługim czasie zbudowaniem złącza półprzewodnikowego typu p-n z arsenku galu (GaAs) o bardzo dużej wydajności elektroluminescencyjnej.
Lasery półprzewodnikowe są źródłami promieniowania spójnego, w których funkcję ośrodka czynnego pełni półprzewodnik. Można je podzielić na dwie grupy:
W półprzewodnikowym laserze złączowym proces emisji promieniowania jest zlokalizowany w obszarze przylegającym do złącza diody półprzewodnikowej. Aby nastąpiła akcja laserowa, podobnie jak w innych laserach muszą nastąpić odpowiednie warunki, wynikające przede wszystkim ze struktury poziomów energetycznych. W półprzewodnikach rozpatruje się stany energetyczne półprzewodnika jako całości, a nie poziomy poszczególnych atomów. Inwersja obsadzeń odbywa się nie w całej objętości ośrodka czynnego, ale w ścisłym otoczeniu złącza. 
Dioda elektroluminescencyjna daje szerokie widmo emisji, głównie zależne od intensywności z jaką są wstrzykiwane nośniki, czyli inaczej mówiąc od natężenia prądu jaki przez nią płynie. Rekombinacji elektronów i dziur towarzyszy emisja fotonów, jak już wcześniej było powiedziane, ale ta emisja jest emisją spontaniczną, wielokierunkową, przez co większość fotonów szybko opuszcza obszar czynny, lecz niektóre z nich zderzają się ze wzbudzonymi elektronami powodując przejście emisyjne wymuszone. W pewnych warunkach może nastąpić sytuacja kiedy wytwarzane fotony wymuszą emisję fotonów liczniejszych niż te, które będą pochłaniane, w takiej sytuacji nastąpi wzmocnienie promieniowania.
Aby akcja laserowa nastąpiła, musi występować jeszcze urządzenie, które będzie wypromieniowane fotony scalało w jedną spójną wiązkę zwaną promieniem laserowym, to urządzenie nosi nazwę rezonatora optycznego. W celu stworzenia rezonatora optycznego należy ukształtować złącze diody możliwie płaskie, a z obu jego przeciwległych stron umieścić prostopadłe do płaszczyzny złącza i równoległe do siebie powierzchnie odbijające. Jedno ze zwierciadeł musi być częściowo przepuszczalne, zwierciadło takie nazywane jest promiennikiem światła laserowego. Aby zapobiec możliwości wzbudzenia się akcji laserowej w kierunku poprzecznym, boczne powierzchnie rezonatora powinny być matowe i nieznacznie odchylone od wzajemnej równoległości. W celu osiągnięcia akcji laserowej przez diodę luminescencyjną musi płynąć odpowiednio duży prąd, prąd progowy. Jeśli natężenie prądu jest mniejsze, rekombinacja elektronów i dziur nie powoduje akcji laserowej, a dioda emituje światło niespójne.
Obszary czynne laserów półprzewodnikowych.
Lasery złączowe:
Lasery bezzłączowe:
Historia.
Pierwsze lasery półprzewodnikowe powstały niemal równocześnie w 1962 w czterech laboratoriach amerykańskich
i jednym radzieckim. 
W większości z tych laserów złącze wykonane było z arsenku galu. W jednym przypadku był to fosforo-arsenek galu.
Pierwszy laser półprzewodnikowy w Polsce został wykonany w 1966 przez Bohdana Mroziewicza w Instytucie Podstawowych Problemów Techniki PAN. 
Pierwsze lasery półprzewodnikowe oparte były na strukturze homozłączowej i pracowały wyłącznie w niskich temperaturach.
W 1963 Herbert Kroemer i Żores Ałfiorow niezależnie zaproponowali zastosowanie struktury heterozłączowej w celu polepszenia sprawności emisji wymuszonej.
Zastosowania.
Ze względu na niewielkie rozmiary, niskie koszty produkcji, oraz wysoką wydajność, lasery półprzewodnikowe są dzisiaj najczęściej wykorzystywanym rodzajem laserów, znajdują zastosowanie między innymi w napędach CD, DVD, Blu-ray, XDCAM, wskaźnikach laserowych, łączności światłowodowej, w zastosowaniach militarnych jako wskaźniki celu lub do pomiaru odległości (dalmierze). Diody laserowe są również wykorzystywane do zasilania (pompowania) laserów na ciele stałym.

</doc>
<doc id="619379" url="https://pl.wikipedia.org/wiki?curid=619379" title="Korowcowate">
Korowcowate

Korowcowate, rozwałkowate (Aradidae) - rodzina owadów z podrzędu pluskwiaków różnoskrzydłych. Rodzina kosmopolityczna, choć większość występuje w regionach tropikalnych i subtropikalnych. Reprezentowana przez ok. 2000 gatunków w ok. 200 rodzajach. W Polsce występuje 18 gatunków (zobacz: korowcowate Polski). 
Przedstawiciele tej rodziny mają silnie spłaszczone ciało i są przystosowane do życia pod łuskami kory. 
Znaczenie gospodarcze ma jedynie korowiec sosnowy ("Aradus cinnamomeus") - nimfy i osobniki dorosłe żywią się sokami wysysanymi z miazgi, łyka i drewna, zaburzając wzrost i rozwój drzew.

</doc>
<doc id="619380" url="https://pl.wikipedia.org/wiki?curid=619380" title="M3 75 mm">
M3 75 mm



</doc>
<doc id="619382" url="https://pl.wikipedia.org/wiki?curid=619382" title="Galisyjczycy">
Galisyjczycy

Galisyjczycy (gal. "Galegos") – grupa etniczna zamieszkująca Galicję w Hiszpanii. Duże skupiska znajdują się także w zachodniej Asturii, Leónie i Zamorze oraz Madrycie. Jest ich ponad 3 mln (1985). Posługują się językiem galicyjskim. Wyznają katolicyzm (schrystianizowani w VI wieku). 
Ich przodkami byli starożytni Galajkowie, w których etnogenezie najważniejszą rolę odegrali Celtowie, zromanizowani w II wieku p.n.e.–IV wieku n.e. Znaczny zakres samodzielności zachowali do XVI wieku. W 1981 Galicja uzyskała autonomię. W XVI–XX wieku występowała duża emigracja. W średniowieczu kultura galicyjska rozwijała się wspólnie z portugalską. Rozkwit kultury galicyjskiej miał miejsce w późnym średniowieczu, potem występowała stopniowa hispanizacja. Od połowy wieku XIX zauważyć można powolne odrodzenie kulturowe. 

</doc>
<doc id="619387" url="https://pl.wikipedia.org/wiki?curid=619387" title="Eustazja (imię)">
Eustazja (imię)

Eustazja – imię żeńskie pochodzenia greckiego, stanowiące żeński odpowiednik imion Eustazjusz, Eustazy. Wśród patronów tego imienia – św. Eustazjusz, biskup Neapolu.
Eustazja imieniny obchodzi 16 lipca i 29 marca.

</doc>
<doc id="619388" url="https://pl.wikipedia.org/wiki?curid=619388" title="Super Besse">
Super Besse

Super Besse – francuska stacja narciarska w miejscowości Besse-et-Saint-Anastaise (departament Puy de Dôme, region Owernia), położona na stokach Puy de Sancy. Jest to największa stacja narciarska w Masywie Centralnym. Oferuje 87 km tras dla narciarstwa alpejskiego i 125 km tras dla narciarstwa klasycznego.
Super Besse położona jest na obszarze Parku Regionalnego Wulkanów Owernii.

</doc>
<doc id="619390" url="https://pl.wikipedia.org/wiki?curid=619390" title="PowerPC 603">
PowerPC 603

PowerPC 603 to mikroprocesor superskalarny implementujący (z wyjątkami) założenia architektury PowerPC. Ma możliwość kończenia 3 rozkazów w jednym takcie zegarowym, wyposażony został w mechanizm umożliwiający przełączenie nieużywanych jednostek w stan małego poboru mocy, oraz posiada niezależne pamięci podręczne, po 8 KiB każda, dla rozkazów i dla danych. Zgodnie z przyjętą przez firmę Apple praktyką oznaczania serii procesorów własnymi nazwami handlowymi, należy do rodziny mikroprocesorów PowerPC drugiej generacji (G2).
Charakterystyka.
PowerPC 603e/603ev.
PowerPC 603e znalazły zastosowanie między innymi w satelitach Iridium oraz jako jednostki obliczeniowe przeciwpodwodnych torped lekkich Mark 54.

</doc>
<doc id="619391" url="https://pl.wikipedia.org/wiki?curid=619391" title="Drużbaki Wyżne">
Drużbaki Wyżne

Drużbaki Wyżne (słow. "Vyšné Ružbachy", węg. "Felsőzúgó", niem. "Oberrauschenbach") – miejscowość uzdrowiskowa w powiecie Lubowla, w kraju preszowskim na Słowacji. Pierwsza wzmianka pisemna o miejscowości pochodzi z roku 1329.
W miejscowości znajdują się źródła wód mineralnych i kąpielisko termalne z basenami o maksymalnej temperaturze ok. 33 °C. Atrakcją miejscowości jest rezerwat przyrody – jeziorko trawertynowe "Krater".
We wsi jest używana gwara przejściowa słowacko-spiska. Gwara spiska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="619392" url="https://pl.wikipedia.org/wiki?curid=619392" title="PowerPC 603e">
PowerPC 603e



</doc>
<doc id="619393" url="https://pl.wikipedia.org/wiki?curid=619393" title="PowerPC 603ev">
PowerPC 603ev



</doc>
<doc id="619394" url="https://pl.wikipedia.org/wiki?curid=619394" title="Kowalowate">
Kowalowate

Kowalowate (Pyrrhocoridae) – rodzina owadów z podrzędu pluskwiaków różnoskrzydłych. Obejmuje ponad 360 gatunków.
Morfologia.
Pluskwiaki o krępej budowy ciele długości od 6 do 30 mm. Często mają kontrastowe, żółto-czarne lub czerwono-czarne ubarwienie, ale nie brak gatunków barwy czarnej lub brązowej. Głowa ma dłuższy od policzków nadustek, stosunkowo długie, zbudowane z czterech członów czułki, czteroczłonową kłujkę i pozbawiona jest przyoczek. Obrys przedplecza jest trapezowaty, a jego boczne brzegi są blaszkowate. Trójkątnego kształtu tarczka osiąga niewielkie rozmiary. Formy długoskrzydłe mają półpokrywy z wyodrębnionymi: przykrywką, międzykrywką i zakrywką. Żyłki na zakrywce są liczne i nieregularnie połączone, tworząc w jej części nasadowej od 2 do 5 zamkniętych komórek. U form krótkoskrzydłych międzykrywka zlewa się z przykrywką wskutek zaniku szwu klawokorialnego, a zakrywka ulega redukcji. Ujścia gruczołów zapachowych zatułowia są zredukowane. Odnóża mają trójczłonowe stopy i zaopatrzone są zarówno w pazurki jak i w przylgi. Na bokach segmentów odwłoka od trzeciego do szóstego występują grupki trzech trichobotrii, a na segmencie siódmym dwa trichobotria. Przetchlinki ulokowane są wyłącznie po brzusznej stronie odwłoka. U larw (nimf) ujścia odwłokowych gruczołów zapachowych umiejscowione są pomiędzy tergitami trzecim i czwartym, czwartym i piątym oraz piątym i szóstym. Odwłok samic cechuje się niepodzielonym siódmym sternum i zbudowanym z kilku płaskich płytek pokładełkiem.
Biologia i występowanie.
Przedstawiciele rodzaju "Pyrrhocoris" przebywają gromadnie, żywią się roślinami. U kowala bezskrzydłego występują zarówno formy o dobrze rozwiniętych skrzydłach jak i formy ich pozbawione. Przedstawiciele rodzaju "Dysdercus" w Ameryce Północnej i Indiach są szkodnikami plantacji bawełny. Dawniej usuwano je, kładąc koło krzewów bawełny i drzewek pomarańczowych trzcin cukrową, a przywabione owady zalewano gorącą wodą. Larwy przedstawicieli rodzaju "Dindymus" (występującego w Indiach) żywią się termitami, zaś osobniki dorosłe muchami.
W Polsce występuje tylko rodzaj kowal, reprezentowany przez dwa gatunki: 
Systematyka.
Takson ten wprowadzili po raz pierwszy w 1843 roku Charles Jean-Baptiste Amyot i Jean Guillaume Audinet-Serville pod nazwą Pyrrhocorides, natomiast w literaturze jego autorstwo często jest mylnie przypisywane Franzowi Xavierovi Fieberowi. Dawniej włączano w jego skład Largidae w randze podrodziny. Obecnie stanowią one osobną rodzinę i wraz z kowalowatymi tworzą nadrodzinę Pyrrhocoroidea. W zapisie kopalnym kowalowate znane są od priabonu w późnym eocenie.
W roku 1929 roku systematyka rodziny obejmowała 361 gatunków i wyglądała następująco:
Niewydzielone wtedy rodzaje to m.in. "Froeschnerocoris" ("Froeschnerocoris denticapsulus"), "Antilochus", "Australodindymus" ("Australodindymus nigroruber"), "Jindraia" ("Jindraia dimorphica"), "Graptostethus" i "Spilostethus".

</doc>
<doc id="619395" url="https://pl.wikipedia.org/wiki?curid=619395" title="Aradidae">
Aradidae



</doc>
<doc id="619396" url="https://pl.wikipedia.org/wiki?curid=619396" title="Pyrrhocoridae">
Pyrrhocoridae



</doc>
<doc id="619397" url="https://pl.wikipedia.org/wiki?curid=619397" title="Konstantyn Dragazes">
Konstantyn Dragazes



</doc>
<doc id="619398" url="https://pl.wikipedia.org/wiki?curid=619398" title="Hydrometridae">
Hydrometridae



</doc>
<doc id="619399" url="https://pl.wikipedia.org/wiki?curid=619399" title="Madżid Abdullah">
Madżid Abdullah

Majed Mohammed Abdullah (ur. 11 października 1959 w Dżuddzie) – saudyjski piłkarz, napastnik. Nazywany "Pelém pustyni" Abdullah był wybierany Piłkarzem Roku w Azji w latach 1984-1986. Reprezentował barwy Arabii Saudyjskiej na Igrzyskach Olimpijskich W Los Angeles. W 1994 wziął udział w Mistrzostwach świata, lecz zagrał jedynie 45 minut w meczu przegranym przez jego drużynę 1:2 z Holandią. Przez całą swoją karierę Abdullah grał w arabskim klubie Al-Nasr, dla którego w 20 sezonach strzelił 183 bramki. Zagrał też w 140 meczach międzypaństwowych strzelając na nich 72 gole. Majed jest najlepszym strzelcem Ligi Arabskiej z dorobkiem 183 goli i rekordzistą pod względem najwięcej meczów w Lidze Arabskiej.

</doc>
<doc id="619400" url="https://pl.wikipedia.org/wiki?curid=619400" title="Jeremy Brett">
Jeremy Brett

Jeremy Brett, właśc. Peter Jeremy William Huggins (ur. 3 listopada 1933 w Berkswell Grange, zm. 12 września 1995 w Londynie) – angielski aktor telewizyjny, filmowy i teatralny, najlepiej znany jako Sherlock Holmes z serialu ITV "Przygody Sherlocka Holmesa" ("The Adventures of Sherlock Holmes", 1984-85), a także jako Freddy Eynsford-Hill w ekranizacji musicalu "My Fair Lady" (1964).
Życiorys.
Wczesne lata.
Urodził się w Berkswell Grange w Anglii, w hrabstwie ceremonialnym West Midlands, w dystrykcie (unitary authority) Solihull jako syn pułkownika armii Henry’ego Williama Hugginsa i Elizabeth Edith Cadbury Butler, córki irlandzkich kwakrów. Wychowywał się z trzema starszymi braćmi: Johnem, Patrickiem i Michaelem. Jego bratanek Martin Clunes także został aktorem.
W dzieciństwie cierpiał z powodu dysleksji i zaburzenia mowy znanego jako reranie, które objawia się nieprawidłową artykulacją głoski „r”. Operacja korekcyjna, którą przeszedł jako nastolatek, a następnie lata ćwiczeń pozwoliły całkowicie zniwelować ten problem. Gdy miał już te trudności za sobą, charakterystyczną cechą jego kreacji aktorskich stała się staranna dykcja.
Kształcił się w renomowanej brytyjskiej szkole Eton College w Windsorze w hrabstwie Berkshire. Ukończył Central School of Speech and Drama w Londynie.
Kariera.
Jego profesjonalny debiut aktorski miał miejsce w 1954 roku na scenie Library Theatre w Manchesterze, po czym w Old Vic grał szekspirowskie role; Parysa "Romeo i Julia" (1955), Troilusa w "Troilus i Kresyda" (1956), Malcolma w "Makbecie" (1960), a także na Broadwayu "Ryszardzie II" (1956) jako książę Aumerle. Kiedy w 1959 grał rolę tytułową w tragedii szekspirowskiej "Hamlet", był głęboko dotknięty nagłą śmiercią matki w wypadku samochodowym. W latach późniejszych grał w Royal National Theatre w Lambeth.
Od początku lat 60. wystąpił w wielu brytyjskich serialach telewizyjnych, m.in. w adaptacji powieści Aleksandra Dumasa "Trzej muszkieterowie" ("The Three Musketeers", 1966) w roli d’Artagnana. W filmach pełnometrażowych pojawiał się stosunkowo rzadko. Wystąpił w roli hrabiego Mikołaja Rostowa w adaptacji powieści Lwa Tołstoja "Wojna i pokój" (1956) z Audrey Hepburn, z którą zagrał potem w ekranizacji musicalu "My Fair Lady" (1964) jako Freddy Eynsford-Hill. Jego partie wokalne w filmie zostały zdubbingowane mimo zdolności wokalnych aktora, które zaprezentował w przygotowanej przez brytyjską telewizję adaptacji operetki "Wesoła wdówka" ("The Merry Widow", 1968) w roli hrabiego Daniły. W dreszczowcu ITC Entertainment "Wyspa mew" ("The Secret Of Seagull Island", 1981) wystąpił jako tajemniczy David Malcolm.
Ostatni film z jego udziałem, "Moll Flanders" (1996), gdzie wcielił się w postać ojca artysty Jonathana Fieldinga, granego przez Johna Lyncha, miał premierę rok po jego śmierci.
Życie prywatne.
24 maja 1958 roku poślubił swoją pierwszą żonę, aktorkę Annę Massey, córkę Raymonda Masseya. Rozwiedli się 22 listopada 1962 roku, ponieważ, jak twierdziła Anna, mąż zostawił ją dla mężczyzny. Ich syn, urodzony w 1959 roku David Huggins, jest uznanym rysownikiem, ilustratorem i pisarzem. 
Brett był osobą biseksualną. Był związany z Garym Bondem (1969–1976) i Paulem Shenarem (1973-78).
22 listopada 1977 roku Brett ponownie wstąpił w związek małżeński. Jego żoną została Joan Sullivan Wilson, producentka wykonawcza w brytyjskiej telewizji publicznej. Małżeństwo zakończyło się 4 lipca 1985 roku wraz z jej śmiercią – zmarła na zdiagnozowanego rok wcześniej raka trzustki. Joan miała dwójkę dzieci z poprzednich związków: syna Caleba i córkę Rebekah, które Brett traktował jak własne.
Cierpiał na kardiomiopatię, wywołaną przez przebytą w wieku 16 lat gorączkę reumatyczną, w wyniku której ucierpiały zastawki. Po śmierci drugiej żony Brett doznał załamania nerwowego, w wyniku czego trafił do szpitala, gdzie zdiagnozowano u niego także chorobę afektywną dwubiegunową. Leczenie tabletkami z litem, mającymi złagodzić objawy, dodatkowo obciążało organizm, powodując m.in. przybieranie na wadze i zatrzymywanie wody w organizmie. Niewydolność serca ostatecznie stała się przyczyną jego śmierci.
Zmarł 12 września 1995 roku w Londynie w wieku 61 lat. 
Jako Sherlock Holmes.
Mimo że rola legendarnego detektywa Sherlocka Holmesa w telewizyjnych serialach i filmach wyprodukowanych przez brytyjską wytwórnię Granada w latach 1984-1994 była jedną z wielu w 40-letniej karierze aktorskiej Bretta, przyniosła mu ona największą popularność. Wystąpił łącznie w 41 odcinkach i 5 filmach pełnometrażowych, wraz z Davidem Burke, a później Edwardem Hardwicke w roli Doktora Watsona.
Aktor kładł szczególny nacisk na wprowadzenie większej pasji do postaci detektywa. Holmes w jego wykonaniu charakteryzował się między innymi ekscentryczną gestykulacją oraz krótkim, gwałtownym śmiechem. Obsesyjna i depresyjna osobowość Sherlocka fascynowała i przerażała Bretta. W wielu aspektach zachowanie Holmesa przypominało mu jego własne, z wybuchami energii i następującymi po nich okresami letargu. Brett skupiał się też na zgodności z oryginalnymi opowiadaniami i często zwracał uwagę na rozbieżności między scenariuszem a prozą Conana Doyle’a. Jedną z najistotniejszych rzeczy, z jakich korzystał na planie, były 77-stronicowa „Kartoteka Baker Street” („Baker Street File”) z wyszczególnionymi wszystkimi nawykami postaci Sherlocka.
Filmografia.
Teatr telewizji.
Cykl „Producers' Showcase”, NBC:
Cykl „Play of the Week”, ITV:
Cykl „Saturday Playhouse”, BBC:
Cykl „Armchair Theatre”, ABC:
Cykl „Mystery and Imagination”, ITV:
Cykl „Theatre 625”, BBC2:
Cykl „Play of the Month”, BBC:
Cykl „Ten from the Twenties”, BBC2:

</doc>
<doc id="619401" url="https://pl.wikipedia.org/wiki?curid=619401" title="Reginald Kenneth Dwight">
Reginald Kenneth Dwight



</doc>
<doc id="619402" url="https://pl.wikipedia.org/wiki?curid=619402" title="Pentatomidae">
Pentatomidae



</doc>
<doc id="619404" url="https://pl.wikipedia.org/wiki?curid=619404" title="Reduviidae">
Reduviidae



</doc>
<doc id="619405" url="https://pl.wikipedia.org/wiki?curid=619405" title="Zozym">
Zozym

Zozym – imię męskie pochodzenia greckiego, gr. "Ζωσιμος (Zosimos)", oznaczające "żywotny"; "pełen sił witalnych". Było to imię kilku świętych i papieża, św. Zozyma. Znacznie większą popularnością, niż w Polsce, cieszyło się ono w prawosławnej Europie wschodniej.
Zozym imieniny obchodzi:
Znane osoby noszące to imię:

</doc>
<doc id="619407" url="https://pl.wikipedia.org/wiki?curid=619407" title="Kuangsi">
Kuangsi

Region Autonomiczny Kuangsi-Czuang ("Guangxi" wym. ; ) – region autonomiczny w południowej części Chin. Kuangsi graniczy z prowincjami: Junnan na zachodzie, Kuejczou na północy, Hunan na północnym wschodzie, Guangdong na południowym wschodzie. Na południowym zachodzie ma wspólną granicę z Wietnamem a od południa przylega do Zatoki Tonkińskiej.
Region jest największym w Chinach skupiskiem Zhuangów, największej mniejszości narodowej w kraju. 
Kuangsi ma w przeważającej części charakter górzysty (góry "Nanling", "Yuecheng", "Haiyang", "Dayao", "Daming", "Duyao", "Fenghuang").
Panuje tu klimat subtropikalny (lato długie i gorące). Średnia roczna temperatura od 17 do 23 °C, opady od 1250 do 1750 mm.
Podstawą gospodarki regionu jest rolnictwo. Uprawia się tu takie rośliny jak: ryż, kukurydza, bataty, pszenica oraz trzcina cukrowa i orzeszki ziemne.
Występują złoża: cyny, manganu, indu. Główne gałęzie przemysłu to: przemysł spożywczy, włókienniczy, odzieżowy, maszynynowy, chemiczny, hutnictwo żelaza i innych metali. Rozwój gospodarczy Kuangsi pozostaje w cieniu szybko rozwijającej się sąsiedniej prowincji Guangdong.
W Kuangsi od 500 lat odbywają się coroczne walki koni z okazji chińskiego Nowego Roku.

</doc>
<doc id="619408" url="https://pl.wikipedia.org/wiki?curid=619408" title="JPII">
JPII



</doc>
<doc id="619409" url="https://pl.wikipedia.org/wiki?curid=619409" title="PowerPC 602">
PowerPC 602

PowerPC 602 to mikroprocesor implementujący (z wyjątkami) założenia architektury PowerPC. Jest to przeznaczona na rynek konsoli wideo wersja mikroprocesora PowerPC 603. Posiada m.in. jednostkę zmiennoprzecinkową pojedynczej precyzji.

</doc>
<doc id="619410" url="https://pl.wikipedia.org/wiki?curid=619410" title="Park Regionalny Wulkanów Owernii">
Park Regionalny Wulkanów Owernii

Park Regionalny Wulkanów Owernii (fr. "Parc naturel régional des Volcans d’Auvergne") – jeden z francuskich regionalnych parków przyrody ("parc naturel régional") położony w środkowej Francji, w Owernii, na pograniczu departamentów Cantal i Puy-de-Dôme. Zajmuje powierzchnię 3950 km² (jest największym parkiem tego typu we Francji). Na jego terenie mieszka zaledwie 91,2 tys. mieszkańców. Park został powołany w 1977 przez 153 gminy położone na jego obszarze. Siedziba parku znajduje się w miejscowości Aydat.
Park obejmuje górzyste obszary Masywu Centralnego o wysokościach sięgających od 400 do 1886 m n.p.m. Jego rozciągłość południkowa wynosi 120 km. W jego skład wchodzi 5 regionów fizycznogeograficznych – 4 masywy wulkaniczne i 1 płaskowyż granitowy:

</doc>
<doc id="619412" url="https://pl.wikipedia.org/wiki?curid=619412" title="Racjonalista (miesięcznik)">
Racjonalista (miesięcznik)

Racjonalista – polski miesięcznik wydawany w Warszawie od października 1930 do grudnia 1935 przez Warszawskie Koło Intelektualistów Polskiego Związku Myśli Wolnej.
Redaktorem i wydawcą „Racjonalisty” był Józef Landau. Redakcja pisma mieściła się w Warszawie, przy ulicy Poznańskiej nr 14. Czołowymi publicystami „Racjonalisty” byli: Tadeusz Kotarbiński, Henryk Ułaszyn i Józef Landau. Publikował tam również ksiądz (pod pseudonimem).
W programowym artykule pisano:
"„Występujemy przeciwko wszelkim dogmatom, wszelkim kościołom, wszelkim uzurpatorom władzy boskiej. A jeśli strzały nasze godzą głównie w Watykan, to dlatego jedynie, że kościół watykański najbardziej się rozpanoszył w Polsce, i dlatego, że idea watykańska jest najbardziej sprzeczna z ideą Polski i z ideą zdrowego rozsądku”. „Chcemy by obywatelom Rzeczypospolitej wolno było nie należeć do gmin wyznaniowych i obywać się bez kapłanów, modlitw i obrzędów przy narodzinach, ślubach i pogrzebach. Nie chcemy, by maturę i wstęp do szkoły wyższej miał tylko ten, kto się podda irracjonalnym naukom apologetów. Domagamy się oddzielenia Kościoła od Państwa. Sądzimy, że te postulaty wyrastają z nieodpartych potrzeb warstw istotnie oświeconych i zmierzają ku niezbędnemu pogłębianiu godziwych i zbawiennych dla współżycia wolności obywatelskich w myśl pięknej tradycji ojczystej i wedle wzorów narodów przodujących. Zapraszamy do współpracy wszystkich myślących podobnie, szczególnie zaś nauczycielstwo w najszerszym tego słowa znaczeniu. Nie zamierzamy uprawiać bezpośredniej propagandy w szerokich masach, ani się do tego (bardzo ważnego zresztą) zadania przystosowywać pod względem idei albo stylu. Trzeba się policzyć, porozumieć i współdziałać, trzeba się społem bronić przed siłami, które krepując wolność obywatelską, przeszkadzają żyć rozumnie”" – podpisano: Zarząd Tymczasowy Warszawskiego Koła Intelektualistów. T. Kotarbiński, H. Maurizio, J. Landau, Warszawa, sierpień 1930.
Poza sprawami światopoglądowymi, wyznaniowymi, podejmowano wiele istotnych i często kontrowersyjnych problemów społecznych i edukacyjnych. Wśród tematów przewijały się: obecność religii katolickiej w szkołach, życiu państwowym, nauce i etyce, prawo do aborcji, nietolerancja i nacjonalizm, hitleryzm, stosunki polsko-żydowskie, prawa zwierząt, sylwetki wielkich intelektualistów i uczonych. Piętnowano katolicki system moralny, przeciwstawiając mu moralność świecką, której jednym z najważniejszych polskich współtwórców był Kotarbiński.
Motto "„"Racjonalisty"”": "Myśl wolna nie jest doktryną, jest metodą swobodnego myślenia" (F. Buisson, „Deklaracja Myśli Wolnej"”")

</doc>
<doc id="619413" url="https://pl.wikipedia.org/wiki?curid=619413" title="Wzrost">
Wzrost



</doc>
<doc id="619415" url="https://pl.wikipedia.org/wiki?curid=619415" title="Parc naturel régional des Volcans d'Auvergne">
Parc naturel régional des Volcans d'Auvergne



</doc>
<doc id="619416" url="https://pl.wikipedia.org/wiki?curid=619416" title="PowerPC 601">
PowerPC 601

PowerPC 601 to mikroprocesor implementujący (z wyjątkami) założenia architektury PowerPC. Należy do rodziny mikroprocesorów PowerPC pierwszej generacji (G1).

</doc>
<doc id="619417" url="https://pl.wikipedia.org/wiki?curid=619417" title="PowerPC 601v">
PowerPC 601v



</doc>
<doc id="619418" url="https://pl.wikipedia.org/wiki?curid=619418" title="Joanne Whalley">
Joanne Whalley

Joanne Whalley, a wcześniej "Joanne Whalley-Kilmer" (ur. 25 sierpnia 1964 w Salford) – brytyjska aktorka filmowa i telewizyjna.
Życiorys.
Urodziła się w Salford w hrabstwie Cheshire, gdzie uczęszczała do Bredbury Comprehensive School. Naukę kontynuowała w Harrytown Convent Girls' School w Romiley i Braeside School of Speech and Drama w Marple.
W wieku 11 lat trafiła do serialu "Coronation Street" jako Pamela Graham. W erze nowej fali sceny Manchesteru była krótko członkiem zespołu the Slowguns, ale opuściła formację przed wydaniem dwóch singli. Później był wokalistą grupy pop Cindy &amp; The Saffrons. W 1982 roku w Abbey Road Studios nagrała piosenkę z The Shangri-Las „Past, Present and Future” ("Przeszłość, teraźniejszość i przyszłość"), a w następnym roku utwór „Terry” Twinkle.
W 1982 wystąpiła jako Ingrid Rothwell w serialu ITV "A Kind of Loving" wg powieści Stana Barstowa.
Występowała w londyńskim Royal Court Theatre w przedstawieniach: "Łuki i strzały" (1982), "Rita, Sue i Bob też" (1982), "Geniusz" (1983), "Ślub Papieża" Edwarda Bonda (1984) i "Ocaleni" Edwarda Bonda (1984). 
Stała się znana głównie z roli Katie Scarlett O’Hara-Hamilton-Kennedy-Butler w miniserialu CBS "Scarlett" (1994), ekranizacji powieści Alexandry Ripley, będącej sequelem do słynnego dzieła Margaret Mitchell "Przeminęło z wiatrem".
W serialu "Rodzina Borgiów" (2011) wystąpiła jako Vannozza Cattanei, kochanka i matka czwórki dzieci papieża Aleksandra VI (Rodrigo Borgia).
Życie prywatne.
W 1987 związała się z aktorem Valem Kilmerem, z którym zagrała w filmach: "Willow" (1988) i "Zabij mnie jeszcze raz" ("Kill Me Again", 1989). Wzięli ślub 28 lutego 1988. Mają córkę Mercedes (ur. 29 października 1991) i syna Jacka (ur. 6 czerwca 1995). Jednak 1 lutego 1996 doszło do rozwodu.

</doc>
<doc id="619419" url="https://pl.wikipedia.org/wiki?curid=619419" title="Supercopa Sudamericana 1995">
Supercopa Sudamericana 1995

VIII Supercopa Sudamericana 1995
1/8 finału (13.09 - 18.10).
Olimpia Asunción - Boca Juniors Buenos Aires 1:1(1:0)
São Paulo - Boca Juniors Buenos Aires 1:0(0:0)
Boca Juniors Buenos Aires - Olimpia Asunción 1:2(1:0)
Olimpia Asunción - São Paulo 1:2
Boca Juniors Buenos Aires - São Paulo 2:3(1:0)
São Paulo - Olimpia Asunción 0:3
Independiente Buenos Aires - Santos FC 1:1 i 2:2, karne 3:2
Argentinos Juniors Buenos Aires - Atlético Nacional Medellín 1:3 i 1:2
Grêmio Porto Alegre - Racing Buenos Aires Club 3:1 i 3:3
Peñarol Montevideo - River Plate Buenos Aires 2:3 i 3:2, karne 6:7
Cruzeiro Esporte Clube Belo Horizonte - CSD Colo-Colo Santiago 1:0 i 0:0
Vélez Sarsfield Buenos Aires - CR Flamengo Rio de Janeiro 2:3 i 0:3
Nacional Montevideo - Estudiantes La Plata 4:0 i 2:2
1/4 finału (24.10 - 02.11).
Atlético Nacional Medellín - Independiente Buenos Aires 1:0 i 0:2
Grêmio Porto Alegre - River Plate Buenos Aires 2:1 i 2:3, karne 2:4
Cruzeiro Esporte Clube Belo Horizonte - São Paulo 0:1 i 1:0, karne 4:2
Nacional Montevideo - CR Flamengo Rio de Janeiro 0:1 i 0:1
1/2 finału (15.11 i 23.11).
Independiente Buenos Aires - River Plate Buenos Aires 2:2 i 0:0, karne 4:1
Cruzeiro Esporte Clube Belo Horizonte - CR Flamengo Rio de Janeiro 0:1 i 1:3
FINAŁ.
Independiente Buenos Aires - CR Flamengo Rio de Janeiro 2:0 i 0:1
29 listopada 1995 Avellaneda ? (?)
Independiente Buenos Aires - CR Flamengo Rio de Janeiro 2:0(1:0)
Sędzia: Salvator Imperatore (Chile)
Bramki: 1:0 Manzoni 38, 2:0 Domizzi 72
CA Independiente: Mondragon - Clausen, Rotchen, Bustos, Domizzi, Cagna (79 Acuna), Serrizuela, Molina, G.Lopez, Alvez (63 Burruchaga), Mazzoni
Clube de Regatas do Flamengo: Paulo Cesar - Fabiano, Claudio, Ronaldao, Lira, Djair, Marcio Costas, Marquinhos, Nelio (77 Uesley), Romario, Savio (77 Pingo)
6 grudnia 1995 Rio de Janeiro ? (105000)
CR Flamengo Rio de Janeiro - Independiente Buenos Aires 1:0(0:0)
Sędzia: Epifano Gonzales (Urugwaj)
Bramki: 1:0 Romario 62
Czerwone kartki: Nelio 63 / Domizzi 63
Clube de Regatas do Flamengo:Paulo Cesar - Nelio, Claudio (46 Aloisio), Ronaldao, Lira, Marcio Costa, Marquinhos, Djair, Rodrigo (76 Uesley), Savio, Romario
CA Independiente: Mondragon - Clausen, Rotchen, Bustos, Domizzi, Molina, Serrizuela, Cagna, G. Lopez (82 Burruchaga), Alvez (65 Kobisty), Mazzoni

</doc>
<doc id="619424" url="https://pl.wikipedia.org/wiki?curid=619424" title="Bazylika Matki Bożej Rokitniańskiej w Rokitnie">
Bazylika Matki Bożej Rokitniańskiej w Rokitnie

Bazylika i sanktuarium pw. Matki Bożej Cierpliwie Słuchającej – sanktuarium maryjne Ziem Zachodnich w miejscowości Rokitno w województwie lubuskim, w powiecie międzyrzeckim, w gminie Przytoczna. Jest jednym z jedenastu sanktuariów należących do diecezji zielonogórsko–gorzowskiej.
Historia.
Parafia istniała już prawdopodobnie w XII wieku. Pierwszy drewniany kościółek prawdopodobnie pw. Michała Archanioła powstał w 1333 r., założony przez biskupa poznańskiego Jana Doliwę. 18 grudnia 1378 r. kasztelan starogrodzki Mikołaj z Bytynia darował Rokitno opatowi Mikołajowi i cystersom. 
W roku 1661 stał się własnością cystersów z Bledzewa. Słynący z cudów obraz Matki Boskiej przeniesiono z opactwa bledzewskiego w 1669 r. W 1671 r. po przygodzie cudownego obrazu w Warszawie, Jan Opaliński rozbudował ciągle drewniany kościół. Poszerzył nawę główną, rozbudował prezbiterium, wprowadził nowy ołtarz przystosowany do obraz NMP oraz dobudował dwie wieże z przedsionkami. 
Pierwszą budowę nowego kościoła rozpoczęto z początkiem XVIII wieku, nie została jednak dokończona. W 1746 r. budowlę rozebrano i zaczęto wznosić obecną świątynię. Ukończono ją w 1762 r. Powstała budowla na planie prostokąta, trójnawowa, z prezbiterium od północy. Po stronie zachodniej do prezbiterium dobudowano zakrystię, po wschodniej kaplicę. Wejście flankują dwie kwadratowe wieże nakryte hełmami.
We wnętrzu sklepienia żaglowe ozdobione polichromią z XVIII wieku. W ołtarzu głównym umieszczono cudowny obraz Matki Bożej Cierpliwie Słuchającej ukoronowany koronami papieskimi w 1989 r. Reszta wyposażenia w stylu baroku i rokoko. Obecnie kościół jest najważniejszym sanktuarium maryjnym diecezji zielonogórsko–gorzowskiej. Kościół Matki Bożej Rokitniańskiej od 2002 roku nosi tytuł bazyliki mniejszej.
Rokitno dwukrotnie znalazło się w obrębie niemieckiej Brandenburgii (w XIV w. i w latach 1792–1945).
Cudowny obraz NMP Rokitniańskiej.
Obraz namalowany został na początku XVI w. przez mistrzów szkoły niderlandzkiej, na drewnie lipowym. Widnieje na nim popiersie Matki Bożej na złoconym tle, z charakterystycznie odsłoniętym uchem, dlatego też Matkę Bożą Rokitniańską nazywa się Cierpliwie Słuchającą. Głowę Maryi okala wydrążona w drewnie aureola, twarz jest pochylona ku lewej stronie. Spokojna, jakby zasłuchana, z przymkniętymi oczami. Włosy okrywa muślinowy welon i nakrycie w kolorze niebieskim z żółtą podszewką, na piersi szata w królewskim odcieniu czerwieni. Obraz ma wymiary: 40 cm wysokości i 27 cm szerokości.
Odpusty parafialne.
W sanktuarium obchodzone są 4 odpusty:

</doc>
<doc id="619426" url="https://pl.wikipedia.org/wiki?curid=619426" title="Jerzy Axer">
Jerzy Axer

Jerzy Axer (ur. 18 kwietnia 1946 r. w Łodzi) – polski filolog klasyczny, wykładowca Uniwersytetu Warszawskiego, od 2022 członek rzeczywisty Polskiej Akademii Nauk.
Życiorys.
Syn Erwina Axera, znanego polskiego reżysera teatralnego, wychowanego we Lwowie, i Bronisławy z Kreczmarów – przedstawicielki warszawskiej rodziny nauczycielskiej. Żonaty z Anną Axer. Absolwent VI Liceum Ogólnokształcącego im. Tadeusza Reytana w Warszawie (1964).
Członkostwo w towarzystwach naukowych.
Członek rzeczywisty Polskiej Akademii Nauk (2022). Członek z wyboru wielu towarzystw naukowych, polskich i zagranicznych, m.in. Polskiej Akademii Umiejętności (PAU), Polskiego Towarzystwa Filologicznego (PTF, prezes 1992–2001), Towarzystwa Naukowego Warszawskiego (TNW), International Society for the History of Rhetoric (wiceprzewodniczący 1997–1999, przewodniczący 1999–2001, past-president 2001–2003), Academia Europaea (Londyn, od 1993), Academia Latinitati Fovendae (Rzym, od 1990). Honorowy członek Collegium Invisibile.
Zainteresowania naukowe.
Początkowo zajmował się krytyką tekstu, przede wszystkim na przykładzie twórczości Cycerona. Od czasów studenckich łączył jednak latynistykę z zainteresowaniami historią nowożytną, w tym teatrem jezuickim, dziejami dyplomacji, a także edytorstwem źródeł historycznych. Kieruje obecnie międzynarodowym programem edycji źródeł historycznych: "Corpus epistularum Ioannis Dantisci", któremu patronuje International Academic Union.
Przedmiotem jego zainteresowania jest również obecność i funkcja tradycji antycznej w wielkich dziełach literackich – Jana Kochanowskiego, Adama Mickiewicza, Henryka Sienkiewicza.
W jego twórczości naukowej ważną rolę odgrywa problematyka widowisk w świecie antycznym i nowożytnym. Interesują go także przemiany klasycznego kanonu w czasach najnowszych. Od lat dziewięćdziesiątych zajmuje się jednak przede wszystkim recepcją kultury antycznej w kulturach narodowych i regionalnych Europy Środkowowschodniej, kierując międzynarodowymi programami badawczymi, m.in. „Łacina w Polsce. Teksty literackie i dokumenty z Europy Środkowowschodniej” (z udziałem uczonych ukraińskich, białoruskich, litewskich, włoskich, niemieckich i polskich; wyniki programu opublikowane zostały w zeszytach naukowych „Łacina w Polsce”, t. 1–12, 1995–1998) oraz „Respublica Polonorum a Respublica Litteraria Europaea”, również z udziałem badaczy wschodnioeuropejskich.
Działalność organizatorska.
Na fali ruchu pierwszej "Solidarności" został wybrany prodziekanem, a następnie dziekanem Wydziału Polonistyki UW (1980–87). Wkrótce potem (1991) utworzył w Uniwersytecie Warszawskim centrum interdyscyplinarnych badań humanistycznych – Ośrodek Badań nad Tradycją Antyczną w Polsce i Europie Środkowo-Wschodniej na Uniwersytecie Warszawskim (od roku 2008 Instytut Badań Interdyscyplinarnych „Artes Liberales”, od roku 2012 Wydział „Artes Liberales”) i powołał organizacyjnie z nim związaną nową formę studiów humanistycznych – Kolegium Międzywydziałowych Indywidualnych Studiów Humanistycznych (1992), próbując stworzyć środowisko zdolne do łączenia wysokiej klasy badań naukowych z dydaktyką przywracającą między studentem a profesorem relacje mistrz – uczeń. 10 grudnia 2008 na mocy porozumienia z Fundacją „Instytut Artes Liberales” i Uniwersytetem Warszawskim powołał do życia Collegium Artes Liberales, będące jedyną w Europie Wschodniej placówką szkolnictwa wyższego nawiązującą do tradycji edukacji liberalnej, ugruntowanej w amerykańskich college’ach. Stanął na jego czele. Sprawuje funkcję Prezydenta Rady Fundacji „Instytut Artes Liberales”.
Publikacje.
Wybrana bibliografia:

</doc>
<doc id="619432" url="https://pl.wikipedia.org/wiki?curid=619432" title="Warszawskie Koło Intelektualistów">
Warszawskie Koło Intelektualistów

Warszawskie Koło Intelektualistów – przedwojenna organizacja racjonalistów i wolnomyślicieli powołana uchwałą zarządu głównego Polskiego Związku Myśli Wolnej z dnia 27 czerwca 1930 jako swoista elita intelektualna tej największej przedwojennej organizacji wolnomyślicielskiej. Był to nurt prozachodni, który zarazem dystansował się od nurtu „proletariackiego” w łonie polskiego wolnomyślicielstwa, jak określił go ks. Skrudnik: "„prawy odłam bezbożników polskich”".
Według statutu, celem Koła Intelektualistów było "„pogłębienie teoretyczne zasad myśli wolnej i stworzenie ośrodka, dokoła którego zgrupowaliby się intelektualiści-wolnomyśliciele z całego kraju”". Wzorem organizacyjnym koła była francuska Unia Racjonalistyczna – związek, "„który postawił sobie za zadanie szerzenie ducha nauki i metody naukowej”".
Prezesem Warszawskiego Koła Intelektualistów został Tadeusz Kotarbiński, sekretarzem – Helena Maurizio, zaś skarbnikiem – Józef Landau.
Organem Koła był miesięcznik „Racjonalista”.

</doc>
<doc id="619437" url="https://pl.wikipedia.org/wiki?curid=619437" title="Nartnikowate">
Nartnikowate

Nartnikowate (Gerridae) – rodzina pluskwiaków (Hemiptera) z podrzędu różnoskrzydłych (Heteroptera) i infrarzędu pluskwiaków półwodnych (Gerromorpha, syn. Amphibicorisae).
Wygląd.
Jej przedstawiciele osiągają 2–35 mm długości ciała, którego kształt jest silnie wydłużony, rzadziej krępy lub wrzecionowaty. Ich głowa jest krótka, o dużych oczach i pozbawiona przyoczek. Czułki i kłujka 4-członowe, długie. Przedplecze długie, z przodu lekko przewężone, z tyłu zakrywające tarczkę trójkątną płytką. Półpokrywy wyposażone w kilka żyłek formujących 3 do 4 komórek. Przednie odnóża znacznie oddalone od środkowych ku przodowi tułowia, służą do chwytania zdobyczy. Odnóża środkowe i tylne położone blisko siebie, silnie wydłużone, służą do poruszania po powierzchni wody, przy czym środkowe są źródłem napędu, a tylne pełnią rolę steru. Stopy dwuczłonowe. Gruczoł zapachowy zapiersia zazwyczaj bez kanałów bocznych. Boczna i spodnia strona ciała srebrzyście omszona gęstymi, srebrzystymi włoskami, natłuszczanymi przez specjalną wydzielinę. Między tym owłosieniem gromadzą się pęcherzyki powietrza, wykorzystywane przez nartniki do oddychania w zanurzeniu. Wszystkie nartnikowate są wtórnie przystosowane do życia na powierzchni wody.
W obrębie rodziny występuje wewnątrzgatunkowy pterygopolimorfizm, spowodowany czynnikami genetycznymi i środowiskowymi, w którym wyróżnia się cztery morfotypy: makropteryczny (skrzydła w pełni rozwinięte), brachypteryczny (o skrzydłach skróconych, ale maksymalnie do połowy normalnej długości), mikropteryczny (skrzydła skrócone o więcej, niż połowa normalnej długości) oraz bezskrzydły – apteryczny.
Rozprzestrzenienie i ekologia.
Pluskwiaki te występują na wszystkich kontynentach, a przedstawiciele Halobatinae także z dala od lądów, na otwartych oceanach. W Polsce odnotowano 12 gatunków. Nartnikowate żyją na powierzchni wody, wchodząc w skład pleustonu. Są drapieżnikami, odżywiającymi się owadami spadłymi na powierzchnię wody. Zwykle poruszają się z prędkością 1 m/s lub szybciej. Zamieszkują wody stojące i wolno płynące. Wykorzystują napięcie powierzchniowe wody do utrzymania się na jej powierzchni.
Systematyka.
Opisano dotąd około 1 700 gatunków nartnikowatych, zgrupowanych w 9 podrodzinach:

</doc>
<doc id="619438" url="https://pl.wikipedia.org/wiki?curid=619438" title="Gerridae">
Gerridae



</doc>
<doc id="619441" url="https://pl.wikipedia.org/wiki?curid=619441" title="Tojad lisi">
Tojad lisi

Tojad lisi ("Aconitum lycoctonum" L. em. Koelle) – gatunek rośliny z rodziny jaskrowatych.
Rozmieszczenie geograficzne.
Występuje w Azji i w Europie. W Azji występuje na Syberii, w środkowej Azji, w Chinach i Mongolii. W Europie występuje w jej części środkowej, południowej i zachodniej, z centrum zasięgu w Alpach); do około 2400 m n.p.m. W Polsce występuje wyłącznie podgatunek "A. lycoctonum" subsp. "lycoctonum" i tylko w Kotlinie Żywieckiej, w 2008 potwierdzono jego występowanie tutaj na czterech stanowiskach: na zachodnich stokach góry Grojec, na stokach góry Matyska, oraz nad potokiem Łękawka w Gilowicach i potokiem Kalonka.
Biologia i ekologia.
Bylina, hemikryptofit. Rozmnaża się wyłącznie przez nasiona. W Polsce kwitnie od czerwca do sierpnia, kwiaty zapylane są przez trzmiele. Roślina przywiązana jest do podłoża bogatego w węglan wapnia. W Polsce występuje przede wszystkim w zbiorowiskach leśnych i zaroślowych, rozwijających się na stromych, niestabilnych zboczach. Liczba chromosomów 2n=16.
Jest rośliną bardzo silnie trującą, jedną z najbardziej trujących rosnących u nas. Trująca jest cała roślina, a szczególnie nasiona i korzenie. Roślina zawiera akonitynę, która w niewielkich dawkach działa pobudzająco, przy większych powoduje paraliż nerwów ruchowych i czuciowych. Przy doustnym spożyciu już 2-5 g tojadu lisiego może spowodować zatrzymanie akcji serca i paraliż oddechowy, w rezultacie śmierć. Może się wchłaniać także przez skórę.
Zagrożenia i ochrona.
Roślina objęta jest ścisłą ochroną gatunkową. W Czerwonej liście roślin i grzybów Polski (2006) jest umieszczona w grupie gatunków rzadkich, potencjalnie zagrożonych (kategoria zagrożenia R). W wydaniu z 2016 roku otrzymała kategorię EN (zagrożony). Umieszczona w Polskiej Czerwonej Księdze Roślin w kategorii EN – zagrożony.
Stanowiska tojadu lisiego w Polsce zlokalizowane są w obrębie nielicznych enklaw leśnych i zaroślowych o niewielkiej powierzchni, w sąsiedztwie terenów rolniczych i zurbanizowanych. Są one narażone z uwagi na możliwość bezpośredniego zniszczenia wskutek działań człowieka. Żadne ze stanowisk nie jest objęte obszarową ochroną prawną.
Zastosowanie i uprawa.
Bywa uprawiany w ogrodach jako roślina ozdobna. Najlepiej rośnie na żyznej glebie i na częściowo zacienionym stanowisku. Rozmnaża się go przez podział jesienią (po obeschnięciu liści), lub przez wysiew nasion. Zwykle wymaga podpór, gdyż jego pędy mają skłonność do wylegania.

</doc>
<doc id="619444" url="https://pl.wikipedia.org/wiki?curid=619444" title="Stabilizator uzbrojenia czołgu">
Stabilizator uzbrojenia czołgu

Stabilizator uzbrojenia czołgu – urządzenie służące do zwiększania celności ognia w czasie ruchu czołgu. Działa ono na zasadzie automatycznego i ciągłego utrzymywania uzbrojenia czołgu w żądanym położeniu, niezależnie od drgań i ruchu pojazdu.
Większość czołgów okresu drugiej wojny światowej nie posiadała stabilizatora uzbrojenia. Aby oddać celny strzał z armaty czołgowej, należało zatrzymać czołg. Jednak już wtedy pracowano nad koncepcją stabilizowania armaty czołgowej. Prowadzono eksperymenty w czołgach lekkich T-26. Zastosowano tam stabilizator linii celowniczej. Urządzenie to wzorowane było na stabilizacji uzbrojenia okrętów. Strzał miał zostać oddany w momencie, kiedy armata była wycelowana w cel. 
Jednak dopiero rozwiązania zastosowane w amerykańskich czołgach: lekkim M3/M5 Stuart oraz średnich M3 Lee/Grant i M4 Sherman można uznać za protoplastę współczesnego stabilizatora uzbrojenia czołgu. Był to opracowany w firmie Westinghouse, stabilizujący armatę w płaszczyźnie pionowej, jednopłaszczyznowy stabilizator Junior. Junior składał się z siłownika hydraulicznego, pompy hydraulicznej zasilającej siłownik oraz żyroskopu i był zamontowany na kołysce armaty.
Bezpośrednio po II wojnie światowej zarówno Amerykanie jak i Rosjanie zaniechali prac nad stabilizacją uzbrojenia czołgu. Nie mają jej zarówno rosyjski T-34, T-34/85 jak i amerykańskie M26 Pershing, M 46, M 47, M 48 Patton czy też M60 i czołg ciężki M 103.
Dopiero w latach 60 XX w. stabilizację otrzymały rosyjskie T-54 i T-55, a w latach 70. amerykańskie zmodernizowane czołgi M60 Patton.

</doc>
<doc id="619445" url="https://pl.wikipedia.org/wiki?curid=619445" title="Rodziny planetoid">
Rodziny planetoid

Rodzina planetoid – grupa planetoid, które cechuje podobieństwo parametrów orbit, po jakich poruszają się wokół Słońca. Charakteryzują się one również podobną budową i składem chemicznym, a co za tym idzie – mają one wspólne pochodzenie. Niewykluczone, że niektóre rodziny powstały w wyniku kolizji planetoid, po czym doszło do rozpadu pierwotnego ciała.
Rodziny planetoid występują w pasie głównym asteroid i pasie Kuipera.

</doc>
<doc id="619446" url="https://pl.wikipedia.org/wiki?curid=619446" title="PowerPC 604ev">
PowerPC 604ev



</doc>
<doc id="619447" url="https://pl.wikipedia.org/wiki?curid=619447" title="Plesicowate">
Plesicowate

Plesicowate (Veliidae) – rodzina pluskwiaków różnoskrzydłych z infrarzędu półwodnych i nadrodziny Gerroidea.
Opis.
Ciało drobne i stosunkowo krępe. Wzdłuż ciemienia biegnie bruzdka lub gładka linia. Odnóża przednie umieszczone dość blisko środkowych. Pazurki zlokalizowane przed końcami stóp. Zazwyczaj przed podstawą odnóży tylnych uchodzą boczne przewody gruczołów zapachowych. Powszechny dymorfizm skrzydłowy.
Biologia i ekologia.
Owady drapieżne, żyjące na powierzchni wody.
Rozprzestrzenienie.
Występują na wszystkich kontynentach. W Polsce występują 4 gatunki z 2 rodzajów.
Systematyka.
Do rodziny tej należy 5 podrodzin oraz 2 rodzaje o nieustalonej przynależności:

</doc>
<doc id="619448" url="https://pl.wikipedia.org/wiki?curid=619448" title="Veliidae">
Veliidae



</doc>
<doc id="619450" url="https://pl.wikipedia.org/wiki?curid=619450" title="Vysne Ruzbachy">
Vysne Ruzbachy



</doc>
<doc id="619454" url="https://pl.wikipedia.org/wiki?curid=619454" title="Kolejka linowa">
Kolejka linowa



</doc>
<doc id="619458" url="https://pl.wikipedia.org/wiki?curid=619458" title="Bies (ujednoznacznienie)">
Bies (ujednoznacznienie)



</doc>
<doc id="619460" url="https://pl.wikipedia.org/wiki?curid=619460" title="Koszarawa (rzeka)">
Koszarawa (rzeka)

Koszarawa – rzeka górska, prawy dopływ Soły. Jej źródłowe potoki spływają z zachodnich stoków Jałowca, północno-zachodnich Przełęczy Suchej i północno-wschodnich Lachowego Gronia. Najwyżej położone źródła znajdują się na wysokości około 1000 m. Początkowo spływa w północno-zachodnim kierunku pomiędzy grzbietami Jałowca i Lachowego Gronia, później zakręca w południowo-wschodnim kierunku przepływając przez miejscowość Koszarawa. W miejscowości Przyborów znów zmienia kierunek na północno-zachodni, przepływa przez miejscowości Mutne, Pewel Mała i Świnna. W centrum miasta Żywiec, na wysokości 344 m uchodzi do Soły.
Koszarawa przepływa przez tereny trzech gmin Koszarawa, Jeleśnia, Świnna i Żywiec. Pod względem geograficznym koryto rzeki i jej zlewnia znajdują się w trzech mezoregionach. Od źródeł aż do ujścia potoku Przybyłka jest to Beskid Makowski (Pasmo Przedbabiogórskie), od ujścia Przybyłki do zachodnich podnóży Pasma Pewelskiego Koszarawa tworzy granicę między Beskidem Makowskim a Beskidem Żywieckim, wreszcie po opuszczeniu gór, wypływa na Kotlinę Żywieckią.
Nazwa rzeki pochodzi z języka wołoskiego (por. rum. "coşar" – "stodoła, obora"), na Podhalu i w Beskidach polskich "koszar" oznacza "przenośną zagrodę dla owiec".
Największe dopływy to: Bystra (lewy), Krzyżówka (lewy), Pewlica (prawy), Sopotnia (lewy). Długość całkowita wynosi 33,7 km.

</doc>
<doc id="619462" url="https://pl.wikipedia.org/wiki?curid=619462" title="Pluskolcowate">
Pluskolcowate

Pluskolcowate (Notonectidae) – rodzina owadów z podrzędu pluskwiaków różnoskrzydłych. Są to drapieżne pluskwiaki wodne. Rodzina Notonectidae liczy około 340 gatunków.
Opis.
Osiągają od 5 do 15 mm długości ciała, którego kształt jest łódkowaty: od spodu płaski, od góry wypukły, a w obrysie wydłużony, ku tyłowi zwężony klinowato. Duża głowa wyposażona jest w duże, nerkowate oczy złożone, osadzone po bokach spodu czułki zbudowane z 3 lub 4 członów oraz krępą i ruchliwą, czteroczłonową kłujkę. Przyoczek brak. Dwie pierwsze pary odnóży chwytne, zwykle o dwuczłonowych stopach, przy czym pierwszy człon często zredukowany, i przedstopiach zakończonych pazurkami Tylna para pływna, wiosłowata, wyposażona w szczeciny pływne, o stopie zawsze dwuczłonowej i zredukowanych pazurkach. Odwłok ma na spodzie kil środkowy, a pośrodku i po bokach kępki szczecin tworzące komorę powietrzną, do której uchodzą przetchlinki. Piąte sternum odwłoka silnie wyciągnięte jest w przód. Samce mają narządy rozrodcze symetryczne, a samice robakowatą spermatekę.
W wodzie poruszają się pod powierzchnią grzbietem do dołu. Poruszanie się w wodzie ułatwiają owłosione, tylne odnóża. Pokrywy skrzydłowe zachodzące na siebie, po osuszeniu skrzydeł pluskolcowate dobrze latają. Samce niektórych Anisopinae wytwarzają dźwięki.
Pluskolcowate żywią się innymi stworzeniami wodnymi zarówno bezkręgowymi jak drobnymi kręgowcami takimi jak małe ryby.
Występowanie.
Takson kosmopolityczny. W Polsce stwierdzono występowanie sześciu gatunków Notonectidae (zobacz: pluskolcowate Polski).
Systematyka.
Pierwotnie Notonectidae zostały opisane w 1802 przez Pierre André Latreille'a pod nazwą Notonectariae i do 1928 były często doń klasyfikowane Pleidae i Helotrephidae. Obecnie umieszcza się je wśród Nepomorpha, w nadrodzinie Notonectoidea. Według rezultatów molekularno-morfologicznej analizy filogenetycznej infrarzędu opublikowanej przez Hebsgaarda i współpracowników w 2004 roku jak i badań kladystycznych aparatów gębowych, przeprowadzonych przez J. Brożek wskazują, że pluskolcowate zajmują pozycję siostrzaną względem kladu obejmującego Pleidae i Helotrephidae, co zgadza się z wieloma wcześniejszymi poglądami. Z kolei wyniki badań filogenetycznych mtDNA przeprowadzonych przez Hua J. i innych w 2009 wskazują na pozycję siostrzaną Notonectidae względem kladu obejmującego Naucoridae i Aphelocheiridae.
Schuh i Slater (1995) dzielą Notonectidae na dwie podrodziny zawierające 11 rodzajów:

</doc>
<doc id="619463" url="https://pl.wikipedia.org/wiki?curid=619463" title="Notonectidae">
Notonectidae



</doc>
<doc id="619464" url="https://pl.wikipedia.org/wiki?curid=619464" title="Rapid prototyping">
Rapid prototyping

Szybkie prototypowanie, "Szybkie wykonywanie prototypów" (ang. Rapid prototyping) – grupa technik, stosowanych do szybkiego wykonania skalowanego modelu części fizycznej lub zespołu z wykorzystaniem trójwymiarowych danych projektowych wspomaganych komputerowo (CAD). Konstrukcja części lub zespołu jest zazwyczaj wykonywana z wykorzystaniem technologii druku 3D lub technologii "produkcji warstwowej".
Pierwsze metody szybkiego prototypowania stały się dostępne pod koniec lat osiemdziesiątych i zostały wykorzystane do produkcji modeli i części prototypowych. Obecnie są one wykorzystywane w szerokim zakresie i służą do wytwarzania części o jakości produkcyjnej w stosunkowo niewielkiej liczbie, jeśli jest to pożądane, stosunkowo niskim kosztem, biorąc pod uwagę koszty produkcji jednostkowej innych technik wytwarzania. 
Podobnie jak w przypadku metod obróbki ubytkowej CNC, projektowanie i produkcja wspomagana komputerowo -CAD -CAM w tradycyjnym szybkim procesie prototypowania rozpoczyna się od stworzenia bazy danych geometrycznych, albo jako trójwymiarowa bryła za pomocą stacji roboczej CAD, albo jako dwuwymiarowe "plastry" za pomocą urządzenia skanującego. Dla szybkiego prototypowania dane te muszą reprezentować prawidłowy model geometryczny, a mianowicie taki, którego powierzchnie graniczne zamykają skończoną objętość, nie zawierają otworów odsłaniających wnętrze i nie nakładają się na siebie. Innymi słowy, bryła musi być pełna. Model jest prawidłowy, jeżeli dla każdego punktu w przestrzeni 3D komputer może jednoznacznie określić, czy punkt ten leży wewnątrz, na czy też na zewnątrz powierzchni granicznej modelu. Postprocesory CAD będą aproksymować wewnętrzne krzywe geometryczne CAD (np. poprzez funkcję B-splines) za pomocą uproszczonej formy matematycznej, która z kolei jest wyrażona w określonym formacie danych, który jest typowy dla technologii przyrostowe. Format pliku STL, który jest standardem dla przenoszenia modeli geometrycznych do maszyn SFF.
Pierwsze rozwiązania typu Szybkiego Prototypowania stały się dostępne w latach 80. XX wieku.

</doc>
<doc id="619466" url="https://pl.wikipedia.org/wiki?curid=619466" title="SS Stettin">
SS Stettin

SS Stettin (tłum. pol.: "SS Szczecin") – lodołamacz parowy (obec. statek muzeum), był budowany od 31 sierpnia 1932 do 16 listopada 1933 (chrzest 7 września 1933) w stoczni Stettiner Oderwerke (obecnie teren Stoczni Szczecińskiej). Był też statkiem flagowym floty lodołamaczy Szczecińskiej Izby Przemysłowo-Handlowej, w skład której wchodziły także statki: "Preußen", "Pommern", "Berlin" i "Swinemünde".
Historia i rejsy.
"Stettin" był eksploatowany na torze wodnym ze Szczecina do Świnoujścia oraz na Zatoce Pomorskiej przy wejściu do portu w Świnoujściu. Od 1940 roku skierowany został do służby w marynarce wojennej, wycofany z niej po trafieniu na minę w 1942. Pod koniec II wojny światowej przewoził żołnierzy niemieckich i uchodźców ze wschodu. W 1945 r. przejęty przez aliantów. W latach 1945-81 w służbie Urzędu Żeglugi w Hamburgu. Pracował m.in. na Łabie, w Kanale i Zatoce Kilońskiej oraz w hamburskim porcie.
Ze służby został wycofany w 1981, a przed złomowaniem uratowała go grupa pasjonatów, która w tym celu założyła stowarzyszenie i doprowadziła do uznania go za pomnik kultury landu Szlezwik-Holsztyn. Portem macierzystym statku jest obecnie Hamburg (dawniej była Lubeka), a na stałe cumuje w Oevelgönne, porcie-muzeum w Hamburgu. "Stettin" uczestniczy w wielu imprezach, gdzie jest atrakcją (m.in. Hansesail Rostock, Kieler Woche i in.). Po wojnie trzykrotnie odwiedził polski Szczecin: w latach 1998, 2006 i 2013.
Inne.
"Stettin" był drugim lodołamaczem o tej nazwie, poprzedni został zbudowany w stoczni Vulcan w 1888 r. i przemianowany w 1933 na "Swinemünde". W 1945 r. w wyniku działań wojennych został zatopiny na Zalewie Szczecińskim przez Armię Czerwoną.
Około 25 jednostek pływających różnego typu nosiło nazwę "Stettin" (m.in. krążownik niemieckiej Kaiserliche Marine "SMS Stettin").

</doc>
<doc id="619475" url="https://pl.wikipedia.org/wiki?curid=619475" title="Uszkodzenia mechaniczne drewna">
Uszkodzenia mechaniczne drewna

Uszkodzenia mechaniczne – grupa wad drewna polegająca na naruszeniu tkanek na ogół drzew rosnących lub krótko po ich ścięciu – drewna i jego składowaniu.
Uszkodzenia można podzielić według ich pochodzenia na:

</doc>
<doc id="619477" url="https://pl.wikipedia.org/wiki?curid=619477" title="Język enochicki">
Język enochicki



</doc>
<doc id="619478" url="https://pl.wikipedia.org/wiki?curid=619478" title="Ławra Uspieńska">
Ławra Uspieńska



</doc>
<doc id="619481" url="https://pl.wikipedia.org/wiki?curid=619481" title="Anton Szandor La Vey">
Anton Szandor La Vey



</doc>
<doc id="619482" url="https://pl.wikipedia.org/wiki?curid=619482" title="Szandor la Vey">
Szandor la Vey



</doc>
<doc id="619483" url="https://pl.wikipedia.org/wiki?curid=619483" title="Anton Lavey">
Anton Lavey



</doc>
<doc id="619484" url="https://pl.wikipedia.org/wiki?curid=619484" title="Edward Margański">
Edward Margański

Edward Margański (ur. 17 września 1943 w Kolbuszowej) – polski inżynier, konstruktor lotniczy i wynalazca, pilot, założyciel Zakładu Remontów i Produkcji Sprzętu Lotniczego w Bielsku-Białej, obecnie firmy lotniczej Margański&amp;Mysłowski Zakłady Lotnicze Sp. z o.o. Producent szybowców Swift S-1 i MDM-1 Fox.
Absolwent Wydziału Mechanicznego Energetyki i Lotnictwa ("MEiL") Politechniki Warszawskiej. Podczas studiów w roku 1962 reaktywował Studencką Sekcję Lotniczą pod nazwą Koła Naukowego Lotników. Został również prezesem Koła. Po studiach asystent w Zakładzie Aerodynamiki Instytutu Techniki Lotniczej i Mechaniki Stosowanej "MEiL" Politechniki Warszawskiej. W latach 1970-1977 pracownik PZL Mielec, później przedstawiciel PZL Mielec przy Instytucie Lotnictwa ("IL") w Warszawie. Od 1978 dyrektor Zakładów Szybowcowych w Bielsku-Białej. W 1986 Edward Margański założył własną firmę lotniczą Zakłady Remontów i Produkcji Sprzętu Lotniczego w Bielsku-Białej, w których produkowane były przede wszystkim szybowce, obecnie przekształcone w Margański &amp; Mysłowski Zakłady Lotnicze.
Od 1998 roku Edward Margański zrealizował własny projekt taniego samolotu odrzutowego, o konstrukcji kompozytowej EM-10 Bielik ("Iskra II"), docelowego następcy TS-11 Iskra. Jest też konstruktorem samolotu sportowo-dyspozycyjnego EM-11 Orka.
Podczas prac nad Bielikiem opracował system sterowania lotem zwany „Skrzydełkiem”, obecnie opatentowany i testowany na modelach.
Jest ojcem Małgorzaty, instruktorki szybownictwa.

</doc>
<doc id="619486" url="https://pl.wikipedia.org/wiki?curid=619486" title="Szandor LaVey">
Szandor LaVey



</doc>
<doc id="619487" url="https://pl.wikipedia.org/wiki?curid=619487" title="Я">
Я

Я я – ostatnia litera cyrylicy, 33. litera alfabetu rosyjskiego i ukraińskiego, 32. białoruskiego, 30. bułgarskiego. Występuje także w alfabetach niektórych niesłowiańskich języków, do zapisu których stosowana jest cyrylica. Do końca XIX w. litera Я występowała także w alfabecie serbskim.
Znak graficzny odpowiadający dźwiękowi, jaki przyporządkowany jest literze Я występował już w pierwotnej wersji cyrylicy. Я w postaci graficznej, w jakiej występuje obecnie wyewoluowała z litery A w XV i XVI w. W obecnej postaci wprowadzona do alfabetu cyrylicznego w 1708 r., kiedy to został on zmodernizowany i ujednolicony jako grażdanka.
Я przyporządkowana jest samogłosce [ja], [ia].

</doc>
<doc id="619496" url="https://pl.wikipedia.org/wiki?curid=619496" title="Jeruzal (powiat miński)">
Jeruzal (powiat miński)

Jeruzal – wieś w Polsce, położona w województwie mazowieckim, w powiecie mińskim, w gminie Mrozy. Dawniej miasto.
Jeruzal uzyskał lokację miejską w 1533 roku, zdegradowany około 1820 roku. Do 1954 roku siedziba wiejskiej gminy Jeruzal.
W latach 1954–1972 wieś należała i była siedzibą władz gromady Jeruzal. W latach 1975–1998 miejscowość administracyjnie należała do województwa siedleckiego.
Miejscowość jest siedzibą parafii św. Wojciecha należącej do dekanatu siennickiego diecezji warszawsko-praskiej.
Historia.
Wieś po raz pierwszy wzmiankowana w 1426 pod nazwą Żeliszew. Od XVI do XVIII wieku własność różnych rodzin szlacheckich: Oborskich, Głogowskich, Rudzińskich, Cieszkowskich. W 1533 Oborscy otrzymali przywilej na założenie tu miasta prywatnego; erygowano także parafię. Początkowo miasto funkcjonowało pod nazwami "Żeliszew" oraz "Łukowiec". Pozbawiona podstaw gospodarczego rozwoju lokacja, położona w odległości zaledwie kilku kilometrów od 4 innych miast – Latowicza, Kuflewa, Seroczyna i Wodyń - nigdy się nie rozwinęła. W XVII w. miasto liczyło zaledwie 150 mieszkańców. Sytuacji nie zmieniło nadanie miejscowości nazwy "Jeruzalem", która ostatecznie przekształciła się w dzisiejszą formę. W okresie kontrreformacji i po potopie szwedzkim miasto stanowiło lokalny ośrodek pielgrzymkowy. W 1810 Jeruzalem liczył jednak wciąż tylko 198 mieszkańców i około 1820 utracił ostatecznie prawa miejskie.
23 marca 1948 roku oddział Narodowych Sił Zbrojnych Zygmunta Jezierskiego przeprowadził akcję na miejscowy posterunek Milicji Obywatelskiej.
W Jeruzalu kręcone były zdjęcia do serialu telewizyjnego Ranczo oraz do filmu Ranczo Wilkowyje.
Zabytki.
Kościół.
Wraz z założeniem parafii w XVI wieku wybudowano pierwszy kościół drewniany, który uległ zniszczeniu. Na jego miejscu, w latach 1757–1758 wzniesiono nowy drewniany kościół na planie krzyża z dobudowaną zakrystią. Dach dwuspadowy, kryty gontem. Między nawą a prezbiterium znajduje się charakterystyczny dla tego typu budownictwa łuk tęczowy a na nim krucyfiks oraz rzeźby Matki Boskiej i św. Jana z XVI wieku. Całe wnętrze bogato zdobione w stylu barokowym, choć zawiera też elementy rokokowe (np. chrzcielnica). Przebudowany w niewielkim stopniu w XIX w..
Linki zewnętrzne.
[[Kategoria:Jeruzal (powiat miński)]]
[[Kategoria:Dawne miasta w województwie mazowieckim]]
[[Kategoria:Miasta w Polsce lokowane w XVI wieku]]
[[Kategoria:Prywatne miasta szlacheckie I Rzeczypospolitej (województwo mazowieckie)]]

</doc>
<doc id="619502" url="https://pl.wikipedia.org/wiki?curid=619502" title="Grupa Śródmieście Południe – Sławbor">
Grupa Śródmieście Południe – Sławbor

Podobwód Śródmieście Południowe kryptonim „Warsztat” – struktura terytorialna Obwodu Śródmieście Armii Krajowej w okresie powstania warszawskiego powołana 13 sierpnia 1944 jako szczebel pośredni pomiędzy komendą obwodu a komendami Rejonu 2 i Rejonu 3, które znalazły się w Śródmieściu Południowym. 23 sierpnia zniesiono dowództwo komend 2 oraz 3 Rejonu, zastępując je odcinkami dowodzenia.
Działania pododcinka.
Pomiędzy 8 a 13 sierpnia dowódca I Obwodu Śródmieście ppłk Edward Pfeiffer „Radwan” zdecydował o wyodrębnieniu „Podobwodu Śródmieście Południowe”. Było to konieczne ze względu na utrudnioną, wskutek silnego ostrzału niemieckiego, komunikację przez Al. Jerozolimskie. Dowódcą podobwodu został mjr Stanisław Łętowski „Mechanik”, a jego zastępcami rtm. Władysław Abramowicz „Litwin” (dowódca 2 Rejonu) oraz mjr Władysław Brzeziński „Ratusz” (dowódca 3 Rejonu).
Podczas inspekcji w nocy z 21 na 22 sierpnia dowódca Obwodu zdecydował o przekazaniu dowództwa podobwodu ppłk. Jana Szczurka-Cergowskiego „Sławbor”. Pomiędzy 23 a 27 sierpnia ppłk „Sławbor” w miejsce dotychczasowych 2 i 3 Rejonów, podzielił podległe mu oddziały na trzy odcinki.
Struktura Podobwodu Śródmieście Południowe.
27 sierpnia obsada podobwodu przedstawiała się następująco:
Odwód dowódcy stanowił Batalion „Iwo”.
Oddziały grupy walczyły od południowej strony Al. Jerozolimskich, Wspólną do Emilii Plater i Polnej. Od południa pl. Zbawiciela i Koszykowej oraz Al. Ujazdowskich do pl. Trzech Krzyży. Do 13 września ulicą Książęcą istniało połączenie z górnym Czerniakowa. Uderzenie sił niemieckich odcięło Czerniaków od Śródmieścia i powstańcy walczyli w okrążeniu, wspomagając m.in. przeprawę 3. dywizji piechoty 1 Armii Wojska Polskiego idącej z pomocą oddziałom powstańczym.

</doc>
<doc id="619507" url="https://pl.wikipedia.org/wiki?curid=619507" title="The Chrysalis Period">
The Chrysalis Period



</doc>
<doc id="619508" url="https://pl.wikipedia.org/wiki?curid=619508" title="Pluskwowate">
Pluskwowate

Pluskwowate (Cimicidae) – rodzina owadów z rzędu pluskwiaków, podrzędu różnoskrzydłych i infrarzędu Cimicomorpha. Obejmuje około 90 opisanych gatunków, będących krwiopijnymi ektopasożytami ssaków, (w tym człowieka) i ptaków. Występujące u nich urazowe zaplemnienie hemoceliczne doprowadziło do konfliktu płci i wyewoluowania u samic struktur anatomicznych, ograniczających jego negatywne skutki. W zapisie kopalnym znane są od cenomanu w kredzie. Niektóre gatunki odpowiedzialne są za duże straty ekonomiczne, głównie w gałęziach hotelarstwa, wynajmu mieszkań i drobiarstwa.
Morfologia.
Pluskwiaki te mają małe, silnie spłaszczone, w zarysie jajowate lub okrągłe ciała długości od 4 do 12 mm. Ciało ma zdolność do znacznego nabrzmiewania po przyjęciu pokarmu; może wówczas też ciemnieć. Głowa ich wyposażona jest w rozszerzony przedustek oraz umieszczone w znacznym oddaleniu od przedniej krawędzi przedplecza, stosunkowo małe, zbudowane z niewielu omatidiów i ku bokom wyłupiaste oczy złożone, natomiast pozbawiona jest przyoczek. Aparat gębowy cechuje się krótką jamą przedgębową (bukalną) oraz stosunkowo krótką, sięgającą do okolicy bioder przedniej pary odnóży kłujką, zbudowaną z 4 członów, z których pierwszy jest silnie zredukowany, a pozostałe podobnych długości. Przedplecze ma silnie wklęśniętą krawędź przednią i mocno rozszerzone i zaokrąglone krawędzie boczne. Przednia para skrzydeł (półpokrywy) zredukowana jest do formy niefunkcjonalnych klapek, sięgających co najwyżej do drugiego tergitu odwłoka, natomiast skrzydeł tylnej pary brak jest zupełnie. Zatułów wyposażony jest w gruczoły zapachowe o nieparzystych zbiornikach i gruczole dodatkowym. Ich wydzielina uchodzi w rowkach na metapleurach. Ponadto gruczoły zapachowe obecne są na przednich brzegach czwartego, piątego i szóstego segmentu odwłoka. Przetchlinki odwłoka występują tylko na steritach segmentów od drugiego do siódmego; brak ich na segmencie nasadowym. Samce mają zbudowane z siedmiu płatów jądra oraz asymetryczne genitalia o pygoforze umieszczonym na odwłoku wierzchołkowo, a błoniastej wezyce włączonej w skład lewej paramery, która zmodyfikowana jest w narząd kopulacyjny. Samice mają płytkowate pokładełko i pozbawione są spermateki.
Biologia i ekologia.
Pożywienie i zachowanie.
Wszystkie pluskwiaki z tej rodziny są obligatoryjnymi, krwiopijnymi (hematofagicznymi) ektopasożytami kręgowców stałocieplnych – ssaków i ptaków. Większość gatunków żeruje na nietoperzach, zwłaszcza mroczkowatych i molosowatych. Spośród ptaków najwięcej gatunków związanych jest z jaskółkowatymi i jerzykowatymi. Na człowieku żeruje polifagiczna i synantropijna pluskwa domowa, a w cieplejszym klimacie także "Cimex hemipterus". Oba te gatunki żerują także na ptakach i nietoperzach, a w warunkach laboratoryjnych na królikach i gryzoniach. Pasożytem człowieka jest też "Leptocimex boueti". W przypadku braku właściwego żywiciela człowiek może padać również ofiarą innych gatunków, np. "Cimex adjunctus".
Ofiary pluskwowatych są zwierzętami towarzyskimi, tworzącymi kolonie w zamkniętych miejscach (jaskinie, budynki), co umożliwia pasożytom zmienianie osobników gospodarzy. Pluskwowate wchodzą na ciało żywicieli tylko celem ssania pokarmu i starają się przebywać na nim jak najkrócej. Wyszukują gospodarzy za pomocą bodźców termicznych i zapachowych, odbieranych przez receptory na czułkach. Żerowanie odbywa się głównie w okolicach dobrze ukrwionych, pozbawionych okrywy piór czy włosów. W przypadku nietoperzy są to skrzydła, stopy i prącie, w przypadku ptaków nasady nóg i okolice oczu, natomiast u ludzi atakowane są głównie kończyny, plecy i twarz. Większość gatunków wychodzi na żer co 3–7 dni, przy czym na częstotliwość tę ma wpływ tempo trawienia, temperatura otoczenia i dostępność żywiciela. W czasie jednego żerowania zasysana jest krew o masie wynoszącej 130–200% masy owada. W trawieniu krwi udział biorą nierozpoznane jeszcze symbiotyczne mikroorganizmy bytujące głównie w parzystych narządach, zwanych mycetomami.
Przerwy między żerowaniami pluskwiaki te spędzają w ukryciu, najczęściej w pobliżu miejsca bytowania gospodarza. Gromadzą się wówczas, tworząc agregacje złożone z osobników różnych płci i stadiów rozwojowych. Zajmują one zwykle kilka centymetrów powierzchni. Ich powstawanie indukowane jest substancją emitowaną przez osobniki dorosłe oraz przez mechaniczną stymulację receptorów na czułkach sąsiadujących osobników.
Rozród.
Wprowadzenie plemników do ciała samicy ma u pluskwowatych charakter urazowy. Samiec przebija ścianę odwłoka samicy za pomocą zmodyfikowanej paramery i wstrzykuje nasienie do jamy ciała (hemocelu). Taki uszkadzający ścianę ciała sposób zaplemnienia określa się jako zaplemnienie hemoceliczne. Występuje ono również u niektórych pokrewnych rodzin należących do Cimicoidea: Polyctenidae, Lyctocoridae i części dziubałkowatych.
Uszkodzenia powstające w czasie takiego stosunku mogą znacząco skrócić czas życia samicy (nawet o 50%), przyczyniać się do infekcji lub wręcz mieć skutki śmiertelne, zwłaszcza po wielu zaplemnieniach. Pojawiający się tu konflikt płci (antagonizm seksualny) doprowadził w obrębie rodziny do ewolucyjnego wyścigu zbrojeń między samcami i samicami. O ile u prymitywniejszych form do penetracji ściany ciała samicy może dojść w wielu miejscach odwłoka, o tyle u samic większości gatunków wyewoluowały specjalne struktury zwane "spermaleges" lub "organa Berlesei", redukujące koszty związane z zabliźnianiem ran oraz ryzykiem infekcji. Zewnętrzna z nich, "ectospermalege", ma pochodzenie ektodermalne i występuje najpowszechniej. Ma ona postać nabrzmiałości przy krawędzi piątego segmentu odwłoka, zaopatrzonej w rowek, który nakierowuje narząd kopulacyjny samca na miejsce w błonie pleuralnej. Po stosunku miejsce to zabliźnia się przy pomocy tkanki ziarninowej, która powstaje w epidermie i migruje do rany. Zwykle bezpośrednio poniżej "ectospermalege" leży kieszonkowate, przyczepione do wewnętrznej ściany odwłoka "mesospermalege" o pochodzeniu mezodermalnym. To do niego narząd kopulacyjny samca wstrzykuje nasienie w formie wiązek. Ruchliwość i agregowanie się nasienia jest następnie indukowane przez wstrzyknięty wraz z nim płyn ("mesadenal fluid") wydzielony przez samcze gruczoły dodatkowe. W przeciągu średnio 4 godzin plemniki opuszczają "mesospermalege" przez "conductor lobe", a te, które do niego nie trafią, zostają zniszczone przez układ odpornościowy samicy: sfagocytowane przez hematocyty i zaatakowane przez lizosomy. W "mesospermalege" lub jego pobliżu leżą tracheole dostarczające plemnikom tlen. Po opuszczeniu "mesospermalege" plemniki wędrują wzdłuż gradientu tlenu ku parzystym narządom zwanym "seminal conceptacles" (wyewoluowanym z przekształcenia torebki kopulacyjnej i spermateki) i tam ulegają ponownej agregacji. W podróży tej plemnikom towarzyszą hematocyty, ale funkcja tego zjawiska nie została poznana. We wspomnianych narządach plemniki bywają przechowywane przez okres 35–50 dni, a nawet przez całą zimę w przypadku związanych z ptakami wędrownymi gatunków hibernujących i składających jaja dopiero wiosną. Zasysanie krwi przez samicę powoduje przemieszczanie się plemników przez spermody (kanaliki hemolimfatyczne w ścianie jajowodu) ku jajnikom, gdzie mogą one zapłodnić jaja lub obumrzeć. U pozbawionych "mesospermalege" gatunków "ectospermalege" może się łączyć bezpośrednio z jajnikami. Wówczas nasienie nie jest przenoszone przez hemolimfę i nie wywołuje odpowiedzi układu odpornościowego samicy.
Gotowe do kopulacji samce podchodzą do wszelkich poruszających się obiektów wielkości pluskwy. Wejść mogą na grzbiet zarówno najedzonej samicy, jak i samca, ale ta druga sytuacja zdarza się rzadziej. Samiec jest w stanie rozpoznać samicę, która niedawno kopulowała, a wówczas objętość wstrzykiwanego nasienia jest przez niego ograniczana o 75%. Mimo tego zostaje on ojcem około 68% potomstwa. W warunkach laboratoryjnych, po zmniejszeniu liczby samic, obserwuje się u różnych gatunków stosunki homoseksualne, które zwykle kończą się śmiercią osobnika zaplemnianego. Wyjątkiem jest tu rodzaj "Afrocimex", u którego stosunki homoseksualne występują w warunkach naturalnych. Doprowadziło to wyewoluowania "ectospermalege" u samców, nieco różniących się strukturą od tych typowych dla samic. Część samic z tego rodzaju wykształca jednak "ectospermalege" o budowie samczej, co zmniejsza częstotliwość ich zaplemniania i jest przykładem mimikry płciowej. Obserwowano również u pluskwowatych stosunki międzygatunkowe w obrębie danego rodzaju. Kończyły się one śmiercią lub znacznym uszczupleniem długości życia osobnika zaplemnianego wskutek bardzo silnej reakcji jego układu odpornościowego na obce nasienie.
Wrogowie i obrona.
Głównymi drapieżnikami pluskwowatych są pająki, ale polują na nie również zaleszczotki, solfugi, niektóre roztocze, larwy motyli z rodziny omacnicowatych, pluskwiaki z rodziny zajadkowatych, mrówki oraz gryzonie. Do niebezpiecznych dlań patogenów należy grzyb kropidlak żółty oraz bakterie z rodzaju "Serratia" – oba efektywnie niszczą kolonie pluskiew w warunkach laboratoryjnych.
W celach obronnych zaniepokojone, zaatakowane lub zranione pluskwowate stosują wydzielinę gruczołów zapachowych, zawierającą feromony alarmowe. Ich woń powoduje rozpierzchnięcie się osobników, jak również może odstraszyć napastnika.
Rozprzestrzenienie.
Rodzina kosmopolityczna, ale większość gatunków występuje w strefie tropikalnej i subtropikalnej. W Polsce stwierdzono 4 gatunki: pluskwę domową, "Cimex columbarius", 
"C. dissimilis" i "Oecianus hirundinis".
Znaczenie ekonomiczne i medyczne.
Gatunki żerujące na człowieku przyczyniają się do wielomilionowych strat w przemyśle hotelarskim, wynajmie mieszkań i w mieszkaniach prywatnych, związanych z dezynsekcją, wymianą zasiedlonej infrastruktury, utratą reputacji i wypłatą odszkodowań. Konsekwencje zdrowotne żerowania pluskiew zwykle ograniczone są do dyskomfortu wywołanego skórną reakcją alergiczną (u części ludzi ona nie występuje) oraz stresu psychicznego. W ciele pluskiew mogą znajdować się cząstki zakaźne niektórych bakterii i wirusów, ale nie są one przenoszone na człowieka.
Duże straty ekonomiczne wywołują też gatunki występujące na fermach drobiu, jak pluskwa domowa czy "Haematosiphon inodorus", co ma związek z reakcjami alergicznymi pracowników, zwiększonym zapotrzebowaniem na paszę, niższą produkcją jaj przez zainfekowane osobniki oraz zmniejszeniem wartości jaj wskutek obecnych na nich kropek z odchodów pluskiew.
Przenoszenie patogenów przez pluskwy zostało wykryte tylko w dwóch przypadkach – arbowirusów przenoszonych na jaskółkowate przez "Oecianus vicarius" oraz świdrowca amerykańskiego przenoszonego na nietoperze. W drugim przypadku pierwotniaki nie były jednak już w stanie się rozmnażać i nie wywoływały choroby.
Systematyka.
Do rodziny tej należy około 90 opisanych gatunków zgrupowanych w 26 rodzajach i 6 podrodzinach:
W zapisie kopalnym rodzinę reprezentuje tylko jeden znany gatunek: "Quasicimex eilapinastes", odnaleziony w bursztynie pochodzącym z wczesnego cenomanu w kredzie.

</doc>
<doc id="619513" url="https://pl.wikipedia.org/wiki?curid=619513" title="Płaszczyńcowate">
Płaszczyńcowate

Płaszczyńcowate (Piesmatidae) – rodzina owadów z rzędu pluskwiaków i podrzędu różnoskrzydłych, obejmująca około 40 gatunków występujących we wszystkich krainach zoogeograficznych, ale najliczniej w Holarktyce i Australii. Mają ciało długości od 1,25 do 4 mm o oczkowatej rzeźbie. Odżywiają się ssąc soki roślin. W zapisie kopalnym znane są od eocenu.
Wygląd.
Pluskwiaki niewielkich rozmiarów, o ciele długości od 1,25 do 4 mm, ubarwionym w odcieniach szarości, żółcieni i brązu. Powierzchnię ciała rozlegle pokrywa drobno siateczkowata rzeźba, tworząca oczka (areole). Głowa jest dość krótka, słabiej lub silniej poprzeczna. Oczy złożone osadzone są z tyłu głowy, często sięgając okolicy przedniego brzegu przedplecza. Formy długoskrzydłe mają dobrze wykształcone, szeroko rozstawione przyoczka, podczas gdy u form o skrzydłach skróconych są one zredukowane, niekiedy zupełnie niewidoczne. Stosunkowo krótkie, czteroczłonowe czułki mają krótkie i grube dwa pierwsze człony, wydłużony i walcowaty człon trzeci oraz krótszy od niego, wrzecionowaty człon czwarty. Policzki przedłużone są po bokach nadustka w wyrostki policzkowe. Krótką kłujkę budują cztery człony, z których pierwszy i ostatni są najdłuższe. Długie, równoległe, oczkowato rzeźbione bukule obecne są u nasady kłujki.
Przedplecze jest w zarysie niemal prostokątne i nie formuje kołnierza wokół szyi. Jego powierzchnią biegną 2, 3 lub 5 podłużnych żeberek; brak jest ich jedynie u wymarłego rodzaju "Eopiesma". Boki przedplecza są blaszkowato rozszerzone w paranota. Tył przedplecza jest u form długoskrzydłych wypukły, a u pozostałych skrócony. Na propleurach, poniżej paranotów występują dobrze widoczne jamki, które przypuszczalnie służą za punkty przyczepu mięśni przedniej pary odnóży. Na przedpiersiu znajduje się rowek, w którym w spoczynku leży kłujka. Tarczka jest małych rozmiarów i trójkątnego kształtu. Półpokrywy mają blaszki kostalne () na brzegach zewnętrznych, drobno oczkowane przykrywki podzielone na pola żyłkami podłużnymi, oraz zakrywkę u form długoskrzydłych zaopatrzoną w 3–5 słabo widoczne, nieformujące komórek żyłki, a u pozostałych form zredukowaną lub niemal całkiem nieobecną. Użyłkowanie skrzydła tylnego odznacza się brakiem żyłki subkostalnej oraz rozdzielnie biegnącymi w części odsiebnej żyłkami radialną i żyłką medialną. Z wyjątkiem rodzaju "Miespa" śródpiersie ma rowek na kłujkę. Ujścia gruczołów zapachowych zatułowia mają postać szczątkową. Panewki bioder są otwarte. Odnóża są dość krótkie, pozbawione kolców czy zębów, zwykle o dwuczłonowych, tylko u "Eopiesma" trójczłonowych stopach, zaopatrzonych w parzyste pseudoprzylgi osadzone na płytce unguitraktora.
Odwłok ma ujścia gruczołów umieszczone na tergitach trzecim i czwartym albo czwartym i piątym; są one funkcjonalne u larw jak i osobników dorosłych. Przetchlinki leżą na grzbietowej stronie segmentów odwłoka od drugiego do piątego oraz na brzusznej stronie segmentu siódmego. W przypadku segmentu szóstego mogą być położone grzbietowo lub brzusznie. Samice mają całkowicie podzielone na hemisternity siódme sternum, lancetowate pokładełko, ∩-kształtnie położone gonokoksopodyty drugiej pary oraz nieparzystą, długą, rurkowatą, obrączkowato pomarszczoną spermatekę umieszczoną pośrodkowo. Samce mają symetryczne, prostej budowy, równomiernie zakrzywione paramery podwinięte pod spód tylnej krawędzi bulwiastego pygoforu. Grzbietowa powierzchnia pygoforu zaopatrzona jest w całkowicie błoniasty proktiger. Położony wewnątrz pygoforu symetryczny fallus ma lekko zesklerotyzowaną, rurkowatą fallosomę i cienką, zesklerotyzowaną, rurkowatą, w spoczynku ciasno skręconą wezykę.
Zachowanie i występowanie.
Płaszczyńcowate są fitofagami ssącymi. Do ich roślin żywicielskich należą głównie przedstawiciele komosowatych, w mniejszym stopniu goździkowatych, szarłatowatych, ciborowatych i bobowatych.
Samce mają zdolność wydawania dźwięków dzięki aparatowi strydulacyjnemu złożonemu z poprzecznych guzków na spodzie żyłki kubitalnej skrzydeł tylnych (stridulitrum) oraz pary żeberkowanych, jajowatych płytek w bocznych kątach pierwszego tergitu odwłoka. U samic aparat ów jest silnie zredukowany i prawdopodobnie niefunkcjonalny.
Przedstawiciele rodziny występują we wszystkich krainach zoogeograficznych, ale najliczniej reprezentowani są w Holarktyce i Australii. W Europie stwierdzono 11 gatunków, z których w Polsce odnotowano cztery (zobacz: płaszczyńcowate Polski).
Taksonomia i ewolucja.
Rodzina ta klasyfikowana jest w nadrodzinie Lygaeoidea lub w monotypowej nadrodzinie Piesmatoidea. Zalicza się do niej około 40 opisanych gatunków, zgrupowanych w 10 rodzajach i 2 podrodzinach:
Zapis kopalny rodziny obejmuje dwa eoceńskie gatunki: "Heissiana serafini" i "Eopiesma trimerus", opisane na podstawie inkluzji w bursztynie. W 2008 opisany został gatunek "Cretopiesma suukyiae" z kredy, który początkowo zaliczono do płaszczyńcowatych, ale już w 2010 przeniesiono do korowcowatych na podstawie analizy fiologenetycznej.
Znaczenie gospodarcze.
Znaczenie ekonomiczne przypisuje się, występującemu również w Polsce, płaszczyńcowi burakowemu ("Piesma quadrata"). Jest to szkodnik buraków cukrowych i pastewnych, przenoszący wirusa kędzierzawki płaszczyńcowej buraka (BCTV).

</doc>
<doc id="619514" url="https://pl.wikipedia.org/wiki?curid=619514" title="Piesmidae">
Piesmidae



</doc>
<doc id="619516" url="https://pl.wikipedia.org/wiki?curid=619516" title="Mor Thiam">
Mor Thiam

Mor Thiam, właściwie "Mor Dogo Thiam" jest amerykańskim perkusistą jazzowym pochodzącym z Dakaru. Jest Dogonem, ojcem muzyka hip-hopowego i R&amp;B Akona. Jego nazwisko, "Thiam", oznacza "historyk", a tradycją w jego rodzinie jest opowiadanie historii senegalskich Wolofów za pomocą bębnów.

</doc>
<doc id="619518" url="https://pl.wikipedia.org/wiki?curid=619518" title="Cimicidae">
Cimicidae



</doc>
<doc id="619521" url="https://pl.wikipedia.org/wiki?curid=619521" title="Jezioro Chrzypskie">
Jezioro Chrzypskie

Jezioro Chrzypskie – jezioro w woj. wielkopolskim, w pow. międzychodzkim, w gminie Chrzypsko Wielkie, leżące na terenie Pojezierza Poznańskiego.
Dane morfometryczne.
Powierzchnia zwierciadła wody według różnych źródeł wynosi od 300,0 ha do 304,3 ha lub 304,9.
Zwierciadło wody położone jest na wysokości 44,6 m n.p.m. lub 44,9 m n.p.m.. Średnia głębokość jeziora wynosi 6,1 m, natomiast głębokość maksymalna 15,0 m.
Maksymalna długość jeziora 2870 m, a szerokość 2220 m.
W oparciu o badania przeprowadzone w 2004 roku wody jeziora zaliczono do III klasy czystości i II kategorii podatności na degradację.
Warunki naturalne.
Jezioro ma kształt wydłużony w kierunku z południa na północ. Kształtem przypomina prostokąt. W części południowej posiada 3 większe zatoki wydłużone w kierunku północnym, zachodnim i wschodnim. Na jeziorze znajdują się 3 wyspy, większa zadrzewiona i dwie mniejsze. Teren otaczający jezioro jest niezwykle malowniczy, pagórkowaty. Brzegi dość wysokie, zasadniczo bezleśne. Nad jeziorem położone są trzy wioski: Chrzypsko Wielkie (zatoka środkowa), Chrzypsko Małe oraz Łężeczki (zatoka wschodnia) z dużym ośrodkiem sportowo-rekreacyjnym. Jezioro posiada 2 dopływy, jeden z jez. Białokoskiego, drugi z Psarskiego. Odpływ zwany Strugą Ostrzenicy do jez. Białeckiego, zamknięty na wypływie razem z wygórnią.
Ukształtowanie dna.
Dno jest silnie zróżnicowane, nierówne, w partii odpływowej muliste, w pozostałej twarde, piaszczyste z niewielkimi osadami organicznymi o miąższości od 0,1 do 0,4 m.
Przeźroczystość wody.
Przeźroczystość latem wynosi ok. 1,8 m, wiosną i jesienią ponad 3 m. Latem zdarzają się zakwity brunatnic lub zielenic.
Warunki do wędkowania.
W klasyfikacji rybackiej jezioro określane jest typem leszczowym.
Jezioro Chrzypskie należy do najatrakcyjniejszych jezior Pojezierza Międzychodzko-Sierakowskiego dla wędkarzy ze względu na bardzo dobre warunki wędkowania z brzegu i łodzi, wyborny smak ryb oraz dogodne położenie. W jego wodach występują niemalże wszystkie gatunki ryb słodkowodnych i wcale nie jest rzadkością złowienie 2 kilogramowych węgorzy, ponad dwukilogramowego szczupaka czy półkilogramowego lina. Zima to czas połowu dorodnych okoni "spod lodu".

</doc>
<doc id="619522" url="https://pl.wikipedia.org/wiki?curid=619522" title="Kopalnia Węgla Kamiennego Wirek">
Kopalnia Węgla Kamiennego Wirek

Kopalnia Węgla Kamiennego Wirek (od 1849 do 1928 roku Hugo-Zwang, od 1939 do 1945 roku Godulla-Schachtanlage) – zlikwidowana kopalnia węgla kamiennego, działająca od 1849 roku do 1 stycznia 1954. Kopalnia znajdowała się w Kochłowicach, dzielnicy Rudy Śląskiej.
Historia.
Początek kopalni Wirek wiązał się z połączeniem kopalń Hugo (nadanie 10 kwietnia i 14 lipca 1824 roku) i Zwang (nadanie 28 października 1828 roku) w 1849 roku w jeden zakład Hugo-Zwang. Właścicielami połączonej kopalni byli członkowie rodu Henckel von Donnersmarck.
Dalsze powiększanie pola górniczego kopalni Hugo-Zwang obejmowało przyłączenie sąsiednich kopalń i innych pól górniczych:
Co najmniej od 1910 roku w kopalni działała dołowa kolej elektryczna, wyposażona w automatyczny system sygnalizacji.
W 1912 roku przyjęto do pracy górników z Westfalii, urodzonych na Górnym Śląsku reemigrantów zarobkowych.
W 1918 roku doszło do sześciodniowego strajku pracowników kopalni.
W 1921 roku właścicielem kopalni zostało przedsiębiorstwo The Henckel von Donnersmarck-Beuthen Estates Limited. W tymże roku miał miejsce dwutygodniowy strajk załogi.
W 1928 roku kopalnię przejęła spółka akcyjna Wirek Kopalnie (niem. "Wirek Aktiengesellschaft"). W tymże roku zmieniono nazwę Hugo-Zwang na Wirek.
1 października 1933 roku podjęto decyzję o zatopieniu kopalni. 6 października 1933 roku zakład został unieruchomiony. Pole górnicze kopalni zostało przyłączone do kopalni Lech.
30 kwietnia 1941 roku doszło do rozwiązania niemieckiej spółki Wirek.
Ponowne uruchomienie kopalni nastąpiło w 1943 roku przez Niemców. Stanowiła ona wówczas część kopalni Godulla.
Po II wojnie światowej, w 1945 roku kopalnia została usamodzielniona i znacjonalizowana, należała do Rudzkiego Zjednoczenia Przemysłu Węglowego.
1 stycznia 1954 roku kopalnia Wirek została włączona do nowo powstałej kopalni Nowy Wirek.
Wydobycie.
Wydobycie węgla kamiennego wyniosło:

</doc>
<doc id="619524" url="https://pl.wikipedia.org/wiki?curid=619524" title="Kukawik czarnodzioby">
Kukawik czarnodzioby

Kukawik czarnodzioby ("Coccyzus erythropthalmus") – gatunek średniej wielkości ptaka z rodziny kukułkowatych (Cuculidae), zamieszkujący środkową część Ameryki Północnej. Wędrowny, zimuje w północno-zachodniej i środkowo-zachodniej części Ameryki Południowej. Nie wyróżnia się podgatunków.
Środowisko.
Skraje lasów i zadrzewienia.
Pożywienie.
Żeruje wśród gałęzi drzew i krzewów. Żywi się owadami, zwłaszcza gąsienicami ciem, zjada także mięczaki, pajęczaki, jaja innych ptaków i owoce jagodowe.
Status.
IUCN uznaje kukawika czarnodziobego za gatunek najmniejszej troski (LC, "Least Concern") nieprzerwanie od 1988 roku. BirdLife International uznaje trend liczebności populacji za spadkowy.

</doc>
<doc id="619525" url="https://pl.wikipedia.org/wiki?curid=619525" title="Enosis">
Enosis

Enosis (od greckiego słowa hénōsis, oznaczającego "unię; związek; zjednoczenie") – ruch zjednoczeniowy na Cyprze, dawniej także na Krecie, na rzecz przyłączenia do Grecji terenów związanych z nią etnicznie i historycznie.

</doc>
<doc id="619527" url="https://pl.wikipedia.org/wiki?curid=619527" title="Supercopa Sudamericana 1996">
Supercopa Sudamericana 1996

IX Supercopa Sudamericana 1996
1/8 finału.
21.08 Argentinos Juniors Buenos Aires - Boca Juniors Buenos Aires 0:2
28.08 Argentinos Juniors Buenos Aires - Racing Buenos Aires0:1
11.09 Boca Juniors Buenos Aires - Racing Buenos Aires 1:1
18.09 Racing Buenos Aires - Argentinos Juniors Buenos Aires 0:0
25.09 Boca Juniors Buenos Aires - Argentinos Juniors Buenos Aires 3:0
02.10 Racing Buenos Aires - Boca Juniors Buenos Aires 0:0
Peñarol Montevideo - Santos FC 1:2 i 0:3 (mecze 10.09 i 26.09)
Independiente Buenos Aires - CR Flamengo Rio de Janeiro 0:0 i 0:1 (mecze 11.09 i 25.09)
River Plate Buenos Aires - Atlético Nacional Medellín 2:2 i 1:2 (mecze 11.09 i 18.09)
Olimpia Asunción - São Paulo 2:1 i 1:2, karne 5:3 (mecze 12.09 i 19.09)
Estudiantes La Plata - CSD Colo-Colo Santiago 2:4 i 1:2 (mecze 12.09 i prawdopodobnie 02.10) 
Nacional Montevideo - Cruzeiro Esporte Clube Belo Horizonte 1:1 i 1:3 (mecze 17.09 i 02.10)
Grêmio Porto Alegre - Vélez Sarsfield Buenos Aires 3:3 i 0:1 (mecze 18.09 i 02.10)
1/4 finału.
Santos FC - Atlético Nacional Medellín 2:0 i 1:3, karne 7:6 (mecze 16.10 i 23.10)
Vélez Sarsfield Buenos Aires - Olimpia Asunción 3:0 i 1:0 (mecze 16.10 i 23.10)
CR Flamengo Rio de Janeiro - CSD Colo-Colo Santiago 1:1 i 0:1 (mecze 17.10 i 24.10)
Boca Juniors Buenos Aires - Cruzeiro Esporte Clube Belo Horizonte 0:0 i 1:1, karne 6:7 (mecze 17.10 i 23.10)
1/2 finału.
Cruzeiro Esporte Clube Belo Horizonte - CSD Colo-Colo Santiago 3:2 i 4:0 (mecze 30.10 i 06.11)
Santos FC - Vélez Sarsfield Buenos Aires 1:2 i 1:1 (mecze 30.10 i 14.11)
FINAŁ.
Cruzeiro Esporte Clube Belo Horizonte - Vélez Sarsfield Buenos Aires 0:1 i 0:2
20 listopada 1996 ? ? (?)
Cruzeiro Esporte Clube Belo Horizonte - Vélez Sarsfield Buenos Aires 0:1(0:0)
Sędzia: O.Ruiz (Kolumbia)
Bramki: 0:1 Chilavert 87k
Cruzeiro Esporte Clube: Dida, Vitor, Celio Lucio, Gilmar, Nonato, Fabinho, Ricardinho, Fonizete (Ailton 67), Cleisson, Palhinha, Paulinho McLaren
Club Atlético Vélez Sarsfield: Chilavert, Zandona, Sotomayor, Peligrino, Cardozo, Morigi, Husain, Gomez, Bassedas, Camps (Mendez 88), Posse (Asad 75)
4 grudnia 1996 ? ? (40 000)
Vélez Sarsfield Buenos Aires - Cruzeiro Esporte Clube Belo Horizonte 2:0
Sędzia: J.Matto (Urugwaj)
Bramki: 1:0 Camps 2, Gelson 8s
Czerwone kartki: Peligrino 83 / Nonato 54, Gilmar 83, Donizate 85
Club Atlético Vélez Sarsfield: Chilavert, Zandona (Mendez 79), Sotomayor, Peligrino, Cardozo, Husain, Gomez, Bassedas, Morigi, Posse (Pandolfi 78), Camps (Asad 71)
Cruzeiro Esporte Clube: Dida, Vitor, Gilmar, Gelson, Nonato, Fabinho, Ricardinho, Ailton, Palhinha (Donizate 73), Cleisson, Paulinho McLaren

</doc>
<doc id="619528" url="https://pl.wikipedia.org/wiki?curid=619528" title="Płoszczycowate">
Płoszczycowate

Płoszczycowate (Nepidae) – rodzina pluskwiaków różnoskrzydłych z infrarzędu Nepomorpha i nadrodziny Nepoidea.
Opis.
Ciało średniej lub dużej wielkości, płaskie, wydłużone, eliptyczne lub pałeczkowate, kryptycznie ubarwione. Zakrywki półpokryw siatkowato użyłkowane. Głowa mała o kłujce krótkiej, 3-członowej, a czułkach 3-członowych i ukrytych w rynience pod oczami. Stopy jednoczłonowe. Przednie odnóża chwytne. Boczne części sternitów odwłokowych oddzielone szwami lub fałdami od środkowych tworzą parasternity. Na końcu odwłoka znajduje się rurka oddechowa utworzona przez złożone ze sobą dwie rynienki.
Biologia i ekologia.
Zamieszkują płytkie zbiorniki słodkowodne, gdzie pływają pod powierzchnią wody, a oddychają przy pomocy rurki oddechowej. Pomimo posiadania skrzydeł płoszczycowate latają rzadko. Unikają również pływania – najczęściej przemieszczają się pełzając po dnie lub zanurzonych częściach roślin.
Płoszczycowate są owadami drapieżnymi, polującymi na małe bezkręgowce, ryby i kijanki. Swoje ofiary przytrzymują przednimi odnóżami, a następnie przekłuwają.
Występowanie.
Większość gatunków tropikalna. W Polsce występują tylko płoszczyca szara i topielica.
Systematyka.
Do rodziny tej należy ponad 200 gatunków zgrupowanych w dwie podrodziny:

</doc>
<doc id="619529" url="https://pl.wikipedia.org/wiki?curid=619529" title="Nepidae">
Nepidae



</doc>
<doc id="619530" url="https://pl.wikipedia.org/wiki?curid=619530" title="Mettmann">
Mettmann

Mettmann – miasto powiatowe w Niemczech, w kraju związkowym Nadrenia Północna-Westfalia, w rejencji Düsseldorf, siedziba powiatu Mettmann. Leży na wschód od Düsseldorfu, a na zachód od Wuppertal. W 2010 r. miasto liczyło 39 300 mieszkańców.
Historia.
Znane z dokumentów sprzed 1100 lat, jako jedno z miast założonych przez Karolingów przy trakcie handlowym "strata coloniensis". W 1806 r. przeszło pod panowanie Francji, pod zmienioną nazwą "Monsieur le Maire". Powróciło do Prus na mocy postanowień kongresu wiedeńskiego. Znaczny wzrost liczby mieszkańców nastąpił po 1945 r., w związku z napływem ludności z ziem utraconych przez Niemcy w wyniku II wojny światowej.
Współpraca.
Miejscowości partnerskie:

</doc>
<doc id="619533" url="https://pl.wikipedia.org/wiki?curid=619533" title="Żuraw kanadyjski">
Żuraw kanadyjski

Żuraw kanadyjski ("Antigone canadensis") – gatunek dużego ptaka z rodziny żurawi (Gruidae), zamieszkujący północną część Ameryki Północnej (Kanadę, Alaskę i północ USA) oraz północno-wschodnią Syberię. Większość populacji wędrowna, zimuje w południowo-zachodniej części USA aż po środkowy Meksyk. Na Florydzie, w Missisipi i na Kubie tworzy niewielkie, osiadłe populacje.
Środowisko.
Tundra, bagna, łąki.
Pożywienie.
Szuka pożywienia na ziemi i brodząc w płytkiej wodzie. Zjada części roślin, owady, skąposzczety, żaby i małe ssaki.
Lęgi.
Żurawie kanadyjskie łączą się w pary na całe życie. Pozostają razem przez cały rok, migrując na zimowiska razem z młodymi.
Status.
IUCN uznaje żurawia kanadyjskiego za gatunek najmniejszej troski (LC, "Least Concern") nieprzerwanie od 1988 roku. Liczebność populacji w latach 1990. szacowano na ponad 500 tysięcy osobników. Globalny trend liczebności uznawany jest za wzrostowy, choć niektóre populacje mogą być stabilne.
Podgatunki.
Międzynarodowy Komitet Ornitologiczny (IOC) wyróżnia 5 podgatunków "A. canadensis":
Niektórzy systematycy wyróżniają jeszcze podgatunek "A. c. rowani" , zamieszkujący południową Kanadę, IOC wlicza tę populację do podgatunku "tabida".

</doc>
<doc id="619540" url="https://pl.wikipedia.org/wiki?curid=619540" title="Leopold Sacher Masoch">
Leopold Sacher Masoch



</doc>
<doc id="619542" url="https://pl.wikipedia.org/wiki?curid=619542" title="Orcas">
Orcas

Wyspa Orcas - największa z wysp archipelagu San Juan w Hrabstwie San Juan w stanie Waszyngton. Orcas jest trzecim z czterech przystanków na trasie Waszyngtońskich Łodzi Stanowych biegnącej między wyspami San Juan. Łódź płynąca tu startuje w Anacortes, WA, a podróż trwa ok. godzinę i 15 minut. 
Wyspa Orcas jest nieco większa od wyspy San Juan, ale zamieszkuje ją mniej ludzi. Ma ona ok. 147 km2, a jej populacja wynosi ok. 4,5 tys. Wyspa jest niemal przecięta na dwie części przez fiordopodobną zatokę - East Sound - na której północnym krańcu znajduje się miasto Eastsound - drugie pod względem wielkości w Hrabstwie San Juan. Orcas posiada również lotnisko - Orcas Island Airport (znajdujące się w Eastsound), z którego codziennie startują i na którym lądują samoloty pasażerskie. Na wyspie są również miejsca (Rosario, Westsound i Deer Harbor) startu i wodowania wodnosamolotów.
W Eastsound znajduje się wiele sklepów, kawiarni, restauracji, stoisk z pamiątkami, a także muzeum, dwa banki, stacje benzynowe, biblioteka publiczna i park. W 1989 plemię Lummi odzyskało część swojego terytorium (wioska i cmentarz) na wyspie, nieopodal Eastsound. Teren ten znany jest jako Madrona Point Park - rezerwat z kilkoma kilometrami ścieżek spacerowych i setkami wykrzywionych, czerwonych drzew madronowych rosnących tuż przy skalistym wybrzeżu.
Na wyspie znajdują się również mniejsze osady - West Sound, Deer Harbor, Rosario, Olga i Doe Bay, każda z pewną bazą noclegową. Olga, Obstruction Pass i Doe Bay położone są na południowo-wschodniej stronie Orcas, która uważana jest za miejsce mniej zamieszkane i spokojniejsze. W Olga znajduje się chętnie odwiedzana kawiarnia, galeria (w której lokalni artyści sprzedają swoje dzieła), a także studio garncarskie i sztuki szklanej (ang. glass art).
Główną atrakcją wyspy jest góra Mount Constitution (734m). Łatwy dojazd (z wyjątkiem ciężkich warunków zimowych, kiedy to strażnicy leśni zamykają drogę) pozwala dotarcie na szczyt, z którego roztacza się 360-stopniowy widok na Pacyfik, Mount Baker, Mount Rainier i miasta Vancouver i Victoria. Mount Constitution jest częścią Moran State Park, parku stanowego, będącego największą publiczną strefą rekreacji i jednocześnie najczęściej odwiedzanym przez turystów miejscem na wyspach San Juan. Moran State Park to ponad 5 tys. akrów (20 km²) lasu z kilkoma jeziorami (idealnymi do wędkowania, pływania wpław i łódkami niemotorowymi - zwłaszcza kajakami), wodospadami, kilometrami ścieżek spacerowych i rowerowych oraz miejscem kempingowym.
Strażnicy leśni Moran State Park zarządzają również oddalonym o ok. 5 km Parkiem Stanowym Obstruction Pass (park morski); aby dostać się do jego strefy kempingowej (główny cel odwiedzin tego miejsca) należy skorzystać z ok. kilometrowej ścieżki prowadzącej do publicznej plaży lub przybić łodzią/kajakiem od strony Oceanu. Dostępnych jest 11 miejsc obozowych (miejsce na namiot, drewniany stolik i palenisko) jak również 3 boje do cumowania oraz toalety.
Orcas Island jest również domem dla trzech historycznych obozów: Camp Orkila, Four Winds Westward Ho i Camp Indralaya. Camp Orkila (zał. 1906), prowadzony przez oddział YMCA w Seattle, położony jest w północno-zachodniej części wyspy. Dwa pozostałe założone zostały w 1927. Four Winds (letni obóz non-profit) ulokowany jest w południowo-zachodnim rogu wyspy, a Camp Indralaya, ufundowany przez Towarzystwo Teozoficzne, w jej centrum. Dodatkowo wyspa Orcas jest wyjściem do jeszcze innego obozu - Canoe Island French Camp - ulokowanego na prywatnej wyspie pomiędzy wyspami Shaw i Lopez.
Na Orcas znajduje się również tzw. Funhouse, ośrodek kultury i nauki (typu non-profit) popierający metodę „nauka przez zabawę” i organizujący wiele przyjaznych dzieciom wystaw naukowych. Ośrodek posiada pełne wyposażenie audio-video (studio nagraniowe), dużą bibliotekę filmów edukacyjnych i dokumentalnych, warsztat plastyczny, ściankę wspinaczkową oraz sześć komputerów z dostępem do Internetu.

</doc>
<doc id="619547" url="https://pl.wikipedia.org/wiki?curid=619547" title="Josip Šimić">
Josip Šimić

Josip Šimić (ur. 16 września 1977 w Zagrzebiu) – piłkarz chorwacki grający na pozycji napastnika. Josip Šimić jest młodszym bratem Dario, byłego 100-krotnego reprezentanta kraju.
Kariera klubowa.
Šimić piłkarskie kroki stawiał w szkółce piłkarskiej ONS Hitrec-Kacijan. Następnie odszedł do Dinama Zagrzeb, w barwach którego zadebiutował w lidze w sezonie 1993/1994. Jednak jako młody zawodnik miał początkowo małe szanse na grę i w sumie jeszcze 2 razy pojawił się na boisku w końcówkach meczów. W kolejnych trzech sezonach nie rozegrał żadnego meczu, a do pierwszego zespołu wrócił w sezonie 1997/1998. W sezonie 1999/2000 wraz z Tomislavem Šokotą stworzył najbardziej bramkostrzelny atak ligi chorwackiej. Zdobył 14 bramek, a Šokota 21 (został królem strzelców ligi). Obaj poprowadzili Dinamo do zdobycia piątego z rzędu tytułu mistrza Chorwacji (sam miał udział w trzech ostatnich: w 1998, 1999 i właśnie 2000).
Latem 2000 Šimić odszedł do belgijskiego Club Brugge. Pierwszy sezon w Brugii nie był udany dla niego. Nie zdobył żadnej bramki. Brugge natomiast nie zdołało wywalczyć tytułu mistrza kraju i musiało zadowolić się wicemistrzostwem. Podobnie było w sezonie 2001/2002, gdzie tym razem KRC Genk świętował tytuł mistrza Belgii. Šimić zdobył wówczas 7 bramek w lidze.
Latem 2002 Šimić został wypożyczony do Arisu Saloniki. Aris zajął 6. miejsce w lidze, a Šimić zdobył 4 ligowe bramki w 21 meczach i po sezonie powrócił do Brugii. Tam jednak przez całą rundę jesienną rozegrał 2 mecze. W 2004 Šimić odszedł do południowokoreańskiego zespołu Ulsan Hyundai. W sezonie 2005/2006 grał w drugoligowym austriackim klubie FC Kärnten, dla którego zdobył 9 bramek w 31 meczach. Od lipca 2006 Josip Šimić pozostawał bez przynależności klubowej aż do stycznia 2007, gdy podpisał kontrakt z NK Varteks. Latem 2007 zakończył w nim karierę.
Kariera reprezentacyjna.
W reprezentacji Chorwacji Šimić zadebiutował 13 czerwca 1999 w zremisowanym 2:2 meczu z Reprezentacją Egiptu podczas towarzyskiego turnieju Kirin Cup. W reprezentacji zagrał łącznie 7 meczów i zdobył jedną bramkę. Ostatni występ w kadrze miał miejsce 26 kwietnia 2000 roku w wygranym 2:1 towarzyskim meczu z Austrią.

</doc>
<doc id="619548" url="https://pl.wikipedia.org/wiki?curid=619548" title="Kazurō Watanabe">
Kazurō Watanabe

 – japoński astronom amator. W latach 1987–2000 odkrył 671 planetoid (10 samodzielnie oraz 661 wspólnie z innymi astronomami).
W uznaniu jego zasług jedną z planetoid nazwano (4155) Watanabe.

</doc>
<doc id="619550" url="https://pl.wikipedia.org/wiki?curid=619550" title="Fugger">
Fugger



</doc>
<doc id="619553" url="https://pl.wikipedia.org/wiki?curid=619553" title="Volkswagen Corrado">
Volkswagen Corrado

Volkswagen Corrado – samochód sportowy klasy kompaktowej produkowany przez niemiecką markę Volkswagen w latach 1988 - 1995.
Historia i opis modelu.
Prace nad prototypem nowego coupé Volkswagena rozpoczęto w 1987 roku. Do budowy zastosowano płytę podłogową z Passata B3 w tylnej części, przód był wspólny z Golfem i Jettą, dzięki temu wiele części mechanicznych było zamiennych z innymi Volkswagenami. Taśmy produkcyjne w latach 1988 - 1995 opuściło 97 521 pojazdów, z czego 73 055 przeznaczonych na rynek europejski. W rzeczywistości, Volkswagen produkowało tylko 20% niezbędnych elementów, pozostałe 80% to wytwór Karmanna.
Początkowo Corrado miało być trzecią wersją Scirocco, lecz ze względu na o wiele wyższą masę i cenę, Volkswagen zdecydował się na zmianę nazwy, która początkowo miała brzmieć Typhoon czyli Tajfun. Nazwa ta była jednak zarejestrowana jako znak towarowy dla samochodów ciężarowych General Motors, stąd nie mogła zagościć w tym modelu Volkswagena. Wybrano nazwę Corrado, od hiszpańskiego słowa "correr", co znaczy biegać. Pomimo wysokiej wagi, przednionapędowe Corrado oferowało wyjątkowe właściwości jezdne, ustępowało jednak modelowi Scirocco. Ponadto znalazło się na prestiżowej liście "25 samochodów, którymi musisz pojeździć przed śmiercią" ogłoszonej przez brytyjski magazyn "Car". Samochód do dziś ma wielu entuzjastów na całym świecie, którzy wciąż czerpią radość z jego możliwości.
Debiut Volkswagena Corrado odbył się w 1988 roku, posiadał on początkowo dwa silniki o pojemności 1.8: 16-zaworowy o mocy 139 KM jako model podstawowy, oraz doładowany 8-zaworowy znany jako G60 produkujący 160 KM. Nazwa G60 wywodzi się od sprężarki mechanicznej typu G montowanej w tymże modelu, jej przekrój przypomina literę "G". 
W sierpniu 1991 roku wprowadzono do produkcji dwie nowe wersje silnikowe. Pierwsza o pojemności 2.0 16V o mocy 136 KM a druga o pojemności 2.9 VR6 o mocy 190 KM. Konstrukcja silnika VR6 była rewolucyjna w owym czasie, ze względu połączenie zalet silników widlastych oraz rzędowych i poprzez umiejscowienie cylindrów pod kątem 15° w pojedynczej głowicy. Pozwoliło to na zmieszczenie silnika 6-cylindrowego w miejsce 4-cylindrowego. W 1993 roku wprowadzono do oferty silnik 2.0 8v o mocy 115 KM. Wszystkie jednostki miały do wyboru 2 skrzynie; 5-biegową manualną i 4-biegową automatyczną.
W sierpniu 1991 roku wraz z wprowadzeniem silników 2.0 i VR6, Corrado przeszło facelifting nadwozia. Zmianom uległy błotniki przednie, maska, grill, reflektory, pas przedni, listwy boczne oraz zderzaki wraz z kierunkowskazami i halogenami. Dodatkowo zbiornik paliwa został powiększony z 55 l do 70 l, bagażnik pomniejszony z 300 l do 235 l (po złożeniu oparcia kanapy - 810l), Wprowadzono także nowe kolory nadwozia oraz nowe wersje kolorystyczne tapicerki. Rok później we wnętrzu zmianie uległa deska rozdzielcza wraz z zegarami i boczki drzwi.
W USA Corrado gościło od stycznia 1989 roku do lipca 1994 roku i oferowało w gamie tylko silniki VR6 i G60. Wersja VR6 przeznaczona na rynek północnoamerykański ograniczyła się do 7000 egzemplarzy, nosiła przydomek Corrado SLC (Sport Luxury Coupe) oraz względem wersji europejskiej miała ograniczoną pojemność do 2.8l i moc do 174 KM. Corrado na rynek USA różniło się kilkoma detalami takimi jak pomarańczowe kierunkowskazy przednie (przed faceliftingiem), brak miejsca na przednią tablice rejestracyjną, światła obrysowe w przednim zderzaku, inne lampy przednie i tylne, tylna blenda pod rejestrację przystosowana pod amerykańskie tablice, brak tylnego ucha holowniczego, trzecie światło stopu, dodatkowo w wersjach kanadyjskich występowały czasami zaślepki na halogeny. We wnętrzu różnice dotknęły deskę rozdzielczą, zegary, kierownicę oraz automatyczne pasy bezpieczeństwa.
Corrado VR6 było godnym konkurentem dla aut sportowych wyższej klasy takich jak Porsche 944 czy 968. Można to zauważyć też w Wolfsburgu, gdzie główny inżynier Herbert Schuster sam nazywa go "volks-porsche".
Wyprodukowano 97 521 egzemplarzy.
Edycje specjalne.
Powstało także kilka prototypów m.in. Corrado Cabrio, Corrado pickup i Corrado Magnum (shooting brake). Ostatni z nich został opracowany przez firmę konstrukcyjną PEGAM z Osnabrück i wykonany przez hamburską firmę „Projekty i Technika”. Kombi miało mniejszy współczynnik oporu powietrza od coupe. Przestrzeń bagażowa po złożeniu kanapy powiększyła się do 4901 l. Początkowo zamierzano wyprodukować 100 egzemplarzy Magnum, projektu tego jednakże nie zrealizowano i finalnie powstały tylko 2 egzemplarze prototypowe.
Wyposażenie.
W każdym modelu jest spojler wysuwany automatycznie przy prędkości 120 km/h w wersjach europejskich i przy 80 km/h w wersjach na rynek USA i Szwajcarię, a chowany poniżej 20 km/h, można także sterować nim ręcznie. Spojler ten przy ok. 160 km/h dociska tylna oś nawet do 60 kg. Podobne rozwiązanie zastosowano w Porsche 911 (964). Z wyposażenia podstawowego można między innymi wyróżnić ABS, elektryczne sterowanie lusterek, komputer pokładowy (wskazujący m.in. chwilowe spalanie, temperaturę oleju, temperaturę na zewnątrz, ciśnienie w kolektorze ssącym, wskaźnik obrotów w formacie cyfrowym, w sumie 18 różnych funkcji), halogeny i alufelgi. W opcji natomiast dostępne były m.in. skórzana tapicerka (w kolorze czarnym, szarym lub kremowym), klimatyzacja, tempomat, dodatkowe wskaźniki ciśnienia oleju i ładowania, 2 poduszki powietrzne, szyberdach, spryskiwacze reflektorów. Niektóre modele wyposażone były w kubełkowe, elektrycznie regulowane fotele Recaro w trzech możliwych wersjach: pełna skóra - 1846 sztuk, pół skóra - 1734 sztuki i zwykły materiał - 676 sztuk. Wersje z silnikiem VR6 miały w standardzie dzieloną tylna kanapę, 3-ramienną kierownicę i EDS.
Produkcja.
Przybliżona liczba wyprodukowanych egzemplarzy w poszczególnych latach produkcji:
Eksport:
Linki zewnętrzne.
http://corrado.com.pl/http://corrado-database.nl/http://www.corradog60.com

</doc>
<doc id="619554" url="https://pl.wikipedia.org/wiki?curid=619554" title="Truskawki">
Truskawki



</doc>
<doc id="619555" url="https://pl.wikipedia.org/wiki?curid=619555" title="Ich czworo">
Ich czworo

Ich czworo. Tragedia ludzi głupich w 3 aktach – komedia obyczajowa autorstwa Gabrieli Zapolskiej napisana w roku 1907, w tym samym roku wystawiona po raz pierwszy we Lwowie, wydana w Warszawie w 1912. Do roku 1970 doczekała się ok. 70 inscenizacji.
Czas i miejsce akcji.
Akcja rozgrywa się na początku XX wieku we Lwowie.
Treść.
Realistyczna i dobrze ukazująca psychikę bohaterów historia małżeńskiego trójkąta. Akcję poprzedza prolog z udziałem Mandragory, uosabiającej duszę ludzką. Spośród wielu rzeczy złych, które cechują człowieka, do przedstawienia w sztuce wybrano głupotę. Największym jej wcieleniem jest Żona - kobieta, która przez małżeństwo chciała jedynie podnieść swoją pozycję społeczną. Mało inteligentna, nieznająca właściwie podstawowych zasad zachowania, w stałym konflikcie z Mężem, który nie potrafi zapanować nad sytuacją. Punktem kulminacyjnym sztuki jest ujawnienie romansu Żony i jej Kochanka. Jedną z postaci dramatu jest Dziecko, zapominane przez matkę w dorożce, obserwujące zażarte kłótnie rodziców.

</doc>
<doc id="619557" url="https://pl.wikipedia.org/wiki?curid=619557" title="Ich czworo. Tragedia ludzi głupich w 3 aktach">
Ich czworo. Tragedia ludzi głupich w 3 aktach



</doc>
<doc id="619558" url="https://pl.wikipedia.org/wiki?curid=619558" title="Ławra Poczajowska">
Ławra Poczajowska

Ławra Poczajowska, pełna nazwa ławra Zaśnięcia Matki Bożej w Poczajowie () – prawosławny klasztor w Poczajowie, w rejonie krzemienieckim obwodu tarnopolskiego na Wołyniu (Ukraina). Podlega jurysdykcji Ukraińskiego Kościoła Prawosławnego Patriarchatu Moskiewskiego na prawach stauropigii i stanowi najważniejszy ośrodek prawosławnego życia monastycznego na Wołyniu i drugi na całej Ukrainie (po ławrze Peczerskiej w Kijowie). Jest jednym z trzech klasztorów prawosławnych o statusie ławry (w całym patriarchacie moskiewskim tym tytułem może posługiwać się pięć monasterów) na Ukrainie.
Pojedynczy mnisi anachoreci osiedlali się na wzgórzu już w XII wieku. Po 1240 miejsce, gdzie powstał monaster, było już uważane przez miejscową ludność jako teren szczególnie wybrany przez Matkę Bożą. W 1597, dzięki wsparciu finansowemu Anny Hojskiej z Kozińskich, w Poczajowie mógł powstać prawosławny klasztor cenobityczny. Fundatorka przekazała wspólnocie Poczajowską Ikonę Matki Bożej, czczoną w Kościele prawosławnym jako cudotwórczą. W latach 1604–1651 przełożonym monasteru był ihumen Hiob, późniejszy święty prawosławny. W czasie kierowania przez niego wspólnotą klasztor był ważnym ośrodkiem przeciwników unii brzeskiej. Według prawosławnej tradycji, w 1675 r. doszło do cudownego ocalenia monasteru przed najazdem tureckim, za sprawą bezpośredniej interwencji Maryi.
Na początku XVIII wieku monaster przyjął unię i do 1833 był administrowany przez zakon bazylianów. W okresie tym powstała większość istniejących do dziś budynków klasztornych, w tym główny sobór Zaśnięcia Matki Bożej w stylu rokoko (ufundowany przez Mikołaja Bazylego Potockiego), zaś kult Poczajowskiej Ikony Matki Bożej rozszerzył się na cały teren Rzeczypospolitej (był odtąd obecny nie tylko wśród chrześcijan wschodnich obrządków). W 1773 obraz ten został koronowany z błogosławieństwa papieskiego. Bazylianie prowadzili w Poczajowie drukarnię i oni jako pierwsi zaczęli nazywać monaster ławrą.
W konsekwencji rozbiorów Rzeczypospolitej Poczajów znalazł się w 1795 w granicach Imperium Rosyjskiego. W 1833, z powodu poparcia bazylianów dla powstania listopadowego, klasztor został skonfiskowany przez władze rosyjskie i oddany Rosyjskiemu Kościołowi Prawosławnemu. Od tego momentu jest on męską wspólnotą tego wyznania. Mnisi prawosławni usunęli z wyposażenia monasterskich cerkwi elementy pochodzenia łacińskiego. Najważniejszą inwestycją budowlaną dokonaną w czasie przynależności ławry Poczajowskiej do Imperium Rosyjskiego było wzniesienie soboru Trójcy Świętej, jednego z najważniejszych zabytków wczesnego modernizmu rosyjskiego. W ostatnich dekadach XIX wieku i pierwszych wieku XX ławra Poczajowska stała się ośrodkiem rosyjskiego nacjonalizmu i Czarnej Sotni.
Po odzyskaniu niepodległości przez Polskę monaster znalazł się w jurysdykcji Polskiego Autokefalicznego Kościoła Prawosławnego i był jego największym sanktuarium i ośrodkiem pielgrzymkowym. Honorowy tytuł przełożonego ławry Poczajowskiej przysługiwał metropolicie warszawskiemu i całej Polski. W 1939, gdy wschodnie województwa II Rzeczypospolitej zostały zagarnięte przez ZSRR, monaster ponownie przyjął zwierzchnictwo Rosyjskiego Kościoła Prawosławnego. Funkcjonował przez cały okres II wojny światowej. Nie został również nigdy zamknięty w czasie powojennej przynależności do Związku Radzieckiego, chociaż mnisi byli – zwłaszcza w latach 60. XX wieku – poddawani szykanom i stracili cały majątek klasztorny. Od 1990 funkcjonuje w jurysdykcji Ukraińskiego Kościoła Prawosławnego Patriarchatu Moskiewskiego, tradycyjnie opowiadając się za zachowaniem przez patriarchat moskiewski zwierzchności nad prawosławnymi strukturami na Ukrainie. Przywilej stauropigii uzyskał w 1997. Honorowym przełożonym wspólnoty jest od tego roku metropolita kijowski i całej Ukrainy, którego na miejscu reprezentuje namiestnik noszący tytuł biskupa poczajowskiego. Aktualnie (2019) jest nim metropolita Włodzimierz (Moroz).
Najważniejszymi przedmiotami kultu w ławrze Poczajowskiej są Poczajowska Ikona Matki Bożej, kamień z odbitą stopą Matki Bożej oraz relikwie Hioba Poczajowskiego. Klasztor położony jest na wzgórzu górującym nad miasteczkiem Poczajów.
Historia.
Początki.
Nie została ustalona dokładna data pojawienia się na Górze Poczajowskiej pierwszych prawosławnych mnichów-anachoretów, ani rok powstania pierwszej zorganizowanej wspólnoty monastycznej, jednak zakonnicy żyli na tym terenie – w samodzielnie zbudowanych szałasach lub jaskiniach – już w XII wieku, przed budową klasztoru. Tradycja prawosławna mówi o pierwszych objawieniach maryjnych na górze już w 1198. Rzadziej występuje pogląd o funkcjonowaniu siedzib mnichów na wzgórzu poczajowskim jeszcze przed chrztem całej Rusi. Ośrodek monastyczny w tym ujęciu miałby powstać z inspiracji uczniów świętych Cyryla i Metodego. Jeszcze inna wersja przypisuje utworzenie klasztoru mnichowi Metodemu z Athosu, który miał zacząć formowanie wspólnoty i budowę pierwszych budynków sakralnych w 1219. Mnisi skupiali się wokół cerkwi Przemienienia Pańskiego.
W czasie najazdów tatarskich na Ruś Kijowską na terenie Poczajowa i okolic schroniła się grupa zakonników z ławry Peczerskiej. Według legendy w czasie najazdu tatarskiego z 1240 ponad górą ukazała się Matka Boża, co skłoniło Tatarów do odstąpienia od niej. Na skale góry po objawieniu miał pozostać ślad stopy o uzdrawiającej mocy, co ostatecznie skłoniło mnichów do stałego osiedlenia się w tym miejscu. Późniejsi badacze wskazywali, iż cudowny odcisk stopy w rzeczywistości był najprawdopodobniej znakiem granicznym prasłowiańskiego opola, podobnie jak analogiczne przedmioty kultu przechowywane w katolickiej kaplicy w Bereźcach i w klasztorze dominikanów w Podkamieniu.
Inne źródła wskazują właśnie datę 1240 jako moment powstania klasztoru i mnichów ławry Peczerskiej jako jego rzeczywistych twórców. Spotyka się również twierdzenia, by to rok 1260 był datą pierwszego objawienia – w tej wersji nie jest ono łączone z najazdem tatarskim. Monaster szybko został uznany przez miejscową ludność prawosławną za miejsce pozostające pod szczególną opieką Matki Boskiej, sprzyjające cudom.
W I Rzeczypospolitej.
Klasztor prawosławny.
W II połowie XVI wieku wielkim dobroczyńcą wspólnoty monastycznej Poczajowa była żona sędziego łuckiego Hojskiego Anna (z domu Kozińska), która wielokrotnie wspierała mnichów materialnie, zaś w 1597 przyczyniła się do rozwoju stałego, cenobitycznego monasteru Zaśnięcia Matki Bożej (powstałego w Poczajowie najpóźniej na pocz. XVI w.) oraz podarowała dla niego ikonę Matki Bożej, jaką sama otrzymała w 1567 od metropolity Neofita, późniejszego patriarchy Konstantynopola. Już wtedy wizerunek ten miał posiadać moc czynienia cudów – bratanek Anny Hojskiej, Filip Koziński, miał odzyskać wzrok po modlitwie przed nim.
W 1623 spadkobierca Anny Hojskiej, jej siostrzeniec Andrzej Firlej, kalwinista, najechał na klasztor, obrabował cerkiew monasterską i zabrał z niej ikonę Matki Bożej. Dopuszczał się on także porwań mnichów i uniemożliwił zakonnikom dostęp do jedynej studni u podnóża wzniesienia, na którym znajduje się monaster. Wówczas na polecenie przełożonego, ihumena Hioba, zakonnicy wykopali nową, 38-metrową, w obrębie kompleksu klasztornego. Również dzięki staraniom Hioba w 1643 Trybunał Lubelski polecił zwrot wizerunku, co faktycznie nastąpiło. I połowa XVII wieku była okresem rozkwitu monasteru. Był on w dużej mierze zasługą ihumena Hioba (Żelezo), który pełnił funkcję przełożonego monasteru w latach 1604–1651. W 1649 nad kamieniem z odciskiem stopy Matki Bożej z fundacji Teodora i Ewy Domaszewskich wzniesiono cerkiew Trójcy Świętej. Wizerunek fundatorów z modelem świątyni w dłoniach, dla ich upamiętnienia, znajduje się na fresku we wnętrzu cerkwi.
23 lipca 1675, według klasztornych kronik i prawosławnej tradycji, na górze doszło do cudownego ocalenia monasteru przed najazdem turecko-tatarskim. W momencie otoczenia monasteru przez wrogie wojska mnisi, pozbawieni możliwości obrony, zaczęli śpiewać kondakion "O waleczna hetmanko" (cerk. "Wzbrannoj wojewodie"). Wówczas na niebie pojawiła się Matka Boża z ihumenem Hiobem (zm. 1651), otaczając klasztor swoim płaszczem. Wystrzeliwane w kierunku mnichów pociski miały wracać i razić napastników. Kilku z nich przyjęło następnie prawosławie. Pamięć o tym wydarzeniu przetrwała w ludowych pieśniach śpiewanych na Wołyniu i w Galicji.
Klasztor unicki.
Nie jest znany dokładny moment, w którym mnisi z monasteru poczajowskiego przeszli z Kościoła prawosławnego na unię. W ocenie Osadczego
W XVII stuleciu monaster w Poczajowie bez wątpliwości pozostawał jeszcze w rękach prawosławnych. W ocenie Osadczego przystąpienie mnichów poczajowskich do zakonu bazylianów prawdopodobnie nie nastąpiło przed 1720, gdyż na synodzie zamojskim, jaki miał miejsce w tym roku, nie było przedstawiciela poczajowskiego klasztoru. Według kronik bazyliańskich stał się on klasztorem unickim w 1739. Z kolei Mironowicz podaje datę 1712. Fakt ten łączył się z analogiczną zmianą przynależności kościelnej kilkudziesięciu innych ośrodków monastycznych na terenie dawnych prawosławnych eparchii łuckiej, lwowskiej i przemyskiej i wiązało się z konwersją ich ordynariuszy na unię.
Okres przynależności monasteru w Poczajowie do bazylianów był zarazem okresem jego najprężniejszego rozwoju. Wzniesiono w tym czasie większość funkcjonujących do dnia dzisiejszego (2012) budynków mieszkalnych i sakralnych, zorganizowano drukarnię, zaś kult Poczajowskiej Ikony Matki Bożej rozprzestrzenił się na cały kraj.
Po przyjęciu unii monaster w Poczajowie uległ wyraźnej latynizacji. W 1755 zlikwidowany został obowiązujący w nim post w środy na rzecz sobotniego, zrezygnowano z zasady całkowitej wstrzemięźliwości od pokarmów mięsnych. Przełożeni wspólnoty zrezygnowali z tytułu "ihumenów" na rzecz łacińskiego określenia "superior". Mnisi zaczęli strzyc długie włosy i golić brody, co w Kościele prawosławnym było zabronione, lub też nosić tonsury. Do świąt obchodzonych szczególnie uroczyście w klasztorze dodano nieznane wschodniej tradycji Boże Ciało oraz wspomnienia bł. Jozafata Kuncewicza, św. Jana Nepomucena, św. Antoniego Padewskiego i św. Stanisława Biskupa. W cerkwiach pojawiły się ławki, rzeźby, organy i ołtarze boczne. W muzyce liturgicznej zaczęto wykorzystywać instrumenty. Równocześnie w monasterze przetrwał kult św. Hioba Poczajowskiego. Mimo faktu, że był on mnichem prawosławnym i zdecydowanym przeciwnikiem unii brzeskiej, bazylianie nie tylko tolerowali publiczny kult Hioba, ale i bezskutecznie usiłowali doprowadzić do jego kanonizacji przez Kościół katolicki. W 1791 w drukarni bazyliańskiej wydany został żywot Hioba. Również to bazylianie zaczęli określać monaster w Poczajowie jako ławrę, chcąc podkreślić jego szczególne znaczenie dla życia monastycznego na ziemiach ruskich.
Drukarnia monasteru w Poczajowie, zgodnie z okólnikiem unickiego metropolity Atanazego Szeptyckiego, po 1733 była odpowiedzialna za publikację nowych ksiąg liturgicznych dla Kościoła unickiego w Rzeczypospolitej. Do tego momentu parafie unickie posługiwały się starszymi księgami, powstałymi w drukarniach prawosławnych, niezawierającymi "Filioque" ani wspomnienia imienia papieża. W drukarni poczajowskiej powstawały również wydawnictwa adresowane do niewykształconego odbiorcy – podręczniki, kalendarze, księgi lekarskie, zbiory pieśni liturgicznych (tzw. "bohohłasnyki"), litografie z wizerunkami świętych. Mnisi kolportowali je na terenie całego Wołynia, Podlasia, Polesia i Wileńszczyzny. Wielką popularność zyskały organizowane w klasztorze misje. Wpływ monasteru poczajowskiego na ludową kulturę religijną i folklor regionu był ogromny i pozostał widoczny także po likwidacji unii brzeskiej na Wołyniu i ponownym przekazaniu klasztoru mnichom prawosławnym.
W ostatnich dekadach przed I rozbiorem Polski protektorem ławry Poczajowskiej był Mikołaj Bazyli Potocki. Za sumę 60 tysięcy złotych polskich wzniósł on w monasterze sobór Zaśnięcia Matki Bożej. Rozbudowany w XVIII wieku monaster uważany jest za największe osiągnięcie architektury późnego baroku na terenie Wołynia.
Również dzięki zabiegom Potockiego 8 września 1773 Poczajowska Ikona Matki Bożej została ukoronowana jako cudowny obraz, koronami błogosławionymi przez papieża. Uroczystość ta odbyła się z udziałem tysiąca katolickich kapłanów obrządków wschodniego i łacińskiego oraz blisko 100 tysięcy wiernych, w asyście pułku kawalerii pod dowództwem hrabiego Ignacego Stępkowskiego i kompanii piechurów dubieńskiego zamku. Głównym celebransem był unicki biskup łucko-ostrogski Sylwester Rudnicki, z polecenia którego w głównej świątyni monasterskiej wzniesiono trzydzieści tymczasowych ołtarzy bocznych, zaś na ścianach cerkwi zawieszono portrety Mikołaja Bazylego Potockiego, króla Stanisława Augusta Poniatowskiego, biskupa Rudnickiego i papieża Klemensa XIV. Była to największa uroczystość religijna w ówczesnej Rzeczypospolitej i przyczyniła się do rozwoju kultu Poczajowskiej Ikony Matki Bożej także wśród katolików obrządku łacińskiego.
Latynizacja ławry Poczajowskiej nie była jednak całkowita. Wśród zakonników bazyliańskich z innych, bardziej konsekwentnie przyjmujących łacińskie zwyczaje monasterów, mieszkańcy klasztoru w Poczajowie byli pogardliwie określani „schizmatykami”.
W Imperium Rosyjskim.
Ponowne przejęcie monasteru przez prawosławnych.
Bezpośrednią przyczyną usunięcia przez cara Mikołaja I bazylianów z ławry Poczajowskiej stało się ich poparcie dla powstania listopadowego. 10 kwietnia 1831 zakonnicy udzielili gościny w klasztorze oddziałowi gen. Józefa Dwernickiego, wręczyli powstańcom zebraną wśród miejscowej szlachty zapomogę pieniężną, konie i zapasy żywności. Ośmiu mnichów dołączyło do oddziału, co zachęciło do podjęcia analogicznej decyzji także 45 świeckich mieszkańców Poczajowa. Zakonnicy jeździli po mieście z przypiętymi szablami, wołając „Panowie, za ojczyznę!”. Drukarnia monasterska opublikowała manifest adresowany do ziemian Ukrainy, Wołynia i Podola.
Gen. Fabian Sacken, dowódca I armii rosyjskiej i tymczasowy generał-gubernator wołyński i podolski Wasilij Lewaszow wystąpili z wnioskiem o kasatę klasztoru poczajowskiego bezpośrednio do cara Mikołaja I. Lewaszow zasugerował, by monaster został zwrócony prawosławnym. Mikołaj I 18 września 1831 podpisał ukaz, w którym przychylił się do tej sugestii. 26 października 1833 kwestię tę uszczegółowił ukaz Świątobliwego Synodu Rządzącego. Wobec niechęci miejscowych bazylianów do przyjęcia prawosławia na ich miejsce sprowadzono mnichów prawosławnych z innych monasterów. Klasztor miał być zamieszkiwany przez 46 mnichów (z czego 20 hieromnichów), pod kierownictwem przełożonego, który miał każdorazowo otrzymać godność biskupa wołyńskiego. Tym samym został on zaliczony do monasterów I klasy (zamieszkanych przez ponad 33 mnichów) i oficjalnie podniesiony do rangi ławry. Monaster w Poczajowie został czwartym w hierarchii monasterów męskich Rosyjskiego Kościoła Prawosławnego, za Ławrą Kijowsko-Pieczerską, Troicko-Siergijewską oraz Aleksandro-Newską.
Po włączeniu ławry Poczajowskiej do Rosyjskiego Kościoła Prawosławnego dokonano gruntownych zmian w wyglądzie i wyposażeniu klasztoru. Zgodnie z poleceniem Synodu, który ocenił sytuację ławry na podstawie raportu biskupa wołyńskiego Innocentego, zachowano początkowo ołtarz główny, usunięto natomiast obce prawosławnej tradycji organy, konfesjonały, ołtarze boczne i obrazy niezgodne z kanonami malarstwa ikonowego. Zamurowano wejście do krypty z grobem Mikołaja Potockiego i zalecono usunięcie kolumny z figurą Matki Bożej sprzed bramy głównej klasztoru. Zachowano natomiast późnobarokowy wygląd zewnętrzny świątyń.
Funkcjonowanie monasteru w latach 1832–1915.
Powrót do Kościoła prawosławnego przyczynił się do ponownego ożywienia ruchu pielgrzymkowego przybywającego do ławry (ponownie wystawiono relikwie św. Hioba Poczajowskiego), jej budynki zostały ponadto wyremontowane. Wśród pielgrzymów odwiedzających klasztor byli carowie rosyjscy Mikołaj I, Aleksander II, Aleksander III i Mikołaj II. Wizyty władców Rosji upamiętniono, wznosząc nowe cerkwie św. Mikołaja i św. Aleksandra Newskiego, Aleksander II ufundował nowy ikonostas dla soboru Zaśnięcia Matki Bożej. Ławra Poczajowska była najważniejszym ośrodkiem teologicznym i kulturalnym prawosławia w zachodnich guberniach imperium carskiego. W pielgrzymkach do Poczajowa brała udział, oprócz mieszkańców Imperium Rosyjskiego, także greckokatolicka ludność z Galicji.
W XIX wieku budynki ławry Poczajowskiej były wielokrotnie remontowane i rozbudowywane. Kopuły cerkwi znajdujących się w obrębie kompleksu zostały przykryte blachą, odnowione zostały freski w ich wnętrzu. W tworzeniu nowych malowideł i konserwacji starych uczestniczyli sami mnisi oraz sprowadzeni na ten cel artyści z Petersburga. Nowe freski przedstawiały w pierwszej kolejności świętych patronów członków rodziny Romanowów oraz świętych związanych z ziemiami ruskimi (Nikitę Nowogrodzkiego, Sergiusza z Radoneża, metropolitę kijowskiego Aleksego, Dymitra z Rostowa, Juliannę Wołyńską, Eufrozynę Połocką, Febronię Muromską, Eufrozynę Suzdalską, Eudokię Moskiewską). W latach 60. i 70. mnisi wznieśli nowy gmach zakładu wyrobu świec, w jakim pracowali oraz dom pielgrzyma. W 1869 pożarowi uległ główny sobór kompleksu – cerkiew Zaśnięcia Matki Bożej, odnowiona w latach następnych. Źródłem utrzymania mnichów ławry była – obok ofiar wiernych – praca na posiadanej przez klasztor ziemi: w pasiece, ogrodzie i sadzie. Poza tym zakonnicy społecznie prowadzili szpital i szkołę. Przed 1914 część dochodu z nich była przekazywana na utrzymanie eparchii wołyńskiej. Z inicjatywy arcybiskupa wołyńskiego Antoniego przy monasterze powstała również pracownia ikonograficzna, która w zamyśle twórcy miała przyczynić się do odrodzenia rosyjskiego monumentalnego malarstwa sakralnego poprzez łączenie w nim inspiracji tradycyjną ikonografią staroruską ze współczesnym symbolizmem francuskim.
W pamięci miejscowej ludności prawosławnej pozostawał okres, gdy ławra Poczajowska pozostawała w rękach bazylianów. W związku z tym jeszcze w 1871, przy budowie nowej dzwonnicy, wzniesiono ją w stylu harmonizującym z całością barokowej architektury ławry, wprowadzając jako typowo rosyjski akcent jedynie niewielką cebulastą kopułkę.
Ławra Poczajowska była największym pod względem obszaru i liczby mnichów monasterem eparchii wołyńskiej, posiadała również najwyższe dochody ze wszystkich położonych w jej granicach ośrodków monastycznych. W 1909 wyniósł on 377 tys. rubli.
Ławra jako ośrodek nacjonalistycznej propagandy rosyjskiej.
W 1905, po wydaniu przez cara Mikołaja II edyktu tolerancyjnego, znaczna część unitów zmuszonych do konwersji na prawosławie, żyjących na Podlasiu i Chełmszczyźnie, przeszła na katolicyzm obrządku łacińskiego. Tendencja ta przeraziła prawosławne duchowieństwo zachodnich guberni Imperium Rosyjskiego (ziem zagarniętych w wyniku rozbiorów Polski) i skłoniła je do masowego wstępowania w szeregi organizacji skrajnie nacjonalistycznych i konserwatywnych, tzw. Czarnej Sotni. Arcybiskup wołyński Antoni, sam związany z Czarną Sotnią, dodatkowo zachęcał duchownych do tego typu aktywności. Za sprawą Antoniego oraz archimandryty Witalisa, kierownika monasterskiej drukarni, również ławra Poczajowska stała się ośrodkiem rosyjskiego nacjonalizmu. Jak pisze Osadczy
Biskup chełmski, a następnie wołyński Eulogiusz (Gieorgijewski) w swoich wspomnieniach pisał, że drukarnia poczajowska stanowiła instytucję "de facto" niezależną, zajmującą się wyłącznie propagandą polityczną w duchu radykalnego nacjonalizmu rosyjskiego.
Wyrazem tych zmian było również wzniesienie na początku XX wieku soboru Trójcy Świętej, kopii cerkwi pod tym samym wezwaniem znajdującej się na terenie ławry Troicko-Siergijewskiej. Budynek reprezentował styl neoruski i mimo wysokiego poziomu artystycznego w zupełności nie pasował stylistycznie do innych świątyń ławry. Równocześnie z soborem powstał nowy mur dookoła cerkwi, z reprezentacyjnymi Złotymi Wrotami.
W miarę wzmagania się nacjonalistycznego charakteru wydawnictw ławry władze austriackie z coraz większą niechęcią postrzegały pielgrzymki ukraińskiej ludności Galicji do Poczajowa (dokonywane najczęściej bez niezbędnych dokumentów uprawniających do przekroczenia granicy, jednak przy przyzwoleniu, a nawet pomocy ze strony rosyjskiej straży granicznej). Mimo tego kilkutysięczne grupy pątników w dalszym ciągu docierały, głównie z powiatów przygranicznych, na największe święta monasterskie. Działania takie wspierał i propagował ruch rusofilów galicyjskich. Galicyjscy pielgrzymi z reguły nie zdawali sobie sprawy z różnicy między Kościołem greckokatolickim, do którego należeli, a prawosławnym – obydwa były postrzegane jako jedna „ruska wiara”.
Pod koniec XIX wieku znaczne grupy chłopów ukraińskich z Galicji, w nadziei na otrzymanie ziemi w Rosji, dokonywały w Poczajowie konwersji na prawosławie. Przełożeni monasteru i biskupi wołyńscy nie ukrywali, że prowadzenie misji wśród galicyjskich grekokatolików uważają za podstawowe zadanie ławry Poczajowskiej. Dlatego wśród pątników przybywających do klasztoru prowadzono ożywioną propagandę prorosyjską, przybyszów izolowano od ludności miejscowej, by poznawali obraz życia w Rosji jedynie od nastawionych nacjonalistycznie mnichów. Od 1885 w ławrze Poczajowskiej kształcono ponadto młodzieńców z Galicji z przeznaczeniem na prawosławnych misjonarzy w rodzinnym regionie. Młodzi mężczyźni uczyli się zawodu i byli wychowywani w duchu niechęci do katolicyzmu. Po ukończeniu kursu przysięgali utrzymywać kontakt z przełożonym ławry, stawiać się w klasztorze raz w roku oraz na każde jego dodatkowe wezwanie, informować go o swoim miejscu zamieszkania w Galicji, a przede wszystkim prowadzić tam agitację prorosyjską i proprawosławną. Mimo wysiłków władz austriackich i hierarchii greckokatolickiej, zmierzających do zniechęcenia Ukraińców galicyjskich do pielgrzymek do Poczajowa, popularność sanktuarium nie spadła aż do wybuchu I wojny światowej w 1914. Nie zmienił tego również fakt, że w wielu przypadkach galicyjscy pielgrzymi, poszukujący w ławrze pomocy materialnej, byli źle traktowani przez mnichów.
Po zajęciu Galicji przez armię rosyjską w 1914, 10 września tegoż roku biskup krzemieniecki Dionizy przeprowadził w ławrze Poczajowskiej masową konwersję 500 Ukraińców galicyjskich. Rosyjska hierarchia planowała, iż mnisi poczajowscy wezmą aktywny udział w procesie nawracania na prawosławie greckokatolickiej ludności Galicji, co ostatecznie nie doszło do skutku.
Bieżeństwo.
Opisywane projekty musiały zostać zarzucone wobec klęsk wojsk rosyjskich. W 1915, na fali bieżeństwa, arcybiskup wołyński Eulogiusz przeprowadził wówczas ewakuację całego prawosławnego duchowieństwa eparchii. Z Poczajowa wyjechała większość zakonników. Zabrali oni ze sobą relikwie św. Hioba Poczajowskiego, najcenniejsze ikony oraz wyposażenie drukarni klasztornej. Wywieziony majątek ławry trafił do Charkowa, cudowna ikona i relikwie św. Hioba – do Żytomierza. Drukarnia klasztorna została przewieziona do Kijowa, a stamtąd dalej do Moskwy. W Ławrze pozostało trzydziestu mnichów.
W tym samym roku do monasteru wkroczyła armia austro-węgierska, która zajęła budynki na swoją kwaterę, pozostawiając na miejscu jedynie 80-letniego archimandrytę, zaś pozostałych mnichów zmuszając do wyprowadzki. Żołnierze zdewastowali zabudowania monasteru, równocześnie doprowadzając do niego wodę bieżącą oraz elektryczność. Po ofensywie Brusiłowa wspólnota mnisza mogła wrócić do Poczajowa. Powroty mnichów trwały w 1918, kiedy monaster znajdował się w granicach Ukraińskiej Republiki Ludowej. Zakonnicy otrzymali zgodę władz na uprawianie należących do nich majątków, jednak 8 stycznia 1919 stracili ją, gdy wydany został dekret o nacjonalizacji ziemi.
W czasie wojny polsko-bolszewickiej ławra Poczajowska poniosła kolejne straty, gdyż żołnierze Armii Czerwonej dokonali wyrębu części lasów monasterskich, odbierali mnichom żywy inwentarz i cenniejsze elementy wyposażenia budynków. Gdy na mocy traktatu ryskiego Poczajów znalazł się ostatecznie w granicach II Rzeczypospolitej, stan techniczny budynków był bardzo zły. Mnisi byli jednak zdecydowani przeprowadzić niezbędne remonty i odtworzyć życie monastyczne w monasterze w dawnym kształcie.
W II Rzeczypospolitej.
W 1929 Mieczysław Orłowicz pisał w swoim "Ilustrowanym przewodniku po Wołyniu" o istnieniu przy ławrze fabryki świec, apteki, szpitala, sadu oraz pracowni ikonopisarskiej. Istniała także stacja energetyczna, dostarczająca prąd dla całego Poczajowa.
W okresie międzywojennym ławra Poczajowska przekazywała 1/3 uzyskiwanego dochodu na utrzymanie prawosławnego metropolity warszawskiego i całej Polski. Pozostałe fundusze były przekazywane konsystorzowi prawosławnemu w Krzemieńcu i dzielone między mnichów, którzy mogli z nich zakupywać rzeczy osobiste (np. obuwie). Ławra nieregularnie wspierała również inne prawosławne instytucje. W latach 1920–1921 większa część majątku ziemskiego monasteru została znacjonalizowana, zaś część bez stosownego tytułu prawnego przejął 11 pułk ułanów. W 1921 Powiatowy Komitet Nadawczy w Łucku zdecydował o zachowaniu w rękach mnichów 100 dziesięcin lasu i 200 dziesięcin ziemi ornej. Majątek ten nie wystarczał dla utrzymania 150-osobowej wspólnoty i mnisi byli zmuszeni do ubiegania się o dodatkową pomoc państwa. Dzięki zabiegom metropolity warszawskiego Jerzego w 1922 premier i minister wyznań religijnych i oświecenia publicznego Antoni Ponikowski ostatecznie zgodził się na uznanie majątku ławry Poczajowskiej za beneficjum metropolitów warszawskich i odwołanie wcześniejszych decyzji nakazujących nacjonalizację znacznej części jej dóbr. Sprawa ta nie została jednak precyzyjnie uregulowana. W marcu 1924 minister rolnictwa domagał się ponownego rozpatrzenia sprawy monasteru przez radę ministrów, twierdząc, że majątek przyznany klasztorowi jest niewłaściwie użytkowany: służy utrzymaniu 238 zakonników i 100 diakonów, zamiast pełnić funkcję metropolitalnego beneficjum. Natomiast w 1926 komisarz ziemski rozparcelował 200 dziesięcin ziemi monasterskiej pod wpływem osadników wojskowych. Niepewna sytuacja prawna majątku ławry Poczajowskiej sprawiła, że miejscowi chłopi wielokrotnie bezprawnie użytkowali przynależące jej ziemie i lasy. Przed sądami II Rzeczypospolitej toczyło się kilka spraw, w tym o nielegalną wycinkę drzew. Wspólnota ławry wydzierżawiła część posiadanych nieruchomości prywatnym osobom lub instytucjom. Dopiero 23 czerwca 1939 ustawa sejmowa potwierdziła zachowanie w rękach mnichów 1143 dziesięcin ziemi, w tym ogrodów, stawów, ziemi ornej, pasieki i nieużytków, 13 obiektów mieszkalnych i 50 gospodarczych.
W 1929 episkopat Kościoła rzymskokatolickiego w Polsce skierował do Sądu Najwyższego w Polsce szereg pozwów o przekazanie obiektów sakralnych należących do Kościoła prawosławnego. Jednym z ośrodków kultu, o których zwrot się ubiegał, była ławra Poczajowska. Żądanie to wywołało w Polskim Autokefalicznym Kościele Prawosławnym oburzenie i poczucie zagrożenia. W listopadzie 1929 namiestnik ławry, archimandryta Damaskin, wydał nakaz zamykania bram monasteru o zmroku i niewpuszczania na jego teren nieznanych osób. Wśród wiernych rozpoczęto zbiórkę funduszy na opłacenie sądowej obrony przynależności monasteru do PAKP. W pozwie sądowym rzymskokatolicki episkopat wycenił wartość majątku ławry na 2000 zł. Przeciwko rewindykacji klasztoru występowali ukraińscy i białoruscy parlamentarzyści II RP, stosowne skargi przesłane zostały nawet do Ligi Narodów. W 1934 Sąd Najwyższy stwierdził, iż rozstrzyganie kwestii przynależności świątyń nie należy do jego kompetencji.
W ostatnich latach dwudziestolecia międzywojennego ławra Poczajowska, nie tracąc swojego znaczenia dla kultu, stała się znaczącym przedsiębiorstwem rolnym, prowadziła również wielkie warsztaty wytwarzające szaty i utensylia liturgiczne. W monasterze były zakupywane świece wykorzystywane we wszystkich parafiach PAKP.
W czasie II wojny światowej.
Po agresji radzieckiej na Polskę 17 września 1939 Poczajów znalazł się na terytorium okupowanym przez ZSRR. Według wspomnień świadków wojska radzieckie zarekwirowały klasztorowi cały inwentarz, zapasy ziarna i żywności oraz maszyny rolnicze. Młodych mnichów oraz posłuszników zmuszono do opuszczenia monasteru i pozostali w nim jedynie starsi duchowni; tym samym liczba mieszkańców ławry spadła z 300 do 80. Mimo to cerkwie klasztorne pozostawały czynne; przestały natomiast istnieć instytucje charytatywne i oświatowe przy ławrze. Ławra Poczajowska ponownie przyjęła jurysdykcję patriarchatu moskiewskiego i pozostała w niej także po wybuchu konfliktu między zwolennikami autokefalii Kościoła prawosławnego na Ukrainie a jej przeciwnikami, co nastąpiło w 1941 (po agresji niemieckiej na ZSRR). Zwierzchnik Ukraińskiego Autonomicznego Kościoła Prawosławnego (uznającego zwierzchność Cerkwi Rosyjskiej) arcybiskup Aleksy regularnie służył w cerkwiach ławry, wyświęcał nowych biskupów i zorganizował kursy teologiczne dla kandydatów do kapłaństwa. 25 listopada 1941 w monasterze odbył się sobór Ukraińskiego Autonomicznego Kościoła Prawosławnego, który nadał arcybiskupowi Aleksemu godność patriarszego egzarchy Ukrainy. W roku następnym Aleksy zginął w zasadzce melnykowców. Ławra Poczajowska nie była w czasie okupacji atakowana przez Niemców.
W ZSRR.
W 1944, gdy Wołyń został zajęty przez Armię Czerwoną, ławra Poczajowska znalazła się w granicach obwodu tarnopolskiego Ukraińskiej SRR, w eparchii lwowskiej i tarnopolskiej Patriarchatu Moskiewskiego. Honorowym przełożonym monasteru został biskup lwowski. W 1951 w ławrze odbyły się uroczystości 300. rocznicy śmierci Hioba Poczajowskiego. Rozpoczęto również prace remontowe we wszystkich świątyniach kompleksu klasztornego. Równocześnie wspólnota została obłożona wysokimi podatkami, władze radzieckie ograniczyły liczbę jej członków. W 1950 w niewyjaśnionych okolicznościach po wizycie agenta służb bezpieczeństwa zmarł przełożony klasztoru archimandryta Józef.
W 1961 władze radzieckie odebrały monasterowi cały majątek ziemski z sadem, ogrodem, polem, pasieką i budynkami gospodarczymi. Zarekwirowany został także budynek bramy wjazdowej na teren ławry z przyległym do niego obiektem użytkowym, dawna rezydencja biskupa w monasterze i jeden z budynków mieszkalnych. W budynku połączonym z bramą zlokalizowano muzeum ateizmu, w którym znalazła się część ruchomego mienia także skonfiskowanego wspólnocie. W dawnym domu pielgrzyma umieszczono szpital psychiatryczny. Mnichom zabroniono prowadzenia remontów obiektów klasztornych, najmowania do pracy świeckich robotników ani przyjmowania młodych kandydatów do życia zakonnego. W 1961 zabroniono także organizacji pielgrzymek, prowadzenia domów noclegowych przy klasztorach i nocowania w cerkwiach. Wysokie podatki Ławra płaciła jedynie dzięki wsparciu materialnemu ze strony wiernych. Mnisi byli regularnie szykanowani przez KGB i milicję. Część z nich została skazana wyrokiem sądowym za nielegalne przebywanie w klasztorze bez meldunku (którego wcześniej zostali pozbawieni), inni byli poddawani przymusowemu leczeniu psychiatrycznemu, w jednym wypadku ze skutkiem śmiertelnym. W 1961 wspólnota monastyczna liczyła 140 osób, po kilku latach było ich tylko 35. Na klasztornym dziedzińcu wzniesiono pomnik Lenina.
W latach 70. XX wieku sytuacja ławry częściowo się poprawiła, chociaż klasztor pozostawał pod ścisłym nadzorem służb bezpieczeństwa. W 1975 w monasterze odbyły się wielkie uroczystości trzechsetnej rocznicy cudownego ocalenia przed najazdem tureckim, którym przewodniczył metropolita lwowski Mikołaj. W tym samym roku ławrę odwiedził patriarcha Rumunii Justynian, zaś w 1987 – patriarcha Konstantynopola Dymitr. W 1988 ponownie wydane zostało zezwolenie na przyjmowanie do wspólnoty młodych posłuszników. W 1990 uroczyście obchodzono 750. rocznicę powstania monasteru; obchodom przewodniczył patriarcha moskiewski i całej Rusi Aleksy II. W tym samym roku klasztor wznowił działalność wydawniczą i oświatową, ponownie otwarta została jego placówka filialna – zlikwidowany trzydzieści jeden lat wcześniej skit Świętego Ducha w Poczajowie.
W niepodległej Ukrainie.
Po ogłoszeniu przez Ukrainę niepodległości w 1991 w zachodnich obwodach kraju doszło do gwałtownych konfliktów wyznaniowych między Ukraińskim Kościołem Prawosławnym Patriarchatu Moskiewskiego, Kościołem katolickim obrządku bizantyjsko-ukraińskiego a niekanonicznymi prawosławnymi Kościołami narodowymi (Ukraiński Autokefaliczny Kościół Prawosławny i Ukraiński Kościół Prawosławny Patriarchatu Kijowskiego). Po stronie patriarchatu kijowskiego opowiedział się w 1992 przełożony ławry Poczajowskiej, biskup Jakub (Panczuk), jednak inni mnisi, pragnąc pozostać w jurysdykcji patriarchatu moskiewskiego, zmusili go do opuszczenia klasztoru. W tym samym roku miała miejsce próba siłowego przejęcia monasteru przez zwolenników Patriarchatu Kijowskiego. Również lokalna prasa wielokrotnie domagała się odebrania klasztoru patriarchatowi moskiewskiemu i przekazania go jednemu z narodowych ukraińskich związków wyznaniowych (na ziemi tarnopolskiej Ukraiński Kościół Prawosławny Patriarchatu Moskiewskiego pozostaje w zdecydowanej mniejszości). Istniał również projekt zamiany ławry w muzeum.
Nowym przełożonym wspólnoty został w 1992 hieromnich Teodor (Hajun), w tym samym roku wyświęcony na biskupa poczajowskiego. Z czasem władze niepodległej Ukrainy zwróciły ławrze część odebranego wcześniej majątku – niektóre budynki, część ziemi uprawnej. Muzeum ateizmu przestało istnieć, a w jego obiekcie rozmieszczono szkołę duchowną, podniesioną następnie do rangi seminarium. W dawnym szpitalu psychiatrycznym ponownie rozlokowano dom pielgrzyma.
W 1997 ławra Poczajowska otrzymała status monasteru stauropigialnego. Trwały remonty wchodzących w jej skład obiektów, od 1999 współfinansowane przez państwo. Monaster jest jednym z najważniejszych ukraińskich prawosławnych ośrodków pielgrzymkowych. Tradycyjnie utożsamiany jest z tą grupą ukraińskiego duchowieństwa, która popiera zachowanie ścisłych związków między swoim krajem a Rosją w sferze kościelnej.
W latach 2009–2013 na terenie ławry wzniesiony został nowy sobór Przemienienia Pańskiego. Został on wyświęcony 11 maja 2013 przez metropolitę kijowskiego i całej Ukrainy Włodzimierza.
Wspólnota monastyczna.
Do XVI wieku.
Początkowo na wzgórzu poczajowskim znajdowały się jedynie odosobnione siedziby anachoretów, którzy osiedlali się w grotach wzgórza lub sami wykuwali dla siebie cele w skale. Na początku XIII w. było to kilkunastu mnichów. Ich liczba wzrosła jeszcze w tym samym stuleciu do 25 osób, jednak następnie sukcesywnie spadała. Nie wiadomo, ilu zakonników żyło w Poczajowie w momencie, gdy ostatecznie został tam zarzucony pustelniczy tryb życia.
Klasztor prawosławny (XVI–XVIII w.).
W dokumencie Anny Hojskiej z 1597 fundatorka nowej siedziby poczajowskich mnichów wskazuje, że klasztor przeznaczony jest dla ihumena, ośmiu mnichów i dwóch diaków. Liczba mnichów utrzymywała się na tym poziomie w pierwszych dziesięcioleciach istnienia klasztoru, wzrosła w okresie, gdy przełożonym monasteru był ihumen Hiob, tj. od ok. 1604 do 1651.
Klasztor unicki.
W II połowie XVIII w. w monasterze przebywało 42 zakonników. W klasztorze miał również swoją siedzibę bazyliański nowicjat oraz studium teologiczne dla członków zakonu. Od 1743 ławra Poczajowska była siedzibą protoarchimandryty (generała) Zakonu Bazylianów Świętego Jozafata.
Na początku XIX wieku w monasterze w Poczajowie przebywało 57 zakonników i jedenastu nowicjuszy.
Klasztor prawosławny (od XIX w.).
W momencie włączenia do Rosyjskiego Kościoła Prawosławnego monaster w Poczajowie otrzymał prawo posługiwania się tytułem ławry i został zaliczony w poczet monasterów I klasy, zamieszkiwanych przez ponad 33 mnichów. Stosowny dekret Świątobliwego Synodu Rządzącego wskazywał w szczególności na konieczność zamieszkiwania w monasterze dwunastu hieromnichów i hierodiakonów, tj. optymalnej liczby duchownych przy nabożeństwach sprawowanych przez biskupa. Liczby mnichów bez święceń duchownych w dokumencie nie sprecyzowano, nie wyznaczając maksymalnych rozmiarów tej grupy. Honorowe zwierzchnictwo nad klasztorem nadano ordynariuszowi eparchii wołyńskiej zastępowanemu w codziennym administrowaniu monasterem przez namiestnika noszącego godność archimandryty.
W końcu XIX wieku w ławrze Poczajowskiej przebywało około stu mnichów.
W dwudziestoleciu międzywojennym.
W dwudziestoleciu międzywojennym stan osobowy ławry Poczajowskiej przedstawiał się następująco:
Ławra Poczajowska była w dwudziestoleciu międzywojennym najważniejszym monasterem Polskiego Autokefalicznego Kościoła Prawosławnego i z tego powodu prawo honorowego zwierzchnictwa nad nią miał metropolita warszawski i całej Polski. Przez cały opisywany okres godność tę sprawował Dionizy (Waledyński). Za codzienne funkcjonowanie klasztoru odpowiedzialny był namiestnik, którego wyboru dokonywał sobór biskupów PAKP spośród mnichów posiadających już tytuł archimandryty lub ihumena. Jego zastępcę typował Sobór Duchowny Ławry Poczajowskiej z grona zakonników ze święceniami kapłańskimi. Swoje decyzje namiestnik z reguły konsultował z dziekanem monasterów diecezji wołyńskiej – funkcję tę pełnił biskup pomocniczy tejże diecezji lub delegowany mnich ławry Poczajowskiej.
Według danych z 1930 większość mnichów ławry Poczajowskiej posiadała wykształcenie podstawowe zdobyte w szkołach parafialnych przed 1914. Wyróżniała się również spora grupa absolwentów rosyjskich gimnazjów lub seminariów duchownych. W mniejszości byli mnisi, którzy ukończyli studia wyższe w zakresie teologii prawosławnej. Jeden z zakonników posiadał wyższe wykształcenie wojskowe, inny – muzyczne. Mnisi ławry Poczajowskiej uzupełniali swoją edukację w specjalnej Szkole Teologicznej dla mnichów działającej na terenie monasteru lub w seminarium duchownym w Krzemieńcu. Zdecydowana większość mnichów deklarowała narodowość ukraińską lub białoruską, natomiast wśród pozostałych szczególnie liczebni byli Rosjanie (1/3 składu osobowego wspólnoty).
Po II wojnie światowej.
Mnisi zamieszkujący ławrę Poczajowską przed II wojną światową pozostali w monasterze w czasie trwania konfliktu i po jego zakończeniu (czyli po zmianie granic państwowych). Mimo ograniczeń nałożonych na monaster przez władze radzieckie natychmiast po zakończeniu wojny w 1961 w klasztorze pozostawało jeszcze 140 mnichów. Ich liczba gwałtownie spadła dopiero wskutek prześladowania wspólnoty po objęciu władzy w ZSRR przez Nikitę Chruszczowa. Wskutek aresztowań mnichów, umieszczania ich w szpitalach psychiatrycznych i zmuszania do wyjazdu z monasteru, jak również wskutek zakazu przyjmowania posłuszników, liczba zakonników spadła do 35, a następnie nawet do 15.
Na początku lat 90. XX wieku zdecydowana większość członków wspólnoty była narodowości ukraińskiej. Trzech przełożonych – Jakub (Panczuk), Teodor (Hajun) i Włodzimierz (Moroz) – sprawowało swoje obowiązki nie z godnością archimandryty, lecz z tytułem biskupa poczajowskiego. Na początku XXI wieku w monasterze przebywało 300 mnichów.
Uposażenie i sytuacja materialna monasteru.
W końcu XVI wieku Anna Hojska przekazała wspólnocie większą część swojego majątku. W ciągu kolejnego stulecia głównym źródłem dochodów klasztoru było wsparcie ze strony zamożnych rodów wyznających prawosławie, w mniejszym stopniu odwiedzających monaster pielgrzymów. Wobec szerzenia się na wschodnich ziemiach Rzeczypospolitej katolicyzmu (w obrządku łacińskim, a po 1596 także bizantyńskim) i przyjmowania tego wyznania przez prawosławne dotąd rody szlacheckie dochody z pierwszego źródła stawały się coraz mniejsze. Również liczba wiernych prawosławnych stopniowo pomniejszała się, przy równoczesnym wzroście liczby unitów. W XVII wieku Firlejowie, którzy zostali po Hojskich właścicielami Poczajowa, kilkakrotnie odebrali mnichom należny im dochód i fundusze.
W rezultacie większy rozwój majątku monasteru stał się możliwy dopiero po przyjęciu unii przez poczajowską wspólnotę. Od tego momentu do odebrania unitom klasztoru w 1831 jego majątek, zasilany przez prywatne fundacje i beneficja sukcesywnie się powiększał. Również sama wspólnota dokonywała zakupów nowych gruntów. Szczególnie cenne fundacje przekazali monasterowi Potoccy, na czele z fundatorem soboru Zaśnięcia Matki Bożej Mikołajem Bazylim Potockim, starostą kaniowskim. Istotne źródło dochodu stanowiły opłaty wiernych za wykupywane msze święte w określonej intencji oraz drukarnia klasztorna.
W XIX wieku, po ponownym przejęciu monasteru przez prawosławnych, otrzymywał on nadania od Świątobliwego Synodu Rządzącego oraz bezpośrednio od rządu rosyjskiego. Do 1918 majątek ławry Poczajowskiej osiągnął rozmiar 1500 hektarów gruntów ornych, posiadał także pasieki, ogrody, łąki, lasy i stawy oraz budynki na terenie Poczajowa. Mnisi utrzymywali się ponadto ze sprzedaży wytwarzanych przez mnichów i posłuszników szat liturgicznych, utensyliów liturgicznych, wyrobów ślusarskich i ciesielskich, ikon. Część gruntów i obiektów użytkowych została wydzierżawiona, znaczącym źródłem dochodu była również stacja energetyczna zasilająca cały Poczajów. Część dochodu pochodziła z datków wiernych.
W 1934 we władaniu ławry Poczajowskiej pozostały 1134 dziesięciny ziemi, w tym 590 dziesięcin lasu, 25 – ogrodów, 25 – pasiek, 2,5 – stawów, 31,5 – nieużytków, 20 – ziemi dworskiej i 449 ziemi rolnej. Własnością monasteru było 50 budynków gospodarczych i 13 obiektów mieszkalnych. Całość została jeszcze w 1925 ubezpieczona w Polskiej Dyrekcji Ubezpieczeń na kwotę 98 750 złotych.
Majątek ławry Poczajowskiej został jej odebrany decyzją Rady Ministrów ZSRR z 16 października 1961. Mnisi stracili wówczas nie tylko posiadaną ziemię, ale i niektóre budynki użytkowe wchodzące w skład głównego kompleksu klasztornego. Także świątynie monasterskie nie były własnością mnichów, lecz jedynie były im dzierżawione. Majątek ten został częściowo zwrócony po 1991. 12 stycznia 2012 do Rady Najwyższej Ukrainy wpłynął projekt ustawy nakazującej zwrócenie Ukraińskiemu Kościołowi Prawosławnemu Patriarchatu Moskiewskiego wszystkich budynków o charakterze sakralnym skonfiskowanych monasterowi przez władze radzieckie. Przełożony klasztoru podkreślił, że wspólnota nie domaga się zwrotu całego mienia, jakie posiadała przed 1961.
Obiekty wchodzące w skład architektonicznego zespołu klasztornego.
Zespół klasztorny jest otoczony drogą miejską od północy, od wschodu okala go droga na Krzemieniec, przy której położone jest seminarium duchowne, od południa – droga na Tarnopol i od zachodu – droga na Radziwiłłów oraz Brody. Na teren klasztoru prowadzą dwa wejścia: od wschodu przez Świętą Bramę oraz od północy przez przejście podziemne od strony parkingu. Przy wschodnim wejściu mieści się biuro turystyczne, przy północnym – dom pielgrzyma.
Po prawej stronie od Świętej Bramy – w północno-wschodniej części zespołu klasztornego – usytuowany jest sobór Trójcy Świętej. Na południowy zachód od niego znajduje się dzwonnica, a za nią na północny zachód – cerkiew Pochwały Matki Bożej. W zachodniej części klasztoru zlokalizowany jest sobór Zaśnięcia Matki Bożej. Na północ od niego mieści się placyk ze studnią Hioba Poczajowskiego, a na południe – grota Hioba Poczajowskiego i cerkwie skalne.
Sobór Zaśnięcia Matki Bożej.
Sobór został wzniesiony w latach 1771–1779 według projektu Jana Gotfryda Hofmana (prace budowlane ukończyli w 1785 Piotr Polejowski i Franciszek Kulczycki) na wzór klasztorów rzymskokatolickich w Niemczech i Austrii, co oddaje latynizacyjne tendencje w poczajowskiej wspólnocie bazylianów. Zdaniem Krasnego wśród przyczyn takiego, a nie innego wyglądu soboru należy wskazać także chęć upodobnienia obiektu do starszych bazyliańskich cerkwi w innych ważnych unickich ośrodkach pielgrzymkowych: monasterze w Żyrowiczach i katedrze w Chełmie (początkowo rozważano utrzymanie obiektu w bardziej tradycyjnym dla architektury cerkiewnej stylu ruskim). Duże znaczenie dla ostatecznego kształtu świątyni miała również pozycja ławry Poczajowskiej wśród innych bazyliańskich klasztorów w Rzeczypospolitej.
Jest to trójnawowa bazylika z kopułą na szerokim bębnie i dwiema wieżami na fasadzie. Wystrój wnętrza utrzymany jest w stylu rokokowym. Jedynie główny ikonostas pochodzi z XIX w. i reprezentuje eklektyzm. Częścią ikonostasu jest Poczajowska Ikona Matki Bożej. Pierwotny, rokokowy ikonostas (usunięty w XIX stuleciu) był dziełem Polejowskiego i został skonstruowany na planie otwartej elipsy. Ponad królewskimi wrotami nie umieszczono żadnej ikony, lecz umożliwiono widok na flankowaną kolumnami nastawę ołtarza głównego z obrazem Chrystusa Arcykapłana. Z kolei nad każdym z dwojga wrót diakońskich znajdowały się po dwie kolumny, zaś między nimi – posągi świętych.
Architektura soboru Zaśnięcia Matki Bożej była wielokrotnie naśladowana, na mniejszą skalę, w budownictwie sakralnym I Rzeczypospolitej w ostatnich dekadach jej istnienia.
Sobór Zaśnięcia Matki Bożej znajduje się na miejscu starszych cerkwi monasterskich. Ostatnia z nich została wzniesiona w 1648 i zburzona w czasie prac nad budową nowej w XVIII w. Dostępne źródła ikonograficzne pozwalają stwierdzić, że była to jedna z nielicznych w I Rzeczypospolitej prawosławnych świątyń trójnawowych, na planie prostokąta.
Sobór Trójcy Świętej.
Sobór Trójcy Świętej w ławrze Poczajowskiej uważany jest za jedno z najcelniejszych dzieł wczesnego modernizmu rosyjskiego. Obiekt ten zaprojektował Aleksiej Szczusiew w stylu rosyjsko-bizantyńskim. Sobór pozbawiony jest praktycznie jakiegokolwiek dekoracyjnego detalu architektonicznego, do prostopadłościennej bryły budynku dostawiona jest walcowata baszta, ponad nawą wznosi się cebulasta kopuła. Architekt podkreślił szorstkość i masywność ścian cerkwi (z betonu). Dużych rozmiarów portale zdobiące wejścia dekorują z kolei freski, stylizowane na starsze malowidła-odkrywki wydobywane spod warstwy tynku. Wszystkie okna świątyni są maksymalnie zwężone.
Wnętrze soboru zdobi zespół fresków Nikołaja Rericha wykonany w stylu nawiązującym do malarstwa bizantyńskiego. „Archaiczną” formę nadano także ikonostasowi tejże świątyni, w którym całkowicie zrezygnowano z ozdobnej formy całości, jedynie ustawiając w rzędach pozbawione ozdobnych obramowań wizerunki świętych.
Dzwonnica.
Dzwonnica monasterska o wysokości 65 metrów została wzniesiona w latach 1861–1869 na miejscu starszej, zbudowanej w 1771. Kamień węgielny pod jej budowę położył w 1861 arcybiskup wołyński Antoni, zaś projekt obiektu wykonał architekt eparchialny Rastruchanow. Pragnął on, by architektura wieży pozostawała w harmonii z wyglądem głównego soboru. Najniższa kondygnacja dzwonnicy wzniesiona jest na planie krzyża, wyższe – na planie czworoboków. Całość wieńczy złocona kopuła. Na południowej ścianie budynku, nad wejściem, znajduje się wizerunek Matki Bożej wzorowany na ikonie poczajowskiej, zaś na ścianie północnej fresk z postacią św. Hioba Poczajowskiego. Na dzwonnicy znajduje się 13 dzwonów, z których największy waży 11,5 tony.
Grota Hioba Poczajowskiego i cerkwie skalne.
Na południowym skraju wzgórza poczajowskiego znajduje się kolejna cerkiew. Na jej terenie widoczne jest wejście do groty, w której za życia Hiob wielokrotnie udawał się na modlitwę. W grocie znajduje się relikwiarz z ozdobnym, wykonanym w 1889 baldachimem. Na ścianach pieczary znajdują się ikony świętego mnicha oraz sceny z jego życia i obrazujące wydarzenia związane z jego kultem: uzdrowienie ihumena Dosyteusza, pierwsza translacja relikwii, objawienie Hioba i Matki Boskiej w 1675.
Cerkiew została wzniesiona na miejscu dawnego cmentarza mnichów na koszt Mikołaja Bazylego Potockiego. Jej patronką początkowo była św. Barbara. W 1864 arcybiskup Arseniusz przeprowadził przebudowę świątyni, a w momencie ponownego poświęcenia nadał jej nowe wezwanie św. Hioba Poczajowskiego. Droga do cerkwi prowadzi po prowadzących coraz niżej schodach i przez długi korytarz, na którego ścianach znajdują się wizerunki świętych ziemi ruskiej. Zostali oni ukazani w grupach w zależności od stulecia, w którym żyli – najbliższej wejścia do świątyni widoczne są postacie świętych X i XI wieku. Światło wpada do pomieszczenia cerkiewnego przez pojedyncze okno; całość ma kształt wydłużonej galerii z widocznym wejściem do pieczary Hioba. Ściany cerkwi pokryte są malowidłami przedstawiającymi sceny Męki Pańskiej; wykonał je w 1888 mnich Paisjusz.
W skale wzgórza poczajowskiego pod cerkwią św. Hioba wydrążona jest jeszcze jedna świątynia – cerkiew Świętych Antoniego i Teodozjusza Pieczerskich.
Cerkiew Pochwały Matki Bożej.
W 1862 we wschodnim skrzydle budynku z celami mnichów, na miejscu najstarszej drukarni monasterskiej, została urządzona cerkiew Trójcy Świętej, której wezwanie zmieniono następnie na Pochwałę Matki Bożej. Dwanaście lat później mnisi wykonali w niej zespół malowideł ściennych z wizerunkami świętych związanych z Wołyniem oraz scenami Mycia Nóg Apostołom i Ostatniej Wieczerzy. Na ścianie cerkwi wypisano również treść modlitwy "Ojcze nasz". W 1875 na chórze cerkwi urządzono dodatkowy ołtarz upamiętniający cudowne ocalenie ławry w 1675.
Do 1975 cerkiew Pochwały Matki Bożej była jedyną ocieplaną świątynią w kompleksie monasterskim i to w niej w miesiącach zimowych była przechowywana Poczajowska Ikona Matki Bożej.

</doc>
<doc id="619559" url="https://pl.wikipedia.org/wiki?curid=619559" title="Warszawska PWST">
Warszawska PWST



</doc>
<doc id="619563" url="https://pl.wikipedia.org/wiki?curid=619563" title="NGC 3031">
NGC 3031



</doc>
<doc id="619564" url="https://pl.wikipedia.org/wiki?curid=619564" title="NGC 2068">
NGC 2068



</doc>
<doc id="619565" url="https://pl.wikipedia.org/wiki?curid=619565" title="NGC 1068">
NGC 1068



</doc>
<doc id="619566" url="https://pl.wikipedia.org/wiki?curid=619566" title="NGC 6681">
NGC 6681



</doc>
<doc id="619567" url="https://pl.wikipedia.org/wiki?curid=619567" title="NGC 4826">
NGC 4826



</doc>
<doc id="619568" url="https://pl.wikipedia.org/wiki?curid=619568" title="DW757">
DW757



</doc>
<doc id="619570" url="https://pl.wikipedia.org/wiki?curid=619570" title="Gustav von Kahr">
Gustav von Kahr

 Gustav Ritter von Kahr, Gustav von Kahr (ur. 29 listopada 1862 w Weißenburg in Bayern, zm. 30 czerwca 1934 w Dachau) – konserwatywny niemiecki polityk prawicowy, aktywny zwłaszcza w Bawarii, główny przeciwnik polityczny Adolfa Hitlera podczas puczu monachijskiego.
Z wykształcenia prawnik, szybko zaangażował się w politykę. Mimo iż był protestantem, programowo najbliżej było mu do katolickiej Bawarskiej Partii Ludowej. Formalnie jednak nie należał do żadnego ugrupowania politycznego. W latach 1917–1920 prezydent rejencji Górna Bawaria. W 1920, krótko po ustabilizowaniu się sytuacji po rewolucji listopadowej, mianowany został premierem Bawarii. Piastując to stanowisko był aktywnym działaczem na rzecz oderwania Bawarii od reszty Niemiec. Kahr uważał Republikę Weimarską za pruski twór, któremu należy się przeciwstawić pilnując, aby Bawaria pozostała centrum antyrepublikańskiego „porządku” i w tymże właśnie celu tworzył Siły Obrony Mieszkańców, powołane tuż po obaleniu komunistycznej republiki rad wiosną 1919 roku. Uzbrojone w sprzęt wojskowy, ewidentnie łamały postanowienia traktatu wersalskiego, dlatego na początku 1921 r. zostały przymusowo zlikwidowane. 1 września 1921 roku, zmuszony był zrzec się funkcji premiera Bawarii. Jego następcą na stanowisku premiera Bawarii został hr. Hugo von und zu Lerchenfeld auf Köfering und Schönberg.
W 1923, chcąc zapobiec narastającej fali przemocy, kanclerz Eugen von Knilling wprowadził stan wojenny. Z jego upoważnienia, von Kahr jako Generalny Komisarz Państwa, wspólnie z dowódcą bawarskiej policji Hansem von Seißerem oraz generałem Otto von Lossowem, utworzył triumwirat sprawujący władzę nad regionem.
8 listopada tego samego roku w Monachium doszło do przewrotu (nazwanego potem „puczem monachijskim”), na czele którego stanęli przywódca nazistowskiej NSDAP, Adolf Hitler oraz generał Erich Ludendorff. Gustav von Kahr, zmuszony przez Hitlera (podobnie jak pozostali członkowie triumwiratu) do udzielenia poparcia zamachowi, wycofał je publicznie (w obecności ok. 3000 członków NSDAP) jeszcze tego samego dnia. Aresztowany przez ludzi Hitlera, został szybko uwolniony przez Ludendorffa, któremu przyrzekł, że zachowa neutralność. Nie dotrzymał jednak obietnicy – w nocy, w tajemnicy przed Hitlerem i Ludendorffem, zmobilizował stacjonujące w mieście jednostki wojskowe, które rankiem 9 listopada, rozbiły pochód nazistów chcących obalić bawarski rząd.
Rola, jaką von Kahr odegrał w upadku puczu monachijskiego, kosztowała go utratę poparcia wśród partii prawicowych – odsunięty od wszystkich stanowisk, w 1924 wycofał się z życia politycznego i został prezesem sądu administracyjnego Bawarii, którym pozostawał do 1930. Po dojściu Hitlera do władzy, 30 czerwca 1934 roku, podczas tzw. "nocy długich noży", został pod zarzutem „zdrady” porwany i zamordowany przez członków SS w obozie w Dachau.

</doc>
<doc id="619571" url="https://pl.wikipedia.org/wiki?curid=619571" title="Monstera dziurawa">
Monstera dziurawa

Monstera dziurawa ("Monstera deliciosa") – gatunek rośliny występujący w lasach tropikalnych od południowego Meksyku po południową Panamę. W Polsce jest uprawiany jako roślina ozdobna.
Zastosowanie.
Gatunek ten należy do największych roślin do dekoracji wnętrz przy tym łatwych w uprawie.

</doc>
<doc id="619573" url="https://pl.wikipedia.org/wiki?curid=619573" title="Sidney Poitier">
Sidney Poitier

 
Sidney L. Poitier (ur. 20 lutego 1927 w Miami, zm. 6 stycznia 2022 w Los Angeles) – amerykański aktor i reżyser filmowy, dyplomata, pierwszy czarnoskóry laureat Oscara dla najlepszego aktora pierwszoplanowego, uznawany także za pierwszego czarnego gwiazdora filmowego. American Film Institute umieścił go na 22. miejscu na liście największych aktorów wszech czasów ("The 50 Greatest American Screen Legends").
Życiorys.
Jego rodzice pochodzili z Bahamów, gdzie prowadzili farmę, jednak Sidney urodził się jako wcześniak podczas pobytu rodziny w USA. Dorastał na Bahamach, a do Stanów Zjednoczonych powrócił jako nastolatek. Pierwsze aktorskie kroki stawiał na deskach afroamerykańskich teatrów Nowego Jorku. W filmie debiutował na początku lat 50 XX w. u Josepha Mankiewicza w "No Way Out". Dzięki talentowi szybko zdobył sobie uznanie i w połowie dekady zagrał pierwsze ważne role w swej karierze, w dramatach "Szkolna dżungla" (1955) oraz "Ucieczka w kajdanach" (1958). Kreacja w drugim z tych filmów przyniosła mu pierwszą nominację do Oscara. Zagrał uciekiniera z więzienia, skutego łańcuchem z nienawidzącym go białym (Tony Curtis).
W latach 60 XX w. stał się dzięki swoim rolom jednym z symboli walki z dyskryminacją rasową. Stworzył cały poczet kreacji czarnych inteligentów dominujących moralnie nad białymi. W 1964 zdobył Oscara za pierwszoplanową rolę w filmie "Polne lilie". Swoją najgłośniejszą kreację – detektywa policji Virgila Tibbsa, przybywającego do miasteczka na Południu USA i pomagającego miejscowej policji w śledztwie w sprawie zabójstwa – stworzył w 1967 w dramacie kryminalnym "W upalną noc". Film został nagrodzony Oscarem. W tym samym roku zagrał także narzeczonego białej dziewczyny z dobrego domu w "Zgadnij, kto przyjdzie na obiad". Oba dzieła uznaje się za przełomowe dla filmowego wizerunku Afroamerykanów.
W 1974 został odznaczony Orderem Imperium Brytyjskiego klasy Kawaler Komandor (KBE). W latach 1997–2007 pełnił funkcję ambasadora Bahamów w Japonii. Od 2002 do 2007 był jednocześnie ambasadorem Bahamów przy UNESCO. W 2002 odebrał Honorowego Oscara za całokształt dokonań artystycznych. W 2009 Prezydent USA Barack Obama nagrodził go Prezydenckim Medalem Wolności.

</doc>
<doc id="619576" url="https://pl.wikipedia.org/wiki?curid=619576" title="Louis Blériot">
Louis Blériot

Louis Blériot (ur. 1 lipca 1872, zm. 2 sierpnia 1936 w Paryżu) – francuski producent lamp samochodowych, motocykli i samolotów, wynalazca i pionier lotnictwa.
Życiorys.
W dniu 25 lipca 1909 jako pierwszy człowiek na świecie pokonał jednopłatowym samolotem własnej konstrukcji Blériot XI kanał La Manche.
Louis Blériot urodził się we wsi Dehéries niedaleko Cambrai. W 1895 ukończył zaliczaną do najlepszych francuskich uczelni technicznych École centrale Paris uzyskując tytuł inżyniera. W 1900 roku zbudował swój pierwszy statek latający typu ornitopter, który na podobieństwo ptaków miał ruchome skrzydła mające w założeniu wytworzyć konieczną do lotu siłę nośną.
W 1903 wraz z innym pionierem lotnictwa Gabrielem Voisin założył wytwórnię "Blériot-Voisin", która działała do 1906 roku.
W 1907 odbył swój pierwszy lot samolotem własnej konstrukcji. W 1910 przyznano mu pierwszą licencję pilota we Francji.
Samoloty Blériota.
Louis Blériot opracował wiele typów samolotów:
Przelot nad kanałem.
Pierwszy przelot nad kanałem La Manche w maszynie cięższej od powietrza miał miejsce 25 lipca 1909 roku. Blériot, zgodnie z wymaganiami stawianymi przez fundatora nagrody za ten wyczyn "Daily Mail", wystartował o 4.35 z Les Barraques niedaleko Calais. Po 37 minutach lotu samolot wylądował po drugiej stronie kanału, w Dover pokonując drogę 22 mil statutowych, czyli 35 kilometrów. Wyczynu tego dokonał na samolocie Blériot XI własnej konstrukcji zbudowanym we współpracy z innym francuskim pionierem lotnictwa Raymondem Saulnierem napędzanym 3-cylindrowym silnikiem Anzani o mocy 25 KM konstrukcji włoskiego inżyniera Alessandro Anzaniego. Nagrodą ufundowaną przez redakcję brytyjskiej gazety "Daily Mail" było 25 tysięcy franków. Po przelocie nad kanałem La Manche i wylądowaniu na wybrzeżu Anglii, Louis Blériot musiał dopełnić obowiązku odprawy celnej. Ze względu na brak w rubryce formularza możliwości zaznaczenia pola "pilot" został sklasyfikowany jako "sternik jachtu o nazwie Monoplane".
Dla upamiętnienia wyczynu Louisa Blériota miejscowość Les Barraques została później przemianowana na Blériot Plage.
Dalsza działalność.
W 1910 Louis Blériot zbudował pierwszy samolot pasażerski nazwany aerobusem, rozpoczynając tym samym erę lotnictwa pasażerskiego. Pilot testowy wytwórni Blériota ustanowił rekord świata przewożąc 7 pasażerów.
W 1914 Blériot odkupił od Deperdussina wytwórnię SPAD, w której podczas I wojny światowej wyprodukował około 10 tysięcy samolotów napędzanych silnikami Gnome.
Motocykle Blériota.
Produkcja samolotów wojskowych przyniosła wytwórni Blériota duże zyski w latach 1914–1918, ale zakończenie działań wojennych spowodowało anulowanie większości zamówień i w konsekwencji konieczność przestawienia się na produkcję cywilną. Podjęto próbę budowy motocykli, które jednak nie cieszyły się dużym powodzeniem na rynku.
W latach 1920–1923 produkowano jeden typ motocykla o pojemności silnika 500 cm³ mający 3-stopniową skrzynię biegów, napęd koła tylnego przy pomocy pasa, charakterystyczne pełne koła i przyczepę boczną.

</doc>
<doc id="619581" url="https://pl.wikipedia.org/wiki?curid=619581" title="Ładyżyn">
Ładyżyn

Ładyżyn (ukr. Ладижин) – miasto na Ukrainie w obwodzie winnickim przy ujściu Sielnicy do Bohu.
Miasto historycznie położone na Podolu znane jest głównie za sprawą bitwy pod Ładyżynem z 1672 roku.
Historia.
Miejscowość założona w XIV wieku (pierwsze wzmianki z roku 1362). Od 1566 Ładyżyn leżał w województwie bracławskim Wielkiego Księstwa Litewskiego. W 1569 włączony do Korony Królestwa Polskiego, w której granicach pozostawał do 1793 (z przerwą na panowanie osmańskie w latach 1672-1699). W 1627 roku miasto prywatne należało do kasztelana krakowskiego Jerzego Zbaraskiego. 18 lipca 1672 Polacy stoczyli tu zwycięską bitwę z Turkami. Prywatne miasto szlacheckie położone w województwie bracławskim było w 1789 roku własnością Seweryna Potockiego.
Po II rozbiorze Polski wraz z większością Podola znalazł się w zaborze rosyjskim. Pod zaborami siedziba w powiecie hajsyńskim guberni podolskiej.
Ładyżyn był rozpatrywany jako jedna z potencjalnych lokalizacji pierwszej elektrowni jądrowej w Ukraińskiej SRR, ze względu na warunki hydrologiczne (dostęp do dużej ilości wody z Sielnicy i Bohu) oraz geograficzne (możliwość zbudowania dużego zbiornika wody chłodzącej na nieużytkach rolnych), ostatecznie jednak zdecydowano się na położony na Polesiu Czarnobyl.
Miasto od 1973 roku.
W 1989 liczyło 19 708 mieszkańców.
W grudniu 1990 r. zaczęto drukować gazetę.
W 2013 liczyło 22 961 mieszkańców.
W mieście istniał zamek.
W pobliżu wieś Czetwertynówka z polem bitwy pod Batohem.

</doc>
<doc id="619582" url="https://pl.wikipedia.org/wiki?curid=619582" title="CAF">
CAF



</doc>
<doc id="619585" url="https://pl.wikipedia.org/wiki?curid=619585" title="Sergo Ordżonikidze">
Sergo Ordżonikidze

Sergo Ordżonikidze; właśc. Grigorij Konstantinowicz Ordżonikidze; – Grigol (Sergo) Ordżonikidze; (ur. we wsi Ghoresza w guberni kutaiskiej, zm. 18 lutego 1937 w Moskwie) – sowiecki działacz partyjny i państwowy, 1912–1917 członek Komitetu Centralnego SDPRR(b), 1921–1927 członek Komitetu Centralnego RKP(b) i WKP(b), 1927–1930 przewodniczący Centralnej Komisji Kontroli WKP(b), 1930–1937 członek KC i członek Biura Politycznego KC WKP(b), komisarz ludowy przemysłu ciężkiego ZSRR.
Życiorys.
Urodzony w rodzinie szlacheckiej; uczył się w szkole felczerów w Tyflisie. W 1903 wstąpił do SDPRR; uczestnik rewolucji 1905 roku. Aresztowany (w związku z podejrzeniem o szmugiel broni), po zwolnieniu wyjechał do Niemiec. Po powrocie w 1907 osiedlił się w Baku, gdzie był współpracownikiem Stalina.
W 1918 r. uczestniczył w tworzeniu Dońskiej Republiki Radzieckiej, a następnie, jako członek jej nadzwyczajnego sztabu obrony, w nieudanej próbie jej obronienia przed marszem wojsk niemieckich na wschód. Następnie od sierpnia 1918 r. działał na terytorium Tereckiej Republiki Radzieckiej, tworząc zbrojne oddziały czerwonych z miejscowych Inguszy i Czeczenów dla stłumienia powstania Kozaków tereckich i obrony przed Armią Ochotniczą Denikina. Z jego udziałem wdrażano politykę nacjonalizacji ziemi należącej do Kozaków, wysiedlania ich i przekazywania gruntów ludom górskim. W styczniu 1919 r. Ordżonikidze wszedł do komitetu koordynującego obronę republiki przed Denikinem, jednak obrona ta już w następnym miesiącu zakończyła się niepowodzeniem.
Działalność na Zakaukaziu.
W 1920 stanął na czele sekcji zakaukaskiej Biura Kaukaskiego (Kawbiura) Rosyjskiej Komunistycznej Partii (bolszewików) i w tym charakterze kierował ruchem bolszewickim w Demokratycznej Republice Gruzji. Odegrał znaczącą rolę w podboju Zakaukazia przez Rosję Radziecką. W kwietniu 1920 brał udział w radzieckim podboju Azerbejdżanu, a po militarnym opanowaniu Baku wprowadził zmasowane represje przeciwko przywódcom obalonej Demokratycznej Republiki Azerbejdżanu. Następnie brał udział w podboju Armenii i pierwszej próbie aneksji Gruzji w maju 1920. Na polecenie Lenina została ona jednak przerwana z powodu klęsk bolszewików w wojnie z Polską. Wspólnie z Siergiejem Kirowem, przedstawicielem Rosji Radzieckiej w Gruzji i z poparciem Stalina przekonał Lenina do ostatecznej aneksji Gruzji, przedstawiając 2 stycznia 1921 memoriał w tej sprawie. Ordżonikidze twierdził, że funkcjonowanie demokratycznego państwa gruzińskiego szkodzi interesom bolszewickim na Kaukazie, negatywnie oddziałując na radziecką Armenię i umacniając znaczenie Turcji. Zgodę Lenina na podjęcie inwazji na Gruzję uzyskał 14 lutego 1921. 25 lutego tego samego roku to on poinformował Lenina o zajęciu Tbilisi i proklamowaniu Gruzińskiej Socjalistycznej Republiki Radzieckiej. Następnie wszedł do komunistycznego rządu gruzińskiego. Nieoficjalnie kierował tworzeniem gruzińskich jednostek Armii Czerwonej. W latach 1922–1926 był pierwszym sekretarzem Komitetu Centralnego Komunistycznej Partii Zakaukaskiej FSRR.
Wbrew zaleceniom Lenina, który doceniał poparcie, jakim cieszył się obalony rząd Demokratycznej Republiki Gruzji i zalecał Ordżonikidzemu zawarcie kompromisu z miejscowymi mienszewikami i gruzińską inteligencją, Ordżonikidze przeprowadził czystkę w kaukaskich strukturach partyjnych, w czasie której usunął z organizacji 1/5 jej składu, pozostawiając jedynie 20 tys. członków. Usunięci z partii byli zwolennikami zachowania przez Gruzję autonomii w miejsce forsowanego przez Ordżonikidzego scalania całego Zakaukazia w jednej republice. Forsowana przez Ordżonikidzego polityka natychmiastowej unifikacji Kaukazu Południowego doprowadziła go do gwałtownego konfliktu z przywódcami Komunistycznej Partii (bolszewików) Gruzji. Do swojego projektu federacji zakaukaskiej przekonał tylko trzech członków jej Komitetu Centralnego: Iwane Orachelaszwilego, Szalwę Eliawę i Aleksiego Gegeczkoriego. Pozostali w dniu 22 października demonstracyjnie podali się do dymisji. W czasie posiedzenia komitetu z udziałem Ordżonikidzego doszło do awantury, podczas której Ordżonikidze pobił Budu Mdiwaniego. Sprawa ta była wyjaśniana następnie przez partyjną komisję, która uznała jego zachowanie za niewłaściwe (krytykując także poglądy Mdiwaniego); postawę Ordżonikidzego potępili najwyżsi przywódcy bolszewiccy. W ostatnich dniach 1922 Lenin w liście domagał się przykładnego ukarania Ordżonikidzego, skrytykował także Stalina. 6 marca 1923 Lenin w ostatnim napisanym w życiu liście ponownie wyrażał chęć powrotu do sprawy Mdiwaniego, uważając opinię komisji za stronniczą. Dzień później Stalin ostrzegł Ordżonikidzego przed gniewem Lenina i zasugerował mu wypracowanie kompromisu z gruzińskimi bolszewikami. Tak też się stało – 14 marca miejscowi działacze zgodzili się na utworzenie republiki zakaukaskiej w zamian za gwarancje wyeliminowania tendencji rusyfikacyjnych w strukturach partii, szacunek dla tradycji gruzińskich, państwową ochronę gruzińskiej kultury i oświaty.
Brał udział w krwawym stłumieniu gruzińskiego powstania sierpniowego w 1924.
Protektor Ławrientija Berii, umożliwił mu wejście do Komitetu Centralnego Komunistycznej Partii (bolszewików) Gruzji. Z czasem Ordżonikidze stracił zaufanie do Berii, który w tym czasie zyskał już jednak zaufanie Stalina.
Od 1930 członek Biura Politycznego; komisarz (minister) przemysłu ciężkiego od 1932.
Sprzeciw wobec kampanii terroru i śmierć.
U progu "wielkiej czystki" zmarł nagle 18 lutego 1937, wkrótce po zakończeniu drugiego procesu moskiewskiego, na którym sądzono m.in. jego pierwszego zastępcę i prawą rękę w komisariacie przemysłu ciężkiego Jurija Piatakowa (Ordżonikidze miał otrzymać uprzednio od Stalina gwarancje ocalenia życia Piatakowa), a tuż przed wyznaczonym na 23 lutego plenum Komitetu Centralnego, które miało zadecydować o losach Nikołaja Bucharina i Aleksieja Rykowa i o zakresie czystki. Ordżonikidze był przeciwny eskalacji terroru i otwarcie sprzeciwiał się w tej sprawie Stalinowi, z którym był w bliskich osobistych relacjach (jako jeden z nielicznych zwracał się do Stalina po imieniu czy starym pseudonimem partyjnym "Koba"). Według oficjalnej wersji przyczyną śmierci był atak serca. Chruszczow na XX Zjeździe KPZR (1956) w "tajnym referacie" ujawnił, iż Ordżonikidze został zmuszony do samobójstwa. Istnieje również wersja, że został skrytobójczo zamordowany przez NKWD (we własnej sypialni).
Upamiętnienie.
Na jego cześć m.in. zmieniono nazwę miasta Władykaukaz, a także nadano nazwę miastu obecnie znanemu jako Pokrow.

</doc>
<doc id="619588" url="https://pl.wikipedia.org/wiki?curid=619588" title="Bitwa pod Ładyżynem">
Bitwa pod Ładyżynem

Bitwa pod Ładyżynem miała miejsce 18 lipca 1672 podczas wojny polsko-tureckiej 1672-1676.
Gdy 30-tys. armia złożona z Tatarów i wiernych hetmanowi kozackiemu z ramienia Turcji Doroszence Kozaków obległa cofający się od Berszady pułk hetmana kozackiego Michała Chanenki, ten postanowił uratować swych żołnierzy z opresji.
Mając przy sobie jedynie 4 tys. żołnierzy, poprosił o pomoc kasztelana podlaskiego Stanisława Łużeckiego mającego ok. 2,5 tys. jazdy i dragonii. Po połączeniu się 18 lipca ruszono w szyku taborowym na Czetwertynówkę. Wojsko ustawione było w tradycyjnym szyku, czyli piechota (tu Kozacy Chanienki) sformowała tabor i szła w centrum, na skrzydłach natomiast była jazda polska. Dragoni w małych taborkach szli z tyłu. Po przybyciu na miejsce udało się odrzucić armię Doroszenki za Boh. Zachęcona powodzeniem jazda polska ruszyła za przeciwnikiem, który za rzeką przeszedł do kontrataku i zadał jeździe polskiej duże straty. Gdy tabor kozacki wycofał się spod Ładyżyna, Doroszenko przeprawił swe siły za rzekę i rozbił kilka taborków z dragonią. Reszta dragonii i jazdy wycofała się do Ładyżyna.
Zwycięstwo odniosły wojska polsko-kozackie Chanienki i Łużeckiego, którym udało się wyswobodzić okrążony pułk. Było to jednak pyrrusowe zwycięstwo, gdyż wojska polskie wskutek nieostrożności poniosły niepotrzebnie duże straty, szczególnie wśród oficerów.

</doc>
<doc id="619590" url="https://pl.wikipedia.org/wiki?curid=619590" title="End of Evangelion">
End of Evangelion



</doc>
<doc id="619594" url="https://pl.wikipedia.org/wiki?curid=619594" title="William Cohen">
William Cohen

William Sebastian Cohen (ur. 28 stycznia 1940) – amerykański polityk, działacz liberalnego skrzydła Partii Republikańskiej, który w latach 1979–1997 pełnił urząd senatora ze stanu Maine, a następnie (1997–2001) sekretarza obrony w administracji prezydenta, demokraty Billa Clintona.
Cohen był ponadto w latach 1973–1979 kongresmenem z 2. okręgu Maine.

</doc>
<doc id="619595" url="https://pl.wikipedia.org/wiki?curid=619595" title="Biała zgnilizna drewna">
Biała zgnilizna drewna

Biała zgnilizna drewna, zgnilizna korozyjno-destrukcyjna, zgnilizna biała, zgnilizna biała jednolita (ang. "white rot of wood") – wada drewna, jedna z rodzajów zgnilizn z grupy zgnilizn miękkich. Zgnilizna ta stanowi formę pośrednią między korozyjną a destrukcyjną.
Drewno uległe zgniliźnie jest jaśniejsze niż zdrowe (barwy białej, kremowej w różnych odcieniach). Rozkładowi ulegają mniej więcej równocześnie wszystkie składniki drewna (celuloza, lignina i hemiceluloza). Porażone drewno nie kurczy się, mięknie, traci masę, łatwo ugina się pod naciskiem oraz kruszy się w palcach na włókniste fragmenty. Stosunkowo jasne zabarwienie produktu zgnilizny jest tłumaczone tym, że udział celulozy w drewnie jest większy niż ligniny, wskutek czego, jeżeli nawet grzyb rozkłada obydwa składniki równomiernie, to w wyniku tego procesu pozostaje w końcowej fazie rozkładu więcej jasnej celulozy niż ciemno zabarwionej ligniny. Poza tym w toku procesu rozkładu powstają często barwniki zabarwiające produkty gnicia. Przykładem jest wrośniak różnobarwny rozkładający („rozjaśniający”) ligninę przy udziale wydzielanych pozakomórkowo oksydoreduktaz: peroksydaz i lakazy współdziałających z produkującymi nadtlenek wodoru oksydazami glukozową i glioksalanową.
Zgniliznę korozyjno-destrukcyjną (białą jednolitą) powoduje m.in.: hubiak pospolity, żylica olbrzymia, wrośniak szorstki, czyreń ogniowy.
Pomiar zgnilizny korozyjno-destrukcyjnej wykonuje się na czole drewna okrągłego: mierzy się szerokość strefy zawierającej zgniliznę, wyrażając ją w centymetrach lub ułamkowo w stosunku do średnicy czoła. Wymiary plam nieregularnie rozrzuconych (zgnilizna rozrzucona) określa się szacunkowo w procentach lub ułamkowo do powierzchni czoła (pomiar jak dla zgnilizny twardej i miękkiej).

</doc>
<doc id="619601" url="https://pl.wikipedia.org/wiki?curid=619601" title="Supercopa Sudamericana 1997">
Supercopa Sudamericana 1997

X Supercopa Sudamericana 1997
Najgorsze trzy zespoły pierwszej rundy miały nie być dopuszczone do następnej edycji pucharu w 1998 roku. W obecnej edycji zagrał CR Vasco da Gama jako zwycięzca turnieju w 1948 uważanego za wstęp do Copa Libertadores. Klub Argentinos Juniors Buenos Aires nie został dopuszczony z powodu zajęcia ostatniego miejsca w poprzedniej edycji pucharu Supercopa Sudamericana 1996.
1/16 finału: runda wstępna.
15.06 Peñarol Montevideo - Nacional Montevideo 2:2
19.06 CR Vasco da Gama - Peñarol Montevideo 3:1
24.06 CR Vasco da Gama - Nacional Montevideo 1:0
06.07 Nacional Montevideo - Peñarol Montevideo 1:2
10.07 Peñarol Montevideo - CR Vasco da Gama 1:1
13.07 Nacional Montevideo - CR Vasco da Gama 2:0
1/8 finału (26.08 - 29.10).
Grupa 1.
27.08 CSD Colo-Colo Santiago - Cruzeiro Esporte Clube Belo Horizonte 4:2
27.08 Boca Juniors Buenos Aires - Independiente Buenos Aires 1:1(0:0)
02.09 CSD Colo-Colo Santiago - Independiente Buenos Aires 2:0
03.09 Boca Juniors Buenos Aires - Cruzeiro Esporte Clube Belo Horizonte 1:0(1:0)
24.09 CSD Colo-Colo Santiago - Boca Juniors Buenos Aires 2:1(2:1)
25.09 Cruzeiro Esporte Clube Belo Horizonte - Independiente Buenos Aires 2:1
15.10 Cruzeiro Esporte Clube Belo Horizonte - CSD Colo-Colo Santiago 2:0
16.10 Independiente Buenos Aires - Boca Juniors Buenos Aires 2:1(0:1)
23.10 Independiente Buenos Aires - CSD Colo-Colo Santiago 2:2
23.10 Cruzeiro Esporte Clube Belo Horizonte - Boca Juniors Buenos Aires 2:1 (1:0)
29.10 Boca Juniors Buenos Aires - CSD Colo-Colo Santiago 2:2(0:2)
29.10 Independiente Buenos Aires - Cruzeiro Esporte Clube Belo Horizonte 3:1
Grupa 2.
26.08 CR Flamengo Rio de Janeiro - São Paulo 3:2
27.08 Olimpia Asunción - Vélez Sarsfield Buenos Aires 1:0
02.09 Olimpia Asunción - CR Flamengo Rio de Janeiro 0:1
03.09 São Paulo - Vélez Sarsfield Buenos Aires 5:1
23.09 Olimpia Asunción - São Paulo 0:0
23.09 CR Flamengo Rio de Janeiro - Vélez Sarsfield Buenos Aires 0:1 (mecz we Florianópolis)
14.10 São Paulo - CR Flamengo Rio de Janeiro 1:0
14.10 Vélez Sarsfield Buenos Aires - Olimpia Asunción 1:1
21.10 CR Flamengo Rio de Janeiro - Olimpia Asunción 3:3
23.10 Vélez Sarsfield Buenos Aires - São Paulo 3:3
28.10 Vélez Sarsfield Buenos Aires - CR Flamengo Rio de Janeiro 0:3
29.10 São Paulo - Olimpia Asunción 4:1
Grupa 3.
28.08 River Plate Buenos Aires - Racing Buenos Aires 3:2
28.08 CR Vasco da Gama - Santos FC 2:1
02.09 CR Vasco da Gama - Racing Buenos Aires 1:1
03.09 River Plate Buenos Aires - Santos FC 3:2
24.09 River Plate Buenos Aires - CR Vasco da Gama 5:1
25.09 Racing Buenos Aires - Santos FC 2:2
15.10 Racing Buenos Aires - River Plate Buenos Aires 2:3
16.10 Santos FC - CR Vasco da Gama 1:2
21.10 Racing Buenos Aires - CR Vasco da Gama 2:3
22.10 Santos FC - River Plate Buenos Aires 2:1
28.10 Santos FC - Racing Buenos Aires 3:2
30.10 CR Vasco da Gama - River Plate Buenos Aires 0:2 (mecz przerwany w 70 minucie po tym, jak sędzia liniowy został trafiony kamieniem przez kibiców CR Vasco da Gama)
Grupa 4.
27.08 Grêmio Porto Alegre - Peñarol Montevideo 1:1
27.08 Estudiantes La Plata - Atlético Nacional Medellin1:0
02.09 Peñarol Montevideo - Atlético Nacional Medellin 3:1
03.09 Estudiantes La Plata - Grêmio Porto Alegre 0:0
24.09 Grêmio Porto Alegre - Atlético Nacional Medellin2:2
24.09 Peñarol Montevideo - Estudiantes La Plata 2:2
14.10 Atlético Nacional Medellin- Estudiantes La Plata 2:0
15.10 Peñarol Montevideo - Grêmio Porto Alegre 3:2
22.10 Grêmio Porto Alegre - Estudiantes La Plata 3:2
22.10 Atlético Nacional Medellin- Peñarol Montevideo 1:0
28.10 Atlético Nacional Medellin- Grêmio Porto Alegre 3:1
30.10 Estudiantes La Plata - Peñarol Montevideo 3:1
1/2 finału.
São Paulo - CSD Colo-Colo Santiago 3:1 i 1:0 (mecze 06.11 i 27.11)
River Plate Buenos Aires - Atlético Nacional Medellin 2:0 i 1:2 (mecze 05.11 i 26.11)
FINAŁ.
São Paulo - River Plate Buenos Aires 0:0 i 1:2
4 grudnia 1997 ? ? (?)
São Paulo - River Plate Buenos Aires 0:0
Sędzia: ?
São Paulo: ?
Club Atlético River Plate: ?
17 grudnia 1997 ? ? (?)
River Plate Buenos Aires - São Paulo 2:1
Sędzia: ?
Bramki: ?
Club Atlético River Plate: ?
São Paulo: ?

</doc>
<doc id="619602" url="https://pl.wikipedia.org/wiki?curid=619602" title="Dromeozaury">
Dromeozaury

Dromeozaury (Dromaeosauridae) – rodzina teropodów należących do grupy Maniraptora. Często potocznie nazywane „raptorami”. Określenie to spopularyzował film "Park Jurajski" Stevena Spielberga. Nazwa Dromaeosauridae oznacza „biegające jaszczury” – od greckich słów "dromeus"/ („biegacz”) i "sauros"/ („jaszczur”).
Dromeozaury były niewielkimi, zwinnymi drapieżnikami, które rozwinęły się w okresie jurajskim, największy rozkwit przeżywając w kredzie.
Ich rozmiary mieściły się w przedziale 0,5 do 7 metrów długości. Cechą charakterystyczną dromeozaurów był zakrzywiony pazur, zamocowany na wygiętym do tyłu, drugim palcu każdej z tylnych kończyn. Wyjątkiem wśród dromeozaurów jest "Balaur", który miał taki pazur również na powiększonym pierwszym palcu stopy. Pazur ten służył do polowania, zwierzę prawdopodobnie skakało na swoją ofiarę, a następnie zadawało serię pchnięć (nie jak wcześniej myślano – cięć rozszarpujących ciało ofiary), które przebijały się przez narządy wewnętrzne i żyły, doprowadzając do śmierci ofiary. Ogony dromeozaurów były usztywnione przez ścięgna, co pomagało utrzymać równowagę w czasie biegu i skoku. "Microraptor gui" miał nawet ogon zakończony niewielkim „sterem” z piór, co pomagało mu w zwinnym poruszaniu się. Obecność piór udowodniono również u m.in. welociraptora.
Ich życie społeczne pozostaje przedmiotem kontrowersji. Razem ze skamieniałościami roślinożernych tenontozaurów kilkakrotnie znajdowano zęby deinonychów i skamieniałości grup tych drapieżników, które według jednej z interpretacji miały zginąć, atakując większą od siebie ofiarę; odkrycia te przyczyniły się do popularyzacji poglądu, że przynajmniej niektóre gatunki dromeozaurów polowały w zorganizowanych watahach, co umożliwiało im atakowanie nawet kilkakrotnie większych zwierząt. Część naukowców kwestionowała jednak zasadność takiego założenia, twierdząc, że deinonychy mogły równie dobrze skupiać się wokół znalezionej padliny tenontozaurów, a analiza znanych skamieniałości nie pozwala ani na przyjęcie, ani na odrzucenie żadnej z tych hipotez. Roach &amp; Brinkman (2007) wprost zakwestionowali tezę o dromeozaurach współpracujących w stadzie podczas łowów; ich zdaniem, odkryte skamieniałości tych zwierząt wskazują, że ich sposób polowania i żerowania był bardziej zbliżony do tego spotykanego u waranów z Komodo. W myśl tej hipotezy znalezione przy zabitych tenontozaurach skamieniałości deinonychów były w istocie szczątkami osobników, które zostały zabite i częściowo pożarte przez większe osobniki swojego gatunku.
Li i współpracownicy (2008) opisali skamieniałe tropy dromeozaurów odkryte w prowincji Szantung w Chinach. Ślady pochodzą z wczesnej kredy; należą do dwóch ichnorodzajów – "Dromaeopodus" (ślady zostawione przez duże zwierzę, porównywalne z achillobatorem) i mniejszego "Velociraptorichnus". Autorzy publikacji opisują m.in. reprezentujące ichnorodzaj "Dromaeopodus" tropy sześciu dromeozaurów. Wszystkie zostały zostawione przez zwierzęta porównywalnej wielkości, idące w jednym kierunku; tropy różnych osobników nie pokrywały się, co więcej – zwierzęta idąc, pozostawały przez cały czas w równej odległości od siebie nawzajem. Zdaniem autorów publikacji, taki układ śladów wskazuje, że dromeozaury, które je zostawiły, nie przechodziły przez teren, na którym odkryto tropy, niezależnie i w pewnych odstępach czasu, ale w tym samym czasie, jako grupa; znalezisko to, jak twierdzą autorzy, dowodzi więc, że przynajmniej niektóre dromeozaury żyły stadnie. Nie dowodzi to automatycznie, że również wspólnie polowały (tropy z Chin nie wskazują, by zwierzęta w chwili zostawiania śladów polowały); autorzy publikacji twierdzą jednak, że takiej możliwości nie można też wykluczyć.

</doc>
<doc id="619605" url="https://pl.wikipedia.org/wiki?curid=619605" title="Ruch racjonalistyczny">
Ruch racjonalistyczny

Ruch racjonalistyczny – ruch społeczny istniejący w wielu krajach, skupiający ludzi o przekonaniach racjonalistycznych zainteresowanych krzewieniem racjonalizmu w społeczeństwie. Sięga swymi korzeniami epoki Oświecenia, jego znaczący i organizacyjny rozwój przypadł jednak na wiek XX, kiedy procesy laicyzacji przybrały skalę społeczną i wyszły poza salony i grona intelektualistów i filozofów.
Po części pokrywa się z ruchami wolnomyślicielskim, humanistycznym, ateistycznym, laickim.
W sferze przekonań politycznych, racjonaliści sympatyzują na ogół z kręgami liberalnymi i lewicowymi, są także zwolennikami neutralności światopoglądowej państwa.
Występowanie.
Ruch racjonalistyczny ma szczególnie długą tradycję w Wielkiej Brytanii i USA, bardzo silny jest również w Indiach. Współcześnie do najbardziej znanych osób głoszących racjonalizm zaliczają się: Richard Dawkins (Wielka Brytania), Paul Kurtz (USA), James Randi (USA), Sanal Edamaruku (Indie), Prabir Ghosh (Indie), Basava Premanand (Indie).
W Indiach istnieje kilkadziesiąt organizacji racjonalistycznych, większość skupiona jest w Indyjskiej Federacji Stowarzyszeń Racjonalistycznych (FIRA), która z kolei jest afiliowana w Międzynarodowej Unii Humanistycznej i Etycznej (IHEU).
Polska.
W II RP polskie środowisko racjonalistów skupione było od 1930 wokół Warszawskiego Koła Intelektualistów (wzorowanego na francuskiej Unii Racjonalistycznej) oraz miesięcznika „Racjonalista”.
Aktualnie polscy racjonaliści skupieni są m.in. wokół istniejącego od 2000 portalu Racjonalista.pl oraz powołanego w 2005 Polskiego Stowarzyszenia Racjonalistów.
Główni racjonaliści polscy XX w.: Tadeusz Kotarbiński, Barbara Stanosz, Jan Woleński, Jacek Hołówka.

</doc>
<doc id="619609" url="https://pl.wikipedia.org/wiki?curid=619609" title="Paweł Szczesny">
Paweł Szczesny

Paweł Szczesny (ur. 21 maja 1963 w Czernikowie) – polski aktor teatralny, filmowy i dubbingowy.
W 1986 ukończył PWST w Warszawie. Rok później, 12 marca miał debiut teatralny. W latach 1986–1992 występował w Teatrze Współczesnym w Warszawie, a następnie (1992–1996) w Teatrze Nowym w Warszawie.

</doc>
<doc id="619610" url="https://pl.wikipedia.org/wiki?curid=619610" title="Stefan Każuro">
Stefan Każuro

Stefan Każuro (ur. 11 lutego 1962 w Dębinie) – polski aktor teatralny, serialowy i dubbingowy. W 1979 roku otrzymał Brązowy Samowar na Festiwalu Piosenki Radzieckiej w Zielonej Górze. W 1985 roku ukończył Studium Wokalno-Aktorskie im. Danuty Baduszkowej przy Teatrze Muzycznym w Gdyni.
Edukacja.
Studiował w Studium Wokalno-Aktorskim im. Danuty Baduszkowej przy Teatrze Muzycznym w Gdyni. Naukę w studium łączył z pracą w repertuarowych spektaklach Teatru Muzycznego, więc jego debiuty przypadły na spektakle: „Skrzypek na dachu”, „Drugie wejście smoka” (obydwa w reżyserii Jerzego Gruzy), „Widma” (reżyseria: Ryszard Peryt) oraz na spektakl dyplomowy „The Fantastics” (w reżyserii małżeństwa: Henryka Bisty i Urszuli Mordzewskiej – przyjaciół i opiekunów roku).
Praca artystyczna.
Po ukończeniu pracy dyplomowej, której promotorami byli Joanna Pałucka i Grzegorz Kucias, rozpoczął pracę artystyczną w Kwartecie RAMPA. Po ukończeniu nauki w studium, Jerzy Gruza zaprosił Stefana Każuro do udziału w filmie „Pierścień i róża”, gdzie zagrał główną rolę księcia Lulejko. W Warszawie poznał Andrzeja Strzeleckiego, z którym rozpoczął współpracę, między innymi poprzez; udział w spektaklu „Złe zachowanie”. Następnie pracował w spektaklach TEATRU RAMPA stworzonym przez Andrzeja Strzeleckiego. Kolejne występy Stefan Każuro zaliczył w przedstawieniach: „Cabaretro”, „Swet Fifties”, „Muzykoterapia”, „Czerwony stoliczek”, „Film”. W Teatrze RAMPA Każuro zrealizował monodram „Chciałbym”. Oprócz pracy w teatrze wziął udział w autorskich programach telewizyjnych Andrzeja Strzeleckiego, m.in. „Jednorazowa rzecz”, „Prezenty”, „Cabaretro I, II i III.”. Przez trzy lata brał udział w programie satyrycznym „Zulu-Gula”, w którym grał gospodarza głównego bohatera. Od 1996 roku bierze udział w programie muzycznym „Gala Piosenki Biesiadnej” i „Co nam w duszy gra”.

</doc>
<doc id="619611" url="https://pl.wikipedia.org/wiki?curid=619611" title="Juliusz Kulesza">
Juliusz Kulesza

Juliusz Kulesza (ur. 19 maja 1928 w Warszawie) – polski grafik i pisarz, strzelec, uczestnik powstania warszawskiego, kapitan Wojska Polskiego, autor książek opowiadających o przeżyciach okupacyjnych i dokumentujących wydarzenia II wojny światowej.
Życiorys.
Wychował się na Starym Mieście i Żoliborzu. Jego rodzice w okresie międzywojennym pracowali w Polskiej Wytwórni Papierów Wartościowych. Okupację spędził w Warszawie jako uczeń tajnych kompletów gimnazjalnych i wieczorowej szkoły poligraficznej. W latach 1942–1944 praktykant-rysownik w PWPW (ówczesna Staatsdruckerei). W powstaniu warszawskim walczył na Starym Mieście. Żołnierz Armii Krajowej w samodzielnej grupie PWB/17/S (Podziemna Wytwórnia Banknotów), uczestnik bojów o redutę PWPW, odznaczony Krzyżem Walecznych. Nosił pseudonim „Julek”. Po Powstaniu uciekł z obozu Dulag 121 w Pruszkowie.
W latach 1945–1948 mieszkaniec Łodzi, gdzie otrzymał maturę w Liceum Ogólnokształcącym im. Gabriela Narutowicza. Latem 1948 wrócił do Warszawy. Student Państwowej Wyższej Szkoły Sztuk Plastycznych, a od 1950 Akademii Sztuk Pięknych – po połączeniu obu uczelni. W 1954 uzyskał dyplom ASP na wydziale grafiki (pracownia prof. Tadeusza Kulisiewicza). Członek Związku Polskich Artystów Plastyków, uczestnik krajowych i zagranicznych wystaw, w tym kilku indywidualnych. W latach 1956–1958 członek grupy artystycznej „Korekta”. Przez ponad 30 lat projektant grafiki użytkowej dla wydawnictw (około 800 projektów zrealizowanych drukiem). W latach 1966–1972 grafik telewizyjnego magazynu „Refleksje”. Prowadził zajęcia pt. „Grafika współczesnej prasy” ze studentami wydziału dziennikarskiego Uniwersytetu Warszawskiego.
W latach 70. XX w. zajął się historią powstania warszawskiego. Jest autorem i współautorem licznych książek oraz artykułów na ten temat, a także kilkunastu haseł w „Encyklopedii Powstania Warszawskiego”.
Pojawił się w kilku filmach dokumentalnych związanych z powstaniem warszawskim.
W czasie okupacji zaczął grać w piłkę nożną - był juniorem drużyny AKS Żoliborz uczestniczącej w nielegalnych rozgrywkach piłkarskich. W latach 1946–1947 piłkarz łódzkiego KS „Spójnia”. Od 1938 kibic „Polonii” Warszawa. Jest także autorem publikacji poświęconych podziemnym rozgrywkom piłkarskim w Warszawie w okresie okupacji.
W 2002 awansowany do stopnia porucznika, a w 2018 roku do stopnia kapitana Wojska Polskiego. Członek Światowego Związku Żołnierzy Armii Krajowej, Związku Powstańców Warszawskich i Polskiego Towarzystwa Historycznego. Przez całe życie bezpartyjny.

</doc>
<doc id="619612" url="https://pl.wikipedia.org/wiki?curid=619612" title="Bitwa pod Sekigaharą">
Bitwa pod Sekigaharą

 – miała miejsce w dniu 21 października (według chińskiego kalendarza 15 września) 1600 roku, w pobliżu japońskiej miejscowości Sekigahara. Była to jedna z w dziejach Japonii. Wyniosła na szczyt władzy Ieyasu Tokugawę, który potrafił to zwycięstwo militarne przekształcić w hegemonię swojego rodu, który władał krajem aż do restauracji Meiji w drugiej połowie XIX wieku.
Przeciwnicy.
Naprzeciw siebie stanęły dwie armie: wschodnia i zachodnia.
Jej siły oblicza się na ok. 130 tys. żołnierzy, jednak nie wszystkie oddziały brały udział w bitwie.
Jej siły wynosiły ok. 80 tys. żołnierzy, ale podobnie jak w przypadku armii wschodniej, nie wszystkie oddziały wzięły udział w walce.
Oddziały Hideakiego Kobayakawy i Hiroie Kikkawy w decydującym momencie bitwy przeszły na stronę armii wschodniej.
Przebieg.
Bitwa wybuchła 15 września 1600 r., gdy podczas ogromnej ulewy oddziały Fukushimy, zmieniając swoje pozycje, wpadły na straż tylną Ukity. W ciężkich warunkach terenowych i w czasie deszczu armie rozpoczęły trwającą wiele godzin walkę.
Sytuacja armii zachodniej była lepsza dopóki wspomniane oddziały nie przeszły na stronę armii wschodniej. Zdrada zaowocowała pokaźnymi stratami w ludziach Konishiego i Ukity, którzy zostali niespodziewanie zaatakowani przez Hideakiego Kobayakawę. Po tym wydarzeniu panika ogarnęła armię zachodnią. Jednym z pierwszych, którzy uciekli był Mitsunari Ishida. Został złapany kilka dni później i publicznie stracony razem z Yukinagą Konishim i Ekei Ankokujim.
Bitwa otworzyła rodowi Tokugawa drogę do rzeczywistych rządów nad Japonią przez ponad 250 lat (okresu Edo), aż do drugiej połowy XIX wieku.
Skutki.
Bitwa pod Sekigaharą stała się przełomem w historii Japonii, wyniosła na szczyt władzy Tokugawę Ieyasu, który potrafił to zwycięstwo militarne przekształcić w hegemonię swojego rodu.

</doc>
<doc id="619613" url="https://pl.wikipedia.org/wiki?curid=619613" title="Sekigahara">
Sekigahara



</doc>
<doc id="619615" url="https://pl.wikipedia.org/wiki?curid=619615" title="DDR-II">
DDR-II



</doc>
<doc id="619616" url="https://pl.wikipedia.org/wiki?curid=619616" title="AMD (firma)">
AMD (firma)



</doc>
<doc id="619617" url="https://pl.wikipedia.org/wiki?curid=619617" title="Pas główny planetoid">
Pas główny planetoid



</doc>
<doc id="619619" url="https://pl.wikipedia.org/wiki?curid=619619" title="Planetoida klasy C">
Planetoida klasy C

Planetoida klasy C – planetoida, u której można zidentyfikować na podstawie analizy jej widma i albedo skład chemiczny powierzchni. W grupie tej charakterystyczne jest występowanie węgla i związków węgla. Planetoidy te wykazują niskie albedo (około 0,05). Jest to najliczniej reprezentowana grupa planetoid, stanowi ok. 75% populacji wszystkich tych ciał w pasie głównym.
Nazwa wywodzi się od oznaczenia pierwiastka chemicznego – węgla „C”.

</doc>
<doc id="619620" url="https://pl.wikipedia.org/wiki?curid=619620" title="Planetoida klasy S">
Planetoida klasy S

Planetoida klasy S – planetoida, u której można zidentyfikować na podstawie analizy jej widma i albedo skład chemiczny powierzchni. W grupie tej charakterystyczne jest występowanie krzemu i krzemianów. Planetoidy te wykazują wyższe albedo (0,15-0,25).
Jest to druga pod względem liczebności grupa planetoid, stanowi ok. 17% całej populacji. Skład podobny jest do skalnych meteorytów – chondrytów, które pochodzą najprawdopodobniej od tych planetoid.
Nazwa wywodzi się od symbolu pierwiastka chemicznego – krzemu (Si).

</doc>
<doc id="619622" url="https://pl.wikipedia.org/wiki?curid=619622" title="Dromaeosauridae">
Dromaeosauridae



</doc>
<doc id="619623" url="https://pl.wikipedia.org/wiki?curid=619623" title="GN'R Lies">
GN'R Lies



</doc>
<doc id="619624" url="https://pl.wikipedia.org/wiki?curid=619624" title="Alianckie środki desantowe w II wojnie światowej">
Alianckie środki desantowe w II wojnie światowej

W czasie II wojny światowej alianci stanęli wobec nieznanego dotąd problemu w postaci czekających ich licznych morskich operacji desantowych zarówno na Pacyfiku, jak i w Europie, a tym samym wobec konieczności skonstruowania i zbudowania różnorodnych jednostek lądujących, zaopatrzeniowych oraz wsparcia. Według niepełnych i niedokładnych danych w czasie wojny zbudowano na potrzeby operacji desantowych wiele tysięcy środków desantowych, których typy i ilości przedstawia umieszczona obok tabelka. Najwięcej skonstruowano pojazdów uderzeniowych (ponad 20 000 LCA, ponad 14 000 LVT(1-4) Amtrac i ponad 12 000 LCM(1-7)) i Barek Desantowych Piechoty (ponad 12 000).
Dzięki temu wielkiemu wysiłkowi udało się wygrać wojnę z Japonią, jak również były możliwe inwazje w Afryce Północnej, na Półwyspie Apenińskim i w Normandii, co znacznie przyspieszyło zakończenie wojny w Europie. W niniejszym zestawieniu wymieniono w pierwszej kolejności te środki, które brały udział w pierwszych etapach operacji, atakując plaże i wysadzając na nich pierwsze oddziały szturmowe piechoty morskiej. W dalszej kolejności przedstawiono okręty desantowe wielorakiego przeznaczenia i różnej wielkości.
Pojazdy amfibijne.
LVT-1 – LVT-4 "Amtrac".
Gąsienicowy pojazd amfibijny (ang.: "amtrac", "amphtrac" – od "amphibious tractor") – rodzina amerykańskich pływających transporterów gąsienicowych, używanych w czasie II wojny światowej do celów desantowo-szturmowych.
Amtrac powstał na bazie elementów podwozia czołgu M3 i z początku nie miał przeznaczenia bojowego. Pierwsze „amtraki” zaprojektowano do celów cywilnych na bagnistych terenach Everglades na Florydzie. Jednak w początkach wojny, gdy stało się oczywiste, że wojska amerykańskie będą musiały podejmować operacje desantowe na wyspach Pacyfiku, zaistniała konieczność zaadaptowania cywilnego projektu do celów wojskowych. W ten sposób doszło do skonstruowania pojazdów LVT-1, a następnie LVT-2 i 4 (ang.: "Landing Vehicle, Tracked" – pojazd desantowy, gąsienicowy) z silnikiem benzynowym Continental W970 o mocy 250 KM pozwalającym na osiąganie prędkości na lądzie 32 km/h i w wodzie 12 km/h. LVT ważyły około 11 (z ładunkiem do 13) ton, a ich rozmiary wynosiły 7,97 × 3,25 × 2,5 m. Zasięg 160 km. Uzbrojenie stanowiły montowane opcjonalnie karabiny maszynowe kalibru 12,7 mm i 7,62 mm. Część późniejszych lub zmodyfikowanych pojazdów otrzymała lekkie opancerzenie. Innowacją zastosowaną w wersji LVT-4 była opuszczana tylna rampa do przedziału ładunkowego. Na ich bazie opracowano pływające wozy wsparcia ogniowego LVT(A)-1 z działkiem 37 mm i LVT(A)-4 z haubicą 75 mm w wieży. Armia Brytyjska otrzymała pewną liczbę LVT i używała ich podczas operacji w Europie. Otrzymały nazwy "Buffalo" i "Sea Serpent" (te ostatnie uzbrajano w dwa miotacze płomieni typu "Wasp" montowane z przodu pojazdu).
LVT-3 "Bushmaster", wprowadzony na uzbrojenie USMC w 1945 roku, był zupełnie nowym rozwiązaniem, szczególnie ze względu na silne opancerzenie, co zwiększyło wagę pojazdu do 12 065 kg (17 509 kg z ładunkiem). Dwa silniki Cadillaca o łącznej mocy 164,1 kW pozwalały na rozwinięcie prędkości 27,3 km/h na lądzie i 9,7 km/h w wodzie. Również posiadał rampę ładunkową z tyłu. Uzbrojenie było takie samo jak w pozostałych typach „amtraków”, a do końca działań na Pacyfiku wybudowano 2692 sztuki.
Łącznie (w czasie wojny na wszystkich obszarach operacyjnych w Europie, Afryce, Azji i na Oceanie Spokojnym) wyprodukowano ponad 14 tysięcy „amtraków”.
Niezależnie od „amtraków” powstała seria kołowych pojazdów amfibijnych DUKW, powszechnie zwanych „kaczorami” (ang.: "duck"), produkcji firmy GMC, opracowanych na bazie trzyosiowej ciężarówki, których w okresie wojny powstało 21 147 sztuk. Wiele DUKW wysłano do ZSRR, gdzie zostały uznane za bardzo przydatne.
Brytyjskim odpowiednikiem DUKW był Terrapin, pojazd 4-osiowy z napędem na wszystkie koła, a w wodzie dwiema śrubami. Terrapin ważył 6909 kg, a z pełnym ładunkiem 12 015 kg. Napęd: 2 silniki V-8 Forda o mocy 63,4 kW każdy. Prędkość maks. na lądzie 24 km/h, w wodzie 8 km/h. Zbudowano ich około 500 sztuk.
LCA, LCP, LCV, LCVP.
„Pudełko do butów udające motorówkę” – tak określali żołnierze oddziałów Marines podstawowy pojazd amfibijny do przewozu na plaże pierwszego rzutu piechoty. Brytyjskim kutrem o tym przeznaczeniu był Desantowy Kuter Szturmowy (ang.: "Landing Craft, Assault", w skrócie LCA). Przy wyporności 11–13,5 ton i długości 41,5 stóp (12,6 m) mogły one transportować 35 żołnierzy. W latach 1940–1944 powstało ich 2030. W Wielkiej Brytanii powstało też ok. 420 małych łodzi LCP(2) i LCP(S) ("Landing Craft Personnel") o wyporności do 5,5 ton.
Jeszcze przed wojną podjęto w USA prace nad zaprojektowaniem kutrów, które dałyby się podwiesić pod żurawikami szalupowymi przenoszącego je statku, zabierać pluton wojska z wyposażeniem i uzbrojeniem i wysadzić te siły przy plaży. Zaprojektowano je na bazie cywilnych łodzi produkowanych przez firmę Higgins, stąd znane były powszechnie jako „łodzie Higginsa” (Higgins Boats). Początkowo amerykańscy Marines zamówili model 32-stopowy (9,7 metra), zabierający 24 żołnierzy. Został on jednak wyparty przez powiększoną wersję 36-stopową, zamówioną przez Brytyjczyków w 1940 roku, oznaczoną LCP(L) ("Landing Craft Personnel (Large)" – kuter desantowy dla personelu (duży)), których zbudowano w USA 2140. Jednostka o drewnianej konstrukcji miała długość 11,2 m i wyporność pełną 8 ton. Kuter ten mógł przewozić 36 żołnierzy lub do ok. 4 ton ładunku, ale wyładunek był utrudniony z powodu konieczności wyskakiwania przez burty lub dziób. Rozwinięciem był LCP(R) wyposażony w rampę dziobową, ułatwiającą wysiadanie, których zbudowano 2572. Dalszym rozwinięciem był LCV ("Landing Craft Vehicle" – kuter desantowy dla pojazdów), z dużą opancerzoną rampą, mogący przewozić lekkie pojazdy, których zbudowano 2366. Ostatecznym i najpowszechniej używanym wzorem kutra desantowego Higginsa był lekko opancerzony LCVP ("Landing Craft Vehicle, Personnel" – kuter desantowy dla pojazdów i personelu). Podczas wojny powstało ich aż 22 942.
Barki te miały wiele wad, a wśród nich ciasnotę, przelewanie się wody przez niską burtę, przecieki rampy wyładowczej i słabą widoczność ze stanowiska sternika, lecz mimo to były powszechnie używane. LCVP przy wyporności w stanie lekkim 8 ton i długości 11 m mogła zabrać 36 żołnierzy lub pojazd lub działo o masie do ok. 3 ton. Używane silniki benzynowe o łącznej mocy 220–450 KM pozwalały na rozwinięcie szybkości 8 w. Uzbrojenie stanowiły 2 karabiny maszynowe Browning M1918 A2 kal. 7,62 mm i (w wersji wsparcia desantu LCA/HR) 4 wyrzutnie Hedgehog po 6 granatów w każdej.
LCM(1) – LCM(7).
„Stalowy ponton z parapetami” – tak zachwalali swe dzieło brytyjscy konstruktorzy prototypu Barki Desantowej dla Sprzętu Zmechanizowanego (ang.: "Landing Craft, Mechanized", w skrócie LCM) powstałego jeszcze w 1929 roku. Miał 12,8 m długości, rozwijał prędkość 5 węzłów i mógł dostarczyć do miejsca lądowania jeden lekki, 12-tonowy czołg. W roku 1940 firma Thornycroft dostarczyła seryjny model LCM(1), nieco dłuższy (14,8 m), o wyporności 36 ton, nieco szybszy (7 węzłów) i zdolny do przewiezienia czołgu 15-tonowego lub 100 żołnierzy. Próby w morzu nie były ukończone do czasu ewakuacji Dunkierki, ale awansem zamówiono 12 sztuk. W rezultacie zbudowano ich do 1944 roku w Wielkiej Brytanii około 600.
Tymczasem amerykańska Piechota Morska (Marines) miała swoje plany, bowiem chodziło o możność wpływania w płytkie i wąskie ujścia rzek na obszarze Pacyfiku. Barka LCM(3) została skonstruowana przez Higginsa na bazie powiększonej konstrukcji LCVP. Jej długość wynosiła 15,2 m, a wyporność 23 t w stanie pustym i 52 tony pełna. Na barkę LCM(3) można było załadować czołg o masie 26,8 ton lub inny pojazd wojskowy, albo 60 żołnierzy. W latach 1942–1945 zbudowano ich ponad 8631. Była to najcięższa jednostka, jaka mogła być wodowana z większych okrętów za pomocą żurawików.
Wersja LCM(6) różniła się przedłużeniem o 1,83 m na śródokręciu dla zwiększenia ładowności i przewożenia czołgów 30-tonowych klasy M4 Sherman. Zbudowano ich w USA 2513. Wersje LCM(4), (5) i (7) były brytyjskie. Ostatnia odmiana brytyjska – LCM(7) – miała wyporność 63 tony, długość 18,4 m i mogła przewozić czołg 40-tonowy (zbudowano ich 150 sztuk w latach 1943–1944).
Sherman DD.
Od roku 1941 Brytyjczycy myśleli o wyprodukowaniu czołgu pływającego, który mógłby być niezwykle pomocny przy operacjach inwazyjnych. Próby prowadzone z czołgami Tetrarch i Valentine nie wypadły zadowalająco, postanowiono więc wykorzystać projekt, który zakładał użycie amerykańskich czołgów średnich Sherman. W ten sposób powstał czołg DD (ang.: "Duplex Drive"), w którym po uszczelnieniu dolnych partii kadłuba, dodaniu śruby napędowej i steru, wprowadzono otaczający kadłub i wieżę gumowy ekran wysokości 97 cm stawiany przez załogę w czasie około 15 minut. Osiągi czołgów DD Sherman nie były nadzwyczajne i bardzo zależne od stanu morza – z 32 czołgów wysłanych zbyt daleko od brzegu na plażę Omaha 28 zatonęło wraz z załogami. Jednak ich użycie podczas Operacji Overlord zaskoczyło Niemców, którzy sami nie mogli pochwalić się podobnym osiągnięciem i nie spodziewali się czołgów w pierwszej fali desantu na plażach Normandii.
Ogółem zbudowano 560 sztuk, przy czym produkcji zaniechano po opanowaniu Holandii, kiedy przestały być potrzebne do pokonywania rozlewisk Skaldy i innych większych przeszkód wodnych. W sumie czołgi te okazały się niezbyt przydatne w walce – bardziej liczył się efekt psychologiczny w chwili, gdy na bronionej przez piechotę z jej lekkim uzbrojeniem plaży pojawiały się czołgi.
M29C Weasel.
Najmniejszym pojazdem amfibijnym używanym przez Aliantów w czasie wojny był lekki gąsienicowy transporter pływający M29C "Weasel" ("łasica"), o masie 2195 kg (z pełnym obciążeniem 2740 kg), który używano głównie do transportu rannych i zaopatrzenia piechoty. Ze względu na niewielki nacisk na podłoże używano go także do pokonywania pól minowych. W czasie wojny zbudowano ich około 8 tysięcy. Oryginalnie "Łasice" były zaprojektowane jako pojazdy do działań na śniegu i w pierwotnej wersji M29 nie były one pływające. Osiągi: silnik benzynowy Studebaker Mod. 16-170 o mocy 56 kW pozwalał na rozwijanie prędkości 60 km/h na szosie i 6,5 km/h w wodzie. Załoga 3 ludzi.
Okręty desantowe.
LSH i AGC.
Brytyjskie okręty LSH (ang.: "Landing Ship, Headquarters") oraz amerykańskie AGC (ang.: "Amphibious Force Flagship") to okręty dowodzenia w licznych operacjach desantowych na Pacyfiku i w Europie. Były to zazwyczaj przebudowane frachtowce lub liniowce pasażerskie odpowiednio wyposażone (zwłaszcza w aparaturę łączności) i uzbrojone (silna artyleria przeciwlotnicza). Stanowiły one niezbędny element operacji desantowych. Z reguły w operacji takiej brały udział co najmniej dwa LSH/AP, bowiem nieprzyjaciel szybko zorientował się w znaczeniu tych jednostek i atakował je w pierwszej kolejności. Przykładem okrętu AP był USS „Ancon”, statek pasażerski zaadaptowany wstępnie jako transportowiec dla wojska, a następnie jako okręt dowodzenia. W tej roli brał udział w operacji lądowania na Sycylii, Salerno, w Normandii i na Okinawie; brał też udział (jako jedna z jednostek towarzyszących) w akcie podpisania aktu kapitulacji Japonii w Zatoce Tokijskiej.
APD.
Szybkie okręty transportowe przebudowane ze starych niszczycieli „flush deck” lub nowych niszczycieli eskortowych. Używane tylko na Pacyfiku.
LSI(L/M)/AP-APD.
Duże okręty desantowe piechoty (ang.: "Landing Ship, Infantry (Large)", w skrócie "LSI(L))", pod koniec wojny i w okresie powojennym oznaczane jako transportowce uderzeniowe (ang.: "Attack Transport", w skrócie AP), miały za zadanie dostarczyć do miejsca lądowania wojska desantowe i służące do lądowania pojazdy amfibijne. W 1941 roku zaadaptowano do tego celu trzy statki pasażerskie Linii Blue Funnel/Glen/Shire – „Glenearn”, „Glengyle” i „Glenroy” – zdolne do przewozu do 1300 żołnierzy oraz 12 barek desantowych LCA (patrz wyżej) i 2 większych LCM (patrz wyżej). Jednostki te charakteryzowały się bardzo silnym uzbrojeniem przeciwlotniczym.
Okręty typu "AP" to jednostki budowane jako desantowce. Miały 11 500 t wyporności (w serii generałów) lub 12 700 t wyporności (w serii admirałów). Osiągały prędkość 18 węzłów, a ich zasięg wynosił 22 tysiące km.
Średnie okręty desantowe piechoty (ang.: "Landing Ship, Medium", w skrócie "LSI(M)") – przebudowane ze średniej wielkości statków pasażerskich i frachtowców – w większości belgijskich i holenderskich, które po inwazji niemieckiej schroniły się w portach brytyjskich – przeznaczone były do operacji desantowych na małą skalę, jako że zabierały do 600 ludzi (załoga własna, załogi 6 pojazdów amfibijnych LCA, piechota). Takie jednostki brały udział w rajdzie na Dieppe. Z kolei amerykańskie szybkie transportowce (ang.: "High-Speed Transport", w skrócie "APD"), czyli przebudowane stare, czterokominowe niszczyciele, zabierały do 150 żołnierzy i 4 pojazdy amfibijne, cztery haubice 75 mm i 255 m³ zaopatrzenia. Uczestniczyły głównie w wojnie na Pacyfiku, gdzie – dzięki silnemu uzbrojeniu – były mniej zależne (niż inne jednostki desantowe) od okrętów osłony.
LST.
Okręty desantowe do przewozu czołgów (ang.: "Landing Ship, Tank", w skrócie LST) były budowane w wielu typach i odmianach, z których wymienić należy brytyjskie typu "Maracaibo" i "Boxer" oraz odmiany "Mk 1-3", a także amerykańskie "LST(2)".
W roku 1940, w związku z ewakuacją wojsk brytyjskich spod Dunkierki, Winston Churchill zażądał od stoczni budowy jednostek, które będą w stanie przewieźć broń i pojazdy „poprzez plaże w miejsce gdziekolwiek na świecie”. Tymczasem konstruktorzy natrafili na trudności techniczne, związane ze zbudowaniem jednostki dużej, oceanicznej, ale jednocześnie płaskodennej i z rampą wyładowczą odpowiednio długą, by pojazdy mogły schodzić prosto na brzeg. W pierwszej chwili zwrócili uwagę na trzy tankowce, zbudowane w latach 1936–1937 specjalnie dla płytkich wód Jeziora Maracaibo w Wenezueli, a więc o zanurzeniu zaledwie 3 m. Podczas prac rekonstrukcyjnych okazało się, że okręt typu "Maracaibo" może zabrać pod pokład 2 LMC (patrz wyżej) lub 20 25-tonowych czołgów i 207 ludzi. Na dziobie umieszczono dwuskrzydłowe wrota, z których wysuwano dwuczęściową rampę o łącznej długości 38 m. Słabym punktem była mała (10 w.) prędkość, przez co "Maracaibo" nigdy nie wyszły poza fazę prób.
Znacznie lepsze okazały się jednostki projektu "Boxer" rozwijające prędkość 17 węzłów i zabierające pod i na pokład 20 średnich lub 13 ciężkich czołgów, bądź 27 ciężarówek z ładunkiem i 193 żołnierzy. Cztery anteny radiowe zapewniały doskonałą łączność i możliwość naprowadzania samolotów na cele, z którego to powodu w 1943 roku przekwalifikowano je do typu LSF (ang.: "Landing Ship Fighter-direction").
Następnym i najbardziej udanym typem był "LST(2)" produkowany w USA, ale według brytyjskiego projektu. Do końca wojny zbudowano 1077 takich jednostek: wyporność całkowita 2160 t, długość 100 m, szerokość 15,2 m, zanurzenie 0,9/2,9 m. Dwa silniki diesla po 670 kW pozwalały rozwinąć maksymalną prędkość 10,4 w. (co tym razem nikomu już nie przeszkadzało, zmieniła się bowiem cała koncepcja operacji desantowych – nie chodziło już o szybkie wyrzucenie na ląd niewielkiego desantu, a o potężne, wspierane ogniem z morza i osłoną z powietrza akcje morsko-desantowe, gdzie szybkość jednostek dowożących piechotę na plaże nie była już tak istotna). Pojemność: 2 LCI lub 18 średnich czołgów, względnie 27 ciężarówek i 163 żołnierzy. Dalszym rozwinięciem był brytyjsko-kanadyjski "LST(3)", szybszy od poprzednika o 3 węzły, ładowniejszy (5 LCA lub 15 ciężkich / 27 średnich czołgów, bądź 14 ciężarówek i 168 żołnierzy). Zbudowano ich 80 sztuk, ale do służby weszły już po wojnie.
LSD.
Okręty desantowe – doki (ang.: "Landing Ship, Dock", w skrócie LSD) powstały z brytyjskiego zamówienia w ramach programu Lend-Lease. Umowa opiewała na 7 jednostek, ale Amerykanie zbudowali 27, nadwyżkę zachowując dla siebie. Pomysł wziął się stąd, że pierwsze LCT (patrz poniżej) miały trudności na wysokiej fali i należało je w jakiś sposób przetransportować w pobliże miejsca desantu. Amerykanie wykorzystali standardowe doki pływające, do których dobudowali dziób i nadbudówki. Były to jednostki o małej dzielności morskiej, ale funkcjonowały względnie dobrze, szczególnie po obniżeniu środka ciężkości. Typowy LSD posiadał 4270 (z pełnym obciążeniem 7950) t wyporności, miał 139,5 m długości, 22 m szerokości i 5,3 m zanurzenia. Maksymalną prędkość 17,5 w. zapewniały dwie turbiny o mocy 8203 kW. Ładowność: 2-3 LCT wraz z obsługą i 663 żołnierzy. Załoga własna liczyła 254 marynarzy i oficerów.
Pojazdy drugiego rzutu i wsparcia.
LCT(1) – LCT(4).
Wśród środków desantowych drugiego rzutu na szczególną uwagę zasługują barki do przewozu czołgów i innych pojazdów (ang. "Landing Craft, Tank"). Pierwsze modele LCT niewiele różniły się między sobą. Pomysł zrodził się jeszcze przed wojną, ale prawdziwym impulsem do działania stała się nauczka odebrana przez Brytyjczyków pod Dunkierką, kiedy to na francuskich plażach zostały dziesiątki brytyjskich czołgów bardzo potrzebnych w kraju. Churchill polecił natychmiastowe opracowanie jednostki, która będzie w stanie wysadzić na (lub zabrać z) plaży trzy 40-tonowe czołgi. W ten sposób powstała brytyjska barka desantowa LCT(1), która w niewiele zmienionym kształcie przetrwała niemal do naszych czasów. Miejsce dla czołgów było otoczone z dołu i z obu boków zbiornikami paliwa, wyposażenia i uzbrojenia. Od góry czołgi nie były niczym osłonięte, co z czasem naprawiono rozciągając brezentowy dach. Przednia brama-rampa, nie była wodoszczelna, więc zabezpieczono ją drugą parą wodoszczelnych drzwi.
Napęd LCT(1) zapewniały dwa silniki benzynowe Hall-Scott, zapewniając prędkość 10 węzłów. Wyporność wynosiła 372 tony, długość 46,3 m, wyprodukowano ich 30. Podobną serią była LCT(2), po czym powstały powiększone LCT(3) i LCT(4), o wyporności sięgającej 640 ton i długości 57–58,5 m. Barki budowano na lądzie (w fabrykach samochodów lub wagonów) w czterech (a następnie pięciu) sekcjach, które dostarczano do składania w stoczniach. LCT(4) były zdolne do przetransportowania 6 ciężkich lub 9 średnich 30-tonowych czołgów. Zanurzenie wczesnych brytyjskich LCD sięgało od 1,3 do 1,6 metra. Uzbrojenie LCT(4) stanowiły 2 20-mm działka przeciwlotnicze Oerlikon.
LCT(5) – LCT(8).
Dalszy rozwój barek desantowych do przewozu czołgów musi być omówiony osobno, bowiem z biegiem wojny zmieniła się koncepcja LCT. Przede wszystkim miała to być jednostka na tyle płaskodenna i szeroka, by mogła dopływać bezpośrednio do samej plaży. Po drugie, poprzez zastosowanie drugich wrót na rufie, jednostka mogła stać się (jako niby-pirs) elementem tymczasowego portu. Po trzecie wreszcie, poprzez obniżenie jednej z burt i utworzeniu w tym miejscu rampy załadowczo-rozładowczej, zwiększały się możliwości operacyjne w takim prowizorycznym porcie.
Skonstruowany na zamówienie brytyjskie amerykański LCT(5) o długości 34,8 mm, wyporności 283 t i bez bramy rufowej był zdolny do przewozu 4 czołgów średnich lub 3 ciężkich; powstało ich 500 sztuk. Nieco powiększony LCT(6) natomiast posiadał tylną rampę, umożliwiającą przejazd przezeń czołgów z okrętu LST; zbudowano ich 965. Oba typy jednostek były mniejsze, niż poprzednie, co wiązało się z tym, że mogły być transportowane na górnym pokładzie okrętu desantowego LST i zrzucane na wodę przed załadowaniem na nie personelu i techniki wojskowej. Lądowały one bezpośrednio na plaży, co nie było bez znaczenia podczas lądowania w Normandii. LCT(7) było początkowym oznaczeniem szybszego okrętu desantowego zdolnego do pełnomorskich podróży, oznaczonego ostatecznie LSM ("Landing Ship Medium" – okręt desantowy średni), o wyporności 520–1095 ton, długości 62 m i zdolności do przewozu 3 czołgów ciężkich lub 5 średnich. LCT(8) był powiększonym brytyjskim projektem (810 ton), lecz nie weszły do służby operacyjnej przed końcem wojny. Do końca wojny zbudowano ponad 4000 LCT wszystkich typów.
LCI(L) i LCI(S).
W 1942 roku pojawiły się – niemal równolegle – dwa typy jednostek amfibijnych. Były to Duża Barka Desantowa Piechoty (ang.: "Landing Craft, Infantry (Large)", w skrócie LCI(L)) i Mała Barka Desantowa Piechoty (ang.: "Landing Craft, Infantry (Small)", w skrócie LCI(S)). Pod względem liczby przewożonych żołnierzy różniły się nieznacznie: LCI(L) mógł ich zabrać 210, LCI(S) 200. Rzeczywista natomiast różnica polegała na konstrukcji dna w części dziobowej, które w wersji „małej” zbudowano całkowicie ze wzmocnionej stali tak, by barka mogła docierać jak najbliżej plaży (w wersji dużej nadal była to konstrukcja drewniana obita blachą stalową).
Drugą istotną różnicę stanowił system dostarczania piechoty na plażę: w wersji „małej” przez dziobową bramę, w wersji „dużej” przez dwie lub cztery kładki opuszczane po obu stronach dziobu. Brytyjczycy zamówili ponadto przedziały ładunkowe dla 12 rowerów. Uzbrojenie obu typów jednostek było podobne i składało się z 5-6 kaemów przeciwlotniczych. Rozwijana prędkość – jak na jednostki desantowe – była dość duża – od 14 do 15 węzłów.
LCF i LCS.
Nie wszystkie jednostki desantowe służyły do dostarczania w miejsca desantu ludzi i uzbrojenia. Były i takie, które spełniały rolę przybrzeżnych okrętów wojennych. Należały do nich przede wszystkim Barki Desantowe Przeciwlotnicze (ang.: "Landing Craft, Flak", w skrócie LCF) i Barki Desantowe Wsparcia (ang.: "Landing Craft, Support", w skrócie LCS), które mogły operować bardzo blisko brzegu udzielając bezpośredniej pomocy walczącym na plażach żołnierzom. Takie wsparcie skutecznie wypełniało lukę pomiędzy idącą w głąb lądu nawałą ogniową z okrętów a pierwszą linią posuwających się w głąb plaży piechurów.
Generalnie LCF i LCS były odpowiednio przebudowanymi jednostkami kilku typów LCT, z tym, że nad ładownią do przewozu czołgów zbudowano dodatkowy pokład, a bramę dziobową zaślepiono. Uzbrojenie było różne, czasami w zależne od inwencji dowódcy flotylli inwazyjnej lub nawet samych załóg. Różnica polegała na tym, że LCF zapewniały (głównie) wsparcie przeciwlotnicze, zaś LCS działały przeciwko celom naziemnym i nawodnym dysponując – prócz broni maszynowej – działami kalibru 75, a nawet 120 mm.
LCG i LCT(R).
Amfibijne pojazdy wsparcia uzupełniały jeszcze dwa typy jednostek: Barka Desantowa Artyleryjska (ang.: "Landing Craft, Gun", w skrócie "LCG") oraz Barka Desantowa Rakietowa (ang.: "Landing Craft, Tank (Rocket)", w skrócie "LCT(R)"). Budowano je na tych samych kadłubach co "LCF", z tym, że uzbrojenie przeciwlotnicze zamieniano na dość silne artyleryjskie (np. działa 120 mm ze starych niszczycieli) lub wyrzutnie niekierowanych pocisków rakietowych. LCT(R) mógł zmieścić w dwóch wyrzutniach burtowych tysiąc rakiet, wystrzeliwanych w 24 salwach. Pole rażenia jednej salwy wynosiło 685 × 145 m, jej masa wynosiła 1,7 tony, a zasięg 3,2 km. Wyrzutnie rakietowe nie były przeładowywane w czasie akcji na nowo (trwałoby to zbyt długo), więc po wystrzeleniu ostatniej salwy barka zaczynała działaś jako prom pomiędzy okrętami desantowymi a barkami desantowymi. W czasie wojny zbudowano 23 takie okręty na Pacyfiku i 10 w Europie.
Podsumowanie.
Z powyższych opisów wynika, że chociaż nad pojazdami desantowymi pracowano w przyszłych krajach alianckich na długo przed wybuchem II wojny światowej, to dopiero straty, jakich doznali Brytyjczycy na plażach Dunkierki, przyczynił się do gwałtownego wzrostu zainteresowania tego typu jednostkami i złożenia licznych zamówień w USA w ramach umowy Lend-Lease. To z kolei – wraz ze wzrastającą świadomością zbliżającego się wybuchu wojny z Japonią – kazało Amerykanom myśleć o zapewnieniu sobie właściwych środków bojowych dla opanowania wyspiarskich terytoriów, gdyby znalazły się one w rękach wroga. W rzeczywistości, nim doszło do ataku na Pearl Harbor 7 grudnia 1941 roku, amerykańscy konstruktorzy posiadali już niebagatelne doświadczenie w budowie podstawowych typów okrętów, pojazdów i barek desantowych. W sumie zbudowano kilkadziesiąt tysięcy okrętów i barek wszelkiego typu, przy czym co najmniej kilka tysięcy (często wraz z załogami) stracono. Najmniejsze pojazdy – takie jak "Weasel" – obsługiwało zaledwie 3 ludzi, większe barki 4-5, jednostki wsparcia nawet do 50, zaś okręty desantowe od 100 do ponad 300 ludzi. Byli oni członkami US Navy i Home Fleet, ale traktowano ich jak marynarzy drugiej kategorii, choć narażali swe życie na równi z piechurami atakujących plaże oddziałów. Według różnych danych w czasie wojny poległo lub zostało rannych od 40 do 48 tysięcy spośród nich.
Uwaga:
w terminologii anglojęzycznej przyjęto terminy „pojazd lądujący” (ang.: "landing craft") oraz „pojazd amfibijny” (ang.: "amphibious craft"), co w języku polskim nie odzwierciedla rzeczywistego przeznaczenia jednostek. Sprzeciw budzi przede wszystkim określenie „amfibijny”, bowiem jedynie trzy pojazdy – DUKW, „amtrac” i „Weasel” – były pojazdami ziemno-wodnymi. W polskiej terminologii jednostkom tym odpowiada określenie „barka” lub „kuter”, aczkolwiek kilka jednostek typu LCI(L), które służyły w polskiej Marynarce Wojennej po wojnie (zob. polskie okręty desantowe), było klasyfikowanych jako okręty desantowe.
Udział w wojnie.
Alianckie jednostki desantowe były obecne wszędzie tam, gdzie pojawiały się przeszkody wodne, bez pokonania których osiągnięcie przewagi nad wrogiem nie byłoby możliwe. Na froncie zachodnim pierwsze ich zastosowanie (a zarazem próba generalna) na większą skalę miało miejsce 19 sierpnia 1942 roku podczas rajdu na Dieppe, gdzie do wysadzenia desantu użyto 9 LCI i 10 LCT, nie licząc 179 innych (cywilnych) barek i łodzi. W tym samym czasie (7 sierpnia) Amerykanie zapoczątkowali ofensywę na Pacyfiku wysadzając – pomyślnie – desant na wyspie Guadalcanal. Odtąd, aż do ostatniego desantu (dokonanego już po kapitulacji, a więc przy braku oporu przeciwnika) na Wyspach Japońskich, wszystkie operacje militarne tego teatru działań rozpoczynały się lądowaniem jednostek desantowych. Podobnie (Operacja Torch) rozpoczęły się działania wojsk amerykańskich w Afryce północnej, na Sycylii, we Włoszech i południowej Francji, a nawet na dalekim Madagaskarze.
Największą jednak operacją desantową wszech czasów była Operacja Overlord, kiedy to na plaże Normandii skierowano 224 jednostki transportowe i 4012 jednostek desantowych wszystkich typów. Tej wielkiej armadzie lądującej wsparcia udzielała flota w składzie: 6 pancerników, 2 monitory, 22 krążowniki, 93 niszczyciele oraz ponad 950 mniejszych jednostek.
Mało znane jest wykorzystanie jednostek desantowych podczas walk lądowych na kontynencie europejskim, w tym zwłaszcza w Holandii (np. desant na wyspie Walcheren u ujścia Skaldy) i w basenie Morza Egejskiego, gdzie odbierano Niemcom poszczególne wyspy i wysadzano desanty w Grecji (pod Koryntem i Patras).
Wielka armada pojazdów amfibijnych, jaka powstała w latach 1942-1945, nie spełniała warunków żadnych przepisów budownictwa okrętowego sprzed wojny. Te jednostki nie miały być bezpieczne i wygodne – miały dostarczyć wojsko i uzbrojenie do miejsc wybranego lądowania, zapewnić temuż wojsku niezbędne zaopatrzenie i wsparcie – zarówno logistyczne, jak i zbrojne. Zgodnie ze słowami gen. Thomasa Holcomba „Ta pstra (ang. motley) armada nie mogła wygrać i nie wygrała wojny, ale wojna bez niej wygrana być nie mogła”.

</doc>
<doc id="619625" url="https://pl.wikipedia.org/wiki?curid=619625" title="Henryk Ligięza">
Henryk Ligięza

Henryk Ligięza (ur. 22 marca 1912 w Krakowie, zm. 25 września 1973 w Warszawie) – polski prawnik, prokurator wojskowy, podpułkownik. Członek Armii Krajowej, ps. Michał. Członek PPR, następnie PZPR.
Życiorys.
Był synem Walerego Stefana i Michaliny Stefan z d. Jurkiewicz. Absolwent Wydziału Prawa Uniwersytetu Warszawskiego (1936).
Sekretarz administracyjny i referendarz kontraktowy w Ministerstwie Skarbu w latach 1935–1938. Następnie referent egzekucyjny 22. Urzędu Skarbowego w Warszawie do 1940. Od 1940 do marca 1942 kierownik działu egzekucyjnego 9. Urzędu Skarbowego w Warszawie (poborca podatkowy w getcie warszawskim). Referent i zastępca naczelnika wydziału szkolenia Państwowego Zakładu Ubezpieczeń Wzajemnych w Warszawie.
Uczestniczył w powstaniu warszawskim, w Obwodzie Żywiciel, od 3 sierpnia do 30 września 1944. Więziony w stalagu XIA Altengrabow do 3 kwietnia 1945. Komendant obozu w Gocie do 24 lipca 1945.
Po powrocie do Polski pracował jako referent Państwowego Zakładu Ubezpieczeń Wzajemnych w Krakowie (wrzesień-październik 1945), I sekretarz Komitetu Dzielnicowego Polskiej Partii Robotniczej w Krakowie (od 22 października 1945 do 14 lutego 1946) i II sekretarz Komitetu Miejskiego PPR w Krakowie (od 15 lutego do 30 sierpnia 1946).
Powołany do ludowego Wojska Polskiego 4 grudnia 1946. Pełnił kolejno funkcje:
Od 1950 w Naczelnej Prokuraturze Wojskowej jako:
W 1952 był oskarżycielem w procesie sprawców zabójstwa Stefana Martyki przed WSR w Warszawie. Był także oskarżycielem w procesie przeciwko księdzu Władysławowi Gurgaczowi, który po procesie pokazowym został skazany na karę śmierci. Wyrok wykonano 14 września 1949 roku. Został zwolniony dyscyplinarnie z wojska 29 kwietnia 1955. Wydalony również z partii. Komisja Mazura w swoim sprawozdaniu z 1957 obciążyła Henryka Ligięzę odpowiedzialnością za wiele czynów związanych z nadużyciem władzy.
Po zwolnieniu pracował w latach 1955–1959 w Biurze Zbytu Łożysk Tocznych w Warszawie na stanowisku zastępcy kierownika działu. Następnie radca prawny Zakładów Naprawczych Taboru Kolejowego w Warszawie (1959) oraz arbiter i kierownik zespołu w Głównej Komisji Arbitrażowej (od 1959).
Zmarł 25 września 1973 w Warszawie. Został pochowany na Cmentarzu Wojskowym na Powązkach w Warszawie (kwatera CII28-6-3).

</doc>
<doc id="619629" url="https://pl.wikipedia.org/wiki?curid=619629" title="Hussain Ghuloum Abbas">
Hussain Ghuloum Abbas

Hussain Ghuloum Abbas (ur. 24 września 1969) – emiracki piłkarz grający na pozycji obrońcy. Całą swoją karierę piłkarską spędził w klubie Nadi asz-Szarika. Był uczestnikiem mistrzostw świata 1990. W barwach narodowej reprezentacji rozegrał 31 meczów, w których strzelił 2 bramki.

</doc>
<doc id="619630" url="https://pl.wikipedia.org/wiki?curid=619630" title="Majed Abdullah">
Majed Abdullah



</doc>
<doc id="619632" url="https://pl.wikipedia.org/wiki?curid=619632" title="Strahd von Zarovich">
Strahd von Zarovich

Hrabia Strahd von Zarovich jest fikcyjną postacią, która pierwotnie pojawiła się jako główny przeciwnik graczy w bardzo popularnej przygodzie do Advanced Dungeons and Dragons "I6: Ravenloft". Później postać ta wraz ze swoim światem była rozwijana kolejnymi modułami, powieściami oraz całym settingiem o nazwie Ravenloft.
Życiorys.
Będąc człowiekiem szlachetnie urodzonym Strahd spędził większość swego życia starając się czynić dobro i postępować zgodnie z prawem, był także wojownikiem i dowódcą różnych armii. Lata spędzone na tej działalności odcisnęły jednak na nim swój ślad i gdy osiągnął wiek średni zrozumiał, iż w zasadzie zmarnował swe życie i swą młodość. W owym ponurym nastroju wyruszył na podbój krainy zwanej Barovią, podbił ją i przyjął tytuł tamtejszego lorda oraz zamieszkał na istniejącym tam już zamku znanym jako Ravenloft. Z owej bezpiecznej i zapewniającej władzę pozycji posłał po swego brata Sergeia. Jakiś czas po przybyciu jego brata Strahd zakochał się w młodej Baroviańskiej kobiecie, Tatyanie, ta jednak odrzuciła jego zaloty, gdyż pałała miłością do młodszego Sergeia. Przepełniony zazdrością i nienawiścią do brata Strahd postanowił magicznie wykraść młodość Sergeia i w ten sposób zdobyć dla siebie miłość Tatyany. Wypełniając "pakt ze śmiercią - pakt krwi" (ang. "a pact with death - pact of blood") zamordował swego brata rankiem w dniu, w którym młoda para miała się pobrać. Następnie ścigał Tatyanę po zamku aż do momentu, w którym rzuciła się ona z murów Ravenloft. Sam Strahd został zastrzelony przez straż twierdzy. Nie umarł jednak, lecz stał się wampirem i zarazem władcą Barovii.
Historia rozwoju.
Sama przygoda toczy się wieki po owych tragicznych wydarzeniach, zaś w jej centrum znajduje się Ireena Kolyana, młoda Baroviańska kobieta oraz gracze, którzy starają się ją ocalić przed straszliwym losem, który spotkał inne kobiety od "diabła Strahda" (ang. "the devil Strahd"). Miejscem przygody nie jest tylko i wyłącznie zamek Ravenloft ale także pobliska wioska Barovia oraz cygański obóz nad którym władzę sprawuje Madame Eva, która jest w swego rodzaju sojuszu z wampirem. W czasie trwania przygody gracze mają szansę poznać historię Strahda i zrozumieć, że Ireena jest reinkarnacją Tatyany. Strahd von Zarovich jest uważany za pierwszego naprawdę dobrze opracowanego przeciwnika, który pojawił się w systemie AD&amp;D, potrafiącego w pełni zmieniać wydarzenia by te toczyły się po jego myśli.
Duża popularność "Ravenloft" sprawiła, iż został wydany sequel, I10: "Ravenloft II: The House on Gryphon Hill" (Tracey i Laura Hickman, TSR, 1985), kolejny raz stawiający Strahda von Zarovicha w roli głównego przeciwnika graczy. Mająca miejsce w cichym, nadbrzeżnym mieście Mordentshire przygoda opisuje konfrontację graczy z "dwoma" Strahdami - tym samym potwornym wampirem z "Ravenloft" (teraz opisywanym jako Kreatura) oraz jego bardzo ludzkim odpowiednikiem, znanym jako Alchemik.
Znacznie bardziej ambitna niż oryginał przygoda w "Ravenloft II" skupia się na próbie zrozumienia przez graczy prawdziwej natury wampirycznego zagrożenia dotykającego Mordentshire oraz na odkryciu przez nich sekretnej tożsamości Kreatury i zniszczenia jej. W przygodzie nie dodano nic do natury ani historii Strahda von Zarovicha, pojawiły się jednak po raz pierwszy niektóre mniej znaczące postacie ze świata Ravenloft (między innymi licz Azalin Rex).
Nie trudno zauważyć, iż obie przygody Ravenloft połączone razem tworzą wyraźną analogię do klasycznej powieści Brama Stokera - "Drakula". "Ravenloft" ma miejsce w górzystej krainie zamieszkanej przez przesądnych chłopów i cyganów a tłem wydarzeń jest zamieszkany przez wampira gotycki zamek. Jest to "lustrzane odbicie" początkowych rozdziałów powieści Stokera, w których akcja ma miejsce w Transylwanii. Podobnie, "Ravenloft II" jest inspirowany "Drakulą", w którym akcja przenosi się do Anglii - kopiuje nawet ważniejsze detale sielankowego Whitby.
Mimo że "Ravenloft II" nie zdobył tak dużej popularności jak oryginał, fenomen "Ravenloft" spowodował, że TSR postanowiło umieścić postać Strahda von Zarovicha w centrum ich nowej serii produktów wydanych w 1990 roku - "Ravenloft: Realm of Terror" - całego settingu opartego na temacie gotyckiego horroru znanego z "Ravenloft".
W tym nowym settingu Strahd jest pierwszym i najlepiej znanym z mrocznych władców (ang. "darklords") świata Ravenloft. Jest potężnym wampirem (mówiąc językiem mechaniki "Dungeons &amp; Dragons" oznacza to, iż jest Starożytnym Wampirem mającym 400-499 lat). Jest także mistrzem-nekromantą, doskonałym wojownikiem i niekwestionowanym władcą swej domeny (ang. "domain"), Barovii.
Historia Strahda została przerobiona na potrzeby nowego settingu - stał się on mimowolnie wampirem, a była to konsekwencja "paktu" między nim a nieznaną istotą (Strahd utrzymuje, iż była to Śmierć, jednak jest to mało prawdopodobne). Obiecał on zabicie swego brata Sergeia a w nagrodę miał jeszcze raz otrzymać szansę na zdobycie narzeczonej swego brata, Tatyany. Strahd zamordował Sergeia w dniu jego ślubu i wyznał miłość Tatyanie ta jednak przepełniona żalem uciekła od niego i rzuciła się z balkonu zamku Ravenloft. Niedługo po tym Mgły Ravenloftu wciągnęły Strahda na Półplan Grozy (ang. "Demiplane of Dread").
Jego oficjalna "autobiografia" pojawiła się w dwóch powieściach P.N. Elroda - "I Strahd, Memories of a Vampire" oraz "I, Strahd, the War Against Azalin".
Strahd rządził swą domeną dłużej niż którykolwiek z innych mrocznych władców i jego wiedza dotycząca funkcjonowania świata Ravenloft nie ma sobie równych. Gdy tylko Strahd życzy sobie, by granice jego domeny się zamknęły, trujące mgły unoszą się i duszą każdego, który próbowałby przez nie przejść. Są tylko dwie możliwości by uniknąć owej trującej mgły: odporność na trucizny (magia nie pomaga w tym wypadku, jednak stworzenia posiadające naturalną odporność jak żywiołaki, konstrukty i nieumarli nie muszą się obawiać) lub zaprzestanie prób ucieczki. Także Vistanie znają sekret sporządzania antidotum, które sprawia, iż pijący je staje się odporny na próby zamknięcia granic. Owa mgła spowija także całkowicie wioskę Barovia.
Przekleństwem Strahda jest to, że mimo bycia absolutnym władcą Barovii (może on nawet wchodzić do dowolnego prywatnego domu nieproszony, gdyż posiada je wszystkie) co pokolenie spotyka kobietę, która wydaje się mu być reinkarnacją Tatyany. Zawsze próbuje ją posiąść, jednak scena jego potępienia powtarza się kolejny raz - i owa kobieta niechybnie ginie.
Strahd jest prawdopodobnie najtrudniejszym do pokonania z wszystkich mrocznych władców. Jego mistrzostwo w nekromancji pozwoliło mu stworzyć "super-zombie" - potrafiących widzieć rzeczy niewidzialne, regenerujących się jak trolle i których części ciała kontynuują walkę nawet po odcięciu. Strahd kontrolował niegdyś także dwóch innych mrocznych władców - licza Azalina Rexa oraz mrocznego rycerza Lorda Sotha. Obu udało się wyrwać spod jego kontroli, jednak to, iż potrafił kontrolować takie istoty mówi wiele o jego potędze.
Gdy powstawał setting Ravenloft, wydarzenia z "Ravenloft II" zostały przedstawione tak, że Strahd był obecny i zarazem ukryty pod postacią ludzkiego alchemika oraz nie umarł w finale modułu.

</doc>
<doc id="619633" url="https://pl.wikipedia.org/wiki?curid=619633" title="Berszada">
Berszada



</doc>
<doc id="619635" url="https://pl.wikipedia.org/wiki?curid=619635" title="Poczajew">
Poczajew



</doc>
<doc id="619640" url="https://pl.wikipedia.org/wiki?curid=619640" title="A*Teens">
A*Teens

A*Teens (stylizowany zapis: A★TEENS) - szwedzki zespół tworzący muzykę pop.
Historia.
Zespół A*Teens tworzyło czworo nastolatków pochodzących ze Sztokholmu: Dhani Lennevald, Amit Paul, Sara Lumholdt oraz Marie Serneholt. Razem rozpoczęli pracę nad projektem "ABBA Teens" w listopadzie 1998. Wybrali kilkanaście największych przebojów zespołu ABBA i przystąpili do nagrywania swoich wersji piosenek.
Pierwsza piosenka A*Teens - "Mamma Mia" - promowała ich debiutancką płytę "The Abba Generation", która zawierała 12 największych przebojów zespołu ABBA.
W 2001 muzycy wydali album "Teen Spirit" z premierowym materiałem oraz nagrali piosenkę "Heartbreak Lullaby" do kinowej komedii familijnej "Pamiętnik księżniczki" ("The Princess Diaries", 2001) z Julie Andrews i Anne Hathaway. Płyta pod koniec tego samego roku sprzedała się w nakładzie ponad 2 milionów egzemplarzy. Po krótkiej przerwie, w 2002 ukazał się kolejny album grupy - "Pop 'Til You Drop!".
W 2003 ukazał się kolejny album "New Arrival", zawierający utwory z poprzedniej płyty oraz kilka premierowych piosenek. Album promowała europejska trasa koncertowa. Niebawem na rynku ukazała się także składanka "Greatest Hits". W tym samym roku pojawiły się pierwsze pogłoski o kłopotach w zespole. We wrześniu 2004 Dhani Lennevald wydał solowy singel, a A*Teens jako zespół przestał nagrywać. Po rozpadzie zespołu największe sukcesy w karierze solowej odnosi Marie Serneholt.
W 2014 r. w internecie pojawiła się plotka o powrocie grupy. Członkowie zespołu byli widziani w Sztokholmie w restauracji wraz z osobą z wytwórni Stockholm Records. Na chwilę obecną nie wiadomo z jakiej okazji odbyło się to spotkanie, ale wielu fanów grupy już snuło domysły o powrocie zespołu. Cała czwórka miała zrobione wspólne zdjęcia, które krążyły w sieci.

</doc>
<doc id="619642" url="https://pl.wikipedia.org/wiki?curid=619642" title="Prywatne Muzeum Motoryzacji i Techniki w Otrębusach">
Prywatne Muzeum Motoryzacji i Techniki w Otrębusach

Prywatne Muzeum Motoryzacji i Techniki w Otrębusach – prywatne muzeum motoryzacji i techniki w Otrębusach koło Warszawy.
Historia.
Muzeum powstało w 1995, ale eksponaty zbierane były już wiele lat wcześniej, a ich remonty i rekonstrukcja zaczęły się w latach 80. XX wieku. Muzeum posiada około 300 zabytkowych pojazdów, jak również sporą kolekcję rekwizytów (mundury, radia, plakaty itd.), a także eksponaty związane z lotnictwem i militariami.
W związku ze szczupłością miejsca i liczbą eksponatów stłoczonych na małej powierzchni, najczęściej eksponaty muzeum można obejrzeć wypożyczone na imprezy plenerowe. Właścicielami muzeum są Joanna i Zbigniew Mikiciukowie, rodzice dziennikarza motoryzacyjnego Patryka Mikiciuka.
Eksponaty.
Inne.
Rekwizyty i inne, w tym Ciągówka Ursus, samochód wojskowy Kübelwagen – 3 szt., samolot TS-8 Bies

</doc>
<doc id="619644" url="https://pl.wikipedia.org/wiki?curid=619644" title="Bombardier CRJ-100">
Bombardier CRJ-100

CRJ-100 – mały odrzutowiec pasażerski produkowany przez konsorcjum Bombardier. Jego konstrukcja oparta jest o samolot Canadair Challenger. Użytkownikami są, między innymi: Comair, Mesa Airlines, Horizon Air, SkyWest, Pinnacle Airlines, Air Wisconsin (wszystkie z USA), Air Canada Jazz (Kanada), Air Nostrum (Hiszpania), Lufthansa (Niemcy), Air One (Włochy), Brit Air (Francja), Duo Airways (Wielka Brytania), Adria Airways (Słowenia), Air Sahara (Indie), J-AIR (Japonia), SA Express (Republika Południowej Afryki).
Prace projektowe rozpoczęły się w 1987 r., a pierwszy prototyp oblatano 10 maja 1991 r. Kokpit samolotu zawiera awionikę EFIS, wyposażoną w 6 ekranów wielofunkcyjnych.
CRJ-100 stanowi podstawę dla innych samolotów tworzących serię CRJ.

</doc>
<doc id="619645" url="https://pl.wikipedia.org/wiki?curid=619645" title="Danica Patrick">
Danica Patrick

Danica Patrick (ur. 25 marca 1982 w Beloit, w stanie Wisconsin) – amerykańska zawodniczka startująca w wyścigach samochodowych.
Początki.
Zaczynała od gokartów w 1992 roku i zdobyła tytuł Mistrza Kraju. W wieku 16 lat wyjechała do Wielkiej Brytanii, by móc rozwijać swoją karierę. Jej talent i poświęcenie zostały szybko dostrzeżone. Każdy chciał mieć w zespole kobietę-kierowcę, stąd posypały się propozycje współpracy. Zaczynała w Formule Ford i Formule Vauxhall. Została wicemistrzem Anglii w Formule Ford Festival.
W 2002 roku dostała propozycję pracy od Bobby'ego Rahala. Pod jego skrzydłami wzięła udział w mistrzostwach Barber Dodge Pro Series.
Rok 2003 to przenosiny do innego serialu o nazwie Toyota Atlantic Championship, gdzie wciąż reprezentowała barwy stajni Rahal Letterman Racing (do Rahala dołączył znany prezenter telewizyjny David Letterman). Danica pokazała lwi pazur, pojawiając się niemal zawsze w pierwszej trójce, a w 2004 roku zakończyła mistrzostwa na trzecim miejscu.
Startowała również w American Le Mans Series. W barwach zespołu Prodrive Ferrari zajęła 10. miejsce w Grand Prix Atlanty. Wzięła udział także w 24-godzinnym wyścigu na torze Daytona International Speedway.
IRL IndyCar Series.
W 2005 roku zadebiutowała w cyklu Indy Racing League, w dalszym ciągu reprezentując barwy Rahal Letterman Racing. W tym zespole startowała m.in. razem z Paulem Daną. W lutym 2006 roku, podczas treningu przed wyścigiem na torze Homestead Speedway, kierowca Vision Racing Ed Carpenter uderzył w betonową ścianę, odbił się i zsunął się w dół nachylonego zakrętu. Prawie wszystkim udało się minąć bolid Carpentera, ale Paul Dana uderzył w jego tył przy prędkości ponad 300 km/h. Obaj poszkodowani zostali odwiezieni śmigłowcami do Jackson Memorial Hospital w Miami. Carpenter przeżył (miał obite płuca), ale obrażenia Paula Dany były tak rozległe, że kierowca zmarł. Pozostali kierowcy Rahal Letterman Racing, Danica Patrick oraz Buddy Rice zostali wycofani z wyścigu przez kierownictwo zespołu.
Od 2007 roku broni barw Andretti Green Racing. Największymi sukcesami Patrick (choć nie pod względem samego wyniku) są czwarte miejsce w Indianapolis 500 w 2005 roku, gdzie jako pierwsza kobieta w historii znajdowała się na prowadzeniu wyścigu. W sezonie 2007 dwa razy zajęła trzecie miejsce w wyścigach na torach owalnych w Texas Motor Speedway i Nashville Speedway oraz drugie miejsce na torze Belle Isle w Detroit. Wreszcie 20 kwietnia 2008 roku, jako pierwsza kobieta w historii, wygrała wyścig IndyCar na japońskim torze Twin Ring Motegi.
W sezonie 2009 nie udało jej się odnieść kolejnych zwycięstw, ale dzięki równej, wysokiej formie przez cały rok, zajęła najwyższe w karierze miejsce na koniec sezonu - piąte.
Styl jazdy.
Danica jeździ szybko i prawie zawsze w czołówce, jednak wyraźnie przegrywa rywalizację z bardziej doświadczonymi partnerami z zespołu. Ponadto ma spore problemy z jazdą na tzw. "zimnych" oponach, tuż po postoju w boksie, lub przy wznowieniu rywalizacji po okresie neutralizacji. W 2007 roku zaliczyła trzy poważne błędy. Na torach Homestead Speedway oraz Kentucky Speedway uderzyła w ścianę wyjeżdżając z boksów, natomiast na Iowa Speedway zainicjowała karambol z udziałem pięciu samochodów.
Kibice.
Mimo tego, dzięki swojemu charakterowi i ponadprzeciętnej urodzie zdobyła rzeszę fanów, zwłaszcza wśród męskiej części fanów IRL. Bije swoiste rekordy popularności, pozowała w odważnych sesjach fotograficznych dla czasopism "Maxim" oraz "FHM".
Od października 2005 roku jest żoną fizjoterapeuty Paula Hospenthala (starszego od niej o 16 lat). Przed ślubem przeszła na katolicyzm.

</doc>
<doc id="619646" url="https://pl.wikipedia.org/wiki?curid=619646" title="Bombardier Canadair Regional Jet">
Bombardier Canadair Regional Jet

Bombardier Canadair Regional Jet (Bombardier CRJ) – rodzina małych pasażerskich odrzutowców produkowanych przez firmę Bombardier Aerospace. Prace nad samolotem rozpoczęto w 1987 r. Pierwszy lot prototypu odbył się 10 maja 1991 r. W eksploatacji od listopada 1992 r. Pierwszą linią lotniczą wykorzystującą CRJ (wersja CRJ-100) była Lufthansa CityLine.
Do 31 grudnia 2005 r. wyprodukowano 1296 maszyn wszystkich wersji, które znalazły zastosowanie w liniach lotniczych całego świata:
Ameryka Północna i Południowa (1038 szt.)
Europa (235 szt.)
Afryka, Azja, Środkowy Wschód (46 szt.)
Do rodziny samolotów CRJ należą:

</doc>
<doc id="619650" url="https://pl.wikipedia.org/wiki?curid=619650" title="Szczury wodne">
Szczury wodne

Szczury wodne albo Szczury nabrzeża (ang. Water Rats) – australijski serial TV o pracy policji wodnej w Sydney (ang. "Sydney Water Police"). Emitowany w Australii od 12 lutego 1996 r.
Krótki opis.
W ciągu 6 lat powstało 177 około 45-miutowych odcinków. Początkowo główne role grali Colin Friels (Frank Holloway) i Catherine McClements (Rachel "Goldie" Goldstein), którzy wycofali się w sezonie 1999/2000. Po nich najważniejsze role grali Steve Bisley, Aaron Pedersen i Dee Smart. W Polsce był emitowany, między innymi, przez kanał AXN.

</doc>
<doc id="619652" url="https://pl.wikipedia.org/wiki?curid=619652" title="MS-1">
MS-1

MS-1 (początkowo oznaczony jako T-18; ros. МС-1 – skrót od nazwy "Малый сопровождения" lub "Малый советский") – radziecki czołg lekki, będący pierwszym pojazdem tego typu skonstruowanym w całości w Związku Radzieckim.
Historia.
W maju 1924 w ZSRR utworzono pierwsze biuro konstrukcyjne przemysłu budowy czołgów, które rozpoczęło pracę nad projektem w całości radzieckiego czołgu, mającego zastąpić nieliczne produkowane w ZSRR czołgi Ruskij Reno, będące kopią francuskiego czołgu Renault FT.
Pierwszym opracowanym tam projektem był czołg oznaczony jako T-16. Prototyp jednak został odrzucony, a do produkcji zarekomendowano T-18. Od Renault FT konstrukcje odróżniała wieża, w której zamontowano zarówno karabin maszynowy, jak i działo. 6 czerwca 1927 po pomyślnej serii testów zapadła decyzja o przyjęciu go na uzbrojenie Armii Czerwonej. Nadano mu wtedy oznaczenie MS-1.
W 1928 rozpoczęto produkcję seryjną, która trwała do 1931. W jej trakcie czołg był wielokrotnie modernizowany, między innymi zainstalowano mocniejszy silnik, zamiast karabinu maszynowego Fiodorowa zastosowano 2 karabiny DT. Łącznie zbudowano 959 czołgów MS-1.
Służba.
Od 1928 czołg MS-1 był wprowadzany na wyposażenie tworzonych właśnie jednostek pancernych Armii Czerwonej. Był pierwszym czołgiem masowo występującym w tej armii. Używano go do połowy lat trzydziestych XX wieku, choć od 1931 był systematycznie zastępowany przez czołg T-26.
Użyto go bojowo w walkach w okresie od lipca do grudnia 1929 w trakcie konfliktu pomiędzy ZSRR a Chinami o wschodniochińską magistralę kolejową.
Wycofane z eksploatacji egzemplarze były wykorzystywane jako elementy fortyfikacji między innymi na Linii Mołotowa. Po zdemontowaniu podwozia kadłuby wkopywano w ziemię – powstawał w ten sposób stały punkt oporu, uzbrojony w działo i karabin maszynowy umieszczone w wieży czołgu.
Działo samobieżne.
W listopadzie 1929 konstruktor K. M. Iwanow na zlecenie Wydziału Mechanizacji i Motoryzacji Armii Czerwonej opracował działo samobieżne oparte na czołgu T-18, a także armaty do niego. Prototyp był oparty na konstrukcji zdobytego francuskiego czołgu Renault FT-17BS. Działo otrzymało nazwę SU-18, zachowało konstrukcję francuskiego czołgu, ale wieżyczkę zastąpiono nową podobną do ostrosłupa ściętego. W SU-18 zastosowano armatę kal. 76,2 mm model 1927 ze szczelinowym hamulcem wylotowym, aby zmniejszyć odrzut. Inne prototypy zostały wyposażone w działko szybkostrzelne PS-2 kal. 37 mm i armatę czołgową kal. 45 mm model 1930, która miała być montowana w czołgach T-24. Pancerz składał się z płyt o grubości 5–7 mm. Pojazd mógł pomieścić 10 magazynków z 50 pociskami każdy dla armaty 76,2 mm lub 16 magazynków z 169 pociskami każdy dla działka kalibru 37 mm lub 45 mm. Załoga składała się z kierowcy i strzelca. Decyzja o budowie SU-18 została podjęta w dniu 11 czerwca 1930 i przewidywała budowę prototypu do 10 października 1930. Jednak ze względu na małą skuteczność amunicji i ograniczenia T-18 (wąska obudowa i wysoki środek ciężkości) projekt został porzucony na korzyść większych i lepszych konstrukcji samobieżnych, i dalsze prace nad SU-18 zostały wstrzymane.
W kulturze.
W grze World of Tanks MS-1 jest czołgiem pierwszego poziomu drzewa technologicznego ZSRR.

</doc>
<doc id="619656" url="https://pl.wikipedia.org/wiki?curid=619656" title="Milenko Ačimovič">
Milenko Ačimovič

Milenko Ačimovič (ur. 15 lutego 1977 w Lublanie) – słoweński piłkarz występujący na pozycji pomocnika.
Kariera.
Karierę rozpoczynał w NK Ljubljana. Następnie przeszedł do Olimpiji Lublana. Grał na MŚ 2002, po których przeszedł z Crvenej Zvezdy Belgrad do angielskiego Tottenhamu Hotspur. Później słoweńskiego zawodnika kupił Lille OSC. W 2006 roku został zawodnikiem saudyjskiego Ittihad FC, a od stycznia 2007 Milenko gra w Austrii Wiedeń. Ačimovič był również uczestnikiem ME 2000, na których jego drużyna nieznacznie przegrała mecz o awans do ćwierćfinału. W barwach reprezentacji Słowenii wystąpił 62 razy, strzelając 13 goli.
Strzelił gola w Lidze Mistrzów 2005/2006 gola dla Lille w wygranym 1:0 meczu z Manchesterem United; ta wygrana promowała Lille do Pucharu UEFA, a Manchester zajął ostatnie miejsce w fazie grupowej Ligi Mistrzów.

</doc>
<doc id="619657" url="https://pl.wikipedia.org/wiki?curid=619657" title="Milenko Acimovic">
Milenko Acimovic



</doc>
<doc id="619660" url="https://pl.wikipedia.org/wiki?curid=619660" title="Rubi">
Rubi



</doc>
<doc id="619667" url="https://pl.wikipedia.org/wiki?curid=619667" title="Metakrylan metylu">
Metakrylan metylu

Metakrylan metylu, MMA – organiczny związek chemiczny z grupy estrów, nienasycony ester metylowy kwasu metakrylowego. Jest monomerem używanym do produkcji polimetakrylanu metylu (PMMA). Ze względu na skłonność do samorzutnej polimeryzacji metakrylan metylu przechowywany jest z dodatkami stabilizacyjnymi.
Zastosowanie.
Stosowany jest do wyrobu tworzyw sztucznych (np. szkło akrylowe, materiały stomatologiczne), farb i lakierów oraz wykorzystywany jest w syntezie organicznej.

</doc>
<doc id="619671" url="https://pl.wikipedia.org/wiki?curid=619671" title="System alarmowy EAS">
System alarmowy EAS

EAS – system przeciwkradzieżowy. Angielska nazwa to "Electronic Article Surveillance".
Składa się z anten emitujących pole elektromagnetyczne, które pobudza metki (z ang. tagi) oraz centralki przetwarzającej dane.
Istnieje kilka rodzajów systemów:
Typowa energia pobierana przez pojedynczą antenę to kilkadziesiąt watów.

</doc>
<doc id="619675" url="https://pl.wikipedia.org/wiki?curid=619675" title="Maria Capovilla">
Maria Capovilla



</doc>
<doc id="619684" url="https://pl.wikipedia.org/wiki?curid=619684" title="Diament matara">
Diament matara



</doc>
<doc id="619691" url="https://pl.wikipedia.org/wiki?curid=619691" title="Siebież">
Siebież

Siebież (ros. Себеж) – miasto w Rosji, w obwodzie pskowskim, pomiędzy jeziorami Siebieżskim i Orono, siedziba administracyjna rejonu siebieskiego. W 2015 roku liczyło około 5,5 tys. mieszkańców.
Znajdują się tu stacja kolejowa Siebież oraz siedziba zarządu Siebieskiego Parku Narodowego.
Historia.
W 1414 roku Siebież został spalony przez najazd wojsk litewskich Witolda. Później należał do Wielkiego Księstwa Litewskiego. Został zajęty przez Rosjan w czasie II wojny litewsko-moskiewskiej (1534-1537). W 1535 roku wojska moskiewskie w ciągu kilku tygodni zbudowały tutaj drewnianą twierdzę. Od drugiej połowy XVI wieku do początków XVIII wieku był kilkukrotnie przechodził z rąk do rąk, zdobywany przez wojska polsko-litewskie a następnie odbijany rosyjskie. W składzie Rzeczypospolitej administracyjnie przynależał do województwa połockiego Litwy.
W 1772 roku, w wyniku I rozbioru Rzeczypospolitej, Siebież został włączony do Rosji i otrzymał wówczas prawa miejskie, a następnie ustanowiono go siedzibą ujezdu siebieskiego. W 1886 roku liczył 4051 mieszkańców, w tym 2436 żydów, 1214 prawosławnych, 393 katolików. Według carskich danych z 1897 roku miasto najliczniej zamieszkiwali Żydzi (59%), Białorusini (23%), Rosjanie (14%) i Polacy (3%). Na miejscowym starym cmentarzu katolickim do dnia dzisiejszego zachowało się wiele polskich nagrobków.

</doc>
<doc id="619692" url="https://pl.wikipedia.org/wiki?curid=619692" title="Brzozowice">
Brzozowice

Brzozowice (niem. "Brzezowitz") − dzielnica Piekar Śląskich, położona w południowo-wschodniej części miasta, nad Brynicą.
Nazwa.
Według Heinricha Adamy'ego niemiecka nazwa "Brzezowitz" powstała ze starszej, słowiańskiej formy "Brzosowice", wywodzącej się ze słowiańskich nazw drzewa "brzoza" i zarośli "brzezina" („"von brzoza, brzezina = Birke"”), zaś jej sens (znaczenie) w języku niemieckim to 'Birkendorf' (pol. 'brzozowa wieś').
Historia.
Osada położona nad Brynicą była już wzmiankowana w XIII wieku. W spisanym po łacinie dokumencie z października 1277 biskup krakowski Paweł zakłada parafię kamieńską, do której zostaje włączona wieś Brzozowice – wymieniona w nim jako "Bresowi Iasd" czyli "brzozowy ujazd" lub "brzozowy jaz".
W XVI wieku były już tu 44 szyby kopalń rud, a w XVIII wieku istniał w Brzozowicach piec do odlewania żelaza sztabowego. Szybki rozwój osady datuje się dopiero od XIX wieku, związane to było z rozwojem górnictwa. W XIX wieku (przed 1840 rokiem) działała niewielka kopalnia węgla kamiennego Henrietta. W latach 1857-1934 czynna była kopalnia rud cynku Cecylia, działała także kopalnia rud cynku Brzozowice, a w latach 1927-1990 huta Krystyn.
Brzozowice składały się przez długi czas z części wiejskiej i obszaru dworskiego, który należał do siemianowickich Donnersmarcków, przy którym prowadzono dużą hodowlę owiec. Obszar dworski został włączony do gminy Brzozowice w 1924 roku.
W roku 1933 Kamień wraz z Brzozowicami utworzył jedną gminę. Na początku II wojny światowej – 6 września 1939 roku, przed ratuszem zostali rozstrzelani: Emil Mutwil i Paweł Ogaza. Dyrektor szkoły podstawowej Jan Demarczyk został stracony 17 września 1939 w lesie pod Strzybnicą (obecnie Tarnowskie Góry). W dniu 18 listopada 1941 roku odbyła się egzekucja – gestapo powiesiło: Józefa Hadasia, Huberta Hatko i Teodora Tomę. W roku 1947 wieś Brzozowice-Kamień uznano za gminę o charakterze miejskim, w 1954 roku awansowała ona do rangi osiedla, a w roku 1962 otrzymała prawa miejskie. Od 1975 w granicach miasta Piekary Śląskie.
Zabytki architektury, techniki i przemysłu.
W rejestrze zabytków województwa śląskiego znajduje się jeden zabytek Brzozowic, jest to kościół Świętych Apostołów Piotra i Pawła w Kamieniu.
Inne starsze obiekty w dzielnicy to:

</doc>
<doc id="619705" url="https://pl.wikipedia.org/wiki?curid=619705" title="Kozłowa Góra (Piekary Śląskie)">
Kozłowa Góra (Piekary Śląskie)

Kozłowa Góra (niem. "Ziegenberg") – dzielnica Piekar Śląskich, najbardziej na północ położona część tego miasta.
Nazwa.
Nazwa pochodzi od polskiej nazwy zwierzęcia domowego – "kozła". Do grupy śląskich miejscowości, których nazwy wywodziły się od tego zwierzęcia – "„von koza = Ziege und koziel = Ziegenbock”" zaliczał ją niemiecki geograf oraz językoznawca Heinrich Adamy. W swoim dziele o nazwach miejscowych na Śląsku wydanym w 1888 roku we Wrocławiu wymienia nazwę w polskiej formie "„Koźlowa góra”" podając jej znaczenie "„Ziegenberg”" – "„Góra kozła”" co uwidocznione zostało w herbie miejscowości. Niemcy początkowo zgermanizowali nazwę miejscowości na "Koslowagura", a później "Koslowagora" w wyniku czego utraciła ona swoje pierwotne znaczenie.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Koslowagura", która wówczas była w tej samej formie używana w języku niemieckim.
Historia.
W drugiej połowie XV wieku była wsią czynszową. Wzmiankowana jako wieś w roku 1532. W latach 1825–1830 była tu czynna kopalnia węgla kamiennego „Carlsgück” należąca do rodu Donnersmarcków. Na terenie Kozłowej Góry, w lesie Dioblina, hrabiowska rodzina organizowała dla miejscowej ludności festyny. W roku 1911 zostało założone we wsi Towarzystwo Śpiewacze „Halka”. W latach trzydziestych XX wieku powstała we wsi cegielnia, a w latach 1935–1939 na Brynicy utworzono Zbiornik Kozłowa Góra do celów strategicznych. Na terenie miejscowości w czasie II wojny światowej działała Polska Organizacja Obywatelska, której członkowie po aresztowaniach w sierpniu 1942 roku zginęli. W latach 1954–1972 wieś należała i była siedzibą władz gromady Kozłowa Góra. W obrębie Piekar Śląskich od 1973 roku.
Interesujące obiekty.
W Kozłowej Górze znajduje się rzymskokatolicki kościół pw. Matki Bożej Nieustającej Pomocy oraz kaplica (niegdyś kościół) pod tym samym wezwaniem ukończona w 1907 roku; jest jedynym zabytkiem nieruchomym Kozłowej Góry wpisanym do rejestru. Po dawnym zespole pałacowym von Donnersmarcków, spalonym w styczniu 1945 r. podczas ofensywy Armii Czerwonej, pozostały jedynie resztki zabudowań gospodarczych i park pałacowy ze starymi drzewami.
Na terenie Kozłowej Góry leży najwyższe naturalne wzniesienie Piekar Śląskich: Winna Góra.
Sport.
Działa klub piłki nożnej DKS Czarni Kozłowa Góra założony w 1952 roku. Na początku klub nazywał się Ludowy Klub Sportowy Czarni Kozłowa Góra, a od 2001 Dzielnicowy Klub Sportowy Czarni Kozłowa Góra, który gra do dziś i w sezonie 2019/2020 występuje w lidze okręgowej.
Bibliografia.
Zobacz też: Zbiornik Kozłowa Góra

</doc>
<doc id="619710" url="https://pl.wikipedia.org/wiki?curid=619710" title="Języki zachodnioatlantyckie">
Języki zachodnioatlantyckie



</doc>
<doc id="619716" url="https://pl.wikipedia.org/wiki?curid=619716" title="Wieliż">
Wieliż

Wieliż (, , ) – miasto w Rosji, stolica rejonu wieliskiego w obwodzie smoleńskim, położone na brzegu Dźwiny. Ludność: 7060 (2015).
Miasto królewskie położone było w końcu XVIII wieku w starostwie niegrodowym wieliskim w powiecie witebskim województwa witebskiego.
Historia.
W 1395 roku został włączony w skład Wielkiego Księstwa Litewskiego jako pograniczny zameczek. W czasie wojny litewsko-moskiewskiej (1534–1537) zdobyty w 1536 r. przez wojska moskiewskie, które zbudowały tu własny zamek. Zamek ten spalił w 1562 roku hetman Mikołaj Radziwiłł Rudy.
7 sierpnia 1580 r. zdobyty przez Polaków pod dowództwem kanclerza Jana Zamoyskiego. Na mocy rozejmu w Jamie Zapolskim z 1582 roku pozostało w Wielkim Księstwie Litewskim w Rzeczypospolitej. W 1585 roku król Stefan Batory ustanowił w Wieliżu starostwo, nadał herb i nadał przywileje. W 1654 spalony przez wojska moskiewskie. Od 1678 roku ponownie znalazł się w granicach Rzeczypospolitej. W 1697 roku zamek spłonął od pioruna.
W 1772 roku w wyniku I rozbioru Polski został przyłączony do Rosji. W 1861 miał miejsce wielki pożar miasta. 
W 1891 roku mieszkało tu 225 katolików użytkujący kościół katolicki pod wezwaniem Najświętszej Marii Panny z 1754 roku.
Od 1 stycznia 1919 miasto przynależało do Białoruskiej Socjalistycznej Republiki Radzieckiej, jednakże jeszcze w 1919 przyłączone zostało do Rosji Radzieckiej, od 1922 przynależąc do ZSRR. W latach 1941–1943 znajdowało się pod okupacją niemiecką.

</doc>
<doc id="619720" url="https://pl.wikipedia.org/wiki?curid=619720" title="Punkbuster">
Punkbuster



</doc>
<doc id="619724" url="https://pl.wikipedia.org/wiki?curid=619724" title="Rajdowe Mistrzostwa Polski Samochodów Terenowych">
Rajdowe Mistrzostwa Polski Samochodów Terenowych

Rajdowe Mistrzostwa Polski Samochodów Terenowych – dyscyplina rajdów samochodowych, której właścicielem jest Polski Związek Motorowy. Załogi RMPST składające się z dwóch zawodników (trzech w samochodach ciężarowych) jeżdżą na czas po trasie o wysokim stopniu trudności terenowej.
Samochody.
Samochody muszą być dopuszczone do ruchu (aktualny dowód rejestracyjny).
Ich konstrukcja musi spełniać wymagania regulaminu technicznego, a więc m.in. być wyposażone w klatkę bezpieczeństwa, gaśnice, płachtę serwisową etc.
Samochody startują w podziale na klasy:
O I (otwarta pierwsza) dla samochodów o pojemności silnika do 1600 cm³ bez względu na system zapłonu (ZS i ZI), z wyjątkiem samochodów z silnikami doładowanymi o zapłonie iskrowym.
O II (otwarta druga) dla samochodów o pojemności silnika ponad 1600 do 2500 cm³ bez względu na system zapłonu (ZS i ZI), oraz z silnikami doładowanymi o zapłonie iskrowym bez względu na ich pojemność.
O III (otwarta druga) dla samochodów o pojemności silnika ponad 2500 cm³ bez względu na system zapłonu (ZS i ZI), oraz z silnikami doładowanymi o zapłonie iskrowym bez względu na ich pojemność.
Do startu w klasie O I, O II i O III dopuszcza się samochody o dowolnym zakresie przeróbek, których konstrukcja nie koliduje z wymogami Prawa o Ruchu Drogowym.
T1 dla samochodów udoskonalonych (zał.J, art. 285)
T2 dla samochodów seryjnych (zał.J, art. 284)
P (popularna) – do tej klasy zalicza się samochody, które zostały wyprodukowane seryjnie jako: Willys MA, MB/Ford GPW, Ford GP, GAZ-67, GAZ-69, ARO, Muscel, UAZ, Tarpan Honker, Volkswagen Iltis, DKW Munga, ŁuAZ, Ford Mutt, Łada Niva, o ograniczonym stopniu przeróbek.
C (samochodów ciężarowych) do tej klasy zalicza się samochody ciężarowe o dopuszczalnej masie całkowitej powyżej 3,5 tony.
Przy rajdach do Mistrzostw Polski Samochodów Terenowych mogą być organizowane imprezy dla uczestników bez żadnej licencji samochodowej w klasie:
KJST (Konkursowa Jazda Samochodem Terenowym) – według oddzielnie rozgrywanej klasyfikacji. Te samochody muszą spełniać dużo mniej rygorystyczne warunki.
Trasa.
Trasa rajdu składa się z tzw. dojazdówek, gdzie samochody poruszają się po drogach publicznych i muszą w ściśle określonym czasie dojechać od Punktu Kontroli Czasu (PKC) oraz Odcinków Specjalnych, na których prowadzony jest pomiar czasu.
Klasyfikacja.
Za każdą dziesiątą część sekundy na OSie naliczana jest 0,1 punktu.
Spóźnienie bądź zbyt wczesny wjazd na PKC karane są odpowiednio 2 bądź 10 punktami.
Klasyfikacja prowadzona jest w podziale na klasy oraz w klasyfikacji generalnej.
Miejsca są przydzielane w zależności od sumy uzyskanych punktów, w kolejności rosnącej.
W ciągu roku rozgrywanych jest kilka rajdów (ok. 6–10), punkty uzyskane w każdym z nich liczą się do punktacji rocznej, na podstawie której na koniec sezonu przydziela się tytuły mistrzowskie.

</doc>
<doc id="619725" url="https://pl.wikipedia.org/wiki?curid=619725" title="Paweł Silbert">
Paweł Silbert

Paweł Jan Silbert (ur. 7 lutego 1962 w Kamiennej Górze) – polski samorządowiec, od 2002 prezydent Jaworzna.
Życiorys.
Z wykształcenia magister ekonomii o specjalności finanse. Ukończył następnie studia podyplomowe na Akademii Górniczo-Hutniczej w zakresie zarządzania funduszami Unii Europejskiej oraz na Uniwersytecie Jagiellońskim w zakresie retoryki.
W 1998 uzyskał mandat radnego Jaworzna. Na skutek pierwszych bezpośrednich wyborach samorządowych w 2002 został prezydentem miasta. W następnych wyborach w 2006 skutecznie ubiegał się o reelekcję. W drugiej turze, zdobywając ponad 55% głosów, pokonał Tadeusza Fudałę z LiD. Cztery lata później uzyskał reelekcję w pierwszej turze. W 2014 i 2018 był wybierany na kolejne kadencje odpowiednio w drugiej i pierwszej turze głosowania.
Bezpartyjny, stanął na czele stowarzyszenia Jaworzno Moje Miasto (powołanego w 2002, z jego ramienia za każdym razem kandydował na prezydenta miasta), należy do NSZZ „Solidarność”. Żonaty, ma syna.
Odznaczenia.
Otrzymał Złoty (2015) i Srebrny (2011) Krzyż Zasługi. W 2021 odznaczony Krzyżem Kawalerskim Orderu Odrodzenia Polski.

</doc>
<doc id="619730" url="https://pl.wikipedia.org/wiki?curid=619730" title="2 Warszawska Dywizja Pancerna">
2 Warszawska Dywizja Pancerna

2 Warszawska Dywizja Pancerna (2 DPanc) – wielka jednostka pancerna Polskich Sił Zbrojnych.
Dywizja została sformowana 7 czerwca 1945 w wyniku połączenia jednostek 2 Korpusu Polskiego we Włoszech tj. 2 Brygady Pancernej, 7 pułku artylerii konnej i pułku Ułanów Karpackich oraz jednostek formowanych w Bazie 2 Korpusu Polskiego na południu Włoch w rejonie San Basilio tj. 2 pułku artylerii przeciwlotniczej lekkiej, 2 pułku artylerii przeciwpancernej, saperów, jednostek łączności oraz 16 Brygady Piechoty, 8 (16) pułku artylerii lekkiej). Dowództwo dywizji stacjonowało w Maceracie, w regionie Marche.
Formowanie i rozmieszczenie dywizji.
Po zakończeniu walk o Bolonię 2 Brygada Pancerna ześrodkowana została w rejonie Loreto. Tu dokonano jej reorganizacji i przekształcenia w dywizję.
W lipcu 1945 przegrupowano dywizję na południe od Ankony. Dowództwo dywizji rozlokowano w Maceracie, dowództwo 2 BPanc w Porto Potenza Picena. Jej 1 pułk ułanów Krechowieckich stacjonował w Osimo, 4 ppanc w Potenza Picena oraz w rejonie Montefano, Montecassiano, 6 ppanc w Recanati. Pułk Ułanów Karpackich stacjonował w Cento di Budrio, a 13 maja 1945 przeszedł do Civitanova Marche i Montecosaro.
Dowództwo 16 Pomorskiej Brygady Piechoty umieszczono w Villa Isabella, a jej poszczególne oddziały w C. Bonaccorsi, San Claudio i C. Spadoni. Dowództwo artylerii dywizyjnej ulokowano w Maceracie, 7 pułk artylerii konnej oraz 16 pułk artylerii lekkiej w Treia i Passo di Treia. Jednostki artylerii przeciwpancernej i przeciwlotniczej pozostały w bazie korpusu i kończyły formowanie. Dopiero 24 lipca w rejon Maceraty przybyły trzy dywizjony z 2 paplot. Saperzy dywizyjni stacjonowali w Capua, oddziały służby zdrowia w rejonie Fontespina-Villa Potenza, oddziały zaopatrywania i transportu w Morrovalle.
2 batalion komandosów zmotoryzowanych po zakończeniu działań wojennych pozostał w okolicach Bolonii. W czerwcu przeszedł do Porto Civitanova i tam przebywał do końca września. Od 1 października nowym miejscem postoju batalionu stały się koszary włoskie w Maceracie. Tam komandosi przebywali aż do końca pobytu we Włoszech.
1 maja 1945 stan osobowy 2 Brygady Pancernej oraz 16 Pomorskiej Brygady Piechoty i 16 pułku artylerii lekkiej wynosił odpowiednio – 3879 i 3430 żołnierzy.
Tego samego dnia na ewidencji obu brygad pozostawało:
Dywizja całością sił nie wzięła udziału w działaniach wojennych. W pełnym składzie wystąpiła tylko raz. W dniu 17 sierpnia 1945 na lotnisku pod Loreto odbyła się defilada wszystkich jednostek dywizji z etatowym uzbrojeniem i wyposażeniem przed żegnającym się z wojskami dowódcą 15 Grupy Armii marszałkiem Haroldem Alexandrem. Prawdopodobnie tego samego dnia dywizja otrzymała sztandar ufundowany przez Związek Byłych Wojskowych i Obrońców Ojczyzny w Argentynie.
W połowie 1946 wszystkie jednostki dywizji, po zdaniu etatowego uzbrojenia i wyposażenia, zostały przetransportowane do Wielkiej Brytanii, rozlokowane w okolicach m. York i włączone w struktury Polskiego Korpusu Przysposobienia i Rozmieszczenia z zachowaniem numeracji i nazewnictwa jednostek. W 1947 roku większość oddziałów i pododdziałów dywizji została rozformowana. W październiku 1948 roku rozformowany został 2 Szwadron Żandarmerii.
Struktura organizacyjna dywizji.
Kwatera Główna 2 Warszawskiej Dywizji Pancernej (Divisional Headquarters)
Symbole dywizji.
Sztandar ufundowany przez Związek Byłych Wojskowych i Obrońców Ojczyzny w Argentynie w 1942 roku był przeznaczony dla jednego z oddziałów polskich walczących na Zachodzie. Przysłany w 1944 roku miał być wręczony 2 Samodzielnej Brygadzie Pancernej. Ostatecznie sztandar został przekazany 2 Warszawskiej Dywizji Pancernej prawdopodobnie 15 sierpnia 1945 roku podczas defilady w Loreto.
Sztandar został wykonany zgodnie z przepisami, ale pozostawiono miejsca na numery lub inicjały jednostki oraz wizerunki związane z jej tradycjami. Po ustaleniu, uzupełniono stronę główną napisem: "2 WDPanc".
Na lewej stronie płatu sztandaru widnieje:
Na prawej stronie płatu sztandaru, na białych tarczach w czterech rogach w wieńcach z wawrzynu – "W2D/Panc."
Sztandar znajduje się w Instytucie Polskim i Muzeum im. gen. Sikorskiego. 17 września 1967 dekorowany został orderem Virtuti Militari V klasy.
Jednoczęściowa – wykonana w alpace. Odznaka ma formę kompozycji składającej się ze strzemienia i czołgu. Na kabłąku strzemienia wpisano numer 2.
Wymiary: 46x42 mm. Odznakę projektowali Bronisław Rakowski i Mieczysław Białkiewicz. Wykonanie: F.M. Lorioli Fratelli – Milano – Roma
Odznaki wykonywane były także w srebrze lub metodą odlewu z miękkiego materiału w warsztatach remontowo-naprawczych.
Zatwierdzona Dz. Rozk. Dowódcy 2 Korpusu nr 76, poz. 415 z 18 czerwca 1946 r
Jasnoszare "ramię pancerne" na podkładzie w kształcie ostrołuku z sukna khaki. Oznaka wzorowana była na głównym motywie przedwojennego znaku pancernego
Sztab i Kwatera Główna 2 Dywizji Pancernej: proporczyki kroju kawaleryjskiego czarne z białym paskiem przez środek.
Służba Warsztatowa Dywizji: proporczyk kroju kawaleryjskiego niebiesko-pąsowy z żółtym trójkątem.

</doc>
<doc id="619731" url="https://pl.wikipedia.org/wiki?curid=619731" title="Języki nigero-kordofańskie">
Języki nigero-kordofańskie

Języki nigero-kordofańskie albo kongo-kordofańskie − afrykańska grupa językowa.
Języki nigero-kordofańskie stanowiły największą rodzinę językową Afryki, liczącą ok. 1000 języków. Grupa została zaproponowana przez Josepha Greenberga w 1963 roku. Obejmowała języki kordofańskie i języki nigero-kongijskie. Nazwa została zarzucona w 1989 roku po uznaniu języków kordofańskich za podgrupę nigero-kongijskich.

</doc>
<doc id="619734" url="https://pl.wikipedia.org/wiki?curid=619734" title="Punkt Kontroli Czasu">
Punkt Kontroli Czasu

Punkt Kontroli Czasu - punkt wykorzystywany w rajdach samochodowych, wymuszający na zawodnikach punktualność głównie podczas jazdy na dojazdówkach oraz pobytu w parku serwisowym.
PKC rozpoczynają i kończą najważniejsze fragmenty trasy rajdu samochodowego, w tym odcinki specjalne, dojazdówki, parki serwisowe i przegrupowania.
Załoga zobowiązana jest zjawić się na PKC dokładnie o czasie wynikającym z wpisów w karcie drogowej (dopuszczalny jest wjazd na PKC w minucie poprzedzającej właściwy czas, ale podanie karty drogowej powinno mieć miejsce dokładnie we właściwej minucie). Wcześniejszy wjazd bądź spóźnienie na PKC karane są karą czasową.

</doc>
<doc id="619745" url="https://pl.wikipedia.org/wiki?curid=619745" title="Zielonogórsko-Gorzowskie Wyższe Seminarium Duchowne">
Zielonogórsko-Gorzowskie Wyższe Seminarium Duchowne

Zielonogórsko-Gorzowskie Wyższe Seminarium Duchowne w Gościkowie-Paradyżu z siedzibą w Gorzowie Wlkp. – seminarium katolickie kształcące kleryków z diecezji zielonogórsko-gorzowskiej. Stanowi sekcję zamiejscową Wydziału Teologicznego Uniwersytetu Szczecińskiego.
Położenie.
Seminarium znajduje się we wsi Gościkowo (Paradyż) w województwie lubuskim, w powiecie świebodzińskim, w gminie Świebodzin.
Historia.
Erygowane 13 października 1947 jako Wyższe Seminarium Duchowne pw. Chrystusa Króla w Gorzowie Wielkopolskim dekretem administratora apostolskiego ks. dr. Edmunda Nowickiego. W 1952 pierwsze 2 lata studiów przeniesiono do Paradyża jako Wydział Filozoficzny, a ostatnie pozostawiono w Gorzowie jako Wydział Teologiczny. Od roku akademickiego 1961/1962 całe seminarium zostało przeniesione do Paradyża. Od 1 października 2020 formacja kleryków Z-GWSD odbywa się w alumnacie w Gorzowie Wielkopolskim, mieszczącym się w dawnym pałacu biskupim przy ul. 30 stycznia 1.
Rektorzy.
Rektorzy Wyższego Seminarium Duchownego od 1947 roku:

</doc>
<doc id="619746" url="https://pl.wikipedia.org/wiki?curid=619746" title="Messier 110">
Messier 110

Messier 110 (znana również pod oznaczeniem M110 lub NGC 205) – karłowata galaktyka eliptyczna znajdująca się w gwiazdozbiorze Andromedy w odległości 2,7 mln lat świetlnych od Ziemi.
Odkrył ją Charles Messier 10 sierpnia 1773 roku, jednak z niewiadomych powodów nie dodał jej do swego katalogu. Dopiero w 1966 Kenneth Glyn Jones dołączył ją do katalogu Messiera na ostatniej pozycji. Niezależnie od Messiera odkryła ją Caroline Herschel 27 sierpnia 1783 roku.
M110 jest najjaśniejszą galaktyką satelitarną towarzyszącą galaktyce Andromedy i należy do Grupy Lokalnej. Zawiera co najmniej dwa obłoki pyłowe oraz widoczne są w niej ślady niedawnej aktywności gwiazdotwórczej, co jest niezwykłe dla galaktyki tego typu.

</doc>
<doc id="619747" url="https://pl.wikipedia.org/wiki?curid=619747" title="Język średniochiński">
Język średniochiński

Język średniochiński – zespół form języka chińskiego używanych między VI a X wiekiem. Określenie to znajduje zastosowanie w kontekście historycznej fonologii języka chińskiego. Termin utworzył sinolog i lingwista Bernhard Karlgren.
Okres, kiedy posługiwano się językiem średniochińskim, dzieli się na okres wczesny oraz późny. Przełom nastąpił w środkowym okresie dynastii Tang, ok. VIII w., i dotyczył pojawienia się nowych głosek.
Rekonstrukcja.
Ponieważ pismo chińskie nie utrwalało brzmienia zapisywanych wyrazów, badacze ewolucji języka chińskiego, rekonstruując jego dawną fonologię, muszą sięgać do następujących źródeł:

</doc>
<doc id="619750" url="https://pl.wikipedia.org/wiki?curid=619750" title="Gwiazdozbiór andromedy">
Gwiazdozbiór andromedy



</doc>
<doc id="619751" url="https://pl.wikipedia.org/wiki?curid=619751" title="Trzydniowiański Wierch">
Trzydniowiański Wierch

Trzydniowiański Wierch (1758 m) – szczyt w polskich Tatrach Zachodnich.
Topografia.
Znajduje się w dość długiej północnej grani Kończystego Wierchu i jest ostatnim na północ wybitniejszym szczytem w tej grani. Ma trzy grzbiety:
Trzydniowiański Wierch sąsiaduje ze znajdującym się na południe Czubikiem (1845 m), od którego oddzielony jest Przełęczą nad Szyją (1754 m). Pomiędzy północną i północno-zachodnią granią Trzydniowiańskiego Wierchu znajduje się wąska Dolina Trzydniowiańska oraz krótszy od niej żleb Krowiniec.
Trzydniowiański Wierch ma dwa wierzchołki. Niższy ma wysokość 1758 m. Na południe, ok. 150 m od niego w południowej grani znajduje się drugi, nienazwany wierzchołek o wysokości 1762 m. Wschodnie stoki Trzydniowiańskiego Wierchu opadają do Doliny Starorobociańskiej (wschodnie odgałęzienie górnej części Doliny Chochołowskiej). Znajduje się w nich kilka żlebów, w kierunku od północy na południe są to: Mokry Żleb, Wydarty Żleb i Dwojakowy Żleb. Południowo-zachodnie stoki opadają do Doliny Jarząbczej (zachodnie odgałęzienie górnej części Doliny Chochołowskiej). Znajduje się w nich grzbiet Pośredniej Kopy oddzielający Szeroki Żleb od Wąskich Żlebków.
Opis szczytu.
Dawniej był wypasany. Zbocza północne wchodziły w skład Hali Trzydniówka i od niej pochodzi nazwa szczytu. Zbocza zachodnie wchodziły w skład Hali Jarząbczej. Zbudowany jest ze skał metamorficznych; alaskitów przewarstwionych mylonitami. Na zachodnich zboczach wystają z nich białe skałki z kwarcytu, nazywane Gęsiami. W jego północno-zachodnich stokach prowadzono w XIX wieku, a prawdopodobnie już w XVIII prace górnicze. Górne partie porośnięte są niską murawą z sitem skuciną i kępami borówek, które jesienią przebarwiają stoki na czerwono. Z wierzchołka rozciągają się widoki na Tatry Zachodnie, w tym pobliski Kominiarski Wierch i Ornak. W zimie bywa odwiedzany przez narciarzy.

</doc>
<doc id="619752" url="https://pl.wikipedia.org/wiki?curid=619752" title="Amelle Berrabah">
Amelle Berrabah

Amelle Berrabah (ur. 22 kwietnia 1984 w Aldershot w Wielkiej Brytanii) – brytyjska piosenkarka marokańskiego pochodzenia, członkini zespołu Sugababes, która dołączyła do zespołu w 2006 roku.
Zastąpiła Mutyę Buenę, która odeszła z zespołu w tym samym roku, tłumacząc tę decyzję chęcią zajęcia się córką oraz rozpoczęciem solowej kariery.
Amelle dawniej występowała w grupie Boo2 wraz ze swoją siostrą Samiyą. Wspólnie z Keishą Buchanan i Heidi Range nagrały reedycję albumu "Taller in More Ways".
W 2009 roku wystąpiła gościnnie w utworze "Never Leave You" u Tinchy Strydera który ukazał się na jego drugim albumie "Catch 22" oraz wydany został jako singiel promujący go, trafiając na szczyt UK singles chart.

</doc>
<doc id="619753" url="https://pl.wikipedia.org/wiki?curid=619753" title="Układ lokalny">
Układ lokalny



</doc>
<doc id="619754" url="https://pl.wikipedia.org/wiki?curid=619754" title="Układ lokalny galaktyk">
Układ lokalny galaktyk



</doc>
<doc id="619756" url="https://pl.wikipedia.org/wiki?curid=619756" title="Paidiologia">
Paidiologia



</doc>
<doc id="619758" url="https://pl.wikipedia.org/wiki?curid=619758" title="Układ rozrodczy">
Układ rozrodczy

Układ rozrodczy, układ płciowy (łac. "systema genitale") – układ narządów służących do wytwarzania gamet i wyprowadzania ich samych, bądź osobników potomnych na zewnątrz organizmu.
U prymitywnych form układ ten nie występuje, np. u gąbek gamety wytwarzane są w dowolnej części mezoglei z archeocytów, a u płaskowców powstają z przekształconych komórek nabłonka brzuchowego. W najprostszych przypadkach układ rozrodczy ograniczony jest do gruczołów rozrodczych, czyli gonad, które zawierają komórki prapłciowe zdolne do mejozy i produkcji gamet. Gonady te pękają, uwalniając gamety, które wędrują między komórkami organizmu by wydostać na zewnątrz niego. Dalszym stopniem komplikacji tego układu jest pojawienie się gonoduktów, czyli dróg rodnych, które służą wyprowadzaniu gamet. Ponadto pojawiać się mogą różne narządy dodatkowe, zwłaszcza u gatunków o zapłodnieniu wewnętrznym czy żyworodnych. Układ ten może być bardzo złożony nawet u form prymitywnych, jak np. wrotki.
U stułbiopławów gonady są pochodzenia ektodermalnego, u innych dwuwarstwowców endodermalnego, a u trójwarstwowców mezodermalnego.
Wyróżnia się trzy typy tego układu w zależności od produkowanych gamet:
U kręgowców, w tym człowieka, układ ten bywa wraz z układem moczowym łączony w układ moczowo-płciowy.

</doc>
<doc id="619759" url="https://pl.wikipedia.org/wiki?curid=619759" title="Maszyna Lorenza">
Maszyna Lorenza

Maszyna Lorenza (, "Schlüsselzusatz"; "Lorenz SZ 40" i "SZ 42") – niemiecka maszyna szyfrująca używana podczas II wojny światowej dla przekazu informacji przez dalekopisy. Brytyjscy analitycy, którzy zakodowane komunikaty dalekopisowe określali kodem "Fish" (ryba), szyfry maszyny Lorenza i ją samą nazywali "Tunny" (tuńczyk). O ile Enigma była używana przez jednostki polowe, o tyle "Tunny" służyła do komunikacji wysokiego szczebla, gdzie można było wykorzystać ciężką maszynę, dalekopis i oddzielne łącza.
Maszyna Lorenza przypominała Enigmę, ponieważ również korzystała z wirników, lecz działała na innej zasadzie. Miała wymiary 51 × 46 × 46 cm i stanowiła przystawkę do standardowego dalekopisu Lorenza. Z punktu widzenia kryptografii implementowała szyfr strumieniowy.
Działanie.
Ówczesne dalekopisy nadawały każdą literę, ogólnie zaszyfrowaną kodem Baudot albo podobnym, jako pięć bitów na pięciu równoległych liniach. Maszyna Lorenza produkowała grupę pięciu bitów pseudolosowych i kombinowała ją za pomocą logicznego operatora XOR z bitami litery tekstu jawnego. Bity pseudolosowe były generowane przez 10 „kół kryptograficznych” (rotorów), z których pięć obracało się w sposób regularny – tak zwane koła χ (chi), a pięć pozostałych w sposób nieregularny – koła ψ (psi). Krok obrotu kół psi zależał od jeszcze dwóch dodatkowych rotorów, zwanych motorycznymi (napędowymi). Maszyna Lorenza w swej funkcji nieregularnego obracania pięciu rotorów (które albo razem się obracały, albo razem pozostawały w spoczynku bez dodatkowych interakcji między liniami) stanowi w praktyce 5 równoległych generatorów pseudolosowych. Liczby igieł na każdym z rotorów były względnie pierwsze.
Kryptoanaliza.
Przekazy "Tunny" były przechwytywane w Knockholt w hrabstwie Kent i przekazywane do Bletchley Park. Tam kryptoanalitycy odtworzyli działanie maszyny w styczniu 1942 roku, nigdy przy tym nie mając do dyspozycji jej rzeczywistego egzemplarza. Stało się to możliwe na skutek błędu operatora niemieckiego: 30 sierpnia 1941 roku przesłano komunikat zawierający 4000 znaków, jednak nie został on poprawnie odebrany. Poproszono więc (bez szyfrowania – co pozwoliło kryptoanalitykom zrozumieć sytuację) o powtórzenie komunikatu. Retransmisja odbyła się z tym samym kluczem (praktyka zakazana przez procedury), a na dodatek operator wprowadził do oryginalnego tekstu drobne zmiany, jak na przykład pewne skróty. Na podstawie porównania dwu komunikatów John Tiltman był w stanie zrekonstruować zarówno tekst jawny, jak i metodę szyfrowania. Na podstawie tych informacji W. T. Tutte był w stanie odtworzyć zasadę działania urządzenia.
Do łamania szyfru "Tunny" Brytyjczycy zbudowali wiele maszyn. Pierwsza z nich, z rodziny nazywanej „Heath Robinsons”, używała taśm papierowych i prostych obwodów logicznych. Kolejną był Colossus, pierwszy cyfrowy komputer elektroniczny na świecie (który jednak, w odróżnieniu od późniejszego ENIACa, nie był komputerem uniwersalnym, to jest nie był równoważny maszynie Turinga). Colossus był szybszy i bardziej niezawodny od maszyn „Heath Robinsons”, jego użycie pozwoliło Brytyjczykom na odkodowanie znacznej części transmisji obsługiwanych maszynami Lorenza.
W kwietniu 1943 roku, pracując niezależnie, szwedzcy kryptoanalitycy z FRA (Försvarets radioanstalt) również złamali szyfr produkowany przez "Tunny".

</doc>
<doc id="619764" url="https://pl.wikipedia.org/wiki?curid=619764" title="Droga wojewódzka nr 536">
Droga wojewódzka nr 536

Droga wojewódzka nr 536 (DW536) – droga wojewódzka o długości 13 km łącząca Iławę z DK15 niedaleko Lubawy oraz pośrednio z Nowym Miastem Lubawskim, Brodnicą, Toruniem i Inowrocławiem.
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 10 ton.

</doc>
<doc id="619765" url="https://pl.wikipedia.org/wiki?curid=619765" title="Scyliorhinus">
Scyliorhinus

Scyliorhinus – rodzaj drapieżnych ryb chrzęstnoszkieletowych z rodziny rekinkowatych (Scyliorhinidae).
Klasyfikacja.
Gatunki zaliczane do tego rodzaju:

</doc>
<doc id="619775" url="https://pl.wikipedia.org/wiki?curid=619775" title="Urszula Rivata">
Urszula Rivata

Urszula Rivata (ur. 12 lipca 1897 w Guarene, 24 marca 1987) – włoska paulistka (FSP) i pierwsza przełożona Uczennic Boskiego Mistrza (PDDM), Służebnica Boża Kościoła katolickiego. 
Do Zgromadzenia Córek Świętego Pawła wstąpiła 29 lipca 1922 roku, a już 21 listopada 1923 przystąpiła wraz z Metyldą do nowo utworzonego zgromadzenia Córek Świętego Pawła (Uczennice Boskiego Mistrza) przyjmując imię Maria Scholastyka.
Habit przyjęła z rąk założyciela bł. o. Jakuba Alberione w dniu 25 marca 1924 roku, wraz z siedmioma innymi siostrami zakonnymi.
Scholastyka zmarła w opinii świętości i obecnie trwa jej proces beatyfikacyjny.

</doc>
<doc id="619776" url="https://pl.wikipedia.org/wiki?curid=619776" title="Katenany">
Katenany

Katenany (łac. "catena" – łańcuch) – klasa związków chemicznych, których cząsteczki stanowią układ co najmniej dwóch niepowiązanych chemicznie indywiduów chemicznych o strukturze cyklicznej (makrocykli). Cykliczne elementy katenanu są zatem związane mechanicznie, jak ogniwa łańcucha, co określa się mianem wiązania mechanicznego lub częściej wiązania topologicznego.
Szczególną cechą katenanów jest to, że tworzące je indywidua mogą nawzajem wokół siebie rotować. Zjawisko to jest wykorzystywane do otrzymywania na ich bazie przełączników cząsteczkowych i maszyn cząsteczkowych.

</doc>
<doc id="619779" url="https://pl.wikipedia.org/wiki?curid=619779" title="PKC">
PKC



</doc>
<doc id="619780" url="https://pl.wikipedia.org/wiki?curid=619780" title="Maria Scholastyka Rivata">
Maria Scholastyka Rivata



</doc>
<doc id="619781" url="https://pl.wikipedia.org/wiki?curid=619781" title="Droga wojewódzka nr 521">
Droga wojewódzka nr 521

Droga wojewódzka nr 521 (DW521) – droga wojewódzka leżąca na pograniczu dwóch województw: warmińsko-mazurskiego i pomorskiego w powiatach iławskim i kwidzyńskim, w gminach Iława, Susz, Prabuty, Kwidzyn. Łączy miasta Iława i Kwidzyn.
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 521 była objęta ograniczeniami dopuszczalnego nacisku pojedynczej osi:

</doc>
<doc id="619784" url="https://pl.wikipedia.org/wiki?curid=619784" title="Ignacy Benam al-Hadli">
Ignacy Benam al-Hadli

Ignacy Benam al-Hadli (ur. ?, zm. ?) – w latach 1445–1454 90. syryjsko-prawosławny Patriarcha Antiochii. 

</doc>
<doc id="619786" url="https://pl.wikipedia.org/wiki?curid=619786" title="Bazyleusz IV Semun">
Bazyleusz IV Semun

Bazyleusz IV Semum (ur. ?, zm. ?) – w latach 1421–1444 89. syryjsko-prawosławny Patriarcha Antiochii. 

</doc>
<doc id="619787" url="https://pl.wikipedia.org/wiki?curid=619787" title="Filoksenos II">
Filoksenos II

Filoksenos II (ur. ?, zm. ?) – w latach 1387–1421 88. syryjsko-prawosławny Patriarcha Antiochii. 

</doc>
<doc id="619788" url="https://pl.wikipedia.org/wiki?curid=619788" title="Bazyleusz III Gabriel">
Bazyleusz III Gabriel

Bazyleusz III Gabriel (ur. ?, zm. ?) – w latach 1349–1387 87. syryjsko-prawosławny Patriarcha Antiochii.

</doc>
<doc id="619789" url="https://pl.wikipedia.org/wiki?curid=619789" title="Michał III Jeszu">
Michał III Jeszu

Michał III Jeszu (ur. ?, zm. ?) – w latach 1312–1349 86. syryjsko-prawosławny Patriarcha Antiochii.

</doc>
<doc id="619790" url="https://pl.wikipedia.org/wiki?curid=619790" title="Scholastica Maria Rivata">
Scholastica Maria Rivata



</doc>
<doc id="619791" url="https://pl.wikipedia.org/wiki?curid=619791" title="Języki kwa">
Języki kwa

Języki kwa – podgrupa języków nigero-kongijskich, według klasyfikacji Josepha Greenberga stanowiąca w niej osobną rodzinę, niektórzy językoznawcy włączają jednak języki kwa do wolta-kongijskich w grupie atlantycko-kongijskiej.
Grupa kwa obejmuje 73 języki używane na wybrzeżach Zatoki Gwinejskiej, od południowo-zachodniej części Wybrzeża Kości Słoniowej aż po południowo-wschodnie krańce Nigerii.
Języki tej grupy odznaczają się dużą tonalnością i mają rdzenie jedno- i dwusylabowe.
John Stewart wyróżnia następujące grupy języków kwa:

</doc>
<doc id="619797" url="https://pl.wikipedia.org/wiki?curid=619797" title="Jelcz M125M/4 CNG">
Jelcz M125M/4 CNG

Jelcz M125M/4 CNG – autobus miejski, produkowany w latach 2003-2006 przez polską firmę Jelcz w Jelczu-Laskowicach. Pozostawał w ofercie firmy do 2008 roku.
Historia modelu.
Jest to odmiana modelu rodziny M125x Vecto wyposażona w zasilany gazem CNG silnik MAN E2866 DUH03 o mocy maksymalnej 180 kW (245 KM). Pierwszy egzemplarz zaprezentowany został w 2003 na targach Transexpo w Kielcach.
Na dachu tego modelu znajduje się 9 kompozytowych zbiorników przeznaczonych na gaz, jako że masa M125M/4 jest o prawie 2 tony większa niż modelu wyposażonego w silnik Diesla, postanowiono wyposażyć ten pojazd w przednią oś portalową MAN VOK-07B w miejsce polskiej osi portalowej Jelcz 65N, stosowanej w innych niskopodłogowych modelach tej marki.
Wyprodukowano 11 sztuk tego modelu:
Wszystkie wyprodukowane pojazdy trafiły do MPK Rzeszów.

</doc>
<doc id="619800" url="https://pl.wikipedia.org/wiki?curid=619800" title="Statut kaliski">
Statut kaliski

Statut kaliski (również "przywilej kaliski") – przywilej dla Żydów wydany przez księcia wielkopolskiego Bolesława Pobożnego 16 sierpnia 1264 w Kaliszu; potwierdzony przez Kazimierza III Wielkiego w 1334 i rozszerzony na całą Koronę Królestwa Polskiego; ogłoszony drukiem w Statucie Łaskiego (1506).
Charakterystyka.
Statut stał się bazą dla położenia Żydów w Polsce, a w późniejszym czasie także dla powstania częściowo autonomicznej wspólnoty żydowskiej w Polsce. Zagwarantował on Żydom istnienie sądów żydowskich i osobnych sądów dla spraw, w których brali udział zarówno Żydzi, jak i chrześcijanie. Dodatkowo zapewniał on wolność osobistą i bezpieczeństwo Żydom, włączając w to swobodę wyznania, podróżowania i handlu. Postanowienia statutu zostały potwierdzone m.in. przez kolejnych królów Polski: Kazimierza III Wielkiego w 1334, Kazimierza IV Jagiellończyka w 1453, Zygmunta I Starego w 1539, Stanisława Augusta Poniatowskiego w 1765.
W artykule z 1880 roku "Przywilej żydowski Bolesława i jego potwierdzenia" historyk Romuald Hube stwierdził, że 36-punktowa wersja dokumentu została sfałszowana w czasach Kazimierza Jagiellończyka. Pogląd ten jest odosobniony i nie znajduje potwierdzenia u współczesnych historyków.

</doc>
<doc id="619801" url="https://pl.wikipedia.org/wiki?curid=619801" title="NGC 205">
NGC 205



</doc>
<doc id="619803" url="https://pl.wikipedia.org/wiki?curid=619803" title="Święty Gral">
Święty Gral



</doc>
<doc id="619805" url="https://pl.wikipedia.org/wiki?curid=619805" title="Fiat 524">
Fiat 524

Fiat 524 – samochód osobowy produkcji Fiata, produkowany we Włoszech w latach 1931-1934 oraz w Polsce w Państwowych Zakładach Inżynierii jako Polski Fiat 524.
Historia i opis modelu.
Ogółem wyprodukowano 10135 egzemplarzy i wykonywano go w wersjach:
Nadwozie było 4-drzwiowe, a samochód miał dodatkowe dwa miejsca składane. W wyposażeniu tego samochodu (wersja L) był telefon pozwalający na dawanie dyspozycji kierowcy podczas jazdy, szyba oddzielająca przedział kierowcy od pasażerów, dwa koła zapasowe i opuszczane wszystkie szyby boczne. W Polsce samochód produkowany był w Państwowych Zakładach Inżynierii w Warszawie. Samochód ówcześnie warty był 22 000 zł.

</doc>
<doc id="619807" url="https://pl.wikipedia.org/wiki?curid=619807" title="Mleczaj omszony">
Mleczaj omszony

Mleczaj omszony ("Lactarius pubescens" Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwa polska pojawiła się w pracy A. Borowskiej, Aliny Skirgiełło i E. Gardnweidner w 1993 r. Niektóre synonimy naukowe:
Morfologia.
Średnicy 5–12 cm. Za młodu wypukły z wgnieceniem pośrodku i silnie podwiniętymi, kosmato-wełnistymi brzegami. Skórka w stanie wilgotnym trochę lepka, szybko obsychająca. Kolor białawy, jacnoróżowy, żółtawy lub kremowy z centkami, ale bez koncentrycznych stref.
Wąskie i bardzo gęste, nieco zbiegające. Kolor białawy, potem kremowy z łososiowym odcieniem.
Wysokość 2–5 cm, grubość 1–2 cm, walcowaty, pusty, przy ziemi zwężony i pusty wewnątrz. Barwy białawej, z cielistoróżowym połyskiem.
Zbudowany z kulistawych komórek, które powodują jego specyficzną (jak u wszystkich gołąbkowatych) kruchość i nieregularny przełam. Jest biały, kruchy, nie zmieniający zabarwienia po przekrojeniu. Dopiero podczas usychania grzyba zmienia kolor na żółty. Pod działaniem FeSO4 zmienia barwę na szarożółtą.
Białe, po wypłynięciu niezmieniające barwy. W starszych owocnikach wypływa słabo. W smaku silnie piekące.
Bladokremowy. Zarodniki jajowate, bezbarwne (hialinowe), o rozmiarach 6,5–8,5 × 5,5–6,5 μm, o drobnobrodawkowato-siatkowatej powierzchni, bez pory rostkowej, amyloidalne. Zarówno na ostrzu, jak i na boku blaszek występują liczne, wrzecionowate cystydy o rozmiarach około 40 × 7,5  μm. 
Występowanie i siedlisko.
Występuje w Europie, Azji, Ameryce Północnej, Australii. W Polsce nie jest rzadki, w piśmiennictwie mykologicznym podano liczne jego stanowiska. Występuje jednak rzadziej, niż mleczaj wełnianka.
Rośnie na ziemi w lasach liściastych, w parkach, w trawie, w obecności brzóz, w wilgotnych miejscach w lasach, na torfowiskach, bez szczególnych wymagań glebowych. Wytwarza owocniki (w Europie) od sierpnia do listopada.
Znaczenie.
Organizm mikoryzowy. Wskutek ostrego smaku zazwyczaj opisywany jest jako niejadalny. Jednak na opracowanej dla FAO liście grzybów jest wymieniony jako jadalny w Rosji. W stanie surowym zawiera substancje, które mogą powodować nudności, wymioty lub biegunkę, jednak po odpowiednim przyrządzeniu można go spożywać. Zaleca się w tym celu solenie, kiszenie lub marynowanie, po uprzednim kilkukrotnym namoczeniu w wodzie i obgotowaniu. Takie przygotowanie owocników pozbawia je także ostrego smaku. W Rosji mleczaj ten (również mleczaj wełnianka i inne mleczaje o ostrym smaku) jest kiszony w beczkach, podobnie, jak kapusta. 
Gatunki podobne.
Najbardziej podobny jest mleczaj wełnianka ("Lactarius torminosus"), który również występuje pod brzozami. Różni się kolorem (ma silniej różowe zabarwienie) i wyraźnym strefowaniem kapelusza. Nieco podobny mleczaj złocisty ("Lactarius chrysorrheus") nie ma owłosionego brzegu kapelusza i występuje pod dębami.

</doc>
<doc id="619811" url="https://pl.wikipedia.org/wiki?curid=619811" title="Kimberley Walsh">
Kimberley Walsh

Kimberley Jane Walsh (ur. 20 listopada 1981 w Bradford) – brytyjska piosenkarka, aktorka, a także członkini zespołu Girls Aloud.
W 2002 roku wraz z koleżankami Nadine Coyle, Sarah Harding, Nicola Roberts oraz Cheryl Cole wzięła udział w programie , który emitowany był w 2002 roku w Wielkiej Brytanii. Po długich zmaganiach wygrały program.
W 2003 roku Girls Aloud wydały album "Sound of the underground", który sprzedał się w 300 tys. egzemplarzy i zyskał miano platynowej płyty.
Od 24 października 2015 do 2 stycznia 2016 Walsh zagrała razem z Benem Fosterem w musicalu Elf w londyńskim Dominion Theatre.

</doc>
<doc id="619814" url="https://pl.wikipedia.org/wiki?curid=619814" title="Mleczaj płowy">
Mleczaj płowy

Mleczaj płowy ("Lactarius helvus" (Fr.) Fr.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Lactarius, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1821 r. Elias Fries nadając mu nazwę "Agaricus helvus". Obecną, uznaną przez Index Fungorum nazwę nadał mu w 1838 r. ten sam autor, przenosząc go do rodzaju "Lactarius". Niektóre synonimy łacińskie:.
Nazwę polską podała Alina Skirgiełło w 1998 r.
Morfologia.
Średnica od 5 do 15 cm, kształt początkowo płasko-wypukły, później płaski z szerokim wgłębieniem, czasami z niskim garbkiem. Brzeg podwinięty, rozprostowuje się powoli i nie do końca, pozostaje zazwyczaj lekko podgięty. Powierzchnia gładka, sucha i matowa. Podczas suchej pogody staje się czasami ziarenkowata, a u starszych okazów nawet pęka na poletka. Skórki nie daje się ściągnąć. Jest jednolicie ubarwiona, bez pręgowania; podczas suchej pogody jest ochroworóżowa lub płoworóżowa, nawet z fioletowym odcieniem, podczas wilgotnej z odcieniem rdzawym lub pomarańczowym.
Gęste, z międzyblaszkami, czasami u trzony rozwidlone i tworzące anastomozy. Zarówno przy brzegu, jak i przy trzonie są ostre. Początkowo są białożółtawe, później ochrowożółte z cytrynowym lub szarym odcieniem.
Wysokość 4–13 cm, grubość 0,5–4 cm, kształt walcowaty. Początkowo pełny, później pusty. Powierzchnia gładka, czasami wełnista, a w szczytowej części ziarenkowato-kosmata. Jest nieco jaśniejsza niż na kapeluszu: czerwonoochrowa lub żółtoczerwonawa.
Dość gruby, nieco kruchy, ochroworudawy, czasami występuje w nim wąska i wodnista pręga nad blaszkami. Zapach podobny do cykorii lub lubczyku (maggi). Smak łagodny, korzenny.
Wypływa słabo, a ze starszych okazów wcale. Jest niemal wodniste. W smaku jest łagodne, jednak ma gorzkawy posmak i korzenny aromat.
Wysyp zarodników kremowy. Zarodniki owalne, o rozmiarach 6,5–9 × 7–9 µm. Powierzchnia pokryta małymi brodawkami połączonymi siateczką cienkich łączników. Podstawki o rozmiarach 40–50 × 9–10,5 µm. Nieliczne cystydy występują głównie na ostrzu blaszek.
Występowanie i siedlisko.
Występuje wyłącznie na półkuli północnej. W Europie jest szeroko rozprzestrzeniony. W Polsce jest pospolity. W Tatrach występuje do wysokości 1200 m.
Rośnie od czerwca do października w lasach liściastych i iglastych, na kwaśnych glebach, na torfowiskach, wśród torfowców; częsty.
Znaczenie.
Grzyb lekko trujący: zjedzony w większej ilości powoduje mdłości, biegunkę i wymioty; zjedzenie pojedynczych okazów w zmieszaniu z innymi grzybami nie jest niebezpieczne. Suszony i zmielony jest dobrym grzybem przyprawowym.

</doc>
<doc id="619816" url="https://pl.wikipedia.org/wiki?curid=619816" title="Siano">
Siano

Siano – skoszone przed dojrzałością trawy, rośliny motylkowe i inne, następnie wysuszone, zazwyczaj w warunkach naturalnych. Proces koszenia, suszenia i magazynowania to sianokosy. Siano to jedna z najważniejszych pasz objętościowych suchych w żywieniu przeżuwaczy i koni.
Kiszonka uzyskiwana z podsuszonych roślin to sianokiszonka.

</doc>
<doc id="619819" url="https://pl.wikipedia.org/wiki?curid=619819" title="Kiszonka">
Kiszonka

Kiszonka – pasza objętościowa, np. z zielonek, parowanych ziemniaków lub wysłodków, zakonserwowana naturalnie (biologicznie) w wyniku fermentacji lub chemicznie przez dodanie specjalnego preparatu (konserwantu). Kiszonki zapewniają dostęp do pasz objętościowych przez cały rok. Są dużo łatwiejsze w magazynowaniu niż siano. Skład chemiczny prawidłowo zakiszonego materiału różni się niewiele od materiału wyjściowego. Zakiszana masa wymaga silnego ugniecenia, celem wyparcia powietrza. Przy zakiszaniu roślin niskobiałkowych można stosować dodatki substancji azotowych (np. mocznik); rośliny wysokobiałkowe można mieszać z zasobnymi w węglowodany. Z podsuszonej zielonki uzyskuje się kiszonkę o dużej zawartości suchej masy (40–50%), tzw. sianokiszonkę. Kiszonkę należy dobrać w zależności od rodzaju bydła i innych zwierząt. Ze względu na "minimum cukrowe" rośliny dzieli się na: 
Nadmiar cukru przy kiszeniu pasz bywa również niekorzystny, gdyż wtedy uzyskuje się kiszonkę za kwaśną, zachodzą w niej też duże straty składników pokarmowych wskutek fermentacji alkoholowej (np. burak cukrowy, kukurydza); zbyt kwaśną kiszonkę zwierzęta jedzą niechętnie. Dlatego lepsze są kiszonki kombinowane, sporządzane z różnych roślin. 
Ocenę kiszonki przeprowadza się organoleptycznie w gospodarstwie (wygląd, barwa, zapach, zawartość wody, stopień zanieczyszczenia, stopień wyjadania przez zwierzęta czyli smakowitość) oraz w laboratorium (pH, procentowa zawartość kwasów wolnych i związanych, amoniaku).

</doc>
<doc id="619820" url="https://pl.wikipedia.org/wiki?curid=619820" title="Bitwa pod Wijnendaal">
Bitwa pod Wijnendaal

 
Bitwa pod Wijnendaal – starcie zbrojne, które miało miejsce 28 września 1708 podczas hiszpańskiej wojny sukcesyjnej.
Francuzi chcąc odciąć linie zaopatrzeniowe armii sprzymierzonych Eugeniusza Sabaudzkiego i księcia Marlborougha oblegającej Lille postanowili opanować wszystkie przeprawy przez rzekę Skaldę. W tym celu maszerowali wzdłuż rzeki, zajmując i fortyfikując przeprawę za przeprawą. Sprzymierzeni (Anglicy, Austriacy i Holendrzy), chcąc kontynuować oblężenie Lille musieli odzyskać linie zaopatrzeniowe. Dnia 21 września w Ostendzie wylądował angielski korpus ekspedycyjny w sile 6 000 żołnierzy, który wkrótce opanował Leffinghe, skąd prowadziła droga do Lille. Z powodu odcięcia od Skaldy całe zaopatrzenie dla oblegającej Lille armii sprzymierzonych kierowano do Ostendy. Teraz po opanowaniu Leffinghe można je było dostarczyć wojskom oblężniczym. Dla osłony konwoju Marlborough posłał kilkanaście tysięcy żołnierzy (24 bataliony piechoty i 12 szwadronów jazdy). Armia francuska w sile 22 000 żołnierzy postanowiła nie dopuścić, by konwój z zaopatrzeniem dotarł pod Lille. Dnia 28 września Francuzi zaatakowali pod Wijnendaal słabszą, ale dobrze umocnioną armię eskortującą generała Webba, mającą 8 000 żołnierzy. Wszystkie natarcia francuskie zostały odparte. Zadano przy tym Francuzom tak ciężkie straty, że ci musieli zrezygnować z planów zastopowania konwoju i wycofać się. Konwój zdołał dowieźć zaopatrzenie i amunicję o łącznej wadze około 100 ton.
Zwycięstwo sprzymierzonych w bitwie pod Wijnendaal umożliwiło dotarcie zaopatrzenia, co ostatecznie przesądziło o upadku potężnej twierdzy Lille.

</doc>
<doc id="619821" url="https://pl.wikipedia.org/wiki?curid=619821" title="Język fulfulde">
Język fulfulde



</doc>
<doc id="619822" url="https://pl.wikipedia.org/wiki?curid=619822" title="Język fula">
Język fula



</doc>
<doc id="619823" url="https://pl.wikipedia.org/wiki?curid=619823" title="Język inguski">
Język inguski

Język inguski (ing. гӀалгӀай мотт, Ğalğaj mott) – język Inguszów, zamieszkujących głównie autonomiczną republikę Inguszetię, wchodzącą w skład Federacji Rosyjskiej. Należy do języków nachskich (nachijskich), tworzących podgrupę wśród języków nachsko-dagestańskich (północno-wschodnich) w wielkiej rodzinie języków kaukaskich. Na terenie Inguszetii język inguski jest wraz z językiem rosyjskim oficjalnym językiem urzędowym.
Językiem inguskim posługuje się według różnych danych, od ok. 200 tys.
do ok. 415 tys. osób, głównie w Inguszetii, ale także na innych obszarach Federacji Rosyjskiej (głównie w Czeczenii). Poza tym użytkownicy inguskiego zamieszkują w niewielkich skupiskach także na terytorium Uzbekistanu, Kazachstanu, Turkmenistanu Turcji i Jordanii, a także w państwach Europy Zachodniej.
Język inguski genetycznie najbliżej spokrewniony jest z językiem czeczeńskim oraz wymierającym językiem bacbijskim.
Wśród języków kaukaskich inguski wyróżnia się bardzo rozbudowanym systemem konsonantów (spółgłoski proste, geminowane, ejektywne, faryngalne).
Od początku lat 20. XX w. podjęto próbę stworzenia inguskiego języka literackiego. Wcześniej teksty inguskie zapisywane były sporadycznie, niemal wyłącznie pismem arabskim. Na potrzeby języka literackiego stworzony został alfabet, oparty na łacince. Był on w użyciu do 1938 r., kiedy to wprowadzona została, jako nowy obowiązujący alfabet, zmodyfikowana cyrylica.
Alfabet inguski: А а, Аь аь, Б б, В в, Г г, ГӀ гӀ, Д д, Дж дж, Е е, Ё ё, Ж ж, З з, И и, Й й, К к, Кх кх, Къ къ, КӀ кӀ, Л л, М м, Н н, О о,П п, ПӀ пӀ, Р р, С с, Т т, ТӀ тӀ, У у,Ф ф, Х х, Хь хь, ХӀ хӀ, Ц ц, ЦӀ цӀ, Ч ч, ЧӀ чӀ, Ш ш, Щ щ, ъ, ы, ь, Э э, Ю ю, Я я, Яь яь, Ӏ. 

</doc>
<doc id="619825" url="https://pl.wikipedia.org/wiki?curid=619825" title="NGC 6809">
NGC 6809



</doc>
<doc id="619826" url="https://pl.wikipedia.org/wiki?curid=619826" title="Lycoperdon">
Lycoperdon

Lycoperdon Pers. (purchawka) – rodzaj grzybów z rodziny purchawkowatych ("Lycoperdaceae"). W Europie występuje 14 gatunków. 
Systematyka i nazewnictwo.
Pozycja w klasyfikacji według Index Fungorum: "Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe: "Bovistella" Morgan, "Calvatiella" C.H. Chow, "Capillaria" Velen., "Cerophora" Raf., "Handkea" Kreisel, "Lycoperdon" subgen. "Bovistella" (Morgan) Jeppson &amp; E. Larss., "Lycoperdon" subgen. "Utraria" (Quél.) Jeppson &amp; E. Larss., "Priapus" Raf., )"Sufa" Adans., "Utraria" Quél.:
Polska nazwa pochodzi od dźwięku wydawanego po nadepnięciu dojrzałego owocnika. Nazwa naukowa pochodzi od greckiego "λύκος", tj. "wilk" oraz "πέρδομαι" — "wypuszczam gazy jelitowe" (por. prasłowiańskie "*pьrdjǫ, *pьrděti"). Nazwę polską podał Józef Jundziłł w 1830 r. W polskim piśmiennictwie mykologicznym rodzaj ten opisywany był też jako prochówka.
Charakterystyka.
Owocniki kuliste lub odwrotnie gruszkowate z zarodnikami wewnątrz. Podczas dojrzewania powoli brązowiejące. Po naciśnięciu zarodniki rozpylają się wydostając na zewnątrz przez otworek w górnej części owocnika. Trzony płonne. Wysyp zarodników: oliwkowobrązowy do umbrowobrązowego. Zarodniki okrągławe, gładkie do brodawkowatych, bez pory rostkowej. 
Saprotrofy rosnące na ziemi, rzadko na martwym drewnie. Większość gatunków jest jadalna, jednak do spożycia nadają się tylko osobniki młode, dopóki ich wnętrze jest biało zabarwione.

</doc>
<doc id="619827" url="https://pl.wikipedia.org/wiki?curid=619827" title="Scott Barnhill">
Scott Barnhill

Scott Barnhill (ur. 2 grudnia 1977 w Chicago) – amerykański model.
Życiorys.
Urodził się i dorastał w Chicago, w stanie Illinois. Marzył o podróżach po świecie. Jako nastolatek transportował rury i wykopywał rowy dla przedsiębiorstwa budowlanego, a potem przez jakiś czas pracował w sklepie odzieżowym. Przeniósł się na Florydę i South Beach, w Miami, gdzie nadal pracował przy konstrukcji. Tam został odkryty przez agencję modeli Page Parkes Model Agency i mając 18 lat rozpoczął karierę w świecie mody.
Po raz pierwszy jego zdjęcia pojawiły się w szwajcarskim katalogu mody „Beat”. Odniósł zwycięstwo, był naturalny przed kamerą i kontynuował międzynarodową karierę. W 1996 roku brał udział w kampanii reklamowej kolekcji wiosennej '97 według projektów Guess. Przez kolejne sześć lat pracował dla takich projektantów światowej sławy jak: Versace, Yves Saint-Laurent, Dolce &amp; Gabbana, Kenneth Cole, Gap, Calvin Klein, Tommy Hilfiger, Valentino, Sean John i Gucci. Pojawiał się w popularnych reklamach telewizyjnych oraz w magazynach mody w rodzaju „GQ” czy „Vogue”. 
W 1998 odebrał nagrodę VH1 dla najlepszego modela roku. Jednak, jego kariera nieco zwolniła, głównie przez proces sądowy jego poprzedniego kierownictwa. Podpisał więc kontrakt z najgorętszą agencją modelek i modeli IMG.
Ten brązowowłosy i brązowooki surfer, łyżwiarz i skater chętnie czyta książki dla samorealizacji i podróżuje. W szkole średniej był świetnym sportowcem w takich dyscyplinach jak hokej na lodzie, baseball i wrestling. W college'u miał nadzieję zostać biologiem morza albo zająć się aktorstwem.
Jego romantyczny związek z modelką Gisele Bündchen w latach 1998-1999, zakończył się rozstaniem.

</doc>
<doc id="619828" url="https://pl.wikipedia.org/wiki?curid=619828" title="Gulasz">
Gulasz

Gulasz (, ) – węgierskie danie narodowe, które składa się z mięsa, cebuli i papryki. Nazwa "pörkölt" wywodzi się od dawnego węgierskiego słowa "pergelt", co dziś oznacza przypieczony, przyrumieniony. "Pörkölt" podawany jest na płytkim talerzu jako drugie danie.
Składniki.
Do przygotowania potrawy używa się: mięsa (np. łopatka wieprzowa lub szynka, boczek), cebuli, marchwi, papryki, smalcu lub oliwy, mielonej słodkiej papryki, mielonej ostrej papryki, czosnku, bulionu lub rosołu, sosu sojowego, liści laurowych, ziela angielskiego, koncentratu pomidorowego, pieczarek, masła i mąki.
Etymologia nazwy.
Nazwa pochodzi od pasterzy, którzy wypasali od wiosny do jesieni bydło na nizinach. Bydło nazywano "gulya", a pasterza, który je wypasał – "gulyás" [wym. gujasz]. Danie pasterskie, które sobie przyrządzali, nazwano więc gulaszem. Dopiero później przejęto z języka ludowego wyraz pörkölt.
Historia.
Przez wiele lat danie to było podstawowym daniem pasterzy, a dopiero z biegiem lat stało się daniem narodowym. Rolnicy i pasterze smażyli początkowo kawałki mięsa z posiekaną cebulą na kawałku słoniny. Brakowało wtedy dzisiejszego głównego składnika – papryki. Kiedy papryka zawitała do Europy, zaczęła się jednocześnie kariera pörkölt w jego dzisiejszej postaci.
Początkowo pörkölt znany był tylko na Wielkiej Nizinie Węgierskiej (węg. "Alföld"). Z końcem XIX wieku danie to staje się popularne w pozostałych rejonach kraju, jednak nadal jest daniem pasterskim i nie zyskuje uznania w wyższych sferach, aż do czasu. Stało się bowiem jednym z podstawowych dań na każdym weselu, bez względu na grupę społeczną. Z czasem, kiedy wesela skrócono do jednego dnia, skróciła się też lista dań, które tam podawano. Pörkölt wyparł wtedy wiele dań i stał się daniem podstawowym, powszechnym. Przygotowywano go w garnku, a w przypadku większej liczby gości – w kociołku (węg. "bogrács") na świeżym powietrzu.
Odmiany gulaszu węgierskiego.
Różnią się jedynie rodzajem mięsa, który został użyty do jego przygotowania.

</doc>
<doc id="619830" url="https://pl.wikipedia.org/wiki?curid=619830" title="Stowarzyszenie Muzułmańskie Ahmadiyya">
Stowarzyszenie Muzułmańskie Ahmadiyya

Stowarzyszenie Muzułmańskie Ahmadiyya – muzułmański związek wyznaniowy posiadający jedną gminę w Warszawie. Został zarejestrowany 23 grudnia 1990 roku. Zwierzchnikiem stowarzyszenia jest Zafar Mashhood Ahmad. W 2009 roku związek miał 45 członków i 1 imama.

</doc>
<doc id="619831" url="https://pl.wikipedia.org/wiki?curid=619831" title="Rene Adler">
Rene Adler



</doc>
<doc id="619836" url="https://pl.wikipedia.org/wiki?curid=619836" title="Bruzdniczek największy">
Bruzdniczek największy

Bruzdniczek największy lub sadówka podsadka ("Clitopilus prunulus" (Scop.) P. Kumm.) – gatunek grzybów należący do rodziny dzwonkówkowatych ("Entolomataceae").
Systematyka i nazewnictwo.
Pozycja w klasyfikacji według Index Fungorum: "Clitopilus, Entolomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1772 r. Scopoli nadając mu nazwę "Agaricus prunulus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Clitopilus". 
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako majówka, podsadka, sadówka, rumieniak podsadka, sadówka (bedłka) podsadka. Synonimy naukowe:
Morfologia.
Średnica 3-10 cm, w młodym wieku półkolisty, później łukowaty z zapadniętym środkiem, na koniec staje się lejkowaty. Brzegi zawsze podwinięte. Skórka biała lub białoszarawa, w stanie suchym naga i matowa, po deszczach trochę śluzowata.
Blaszkowy, blaszki początkowo białe, później różowawe, gęste, niskie i nierównej długości, dość głęboko zbiegające na trzon.
Wysokość 3-7 cm, grubość 8-18 mm, cylindryczny, pełny. Czasami wyrasta ekscentrycznie (tzn. nie na środku kapelusza). Jest włókniście żłobiony, oszroniony, a dołem zwężony. Kolor biały.
Biały, miękki i elastyczny, nie zmieniający zabarwienia po przekrojeniu. Smak nieznaczny, zapach przypomina świeżo zmieloną mąkę.
Różowawy. Zarodniki szerokowrzecionowate, o rozmiarach 10-14 x 5-6 µm.
Występowanie i siedlisko.
Jest pospolity na półkuli północnej w strefie klimatu umiarkowanego. Występuje także w Ameryce Środkowej i Australii. W Polsce jest bardzo pospolity.
Rozwija się w lasach liściastych i iglastych, głównie wśród mchów. Najczęściej występuje w bardziej oświetlonych miejscach lasu; na leśnych ścieżkach i drogach, na polankach. Wytwarza owocniki od lipca do listopada, prawie zawsze gromadnie.
Znaczenie.
Saprotrof. Grzyb jadalny, jednak zbierany może być tylko przez bardzo doświadczonych grzybiarzy. Łatwo go bowiem pomylić z silnie trującymi białymi lejkówkami. Nadaje się do sosów, a także do suszenia. Ze względu na miękkość miąższu nie nadaje się do marynowania w occie.
Gatunki podobne.
Często bywa mylony z kępkowcem białawym ("Lyophyllum connatum"). Może też być pomylony z trującą lejkówką liściową ("Clitocybe phyllophila") lub również trującą dzwonkówką trującą ("Entoloma sinuatum"). Odróżnia się od nich silnie zbiegającymi blaszkami o różowawym odcieniu i charakterystycznym zapachem.

</doc>
<doc id="619837" url="https://pl.wikipedia.org/wiki?curid=619837" title="Cplusplus">
Cplusplus



</doc>
<doc id="619838" url="https://pl.wikipedia.org/wiki?curid=619838" title="Agabos">
Agabos

Agabos, Agabus – postać biblijna z Nowego Testamentu.
Prorok chrześcijański z Jerozolimy, który przepowiedział Kościołowi w Antiochii, że nadchodzi wielki głód. Później ostrzegł Pawła, że jeśli uda się on do Jerozolimy, zostanie uwięziony. Pojawia się w Dz 11, 27-30; 21, 7-14. Zaliczany do grona Siedemdziesięciu dwóch wysłańców Jezusa Chrystusa
Jego wspomnienie obchodzone jest 8 kwietnia.

</doc>
<doc id="619841" url="https://pl.wikipedia.org/wiki?curid=619841" title="Medal Wojenny Brytyjski">
Medal Wojenny Brytyjski

Medal Wojenny Brytyjski (ang. "British War Medal") – brytyjski medal kampanii ustanowiony w roku 1919.
Zasady nadawania.
Nagradzani nim byli oficerowie i żołnierze brytyjskich sił zbrojnych i sił zbrojnych Imperium Brytyjskiego, którzy walczyli w I wojnie światowej.
Czas nadawania medalu został następnie wydłużony na lata 1919–1920 dla służących przy rozminowywaniu mórz, jak i biorących udział w działaniach w północnej i południowej Rosji, wschodniej części Bałtyku, Syberii, Morza Czarnego i Morza Kaspijskiego
Opis medalu.
Okrągły srebrny medal o średnicy 36 mm.
awers: popiersie Króla Jerzego V
rewers: Święty Jerzy na koniu, jadący po pruskich polach między czaszkami i skrzyżowanymi kośćmi. Umieszczone są również daty "1914" i "1918".
Odznaczeni.
Wydano w sumie około 6,5 mln medali, z których 110 tys. było wykonanych z brązu.
Te medale najczęściej wydawane były dla Chińczyków, Maltańczyków i Hindusów wcielonych do wojsk brytyjskich.

</doc>
<doc id="619844" url="https://pl.wikipedia.org/wiki?curid=619844" title="Misja „Centrum Służby Życia”">
Misja „Centrum Służby Życia”

Międzynarodowa „Misja Centrum Służby Życia” () – ewangeliczna wspólnota religijna posiadająca swój jedyny zbór w Skoczowie przy ulicy Bielskiej. Wpisana została do rejestru Kościołów i związków wyznaniowych Ministerstwa Spraw Wewnętrznych i Administracji 12 grudnia 1990 roku w dziale A, pod nr 52. W 2016 roku wspólnota liczyła 77 wiernych.
Zbór jest współorganizatorem Ewangelicznego Festiwalu Życia w Wiśle. Zwierzchnikiem misji jest Janusz Grabiec. Pastorem zboru jest Adam Śliwka. Zbór prowadzi szeroko zakrojoną pracę charytatywno-opiekuńczą. Przy zborze działało założone przez Jakuba Heroka Stowarzyszenie Pomocy „INNY DOM”, później kierowane przez Macieja Drajerczaka, który jest jednym z jego byłych podopiecznych. Do 2005 roku stowarzyszenie prowadziło ośrodek dla osób wychodzących z „życiowego zakrętu”.

</doc>
<doc id="619845" url="https://pl.wikipedia.org/wiki?curid=619845" title="Achaz">
Achaz

Achaz (, skrócona forma imienia Joachaz: „oby Jahwe uchwycił”) − król Judy w latach ok. 734−728 p.n.e. (daty sporne), współrządził od 735 lub wcześniej.
Był synem Jotama. Po śmierci ojca został królem. Wyznawał religię kananejską (pogańską) i „nawet syna swego przeprowadził przez ogień”.
Achaz został pokonany, kiedy Królestwo Izraela i Syria podczas wojny syro-efraimskiej przeprowadziły wspólny atak na Judę. Odrzucając radę proroka Izajasza, zwrócił się o pomoc do króla asyryjskiego Tiglat-Pilesera III i tak stał się mu poddanym. Po jego śmierci rządy objął jego syn Ezechiasz.
Jego żoną była Abbijja.

</doc>
<doc id="619846" url="https://pl.wikipedia.org/wiki?curid=619846" title="Federacja Młodych Ruchu Odbudowy Polski">
Federacja Młodych Ruchu Odbudowy Polski



</doc>
<doc id="619847" url="https://pl.wikipedia.org/wiki?curid=619847" title="Znamię">
Znamię

Znamię (łac. "naevus") – zmiana na skórze, będąca skutkiem niedoboru lub nadmiaru jednego ze składników tkankowych. 

</doc>
<doc id="619848" url="https://pl.wikipedia.org/wiki?curid=619848" title="Akan">
Akan

Akan (hebr. עָכָן) – postać biblijna Starego Testamentu. Występuje w Księdze Jozuego w rozdziale 7. Wymieniany jest także w i nosi tam imię Akor. 
Akan według relacji biblijnej był synem Karmiego, wnukiem Zabdiego i prawnukiem Zeracha z pokolenia Judy. Po zdobyciu przez Izraelitów Jerycha Akan naruszył nałożoną na miasto klątwę cheremu, która nakazywała zniszczyć całe miasto, a drogie metale przetopić dla Jahwe. Akan jednak zabrał dla siebie łupy: złoto, srebro i piękny płaszcz. Z tego powodu Izraelici ponieśli klęskę przy próbie zdobycia miasta Aj. Jozue jako zwierzchnik Izraelitów zarządził losowanie, w którym Jahwe miał wskazać na winnego. Akan przyznał się do winy, został ukamienowany i spalony wraz z dziećmi i całym dobytkiem (zgodnie z zasadą odpowiedzialności zbiorowej), po czym usypano na nich stos kamieni. Miejsce to według zostało nazwane doliną Akor (dosł. "dolina nieszczęścia", patrz etiologie biblijne).

</doc>
<doc id="619849" url="https://pl.wikipedia.org/wiki?curid=619849" title="Jarząbczy Wierch">
Jarząbczy Wierch

Jarząbczy Wierch lub po prostu Jarząbczy () – szczyt w potężnej grani Otargańców w słowackich Tatrach Zachodnich, sąsiadujący w tej grani z Raczkową Czubą (2194 m). Znajduje się tuż powyżej (ok. 100 m na południe) grani głównej, pomiędzy Kończystym Wierchem (2002 m), od którego oddzielony jest Jarząbczą Przełęczą (1954 m), a Łopatą (1958 m), oddzielony od niej Niską Przełęczą (1831 m). Po szczytach tych i przełęczach biegnie granica polsko-słowacka. Główny wierzchołek Jarząbczego Wierchu znajduje się na słowackiej stronie, granica państwowa biegnie bowiem granią główną, przez jego niższy punkt, na którym niesłusznie znajduje się polska tabliczka z wysokością 2137 m.
Jarząbczy Wierch wznosi się ponad dolinami: Jarząbczą (po polskiej stronie), Jamnicką i Raczkową (po słowackiej stronie). U podnóży jego urwistych wschodnich zboczy w Dolinie Raczkowej znajdują się trzy Raczkowe Stawy. Zbocza zachodnie są nieco łagodniejsze, wybitnie kamieniste i występują na nich charakterystyczne rowy na 4 poziomach. Z obydwu tych zboczy zimą osuwają się potężne lawiny. Dolna część północnych stoków to tzw. Niskie Turnie – pocięte żlebkami urwiste ściany stromo opadające do kotła lodowcowego Jarząbczej Równi.
Jest to wyniosły szczyt zbudowany z granodiorytów rohackich. Właściwy wierzchołek ma wysokość 2137 m. Prowadzi na niego zielony szlak turystyczny. Z rzadkich w Polsce roślin występuje na Jarząbczym Wierchu rutewnik jaskrowaty, przymiotno węgierskie i jarząb nieszpułkowy.
Nazwa pochodzi od góralskiego rodu Jarząbków. Na mapie Baltazara Hacqueta z 1796 r. oznaczony był jako "Iarszembina". Pierwszym zdobywcą szczytu był najprawdopodobniej szwedzki przyrodnik Göran Wahlenberg, który w 1813 r. pomierzył jego wysokość. Pierwsze wejście zimowe – narciarze Zakopiańskiego Oddziału Narciarzy (Henryk Bednarski, Gustaw Kaleński) w 1910 r. Ze szczytu rozległe widoki, szczególnie dobrze widać stąd pobliskie Rohacze, Starorobociański Wierch, Bystrą z Zadnią Kopą i masyw Barańca.
Szlaki turystyczne.
Poniżej szczytu, w głównej grani na zachód od wierzchołka, łączą się na chwilę dwa szlaki i rozdzielają znów na północ od szczytu:

</doc>
<doc id="619850" url="https://pl.wikipedia.org/wiki?curid=619850" title="Opony mózgowe">
Opony mózgowe



</doc>
<doc id="619851" url="https://pl.wikipedia.org/wiki?curid=619851" title="Języki woltyjskie">
Języki woltyjskie

Języki woltyjskie albo gur – podgrupa języków nigero-kongijskich, według klasyfikacji Josepha Greenberga stanowiąca w niej osobną rodzinę, niektórzy językoznawcy włączają jednak języki woltyjskie do wolta-kongijskich w obrębie podgrupy atlantycko-kongijskiej.
Grupa woltyjska obejmuje 79 języków używanych w Afryce Zachodniej na południu Mali, w Burkina Faso oraz na północy Beninu, Togo, Ghany, Nigerii i Wybrzeża Kości Słoniowej.
Języki tej grupy odznaczają się konstrukcjami seryjnymi czasowników oraz klasami imiennymi.

</doc>
<doc id="619853" url="https://pl.wikipedia.org/wiki?curid=619853" title="Języki gur">
Języki gur



</doc>
<doc id="619854" url="https://pl.wikipedia.org/wiki?curid=619854" title="Amasa">
Amasa

Amasa – postać biblijna ze Starego Testamentu.
Kuzyn króla Dawida wybrany przez Absaloma do dowodzenia jego buntowniczą armią. Po porażce Absaloma Dawid darował mu i uczynił go dowódcą swych własnych wojsk w miejsce Joaba. Mszcząc się, Joab zabił Amasę.

</doc>
<doc id="619855" url="https://pl.wikipedia.org/wiki?curid=619855" title="Fiat 621">
Fiat 621

Polski Fiat 621 L i R – samochód ciężarowy produkowany w Polsce w latach 1935–1939 na licencji FIATa.
Historia.
W wyniku zawartej 21 września 1931 roku umowy licencyjnej pomiędzy Fiat-em a PZInż., w Polsce miała ruszyć produkcja ciężarówki o ładowności 2,5 tony. Model – Fiat 621 L i R (odmiana autobusowa) wybrany do produkcji budowany był w macierzystej wytwórni i od kilku lat i ze względu na prostą konstrukcję i dużą trwałość cieszył się dobrą opinią użytkowników. Niestety w krajowych warunkach jego wytrzymałość okazała się niewystarczająca i w Biurze Studiów PZInż. opracowano zmiany:
Produkcja tego samochodu rozpoczęła się w 1935 roku i początkowo montowane były z części włoskich, które w 1939 stanowiły już tylko 10% pojazdu. W chwili wejścia do produkcji był to samochód już lekko przestrzały i planowano zastąpić go własnym konstrukcjami z PZInż. jak choćby PZInż 703.
Odmiany.
Samochody ciężarowe budowano w Fabryce Samochodów Osobowych i Półciężarowych PZInż. w postaci kompletnych podwozi z przegrodą czołową (oddzielającą przedział kierowcy od komory silnika) zaopatrzoną w deskę rozdzielczą z pełną aparaturą i z urządzeniami sterowniczymi, dzięki czemu samochody mogły być objeżdżane i transportowane na kołach, jedynie po uprzednim ustawieniu na ramie prowizorycznego siedzenia dla kierowcy.
Dla potrzeb wojska podwozia zaopatrywano w Nadwoziowni Specjalnej FSOiP w drewniano-stalowe kabiny kierowcy o charakterystycznym kanciastym kształcie (szkielet drewniany kryty blachą) i drewniane skrzynie ładunkowe. Dla odbiorcy cywilnego dostarczane były za pośrednictwem Spółki Akcyjnej „Polski Fiat” w zasadzie same podwozia, które karosowano później indywidualnie w prywatnych warsztatach nadwoziowych, bardzo często według wzorów PZInż. (podobnie jak w przypadku Fiata 618).
Ciężarówki typu 621 L budowano w wielu odmianach nadwoziowych m.in. w wersji sanitarnej, pożarniczej, cywilnej i dla straży garnizonowych oraz w wersji lotniskowej z nadwoziem 8-osobowym otwartym, jako wóz dowodzenia z radiostacją, warsztat polowy i ciągnik siodłowy np. z naczepą w postaci cysterny o pojemności 4,5 tys. litrów połączoną z motopompą o wydajności 800 lub 2200 l/min (tego ostatniego zestawu używano w warszawskiej straży ogniowej). W podwozia 621 L wyposażano też samobieżne armaty przeciwlotnicze 75 mm wz. 14.
Ciężarówki typu 621 R były cięższą odmianą i przeznaczone były dla autobusów, choć karosowane jako 3-tonowe ciężarówki. W stosunku do Fiata 621 L posiadały szereg zmian:
W latach 1935-39 opuściło FSOiP PZInż. około 13 tys. podwozi 621 L i R, z czego ok. 9400 stanowiły samochody ciężarowe lżejszego typu, a ok. 2800 podwozia 621 R i autobusy. Pozostałe pojazdy to wojskowe modele specjalne – m.in. odmiana półgąsienicowa – ciągnik C4P.
Unikatową 3-tonową ciężarówkę typu R i odmianę pożarniczą modelu L ma w swoich zbiorach Muzeum Techniki w Warszawie. Wersja strażacka (na bazie modelu L) znajduje się w Muzeum Pożarnictwa w Mysłowicach, a kilka ciężarowych Polskich Fiatów – zwłaszcza odmian pożarniczych typu L – jest także w rękach prywatnych.
9 czerwca 2013 r. Wronieckie Stowarzyszenie Historyczne „Historica” zaprezentowało po raz pierwszy publicznie swoją replikę Polskiego Fiata 621 L „Tur”, wykonaną od podstaw, podczas Święta 56 Pułku Piechoty.
Dane techniczne.
Dane dla samochodu ciężarowego Polski Fiat 621 L:

</doc>
<doc id="619857" url="https://pl.wikipedia.org/wiki?curid=619857" title="Amazjasz (król Judy)">
Amazjasz (król Judy)

Amazjasz − postać biblijna ze Starego Testamentu, król Judy.
Życiorys.
Był synem króla Joasza i Joaddan. Objął władzę ok. roku 801 p.n.e. po tym, jak jego ojciec został zamordowany. Amazjasz zemścił się na mordercach ojca, nie zaś na ich synach - zgodnie z nakazem Prawa Mojżeszowego.
Zwyciężył nad Edomitami, zdobywając ich twierdzę Sela. Następnie po niepokojach swojego ludu wywołanych przez obecność Izraelitów w ich miastach, Amazjasz rozpoczął wojnę z Izraelem, którą przegrał pod Bet Szemesz. Tam został pojmany, zaprowadzony do Jerozolimy. Amazjasz uciekł do Lakisz przed spiskiem zawiązanym przeciw niemu i tam został zamordowany. Został pochowany w Jerozolimie wraz ze swoimi przodkami.
W tradycji żydowskiej Amazjasz uważany jest za wuja proroka Izajasza.

</doc>
<doc id="619861" url="https://pl.wikipedia.org/wiki?curid=619861" title="Amunicja szkolna">
Amunicja szkolna

Amunicja szkolna – amunicja służąca do nauki obsługi broni lub do nauki o budowie i sposobach użycia amunicji bojowej.
Do nauki obsługi broni (np. jej ładowania) wykorzystywane są atrapy nabojów wykonane podobnie do amunicji bojowej, którą mają symulować (zachowując jej wymiary i wagę). Pozbawione są jednak elementów ogniowych (spłonki, ładunku itp.), co umożliwia ich całkowicie bezpieczne użytkowanie. W przypadku szkolnych odpowiedników amunicji strzeleckiej na bokach ich łusek umieszczany jest szereg wgłębień, w celu łatwiejszego odróżniania od amunicji bojowej.
Do nauki o budowie amunicji, wykorzystywane są najczęściej różnego rodzaju przekroje. Do ich wytwarzania wykorzystywane są zazwyczaj elementy wybrakowywane w procesie produkcji, a także elementy zużytej lub przestarzałej amunicji bojowej. 
W Polsce w celu odróżnienia amunicji szkolnej od bojowej oznacza się ją napisem „SZKOLNY” i białym paskiem umieszczonym obwodowo na największym elemencie składowym naboju oraz cechą „SZKOLNY”, „SZKOL.” lub „SZK.” wybitą na każdym z elementów zasadniczych.

</doc>
<doc id="619862" url="https://pl.wikipedia.org/wiki?curid=619862" title="Silverstone Circuit">
Silverstone Circuit

Silverstone Circuit – tor Formuły 1 położony na granicy hrabstw Northamptonshire i Buckinghamshire. Odbywa się na nim Grand Prix Wielkiej Brytanii. Rekord okrążenia ostatniej wersji toru został ustanowiony w 2013 roku przez Marka Webbera i wynosi 1:33.401.
W 1977 podczas kwalifikacji do wyścigu, David Purley rozbił się o ścianę przy prędkości 173 km/h i na odcinku 66 cm wyhamował do 0 km/h. Przeżył przeciążenie wynoszące 179,8 G ustanawiając rekord.
Przed Grand Prix Wielkiej Brytanii 2008 Bernie Ecclestone zadecydował, że wyścig Formuły 1 w Wielkiej Brytanii od 2010 roku będzie odbywał się na torze Donington Park. Z powodu braku pieniędzy na przebudowę toru, GP nie odbyło się w Donington, a w 2009 roku został podpisany kontrakt na organizację Grand Prix do 2019 roku.
11 lutego 2010 roku władze toru potwierdziły, że wyścigi Formuły 1 będą się odbywać na nowej wersji toru o nazwie Arena, która została zaprojektowana z myślą o MotoGP.

</doc>
<doc id="619863" url="https://pl.wikipedia.org/wiki?curid=619863" title="Andrzej (postać biblijna)">
Andrzej (postać biblijna)



</doc>
<doc id="619864" url="https://pl.wikipedia.org/wiki?curid=619864" title="GeForce 6">
GeForce 6

GeForce 6 – szósta generacja (o nazwie kodowej NV40) procesorów graficznych z serii GeForce produkowanych od 14 kwietnia 2004 roku przez firmę Nvidia. Jako pierwsze wprowadziły przetwarzanie wideo Purevideo, technologię SLI, wsparcie dla SM 3.0 (zgodny ze specyfikacją Microsoft DirectX 9.0c i OpenGL 2.0).
Chipsety 6100/6150.
Chipsety klasy GeForce 6 dysponują układem graficznym o wydajności dużo mniejszej niż karty graficzne tej klasy.
GeForce 6150SE.
GeForce 6150SE (Model MCP61 lub C61) jest zaktualizowaną, zwyczajną wersją chipu GeForce 6100. MCP61 zużywa mniej energii niż 6100. 6150SE w benchmarkach 3D wyprzedza wynikami 6150, pomimo jej niższej częstotliwości rdzenia (425 MHz), z powodu dodanego Buforu-Z.
MCP61 wprowadził błąd w implementacji SATA NCQ, rezultatem tego, Nvidia postanowiła wyłączyć operacje NCQ w systemie Linux.

</doc>
<doc id="619865" url="https://pl.wikipedia.org/wiki?curid=619865" title="Afryka Centralna">
Afryka Centralna



</doc>
<doc id="619869" url="https://pl.wikipedia.org/wiki?curid=619869" title="Annasz">
Annasz

Annasz (hebr. Hananja) – imię męskie pochodzenia biblijnego. Wywodzi się od hebrajskiego słowa oznaczającego "Jahwe się zlitował". Pojawia się w polskich tłumaczeniach także w wersjach Ananos i Ananus.
Imię to nosiło dwóch arcykapłanów żydowskich:

</doc>
<doc id="619870" url="https://pl.wikipedia.org/wiki?curid=619870" title="Środki karne">
Środki karne



</doc>
<doc id="619874" url="https://pl.wikipedia.org/wiki?curid=619874" title="Apollos">
Apollos

Apollos (gr. "Απολλως"; skrót od Apollonius, gr. "Απολλώνιος") – wczesny judeochrześcijanin, wymieniony parokrotnie w Nowym Testamencie. Był Judejczykiem, urodzonym w Aleksandrii.
Był prawdopodobnie uczniem Jana Chrzciciela – według relacji biblijnej "znał tylko chrzest Janowy". Po raz pierwszy pojawia się w Dz 18,24-19,1 – gdy przybył do Efezu i zaczął nauczać w synagodze. Według Dziejów Apostolskich odznaczał się znajomością greckiej retoryki i wiedział już dużo o Jezusie. Zwrócił na siebie uwagę chrześcijan, a Pryscylla i Akwila, przyjaciele Pawła udzielili mu dalszych pouczeń o wierze chrześcijańskiej. 
Z Efezu wyruszył do Koryntu, gdzie przemawiał do Żydów, mówiąc im na podstawie Biblii (dosł. "Pism") o Jezusie jako Mesjaszu, zbijał też ich argumenty. Według wariantu tekstowego w Kodeksie Bezy został przyjęty z entuzjazmem. W Koryncie poznał też Pawła. 
Kilka lat później powstały we wspólnocie korynckiej podziały. Część wierzących opowiedziała się za Apollosem, być może z racji na jego zdolności retoryczne. Paweł wspominał w 1. Liście do Koryntian o kilku stronnictwach, Apollosa, Piotra i Chrystusa, same zaś podziały poddał zdecydowanej krytyce. Encyklopedia Biblijna twierdzi, że Apollos nie miał jednak z nimi nic wspólnego, bo gdy wrócił do Efezu, nie chciał już ponownie odwiedzać Koryntu (1 Kor 16,12), choć Paweł go o to prosił. 
Wzmianka o Apollosie znajduje się jeszcze w Tt 3,13.
Informacje z tradycji.
Według tradycji przytoczonej przez Hieronima ("Comment. ad Tit 3,13") Apollos miał później wrócić do Koryntu i zostać tam biskupem. Inne tradycje wczesnego chrześcijaństwa podają, że miał być biskupem w Dyrrhachium, w Epirze Nowym, albo w Cezarei. 
Niektórzy twierdzą, że mógł być autorem listu do Hebrajczyków – tak mówił np. Marcin Luter.

</doc>
<doc id="619875" url="https://pl.wikipedia.org/wiki?curid=619875" title="Nadine Coyle">
Nadine Coyle

Nadine Elizabeth Louise Coyle (ur. 15 czerwca 1985 w Londonderry, Irlandia Północna) – irlandzka piosenkarka, członkini zespołu Girls Aloud.
W 2002 roku wraz z koleżankami Kimberley Walsh, Sarah Harding, Nicola Roberts oraz Cheryl Cole wzięła udział w programie Popstars: The Rivals, który emitowany był w 2002 roku w Wielkiej Brytanii. Po długich zmaganiach dziewczyny ostatecznie wygrały program.
W 2003 roku dziewczyny wydały album "Sound of the underground", który sprzedał się w 300 tys. egzemplarzy i zyskał miano platynowej płyty.
Wygrała dwie serie programu Pop Idol. Producenci zdyskwalifikowali ją z pierwszego programu (w Irlandii) z powodu wieku poniżej dopuszczalnego minimum.
Tak jak i reszta zespołu lubi zmieniać kolor włosów, od brunetki poprzez ciemny blond z pasemkami i bez, aż po jasny blond.
Była w związku z amerykańskim aktorem Jesse Metcalfe.

</doc>
<doc id="619879" url="https://pl.wikipedia.org/wiki?curid=619879" title="Herb Słomnik">
Herb Słomnik

Herb Słomnik – jeden z symboli miasta Słomniki i gminy Słomniki w postaci herbu.
Wygląd i symbolika.
Herb przedstawia srebrną (białą) postać św. Michała Archanioła, ze złotym nimbem, trzymającego w prawej ręce srebrny miecz, a w lewej złotą wagę. Godło umieszczono w błękitnej tarczy herbowej typu gotyckiego.
Błękit to kolor maryjny i niebiański, a także barwa pola tarczy herbu Leliwa, którym pieczętowały się m.in. rody Tarnowskich i Wodzickich. Barwa błękitna to także kolor nieba, prawdy, lojalności, wierności, stałości i powietrza. Złoto (żółcień) symbolizuje Boski majestat, a także króla — jako Pomazańca Bożego, objawienie Ducha Świętego oraz szlachetność. Srebro (biel) to symbol czystości, uczciwości, pokoju i wody.
Historia.
Godło herbowe znane jest z pieczęci miejskich i wójtowskich począwszy od I połowy XVI wieku. Nieznana jest symbolika godła, gdyż w Słomnikach nie ma parafii pod wezwaniem św. Michała. Prawdopodobnie jest to patron miasta lub któregoś ze słomnickich cechów.

</doc>
<doc id="619880" url="https://pl.wikipedia.org/wiki?curid=619880" title="Asa (imię)">
Asa (imię)

Asa – imię męskie o niepewnym znaczeniu. Według jednej z hipotez jest skróceniem hebrajskiego słowa "asael", znaczącego „stworzył Bóg”.
Imię to nosiły dwie postacie w Starym Testamencie:

</doc>
<doc id="619881" url="https://pl.wikipedia.org/wiki?curid=619881" title="Asaf">
Asaf

Asaf (אסף) – postać biblijna ze Starego Testamentu. Lewita, który prowadził śpiew za panowania króla Dawida.
Rys biblijny.
Według 1 Krn 6, 33-47 był potomkiem Gerszoma, syna Lewiego. Biblia przedstawia go jako lewitę i muzyka, odgrywającego znaczącą rolę w kulcie JHWH za czasów Dawida. Według Ezd 3,10 jego potomkowie są spadkobiercami przodka, który był ważną osobą w muzykalnym uwielbieniu Najwyższego. Służyli w Świątyni jako śpiewacy. Jego wnuków wymienia się jako jedynych śpiewaków lewickich, którzy powrócili z babilońskiego wygnania, by nadal prowadzić uwielbienie w świątyni. Według Księgi Kronik Asaf wraz z Hemanem i Etanem grali na cymbałach spiżowych. Został przełożonym śpiewaków przy Świątyni Jerozolimskiej wybudowanej przez Salomona. Asaf wymieniany jest na pierwszym miejscu wśród śpiewaków, może to oznaczać, że pełnił wśród nich najważniejszą rolę.
Psalmy.
Asafowi przypisywane jest autorstwo psalmów 50, 73-83. Jego imię pojawia się w nagłówkach dwunastu utworów Psałterza. Pierwszy z psalmów można znaleźć w drugiej księdze (Ps 50), pozostałe jedenaście w księdze trzeciej (Ps 73-83). Nagłówki z jego imieniem w psalmach nie przesądzają jednak autorstwa. Mogły to być psalmy mu dedykowane. Psalmy Asafa charakteryzuje częste używanie nazwy Syjon, rzadziej Jeruzalem. Raz wykorzystano słowo Salem. W psalmach występuje również Lewiatan. Powstanie-spisanie utworów można datować na okres niewoli babilońskiej, choć niektóre mogą być wcześniejsze.
Przypisy.
Źródło: 

</doc>
<doc id="619883" url="https://pl.wikipedia.org/wiki?curid=619883" title="Asahel">
Asahel

Asahel, Asael (zm. ~1010 p.n.e.) – postać biblijna ze Starego Testamentu.
Siostrzeniec króla Dawida. Asahel był jednym z najdzielniejszych żołnierzy Dawida i stał na czele jednego z jego hufców liczącego podobno 24 000 wojowników, gdzie po jego śmierci dowództwo przejął jego syn Zebadiasz. Poległ w Bitwie na Polu Boków z rąk Abnera przez ugodzenie odwrotną stroną dzidy. 

</doc>
<doc id="619884" url="https://pl.wikipedia.org/wiki?curid=619884" title="Atalia">
Atalia

Atalia (, zm. 835 p.n.e.) – córka króla izraelskiego Achaba i fenickiej księżniczki Izebel, samozwańcza królowa Judy od 841 p.n.e., jedyna kobieta rządząca samodzielnie w tym państwie.
Panowanie.
Po otrzymaniu wiadomości o śmierci Ochozjasza, Atalia wymordowała pozostałych członków rodziny królewskiej i objęła tron. Przy życiu pozostał jedynie Joasz, wówczas małe dziecko, ukryty przez Jehoszebę. 
Atalia była czcicielką Baala, do którego kultu namówiła również męża i syna. Kiedy Joasz miał siedem lat, doszło do zamachu stanu zorganizowanego przez kapłanów JHWH pod wodzą Jehojady, w wyniku którego Atalię obalono i zabito.
Bohaterka tragedii J. Racine'a pt. "Atalia" (), którą przetłumaczyli na język polski Stanisław Konarski i Antoni Orłowski. W latach 1751–52 grano ją w Collegium Nobilium pijarów w Warszawie.
Opisuje ją 2 Księga Królewska i 2 Księga Kronik.

</doc>
<doc id="619885" url="https://pl.wikipedia.org/wiki?curid=619885" title="Mama Cocha">
Mama Cocha

Mama Cocha (kecz. "Matka Morze") – inkaska bogini morza i ryb, opiekunka żeglarzy i rybaków, małżonka boga stwórcy Wirakoczy, matka boga słońca, Inti i bogini księżyca, Mamy Quilli. W niektórych regionach imperium wierzono, że była boginią wszystkich zbiorników wodnych, w tym jezior, rzek, źródeł, a nawet stworzonych przez człowieka kanałów wodnych. Mama Cocha była ważniejsza dla ludzi zamieszkujących regiony przybrzeżne, ze względu na ich bliskość i zależność od morza. Wierzenia Inków w boginię Mama Cocha i inne bóstwa wodne wskazują, że rozumieli oni podstawy cyklu hydrologicznego; wiedzieli, że woda z morza napędzała deszcz, który następnie spadał na ziemię.

</doc>
<doc id="619886" url="https://pl.wikipedia.org/wiki?curid=619886" title="Reneta">
Reneta

Jabłoń domowa 'Reneta' z franc. "reinette" (prawdopodobnie w znaczeniu "Królowa Jabłek") – jest to stara grupa odmian uprawnych (kultywar) jabłoni domowej. Owoce są twarde, równomiernie okrągłe. Posiadają charakterystyczny winno-kwaskowaty smak i aromat. Według rzadko obecnie stosowanego systemu klasyfikacji odmian uprawnych Diela - Lukasa z 1856 roku należą do jednej z czterech spośród 15 klas owoców:

</doc>
<doc id="619887" url="https://pl.wikipedia.org/wiki?curid=619887" title="Herb gminy Słomniki">
Herb gminy Słomniki



</doc>
<doc id="619888" url="https://pl.wikipedia.org/wiki?curid=619888" title="Języki adamawa-ubangi">
Języki adamawa-ubangi

Języki adamawa-ubangi, także: języki wschodnie adamawa – podgrupa języków nigero-kongijskich, według klasyfikacji Josepha Greenberga stanowiąca w niej osobną rodzinę, niektórzy językoznawcy włączają jednak języki adamawa-ubangi do wolta-kongijskich w obrębie podgrupy atlantycko-kongijskiej.
Grupa woltyjska obejmuje 112 języków używanych w Republice Środkowoafrykańskiej oraz na północy Kamerunu i Demokratycznej Republiki Konga. Niektórzy językoznawcy włączają do tej rodziny również część języków z terytorium Czadu, Sudanu Południowego i Nigerii. Języki tej grupy należą do najsłabiej poznanych w Afryce.
Języki tej grupy odznaczają się częściową harmonią wokaliczną.

</doc>
<doc id="619889" url="https://pl.wikipedia.org/wiki?curid=619889" title="Messier 44">
Messier 44

Messier 44 (M44, NGC 2632, "Żłóbek", "gromada Ul", "Praesepe", "Pszczółki") – gromada otwarta w gwiazdozbiorze Raka. Najprawdopodobniej znana już Aratosowi z Soloi w 260 p.n.e. W katalogu Messiera znalazła się 4 marca 1769 roku. Jeden z obiektów Messiera widzialnych nieuzbrojonym okiem.
Charakterystyka.
Gromada M44 jest oddalona od Ziemi o 577 lat świetlnych (177 parseków). Średnica wynosi około 16 lat świetlnych (trzykrotnie przewyższająca rozmiary kątowe Księżyca). Wiek szacuje się na około 730 mln lat.
Gromada składa się z około 350 gwiazd. Położona niemal w połowie odległości między Gamma Cancri i Delta Cancri. Zawiera co najmniej pięć czerwonych olbrzymów i kilkadziesiąt białych karłów. Ozdobiona jest kilkoma gwiazdami potrójnymi. Zaobserwowano między innymi kilka gwiazd zmiennych typu Delta Scuti o jasności obserwowanej 7-8m i jedną gwiazdę podwójną zaćmieniową – TX Cancri. W gromadzie zaobserwowano także pierwsze dwie planety krążące wokół gwiazd podobnych do Słońca, należących do gromady otwartej.
Prawdopodobnie M44 i Hiady, choć oddalone od siebie o setki lat świetlnych mają wspólne pochodzenie. Wskazują na to podobne populacje gwiazd występujące w obu gromadach. Być może w wyniku oddziaływań grawitacyjnych pierwotna gromada została rozdzielona, a w ciągu kilkuset milionów lat obiekty oddaliły się od siebie na tak dużą odległość.
Historia.
M44 była znana już w starożytności. Starożytni Grecy i Rzymianie nazywali ją „żłóbkiem” (łac. "praesepe", gr. "phatne"). Gwiazdy γ Cnc (typ widmowy A1 V, jasność obserwowana 4,7, odległość 155 lat świetlnych) i δ Cnc (K0 III, 3,9m, 155 lat świetlnych) miały symbolizować kolejno osła północnego ("Asellus Borealis") i południowego ("Asellus Australis"). Według Eratostenesa miały to być osły, na których Dionizos i Sylen jechali na bitwę przeciw tytanom. Tytani mieli przestraszyć się osłów, które za zasługi zostały umieszczone na niebie przy żłóbku. Aratos wspomina obiekt M44 jako mgiełkę, Hipparchos z Nikei (130 p.n.e.) jako małą chmurkę. Klaudiusz Ptolemeusz zapisał M44 jako jedną z siedmiu „mgławic”.
Galileusz jako pierwszy stwierdził, że M44 jest grupą co najmniej 40 gwiazd.
Przez lornetkę widać 10-20 gwiazd. Przez mały teleskop można zobaczyć ponad 50 gwiazd.

</doc>
<doc id="619890" url="https://pl.wikipedia.org/wiki?curid=619890" title="Języki wschodnie adamawa">
Języki wschodnie adamawa



</doc>
<doc id="619892" url="https://pl.wikipedia.org/wiki?curid=619892" title="Edmund Wojtyła">
Edmund Wojtyła

Edmund Antoni Wojtyła (ur. 27 sierpnia 1906 w Krakowie, zm. 4 grudnia 1932 w Bielsku) – polski lekarz, syn Emilii i Karola Wojtyłów, starszy brat Karola Józefa Wojtyły.
Życiorys.
Po wybuchu I wojny światowej, z powodu przeniesienia jednostki ojca na Morawy, Edmund uczęszczał do austriackiej szkoły kadetów w miejscowości Hranice. Przez wiele lat mieszkał w Wadowicach, tam też ukończył szkołę powszechną i gimnazjum, świadectwo dojrzałości uzyskał 12 czerwca 1924.
W latach 1924–1930 studiował medycynę na Uniwersytecie Jagiellońskim w Krakowie.
28 maja 1930 roku promowany został na doktora wszech nauk medycznych na UJ.
1 kwietnia 1931, po paromiesięcznej praktyce w Klinice Dziecięcej w Krakowie, został sekundariuszem (zastępcą ordynatora) w Szpitalu Miejskim w Bielsku. W listopadzie 1932 roku doktor Edmund Wojtyła zaraził się szkarlatyną ratując chorą pacjentkę. Zmarł po ciężkiej, trwającej 4 dni chorobie 4 grudnia 1932 roku. Jego pogrzeb na cmentarzu w Bielsku zgromadził wielu ludzi. Na płycie nagrobnej wyryto: "Swe młode życie oddał w ofierze cierpiącej ludzkości". Obecnie jego ciało spoczywa na Cmentarzu Rakowickim w Krakowie (cmentarzu wojskowym przy ul. Prandoty) (). W 1934 ciało Edmunda zostało przeniesione do wybudowanego grobowca wraz z ciałem matki oraz jej rodziców.
Dla młodszego o 14 lat Karola był mentorem i opiekunem, towarzyszem jego zabaw i wędrówek górskich. Na biurku Jana Pawła II w jego watykańskim apartamencie papieskim do końca jego pontyfikatu spoczywał stetoskop brata z bielskiego szpitala.
Upamiętnienie.
W 2006 roku został nakręcony film o Edmundzie Wojtyle pt. „Brat papieża” w reżyserii Stanisława Janickiego.
Jego imieniem nazwano Szpital Ogólny w Bielsku-Białej, a także Małopolski Szpital Chorób Płuc i Rehabilitacji w Jaroszowcu. Edmund Wojtyła jest również patronem ulicy w Wadowicach.
Rok 2022 w Wadowicach był rokiem Edmunda Wojtyły. 

</doc>
<doc id="619896" url="https://pl.wikipedia.org/wiki?curid=619896" title="Sanctum Officium">
Sanctum Officium



</doc>
<doc id="619897" url="https://pl.wikipedia.org/wiki?curid=619897" title="Języki wolta-kongijskie">
Języki wolta-kongijskie

Języki wolta-kongijskie (dawniej zwane "zachodniosudańskimi") – według niektórych klasyfikacji podgrupa języków nigero-kongijskich w obrębie grupy atlantycko-kongijskiej. Obejmuje języki senufo, woltyjskie (gur), adamawa-ubangi, kru, kwa i benue-kongijskie.

</doc>
<doc id="619899" url="https://pl.wikipedia.org/wiki?curid=619899" title="Języki wolta-kongo">
Języki wolta-kongo



</doc>
<doc id="619900" url="https://pl.wikipedia.org/wiki?curid=619900" title="Inicjatywa DHARMA">
Inicjatywa DHARMA

Inicjatywa DHARMA (ang. DHARMA Initiative: Department of Heuristics And Research on Material Applications) – fikcyjny projekt powstały na potrzeby serialu "Zagubieni", wprowadzony do serii w drugim sezonie.
Historia.
Według fabuły serialu inicjatywa została założona w 1970 roku przez Geralda i Karen DeGroot, dwójkę doktorantów z Uniwersytetu Michigan. Ogromny projekt badawczy sponsorowany przez fundację Alvara Hanso, miał badać takie dziedziny życia jak: meteorologię, psychologię, parapsychologię, zoologię, elektromagnetyzm, utopizm społeczny. DHARMA przeprowadza swoje badania na terenie tajemniczej wyspy, na której rozbił się samolot 815.
W trzecim odcinku drugiej serii (pt. "Orientation") Locke oraz Jack oglądają film instruktażowy, z którego dowiadują się, że inicjatywa wybudowała na wyspie 6 stacji badawczych, a oni sami znajdują się na stacji nr 3 „Swan” („Łabędź”). Stacja nr 3 powstała, by badać zjawiska związane z elektromagnetyzmem.
Z czasem bohaterowie dowiadują się również o położeniu i przeznaczeniu innych stacji. Stacja „Arrow” („Strzała”), została odkryta przez rozbitków z tylnej części samolotu. Jej pomieszczenia były surowe i puste, prawdopodobnie spełniały role magazynu. Stacja „The Staff”, to stacja medyczna, bohaterowie odnajdują ją jednak opuszczoną. „The Pearl” („Perła”) zostaje odkryta przez Locke’a i Mr. Eko. W „Perle” przeprowadzano eksperymenty psychologiczne. Podwodna stacja „Hydra”, opanowana przez Innych, pierwotnie miała służyć do badań nad zwierzętami, m.in. niedźwiedziami polarnymi, rekinami i delfinami. Stacja „Flame” („Płomień”) opanowana przez innych, służyła do komunikowania się ze światem zewnętrznym (została wysadzona przez Locke’a). Stacja „Zwierciadło” („The Looking Glass”) jest kolejną podwodną stacją Dharmy, do której udało się dopłynąć Charliemu.
Wpływ na kulturę.
W grze "" w rozdziale 6 zatytułowanym „Our Mutual Fiend” można znaleźć ukryty przekaz od twórców gry nawiązujący do inicjatywy DHARMA, wewnątrz można znaleźć pokój stylizowany na stacji Łabędź oraz charakterystyczne logo DHARMA. Tytuł rozdziału nawiązuje także do serialu, gdyż "Our Mutual Friend" jest tytułem książki, którą Desmond chciał przeczytać przed samobójstwem. Twórcy gry odwdzięczyli się w ten sposób producentom serialu, którzy pokazali grę "Half-Life" w odcinku "The Greater Good".
Strona Thinkgeek.com z okazji prima aprilis dodała reprodukcję zegara znanego ze stacji Łabędź do swojego katalogu produktów.
W serialu "Rockefeller Plaza 30" w odcinku "The Beggining Of The End" jeden z bohaterów zjada lody z logiem DHARMA nazywając je „rządowymi” lodami.

</doc>
<doc id="619902" url="https://pl.wikipedia.org/wiki?curid=619902" title="PZInż 703">
PZInż 703

PZInż 703 oraz pokrewne mu modele 713 i 723 – samochód ciężarowy produkcji polskiej skonstruowany w Państwowych Zakładach Inżynierii w Warszawie.
Historia.
Podstawowym modelem wojskowego samochodu ciężarowego w drugiej połowie lat trzydziestych był 2,5-tonowy Polski Fiat 621 L, jednak w Państwowych Zakładach Inżynierii rozpoczęto już w 1936 roku opracowanie własnej konstrukcji, co podyktowane było nie tylko chęcią oderwania się od Fiata, ale też i względami militarnymi.
Pierwszy wariant pojazdu, oznaczony symbolem PZInż. 703, miał kabinę kierowcy umieszczoną za silnikiem. Projektantami była grupa inżynierów z Biura Studiów w składzie: Mieczysław Dębicki, Ludomir Jakusz, Kazimierz Niewiarowski, Mieczysław Skwierczyński, Uzdowski (kompletne podwozie z zespołami przeniesienia napędu), Wacław Cywiński i Jan Werner (silnik) oraz Stanisław Panczakiewicz (nadwozie).
Wariant drugi, PZInż. 713, przekonstruowany głównie przez inżynierów Mieczysława Dębickiego i Stanisława Panczakiewicza, zachował podstawowe parametry techniczno-eksploatacyjne swego poprzednika. Różnice występowały w zasadzie tylko w konstrukcji szoferki, w której miejsca kierowcy i pomocnika były umieszczone po obu stronach silnika. Zmiana ta spowodowała powiększenie powierzchni skrzyni ładunkowej (jej długość - przy zachowaniu dotychczasowej nośności - wzrosła z 4 do prawie 5 metrów).
Podwozie typu 713 było przeznaczone także do wyposażenia w nadwozie autobusu o 30 miejscach siedzących (oznaczonego symbolem PZInż. 723). Nowoczesne nadwozie zaprojektował Mieczysław Łukawski. Wersję z napędem gazem generatorowym (modele 713 i 723) stworzył na bazie niemieckich konstrukcji typu lambert inż. Kazimierz Twardowski.
Według niektórych autorów, ogólna konstrukcja samochodów była wzorowana na ciężarówkach niemieckich i zawierała kompilację podzespołów importowanych (jak hamulce, skrzynia biegów, układ hydrauliczny, pompy, wały, zapłon, częściowo układ chłodzenia) i rozwiązań wzorowanych na konstrukcjach niemieckich (jak np. rama). Również silnik PZInż.705 był wzorowany na silniku Maybach HL 42. Było to usprawiedliwione brakiem odpowiednich doświadczeń i tradycji polskiego przemysłu motoryzacyjnego. Kabina samochodu PZInż. 703 wykazywała podobieństwo do ciężarówek Büssing-NAG.
Do września 1939 roku wyprodukowano pierwszą partię (100 sztuk) samochodów ciężarowych 703 i 713. Była to seria próbna, wykonana już na obrabiarkach i oprzyrządowaniu przygotowanym do masowego wytwarzania, które miało się rozpocząć w 1940 roku i wynosić 12-20 tysięcy sztuk rocznie.
Ważnym elementem wyróżniającym rodzinę samochodów PZInż. 703-713-723 była kabina kierowcy wykonana jako konstrukcja całkowicie stalowa. W modelu 723 (autobus z 30-osobowym nadwoziem) blachy poszycia nadwozia były przymocowane do stalowej konstrukcji nośnej mającej postać szkieletu przejmującego wszelkie obciążenia. Słupki były wykonane z kątowników, a poprzeczki z elementów o profilu ceowym.
Nadwozie, jak wszystkie konstrukcje szkieletowe, charakteryzowało się stosunkowo dużą masą i niezbyt wielką wytrzymałością. Kabina samochodu PZInż. 703, klasyczna, z silnikiem wbudowanym przed miejscem kierowcy i osłoniętym oblachowaniem, nawiązywała do zagranicznych konstrukcji tej klasy. Dostęp do jednostki napędowej był łatwy, lecz szoferka z wysuniętym silnikiem zajmowała dużą część długości pojazdu. W modelu 713 zastosowano krótką kabinę typu wagonowego o nachylonej przedniej ścianie. Silnik pojazdu był wbudowany do wnętrza (nad przednią osią) i osłonięty pokrywą z izolacją termiczną i akustyczną. Kabina wagonowa stanowiła rozwiązanie o nowoczesnym charakterze, wykazującym znaczną wyższość nad konstrukcją klasyczną. Przy tej samej długości ramy zwiększyła się powierzchnia użytkowa, wzrosło też bezpieczeństwo jazdy i łatwość prowadzenia. Ważnym elementem było również zastosowanie dwóch wycieraczek, odrębnych dla obu części dzielonej szyby przedniej (w wielu ówczesnych pojazdach wycieraczka przedniej szyby była montowana wyłącznie przed siedzeniem kierowcy). 
Przewietrzanie kabiny odbywało się za pomocą opuszczanych szyb w drzwiach bocznych (PZInż. 703) lub szyb przesuwanych: w modelu 713 w drzwiach, w autobusie 723 w ścianach bocznych nadwozia. Pomocniczą rolę odgrywały nawiewniki, sterowane z wnętrza pojazdu.
Starannie zaprojektowano wnętrza kabin. W kabinie klasycznej zamontowano trzyosobową tapicerską kanapę krytą skórą, w wagonowej zaś dwa foteliki z tapicerskim pokryciem. Dwa przednie fotele (po obu stronach silnika) w kabinie autobusu PZInż. 723 były tego samego typu, natomiast siedzenia pasażerskie wykonano jako konstrukcje rurowe z tapicerskimi poduszkami pokrytymi kombinacją skóry i tkaniny. Zastosowano także opartą na amerykańskich wzorach nowość - podłużne półki bagażowe nad siedzeniami. Tablica rozdzielcza nawiązywała układem do rozwiązań stosowanych w samochodach osobowych, zblokowany zaś zespół wskaźników umieszczono zgodnie z zasadą ergonomii. 
Podstawowym elementem nośnym samochodów PZInż. 703-713-723 była rama zamknięta, z podłużnicami o zmiennym profilu (w części centralnej o przekroju prostokątnym, w częściach przedniej i tylnej - ceowym). Podłużnicę wygięto - w celu obniżenia pojazdu - nad tylnym mostem. Wersja autobusowa (typ 723) była przedłużona o 680 mm. Dodano też jedną ceową poprzecznicę zamykającą przedłużoną część, przez co ich liczba wzrosła do sześciu. Rama autobusowa miała ponadto wsporniki wysięgowe do mocowania nadwozia, a odmiany 713 i 723 z napędem gazem generatorowym - dodatkowe wsporniki dla gazogeneratora i uchwyty instalacji zasilania.
W samochodach PZInż 703-713-723 montowano rzędowe silniki 4- i 6-cylindrowe, o rozrządzie górnozaworowym, chłodzone cieczą w obiegu wymuszonym. Do wyboru były trzy jednostki napędowe: 
Silnik typu 725 stanowił - w wersji podstawowej - wzmocnioną odmianę modelu 705. Zastosowanie do napędu tego silnika paliwa gazowego z generatora (gaz drzewny był w okresie II Rzeczypospolitej najtańszym paliwem) spowodowało natomiast spadek mocy o około 7% w stosunku do typu 705, to jest do wartości 65 KM (47,8 kW), osiąganej przez silnik wysokoprężny PZInż. 135. Kadłuby silników były wykonane ze stopów lekkich (w PZInż. 705 i 725 glinowo-krzemowych), głowice zaś z żeliwa. Tłoki pracowały w żeliwnych tulejach cylindrowych, mokrych, wymiennych. Wszystkie jednostki napędowe miały kute wały korbowe wykonane ze stali wysokogatunkowej, z utwardzonymi powierzchniami nośnymi. Benzynę ze zbiornika o pojemności 105 litrów (umieszczonego w ciężarówce pod siedzeniem kierowcy) podawała pompa przeponowa, napędzana od wałka rozrządu. Układ zasilania silnika PZInż. 725 był rozbudowany i zawierał obok generatora lambert 600 (budowanego licencyjnie w firmie Haveka w Toruniu), rurkowej chłodnicy gazu, oczyszczalników: korkowego i osadowego, mieszalnika oraz rozruchowej dmuchawy elektrycznej także gaźnik biegu jałowego, zasilany benzyną z niewielkiego zbiornika.
Niezależnie od modelu pojazdu i rodzaju jednostki napędowej stosowano jeden typ skrzynki biegów. Biegi 2, 3 i 4 miały przekładnie cichobieżne. Na żądanie skrzynka biegów mogła być wyposażona w terenowy reduktor. Przekładnia tylnego mostu stożkowa, o zębach spiralnych charakteryzowała się stosunkiem przełożeń jednakowym dla wszystkich modeli. Na życzenie zamawiającego mechanizm różnicowy mógł być wyposażony w samoczynną blokadę.
Istotną nowością zastosowaną w samochodach 713 i 723 był hydrauliczny układ hamulcowy z pneumatycznym wspomaganiem (PZInż. 703 nie miał wspomagania). Pompa hamulcowa i podciśnieniowe urządzenie wspomagające systemu Westinghouse znajdowały się w miejscu łatwo dostępnym, przymocowane od zewnątrz do podłużnicy ramy pod kabiną kierowcy (w autobusie - na wysokości skrzynki biegów). Bębnowe hamulce wszystkich kół były zbudowane w systemie tak zwanym wodzikowym, zapewniającym lepsze dociski szczęki do bębna w czasie hamowania i równomierne zużywanie się okładzin. Hamulec pomocniczy, sterowany mechanicznie, działał na bęben osadzony na wale napędowym lub rzadziej - zwłaszcza w podwoziach autobusowych - na szczęki hamulcowe bębnów kół tylnych. Niektóre podwozia były wyposażone we wspornik górski przymocowany do środkowej poprzecznicy ramy, opuszczany za pomocą systemu cięgien giętkich i wbijany w grunt w razie postoju na pochyłości.
Nowocześnie rozwiązano konstrukcję przedniego i tylnego zawieszenia. Obie sztywne osie były zawieszone na półeliptycznych podłużnych resorach piórowych. W przypadku osi przedniej zastosowano typowe resory połączone ze wspornikami za pomocą tulei gumowo-stalowych. W zawieszeniu tylnym oś napędowa była zamocowana między resorem głównym (nad nim) a dwupiórowym resorem pomocniczym. W miejscach stałego połączenia resorów tylnych ze wspornikami ramy zastosowano tuleje gumowo-stalowe. Komfort jazdy podnosiło zastosowanie ramieniowych hydraulicznych tłumików drgań dla kół osi przedniej. W podwoziu autobusowym typu 723 tłumiki drgań zastosowano również na osi tylnej. Stosunkowo krótkie rozstawy osi w odniesieniu do długości całkowitej sprawiały, że pojazdy były dość zwrotne. Średnice zawracania wynosiły: PZInż. 703 i 713 - 15 m, PZInż. 723 - 17 m. W zależności od zastosowanej jednostki napędowej i przeznaczenia pojazdu zdolność do pokonywania wzniesień (z obciążeniem na twardym podłożu, bez reduktora) wynosiła: dla pojazdów z silnikami gaźnikowymi 27%, dla ciężarówek z napędem gazem generatorowym (713G) mniejsza o 5%, a dla autobusów z silnikiem wysokoprężnym (PZInż. 723O)- 21%. Najniższą zdolność do pokonywania wzniesień - 20% - wykazuje autobus z napędem gazem generatorowym (typ 723G).
Nowe ciężarówki były przewidziane do służby we wszystkich rodzajach wojsk i broni jako pojazdy transportowe i specjalne, z nadwoziami różnych typów. Ich losy w kampanii wrześniowej były niezwykle barwne. Pewna część weszła w skład liczącego ponad sto samochodów konwoju transportującego zagrożone przez Niemców zasoby złota Banku Polskiego z Warszawy do Rumunii. Spora grupa opuściła Warszawę w pierwszych dniach września wraz z potężnym konwojem ewakuacyjnym PZInż. wiozącym pracowników, maszyny, urządzenia, dokumentację techniczna i części do montażu samochodów na wyznaczone stanowisko poza linię obronną rzeki Bug i po 17 września wpadła - wraz z nim - w ręce wojsk radzieckich.
Z kolumny 300 ewakuujących się wówczas pojazdów różnych typów do Warszawy powrócił jedynie autobus z napędem gazem generatorowym PZInż. 723G. Kilka, a może kilkanaście pojazdów (głównie typu 703) spotykano też w oddziałach wojskowych na trasie odwrotu, lecz o ich dalszych losach brak jest wiadomości. Pewną liczbę nieskarosowanych podwozi typu 713, wyposażonych tylko w siedzenie dla kierowcy, widziano w ZSRR po zakończeniu działań wojennych.
Linki zewnętrzne.
PZInż 703, 713 i 723 na Oldtimery.com

</doc>
<doc id="619903" url="https://pl.wikipedia.org/wiki?curid=619903" title="Poxvirus">
Poxvirus



</doc>
<doc id="619904" url="https://pl.wikipedia.org/wiki?curid=619904" title="Saint George (Antigua i Barbuda)">
Saint George (Antigua i Barbuda)

Saint George – jeden z 6 okręgów, zwanych tradycyjnie parafiami (ang. "parish"), w Antigui i Barbudzie, znajdujący się w północnej części wyspy Antigua.

</doc>
<doc id="619906" url="https://pl.wikipedia.org/wiki?curid=619906" title="Brian Clevinger">
Brian Clevinger

Brian Clevinger (ur. 7 maja 1978 roku w Stanach Zjednoczonych) – autor popularnego komiksu internetowego "8-Bit Theater" i powieści "Nukler Age". Aktualnie pracuje nad kontynuacją swojej powieści, którą nazwał "Atomik Age". Aktualnie mieszka w Orlando w stanie Floryda.

</doc>
<doc id="619907" url="https://pl.wikipedia.org/wiki?curid=619907" title="Brice Durand">
Brice Durand

Brice Durand (ur. 2 grudnia 1973 w Madrycie) – francuski model i aktor.
Związany z Q Model Management, brał udział w kampanii reklamowej Guess dla fotografa i reżysera wideoklipów Herba Rittsa. Mając 23 lata podjął współpracę z Lindą Evangelista i Cindy Crawford. Pojawił się również na dużym ekranie w komedii Bena Stillera "Zoolander" (2001). Wystąpił w teledysku Britney Spears pt. "Don’t Let Me Be the Last to Know" (2001), który 9 listopada 2004 został wydany na płycie DVD "Britney Spears: Greatest Hits - My Prerogative" (2004). W jednym z odcinków serialu NBC/Fox Life "Mów mi swatka" ("Miss Match", 2004) pt. "Beznadziejni romantycy" ("Most Hopeless Romantics") z Alicią Silverstone pojawił się w roli Henriego.

</doc>
<doc id="619909" url="https://pl.wikipedia.org/wiki?curid=619909" title="Saint John (Antigua i Barbuda)">
Saint John (Antigua i Barbuda)

Saint John – jeden z 6 okręgów, zwanych tradycyjnie parafiami (ang. "parish"), w Antigui i Barbudzie, znajdujący się w północno-centralnej części wyspy Antigua.

</doc>
<doc id="619910" url="https://pl.wikipedia.org/wiki?curid=619910" title="Dharma Initiative">
Dharma Initiative



</doc>
<doc id="619912" url="https://pl.wikipedia.org/wiki?curid=619912" title="Marcin Orliński">
Marcin Orliński

Marcin Orliński (ur. 6 czerwca 1980 w Warszawie) – polski poeta, prozaik, krytyk literacki i publicysta.
Życiorys.
Absolwent filozofii na Uniwersytecie Warszawskim i studiów doktoranckich w Instytucie Badań Literackich PAN. Laureat Nagrody im. Adama Włodka za rok 2015. Stypendysta Ministra Kultury i Dziedzictwa Narodowego oraz m.st. Warszawy w dziedzinie literatury. Publikował m.in. w „Gazecie Wyborczej”, „Rzeczpospolitej”, „Newsweeku”, "Zeszytach Poetyckich", „Tygodniku Powszechnym” i „Twórczości”. Jego wiersze były tłumaczone na języki: angielski, niemiecki, francuski, szwedzki, rosyjski, ukraiński, czeski i słoweński. Był redaktorem naczelnym Biblioteki Debiutów przy „Zeszytach Poetyckich”. Obecnie pracuje jako zastępca redaktor naczelnej w kwartalniku „Przekrój”. Mieszka w Warszawie.
Redakcja.
Tomy wierszy:
Antologie:

</doc>
<doc id="619914" url="https://pl.wikipedia.org/wiki?curid=619914" title="Saint Mary (Antigua i Barbuda)">
Saint Mary (Antigua i Barbuda)

Saint Mary – jeden z 6 okręgów, zwanych tradycyjnie parafiami (ang. "parish"), w Antigui i Barbudzie, znajdujący się w południowo-zachodniej części wyspy Antigua.

</doc>
<doc id="619916" url="https://pl.wikipedia.org/wiki?curid=619916" title="Saint Paul (Antigua i Barbuda)">
Saint Paul (Antigua i Barbuda)

Saint Paul – jeden z 6 okręgów, zwanych tradycyjnie parafiami (ang. "parish"), w Antigui i Barbudzie, znajdujący się w południowej części wyspy Antigua.

</doc>
<doc id="619917" url="https://pl.wikipedia.org/wiki?curid=619917" title="Usumacinta">
Usumacinta

Usumacinta – rzeka w Meksyku i Gwatemali. Rzeka ta przepływa przez tereny bagienne, tworząc liczne meandry. Usumacinta jest wykorzystywana do żeglugi na odcinku ok. 480 km. W środkowym biegu tworzy ona granicę pomiędzy Meksykiem oraz Gwatemalą.

</doc>
<doc id="619918" url="https://pl.wikipedia.org/wiki?curid=619918" title="Saint Peter (Antigua i Barbuda)">
Saint Peter (Antigua i Barbuda)

Saint Peter – jeden z 6 okręgów, zwanych tradycyjnie parafiami (ang. "parish"), w Antigui i Barbudzie, znajdujący się we wschodnio-centralnej części wyspy Antigua.

</doc>
<doc id="619919" url="https://pl.wikipedia.org/wiki?curid=619919" title="Saint Philip (Antigua i Barbuda)">
Saint Philip (Antigua i Barbuda)

Saint Philip – jeden z 6 okręgów, zwanych tradycyjnie parafiami (ang. "parish"), w Antigui i Barbudzie, znajdujący się we wschodniej części wyspy Antigua.

</doc>
<doc id="619920" url="https://pl.wikipedia.org/wiki?curid=619920" title="Tęczowa flaga (ruch LGBT)">
Tęczowa flaga (ruch LGBT)

Tęczowa flaga – symbol dumy lesbijek, gejów, osób biseksualny i transpłciowych (LGBT) oraz . Kolory odzwierciedlają różnorodność społeczności LGBT oraz spektrum ludzkiej seksualności i tożsamości płciowej. Używanie tęczowej flagi jako symbolu gejowskiej dumy rozpoczęło się w San Francisco w Kalifornii, ale ostatecznie stało się powszechne podczas wydarzeń związanych z ochroną praw LGBT na całym świecie.
Flaga została zaprojektowana w 1978 roku przez Gilberta Bakera, Lynn Segerblom, Jamesa McNamara i innych aktywistów, następnie na przestrzeni lat projekt flagi uległ kilku modyfikacjom. Chociaż oryginalna tęczowa flaga Bakera miała osiem kolorów od 1979 roku do dziś najczęściej spotykany wariant składa się z sześciu pasków: czerwonego, pomarańczowego, żółtego, zielonego, niebieskiego i fioletowego. Flaga jest zwykle prezentowana poziomo, z czerwonym paskiem u góry.
Pojawia się m.in. na paradach równości i innych manifestacjach, w których biorą udział osoby LGBT oraz przy wejściach do lokali gay-friendly.
Historia.
Ośmiokolorowej flagi użyto po raz pierwszy na Paradzie Dnia Wolności Gejowskiej (Gay Freedom Day Parade) w San Francisco 25 czerwca 1978 roku. Jej znaczenie wzrosło po zamachu na Harveya Milka w listopadzie 1978, gdy odbyły się masowe demonstracje na znak protestu po zamachu na tego polityka. Przy tej okazji nastąpiło jednak zmniejszenie liczby kolorów flagi do siedmiu. Stało się tak na skutek braku tkaniny w kolorze różowym, gdy Gilbert Baker i organizatorzy demonstracji chcieli zamówić ją w firmie Paramount Flag Company do masowej produkcji. Usunięcie kolejnego koloru (turkusowego) nastąpiło w celu uzyskania parzystej liczby pasów. Obecność na fladze siedmiu pasów nie pozwalała bowiem na przedzielenie jej na pół (flagi miały zawisnąć pionowo na latarniach przy Market Street w San Francisco). Flaga sześciokolorowa pozostaje w użyciu od roku 1979.
Pierwotne osiem pasów kolorów flagi Bakera miało według niego symbolizować kolejno:
Tęczowa flaga zwykle powiewa z pasami ułożonymi poziomo, z pasem czerwonym na górze.

</doc>
<doc id="619921" url="https://pl.wikipedia.org/wiki?curid=619921" title="Mama Quilla">
Mama Quilla

Mama Quilla, Mama Killa, Mama Kilja (kecz. "Matka Księżyc", zwana również "Złotą Matką") – inkaska bogini księżyca, córka boga stwórcy Wirakoczy i bogini morza, Mamy Cochy, siostra i małżonka najwyższego w inkaskim panteonie boga słońca Intiego, czczona jako dysk księżycowy z kobiecą twarzą. Zgodnie z legendą matka pierwszego króla inkaskiego Manco Capaca i jego żony-siostry, Mamy Ocllo (czczonej jako bogini płodności). Po włączeniu do panteonu inkaskiego boga ludu Huari, Pachę Kamaqa (utożsamianego z Wirakoczą) czczona jako jego matka. Zgodnie z legendą łzami Mamy Qulli, które spadło na ziemię jest srebro. Ziemską reprezentantką bogini była coya, królowa i pierwsza małżonka Syna Słońca, władcy Inków. Centralnym miejscem kultu Mamy Quilli była jej świątynia w kompleksie Coricanchy w Cuzco, gdzie znajdowała się nekropolia królowych inkaskich (po śmierci mumifikowanych i składanych na srebrnych tronach w sanktuarium bogini). Ku czci bogini Mamy Quilli obchodzi się we wrześniu wielkie święto Quya Raymi (kecz. "Święto Królowej").

</doc>
<doc id="619924" url="https://pl.wikipedia.org/wiki?curid=619924" title="Nicola Roberts">
Nicola Roberts

Nicola Maria Roberts (ur. 5 października 1985 w Stamford) – brytyjska piosenkarka i członkini zespołu Girls Aloud.
W 2002 roku wraz z koleżankami Kimberley Walsh, Sarah Harding, Nadine Coyle oraz Cheryl Tweedy wzięła udział w programie Popstars: The Rivals, który emitowany był w 2002 roku w Wielkiej Brytanii. Po długich zmaganiach dziewczyny ostatecznie wygrały program.
W 2003 roku wydały album "Sound of the Underground", który sprzedał się w 355 tys. egzemplarzy i zyskał miano platynowej płyty.
W 2009 roku Girls Aloud postanowiły zrobić sobie przerwę aby realizować projekty solowe. Pierwsza solowa płyta Roberts "Cinderella’s Eyes" ukazała się 23 września 2011 roku, promuje ją wydany 5 czerwca 2011 singel „Beat of My Drum”.

</doc>
<doc id="619925" url="https://pl.wikipedia.org/wiki?curid=619925" title="Sydney Water Police">
Sydney Water Police

Sydney Water Police - wodna policja w Sydney należąca do policji Nowej Południowej Walii, podlegająca Marine Area Command.
Wodna policja w Sydney powstała nieformalnie w 1789 roku jako "straż wioślarska" (ang. "Row Boat Guard"), a ustawowo w 1840 jako "Water Police Force". W latach 1853-1856 na rogu ulic Phillip &amp; Alfred powstał budynek policji wodnej "Water Police Court", używany do lat siedemdziesiątych XX wieku. Obecnie budynek należy do kompleksu "Muzeum Sprawiedliwości i Policji" (ang. "Justice and Police Museum ").
W 1962 jednostka dysponowała siedmioma nowoczesnymi łodziami motorowymi 'Nemesis', 'James F. Scott', 'Wm. J. Mackay', 'Adastrea', 'Typhon', 'Vigilant' i 'Osiris'.
Policja zajmuje się m.in. patrolowaniem portu w Sydney i wód przybrzeżnych, ratownictwem wodnym i lotniczym, ratownictwem podczas powodzi, nurkowaniem. Policja brała udział w zabezpieczeniu Olimpiady w Sydney. Nowy budynek jej komendy mieści się na Cameron's Cove w porcie i jest chłodzony geotermalnie. Policja wodna jest częściowo odpowiedzialna za niepowodzenie projektu informatyzacji w latach 2000-2002. Dawny teren bazy na półwyspie Pyrmont zakupiło miasto, żeby urządzić tam park.
Serial australijskiej TV "Szczury wodne" przedstawia w dowolny sposób pracę "Sydney Water Police". Policjanci używają łodzi "Nemesis".

</doc>
<doc id="619929" url="https://pl.wikipedia.org/wiki?curid=619929" title="Louis Bleriot">
Louis Bleriot



</doc>
<doc id="619931" url="https://pl.wikipedia.org/wiki?curid=619931" title="Izolowanie">
Izolowanie

Izolowanie – mechanizm obronny polegający na oderwaniu emocji od obiektów lub sytuacji wywołujących te emocje.

</doc>
<doc id="619934" url="https://pl.wikipedia.org/wiki?curid=619934" title="Watruszki">
Watruszki

Watruszki - słodkie okrągłe pieczywo z ciasta drożdżowego, z nadzieniem z sera, lub owoców. Popularna ukraińska i rosyjska potrawa. Nazwa pochodzi od ukraińskiego słowa "ватра".

</doc>
<doc id="619938" url="https://pl.wikipedia.org/wiki?curid=619938" title="Bystra (Tatry)">
Bystra (Tatry)

Bystra (słow. "Bystrá") – szczyt w słowackich Tatrach Zachodnich, leżący w odległości 600 m na południe od grani głównej Tatr Zachodnich, po której biegnie granica polsko-słowacka.
Jest to najwyższy szczyt Tatr Zachodnich, wznoszący się na wysokość 2248m n.p.m. ponad trzema dolinami: Gaborową, Kamienistą i Bystrą. Jest zwornikiem dla trzech grani:
Pod południowymi ścianami Bystrej znajduje się kilka Bystrych Stawów.
Bystra zbudowana jest z łupków krystalicznych i przewarstwień z białego granitu. W przeszłości jej strome zbocza były wypasane i to aż pod wierzchołek. Rudziejący już w połowie lata sit skucina przebarwia je na czerwonawo. Ze zboczy tych, o bardzo dużej wysokości względnej i niemal w całości trawiastych zsuwają się ogromne lawiny, jedne z największych w Tatrach.
Bystra od dawna była zwiedzana przez turystów od polskiej strony. Nie sposób podać pierwszego jej zdobywcę. Pierwsze znane wejście zimowe – A. Świderska z przewodnikiem Klimkiem Bachledą. Przed II wojną światową była bardzo popularnym celem wycieczek, wspinano się na nią również nocą, by podziwiać wschód słońca. Turyści nocowali w nieistniejącym już schronisku w Dolinie Pyszniańskiej (spalonym przez Niemców w czasie wojny), a w jeszcze dawniejszych czasach w leśniczówce i gospodzie na Starych Kościeliskach. Była malowana m.in. przez Jana Nepomucena Głowackiego, Wojciecha Gersona. Bystra była też jednym z ważniejszych punktów triangulacyjnych podczas sporządzania kartograficznych pomiarów Tatr. Dawniej nazywana była przez górali Pyszną, gdyż wznosiła się nad halą o tej nazwie. Na mapie Baltazara Hacqueta z 1796 r. opisana jest jako Pysna Mons. Rizzi Zannoni w 1772 r. nazywał ją Bistro, tak samo Matej Bel w 1736 r.
Widok z Bystrej należy do wybitnych. W 1928 r. Jerzy Młodziejowski pisał o Bystrej: "„Wszystko chciałoby się zapamiętać... Bo też widok z Bystrej jest tak wspaniały, że nie tylko geografa, ale i zwykłego turystę zdoła poruszyć.”" Wśród szczytów Tatr Wysokich, jakie stąd widać, wyróżniają się swoją strzelistą sylwetką Świnica i Krywań. W zachodnim kierunku widać podłużne, ułożone w harmonijkę grzbiety Tatr Zachodnich, po północnej stronie wyróżniają się masywne wapienne ściany Czerwonych Wierchów i Kominiarskiego Wierchu.
Szlaki turystyczne.
Oba te szlaki otwarte są dla turystów tylko w okresie od 15 VI do 31 X. Na Bystrą prowadzi też ścieżka z Błyszcza (15 min, ↓ 10 min), nie stanowiąca jednak oficjalnego szlaku turystycznego.

</doc>
<doc id="619939" url="https://pl.wikipedia.org/wiki?curid=619939" title="Al-Ain FC">
Al-Ain FC

Al-Ain Football Club () – klub piłkarski ze Zjednoczonych Emiratów Arabskich z siedzibą w mieście Al-Ajn.
Założony został w 1968. Jest najbardziej utytułowanym klubem ze Zjednoczonych Emiratów Arabskich. Dziewięciokrotny mistrz Zjednoczonych Emiratów Arabskich, zdobywca Azjatyckiej Ligi Mistrzów w 2003. Prezesem klubu jest Muhammad ibn Zajid Al Nahajjan.

</doc>
<doc id="619942" url="https://pl.wikipedia.org/wiki?curid=619942" title="Cheryl Tweedy">
Cheryl Tweedy



</doc>
<doc id="619951" url="https://pl.wikipedia.org/wiki?curid=619951" title="Zioło (jezioro)">
Zioło (jezioro)

Zioło – jezioro w woj. kujawsko-pomorskim, w powiecie żnińskim, w gminie Rogowo, leżące na terenie Pojezierza Gnieźnieńskiego.
Otoczone jest głównie obszarami leśnymi. Strefa roślinności przybrzeżnej jest dobrze rozwinięta. Na środku jeziora leży niewielka, porośnięta drzewami wyspa, na której gniazdują kormorany. Połączone z jeziorem Rogowskim i Dziadkowskim.
Dane morfometryczne.
Powierzchnia zwierciadła wody według różnych źródeł wynosi od 232,5 ha do 248,7 ha.
Zwierciadło wody położone jest na wysokości 92,7 m n.p.m. lub 93,6 m n.p.m. Średnia głębokość jeziora wynosi 5,9 m, natomiast głębokość maksymalna 17,9 m.
W oparciu o badania przeprowadzone w 2001 roku wody jeziora zaliczono do wód pozaklasowych i III kategorii podatności na degradację.

</doc>
<doc id="619952" url="https://pl.wikipedia.org/wiki?curid=619952" title="Sarah Harding">
Sarah Harding

Sarah Nicole Harding (ur. 17 listopada 1981 w Ascot, zm. 5 września 2021 w Manchesterze) – brytyjska piosenkarka, członkini zespołu Girls Aloud.
W 2002 roku wraz z koleżankami Kimberley Walsh, Cheryl Tweedy, Nicola Roberts oraz Nadine Coyle wzięła udział w programie "Popstars: The Rivals", który emitowany był w 2002 roku w Wielkiej Brytanii. Po długich zmaganiach dziewczyny ostatecznie wygrały program.
Brała udział w programach "Tumble" (2014), "Celebrity MasterChef" (2015) oraz "The Jump" (2016). W 2017 roku wystąpiła w 20 edycji "Celebrity Big Brother", którą ostatecznie wygrała.
Życie prywatne.
Harding zaręczyła się z DJ Tomem Crane’em w 2011 roku. Była także w dwuletnim związku z DJ Markiem Fosterem od końca 2012 do końca 2014 roku. W październiku 2011 roku trafiła do ośrodka odwykowego w Południowej Afryce, ze względu na uzależnienie od alkoholu i depresję. 26 sierpnia 2020 roku poinformowała, że zdiagnozowano u niej raka piersi, który rozprzestrzenił się do innych części ciała. 5 września 2021 zmarła z powodu raka piersi.

</doc>
<doc id="619955" url="https://pl.wikipedia.org/wiki?curid=619955" title="Josip Simić">
Josip Simić



</doc>
<doc id="619956" url="https://pl.wikipedia.org/wiki?curid=619956" title="Języki benue-kongijskie">
Języki benue-kongijskie

Języki benue-kongijskie albo benue-kongo – podgrupa języków nigero-kongijskich, według klasyfikacji Josepha Greenberga stanowiąca w niej osobną rodzinę, niektórzy językoznawcy włączają jednak języki benue-kongijskie do wolta-kongijskich w obrębie podgrupy atlantycko-kongijskiej.
Grupa benue-kongo obejmuje w klasyfikacji Greenberga 557 języków używanych w niemal na całym obszarze Afryki subsaharyjskiej z wyjątkiem obszarów Afryki Zachodniej, Rogu Afryki i Namibii. Językami benue-kongo mówi więc znaczna część Afryki od Nigerii aż do RPA.
Według podziału Greenberga języki benue-kongijskie dzielą się na:
Ważniejsze podgrupy i języki benue-kongijskie według J. Greenberga.
języki benue-kongijskie

</doc>
<doc id="619957" url="https://pl.wikipedia.org/wiki?curid=619957" title="Messier 46">
Messier 46

Messier 46 (M46, NGC 2437) – gromada otwarta w gwiazdozbiorze Rufy. Odkrył ją w 1771 roku Charles Messier. W katalogu Messiera od 19 stycznia 1771 roku.
M46 jest oddalona od Ziemi o około 5400 lat świetlnych i oddala się z prędkością 41,4 km/s. Średnica gromady wynosi ok. 30 lat świetlnych. Wiek szacuje się na ok. 300 mln lat.
M46 zawiera około 500 gwiazd, z czego ok. 150 ma jasność obserwowaną od 10 do 13. Najjaśniejsze z nich należą do typu widmowego A0 i są ok. 100 razy jaśniejsze od Słońca (jasność obserwowana najjaśniejszej – 8,7m).
W obrębie gromady znajduje się mgławica planetarna NGC 2438. Jednak pomiar prędkości, jak również wiek mgławicy i gromady wskazują, że nie powstała ona w Messier 46.

</doc>
<doc id="619959" url="https://pl.wikipedia.org/wiki?curid=619959" title="Języki benue-kongo">
Języki benue-kongo



</doc>
<doc id="619960" url="https://pl.wikipedia.org/wiki?curid=619960" title="Stary Staw (województwo wielkopolskie)">
Stary Staw (województwo wielkopolskie)

Stary Staw – osada w Polsce położona w województwie wielkopolskim, w powiecie ostrowskim, w gminie Ostrów Wielkopolski, przy północnej granicy Ostrowa. Leży w granicach sołectwa Franklinów.
Miejscowość przynależała administracyjnie przed rokiem 1887 do powiatu odolanowskiego, W latach 1975–1998 do województwa kaliskiego, a w latach 1887-1975 i od 1999 do powiatu ostrowskiego. W 1979 r. niewielki fragment wsi (p. Stary Staw) włączono w granice Ostrowa.

</doc>
<doc id="619962" url="https://pl.wikipedia.org/wiki?curid=619962" title="Park Regionalny Livradois-Forez">
Park Regionalny Livradois-Forez

Park Regionalny Livradois-Forez (fr. "Parc naturel régional Livradois-Forez") – francuski regionalny park przyrody ("parc naturel régional"), obejmujący dwa pasma górskie Masywu Centralnego Livradois i Forez. Pod względem administracyjnym położony jest w regionie Owernia, na granicy departementów Puy-de-Dôme i Haute-Loire. Park został powołany w 1986 przez 180 gmin (z tego 10 gmin to gminy stowarzyszone z parkiem). Park zajmuje powierzchnię 3130 km², a na jego obszarze mieszka 109,0 tys. osób. Siedziba parku znajduje się w miejscowości Saint-Gervais-sous-Meymont.
Obszar parku obejmuje następujące regiony fizycznogeograficzne:

</doc>
<doc id="619963" url="https://pl.wikipedia.org/wiki?curid=619963" title="Pstrążna (Kudowa-Zdrój)">
Pstrążna (Kudowa-Zdrój)

Pstrążna (niem. "Straußeney", 1937–45 "Straußdörfel", czes. "Stroužné") – dzielnica Kudowy-Zdroju położona w północnej części miasta.
Położenie.
Dzielnica położona w zachodniej części Gór Stołowych, na wysokości około 500-595 m n.p.m., 7 kilometrów od centrum Kudowy, 2,5 kilometra od czeskiego Machova, w rejonie historycznego czeskiego kątka.
Nazwa.
Pierwotna, czeska nazwa wsi występuje w formach "Stroužné" i "Pstružné", pochodząc prawdopodobnie od słowa "pstruh" (pstrąg). Wraz z napływem ludności niemieckiej nastąpiła adaptacja tej nazwy do potrzeb wymowy niemieckiej, która ostatecznie ustaliła się w formie "Straußeney". W 1937 r. administracja nazistowska dokonała germanizacji nazwy miejscowości do formy "Straußdörfel", wykorzystując pierwszą, niemiecko brzmiącą część historycznej nazwy ("Strauß" - bukiet, struś). W 1945 r. administracja polska nadała wsi nazwę "Pstrążna", opierając się na pierwotnej formie czeskiej.
Historia.
Zgodnie z relacją pastora Bergmana z Czermnej, pochodzącą z I poł. XIX w. wieś mieli założyć husyci w 1461 roku, którzy tu schronili się przed prześladowaniami po śmierci Jana Husa, potem była ostoją braci czeskich i ewangelików reformowanych. W okresie wojny trzydziestoletniej wieś prawdopodobnie została dotknięta głodem i zarazą. Miejscowi ewangelicy byli prześladowani przez rządzących katolickich Habsburgów. W 1760 roku jak pisze Bergman, "odebrano im wszystkie pisma i spalono przy kościele w Czermnej, a niektórych mieszkańców zakuto w kajdany i pognano do Wiednia i Siedmiogrodu". Wieś, tak jak sąsiednie regiony, wyludniła się. W 1763 roku Pstrążna weszła w skład protestanckich Prus, co spowodowało rozwój, m.in. na skutek imigracji czeskich protestantów, głównie z okolic Hradca Kralove. Do dziś we wsi mieszkają potomkowie tych emigrantów o nazwiskach: Cvikýř (Zwikirsch), Lelek (Lellek) i Beneš (Benesch). W 1787 roku wieś liczyła już 135 mieszkańców i nawiązała kontakty z kalwińską gminą wyznaniową w Gęsińcu koło Strzelina.
Wśród zamieszkującej Pstrążną ludności wyznania ewangelickiego nastąpił rozłam, w wyniku którego większość przyjęła naukę reformowaną, mniejszość pozostała luterańska. Ze względu na uciążliwości uczestnictwa w nabożeństwach w luterańskim kościele w Kudowie, miejscowa ludność wyznania ewangelicko-reformowanego w 1813 roku wybudowała własny drewniany kościół. W 1817 roku wybudowano także plebanię i szkołę. Drewniany kościółek zastąpiono nowym, murowanym wzniesionym w 1848 roku. Kościół ten zachował się do czasów obecnych, do dzisiaj także gmina ewangelicka w Pstrążnej odgrywa rolę lokalnego ośrodka religijno-narodowego, któremu podporządkowane są kościoły ewangelickie w Kudowie i Dusznikach.
Podstawowym językiem gminy była początkowo "gwara czeska", w II połowie XIX wieku nabożeństwa odprawiano już w językach czeskim i niemieckim. Także działająca we wsi szkoła początkowo nosiła charakter czeski, z czasem zaczęto nauczać w języku niemieckim.
Głównym zajęciem ludności w połowie XIX wieku było tkactwo. Rzemiosło to przetrwało w Pstrążnej do czasów II wojny światowej. Na niewielką skalę wydobywano też tutaj metodami średniowiecznymi węgiel kamienny. Węgiel zużywano na potrzeby wsi, nadwyżki wysyłano do pobliskiego czeskiego Náchodu. W XIX i XX wieku w okolicy istniało kilka kopalni, w 1858 w dwóch z nich wydobyto 1600 i 240 ton urobku. W 1910 roku wieś liczyła najwięcej mieszkańców w swojej historii: 744 osoby.
Po II wojnie światowej Czesi stopniowo opuszczali wieś, emigrując głównie do Czechosłowacji i RFN, częściowo zastąpili ich osadnicy polscy pochodzący przeważnie z dawnych kresów wschodnich. Zmiany społeczne zachodzące w latach powojennych spowodowały znaczne wyludnienie wsi oraz zanik znacznej liczby gospodarstw. Dziś we wsi mieszka jeszcze kilkunastu potomków osadników czeskich. Mieszka tu też pastor zborów w Pstrążnej i Strzelinie.
Kultura.
Na terenie Pstrążnej zlokalizowano Muzeum-Skansen Kultury Ludowej Pogórza Sudeckiego. Znajduje się tu dom wypoczynkowy tzw. „Kalwinka” (własność Kościoła ewangelicko-reformowanego), w miejscowym kościele w czerwcu odbywają się koncerty organowe.

</doc>
<doc id="619964" url="https://pl.wikipedia.org/wiki?curid=619964" title="Parc naturel régional Livradois-Forez">
Parc naturel régional Livradois-Forez



</doc>
<doc id="619965" url="https://pl.wikipedia.org/wiki?curid=619965" title="NGC 2437">
NGC 2437



</doc>
<doc id="619974" url="https://pl.wikipedia.org/wiki?curid=619974" title="NGC 2632">
NGC 2632



</doc>
<doc id="619977" url="https://pl.wikipedia.org/wiki?curid=619977" title="Richard Sennett">
Richard Sennett

Richard Sennett (ur. 1 stycznia 1943 w Chicago) - socjolog amerykański.
Życiorys.
Sennett od młodości związany jest z lewicą; jego ojciec i wuj byli aktywnymi działaczami Partii Komunistycznej, obaj walczyli w wojnie domowej w Hiszpanii. Ojca Sennett nigdy nie poznał; wychowywała go matka, Dorothy. Dorothy Sennett była pracownicą socjalną oraz pisarką. 
Sennett dorastał w Chicago. Od dziecka uczył się grać na wiolonczeli i wkrótce stał się prawdziwym wirtuozem tego instrumentu, poza tym zajmował się komponowaniem muzyki. Jego kariera została jednak przerwana w roku 1965, kiedy nieudana operacja ręki sprawiła, że musiał porzucić profesjonalne zajmowanie się muzyką. 
Przez pewien czas Sennett obawiał się, że zostanie wcielony do wojska i wysłany do Wietnamu; przed kłopotami uchronił go znajomy, socjolog David Riesman, który zaprosił Sennetta do studiowania na Uniwersytecie Harvarda.
W 1987 Sennett poślubił swą trzecią żonę, socjolożkę Saskię Sassen. 
Działalność akademicka i publikacje.
Sennett zainteresował się przede wszystkim socjologią miasta. W 1970 r. opublikował pierwszą książkę, "The Uses of Disorder". W 1972 r. ukazała się głośna książka "The Hidden Injuries of Class". Współpracownikiem Sennetta był Jonathan Cobb. Wspólnie przeprowadzili zakrojone na szeroką skalę badania amerykańskich robotników, by poddać krytycznej refleksji popularne podówczas przekonanie, że dokonała się znaczna poprawa warunków życia klasy pracującej, czego skutkiem powinno być pełne zadowolenie robotników. 
W roku 1974 ukazała się praca "The Fall of Public Man". Sennett analizował w niej narodziny kultury indywidualizmu, ale również radykalizmu politycznego. Tezy w niej zawarte przywoływały upadek przestrzeni publicznej. Wydobył trzy historyczne konfiguracje, odpowiadające rolom odgrywanym na scenie publicznej. Jego modelem odniesienia był system społeczny i polityczny przed XVIII wiekiem, ze swym waloryzowaniem bezosobowości w sprawach publicznych. Opisał współczesne społeczeństwo jako takie, które uznaje rozrywkę za politykę, a w mediach masowych odnajduje do tego odpowiedni nośnik. Według autora współczesna epoka podpisuje wyrok śmierci na przestrzeń publiczną przez zatwierdzanie społeczeństwa intymistycznego. Ta wizja opiera się na przekonaniu, że doświadczenie intymności odbywa się poza światem społecznym, nie wywołując stosunków komunikacyjnych. 
Kolejny ważny tytuł w bibliografii Sennetta to "Authority", która ukazała się w roku 1980.
Pod koniec lat 70. Sennett znalazł się w gronie współzałożycieli New York Institute for Humanities. Pozwoliło mu to na bliską współpracę z takimi intelektualistami jak Michel Foucault, Susan Sontag, Josif Brodski czy Thomas Kuhn.
W latach 80. Sennett zajmował się także pisaniem powieści ("The Evening of Brahms", "Palais Royal"). Wciąż zajmuje się socjologią miasta ("Families Against the City"). W kolejnej dekadzie znów zaczął interesować się pracą i jej znaczeniem dla ludzi. Napisał wtedy pracę "The Corrosion of Character: The Personal Consequences Of Work In the New Capitalism" (1998). W 2003 opublikował "Respect in a World of Inequality", swoistą kontynuację "The Corrosion of Character". W książce tej mieszał wątki autobiograficzne z refleksją nad marginalizacją społeczną, statusem społecznym oraz szacunkiem.
Opublikowana w 2008 roku "Etyka dobrej roboty" ("The Craftsman") jest pierwszą częścią planowanej trylogii poświęconej problematyce homo faber, zdolności ludzi do wspólnego działania. Drugą częścią trylogii jest opublikowana w 2012 roku "Together: The Rituals, Pleasures &amp; Politics of Cooperation".
Od 1999 r. Sennett jest wykładowcą prestiżowej London School of Economics.

</doc>
<doc id="619978" url="https://pl.wikipedia.org/wiki?curid=619978" title="No i co, doktorku?">
No i co, doktorku?

No i co, doktorku? (ang. "What's Up, Doc?") – amerykańska komedia z 1972 roku w reżyserii Petera Bogdanovicha.

</doc>
<doc id="619981" url="https://pl.wikipedia.org/wiki?curid=619981" title="Międzynarodowa Wspólnota Pracy Partii Socjalistycznych">
Międzynarodowa Wspólnota Pracy Partii Socjalistycznych

Międzynarodowa Wspólnota Pracy Partii Socjalistycznych ("Międzynarodówka wiedeńska", "Międzynarodówka 2½") – międzynarodowa organizacja socjalistyczna założona w lutym 1921 w Wiedniu z inicjatywy brytyjskiej Niezależnej Partii Pracy ("Independent Labour Party") oraz Niezależnej Socjaldemokratycznej Partii Niemiec ("Unabhängige Sozialdemokratische Partei Deutschlands"). Międzynarodówka pozostawała pod wpływem austromarksizmu. Grupowała partia nurtu centrystowskiego, które sprzeciwiały się wstąpieniu do II Międzynarodówki oraz Międzynarodówki Komunistycznej.
W dniach 5–7 grudnia 1920 odbyła się w Bernie konferencja organizacyjna przedstawicieli 7 partii, na których opracowano manifest: "„Do partii socjalistycznych wszystkich krajów”". Od 22 do 27 lutego 1921 w Wiedniu 80 delegatów, reprezentujących 10 partii m.in. Niezależną Partię Pracy, Niezależną Socjaldemokratyczną Partię Niemiec, Francuską sekcję Międzynarodówki Robotniczej ("Section française de l’Internationale ouvrière"), Socjaldemokratyczną Partię Szwajcarii, rumuńską Niezależną Partię Socjalistyczną oraz Socjaldemokratyczną Partię Austrii, utworzyło Międzynarodową Wspólnotę Pracy Partii Socjalistycznych. W kwietniu 1921 do Międzynarodówki dołączyła Hiszpańska Socjalistyczna Partia Robotnicza.
Od 2 do 5 kwietnia 1922 MWPPS uczestniczyła w Berlinie w rozmowach zjednoczeniowych z przedstawicielami II Międzynarodówki oraz Międzynarodówki Komunistycznej. Do zjednoczenia jednakże nie doszło z winy Kominternu. 22 września 1922 Niezależna Socjaldemokratyczna Partia Niemiec, jedna z najbardziej wpływowych partii w organizacji, połączyła się z Socjaldemokratyczną Partią Niemiec, a jej członkowie w większości zasilili szeregi II Międzynarodówki. W maju 1923 Międzynarodówki II oraz 2½ zjednoczyły się, tworząc nową organizację, Socjalistyczną Międzynarodówkę Robotniczą. Niektóre partie uprzednio należące do Międzynarodowej Wspólnoty Pracy Partii Socjalistycznych odmówiły wstąpienia do nowego tworu (rumuńska Niezależna Partia Socjalistyczna).
Sekretarzem generalnym MWPPS był przez cały czas jej trwania austriacki socjaldemokrata Friedrich Adler. Międzynarodówka posiadała swój organ prasowy wydawany w języku niemieckim "„Nachrichten der Internationalen Arbeitsgemeinschaft Sozialistischen Parteien”".

</doc>
<doc id="619982" url="https://pl.wikipedia.org/wiki?curid=619982" title="Vedran Ješe">
Vedran Ješe

Vedran Ješe (ur. 3 lipca 1981 w Banja Luce) – chorwacki piłkarz grający na pozycji środkowego obrońcy.
Ješe urodził się w Banja Luce, które obecnie jest miastem w Bośni i Hercegowinie, ale piłkarską karierę zaczynał w Zagrzebiu. Jego pierwszym klubem w karierze był stołeczny NK Zagrzeb. Tam grał w drużynach juniorskich i tam też potem zadebiutował w pierwszej lidze. Debiut Vedrana miał miejsce 4 listopada 2000 roku w wygranym 2:1 meczu z lokalnym rywalem NK, drużyną NK Hrvatski Dragovoljac. Był to jego jedyny wówczas występ w tamtym sezonie. W nowym sezonie odeszło z zespołu paru zawodników i wtedy to Ješe wskoczył na miejsce na środku obrony i także dzięki jego dobrej grze NK Zagrzeb zdobyło swój pierwszy w historii tytuł mistrza Chorwacji. Przez kolejne dwa sezony Vedran był zawodnikiem podstawowej jedenastki i filarem tamtejszej linii defensywnej. W sezonie 2004//2005 zagrał tylko 6 meczów w NK, ale zaraz potem trafił do lokalnego rywala Dinama Zagrzeb. Tam czasami miał trudności z przebiciem się do pierwszego składu, a Dinamo zagrał bodaj jeden z najgorszych sezonów w historii zajmując dopiero 7. miejsce w lidze. W sezonie 2005//2006 Ješe po rozegraniu jednego meczu w Dinamie został zaraz wypożyczono do innego pierwszoligowca Inter Zaprešić. Tam zagrał 22 mecze, zdobył 4 bramki a drużyna zajęła ostatnie miejsce i spadła do drugiej ligi. Jednak dzięki temu, że Ješe rozegrał na początku sezonu 1 mecz w Dinamie może czuć się pełnoprawnym mistrzem Chorwacji, a był to jego drugi tytuł w karierze. Latem 2006 roku Ješe odszedł z Dinama za 200 tys. euro i trafił do szwajcarskiego pierwszoligowca FC Thun. Następnie był wypożyczany do izraelskich klubów: Bene Jehuda Tel Awiw i FC Aszdod. Od 2008 roku pozostaje bez przynależności klubowej.
W reprezentacji Chorwacji Ješe zadebiutował 29 stycznia 2006 roku w przegranym 0:2 towarzyskim meczu z reprezentacją Korei Południowej. Zaraz potem 1 lutego zagrał swój drugi mecz w kadrze – wygrany 4:0 z Hongkongiem. Miał jednak nikłe szanse na wyjazd na Mistrzostwa Świata w Niemczech i ówczesny selekcjoner Zlatko Kranjčar ostatecznie nie powołał Ješe do kadry.

</doc>
<doc id="619983" url="https://pl.wikipedia.org/wiki?curid=619983" title="Vedran Jese">
Vedran Jese



</doc>
<doc id="619985" url="https://pl.wikipedia.org/wiki?curid=619985" title="Małgorzata z Kortony">
Małgorzata z Kortony

Małgorzata z Cortony OFS, włos. "Margherita da Cortona" (ur. 1247 w Laviano, zm. 22 lutego 1297 w Kortonie) − tercjarka franciszkańska, rekluza, stygmatyczka, święta Kościoła katolickiego.
Życiorys.
Dzieciństwo i młodość.
Była córką rolnika. Jej matka zmarła, gdy miała siedem lat. Dwa lata później ojciec ożenił się powtórnie, jednak macocha nie potrafiła zaakceptować pasierbicy. W wieku około siedemnastu lat uciekła z młodym arystokratą z Montepulciano, urodziła mu syna i żyła jako jego kochanka przez kolejnych dziewięć lat. Wielokrotnie prosiła go, by się z nią ożenił, jednak, mimo obietnic, tak się nie stało. W 1274 kochanek Małgorzaty został zamordowany przez rabusiów, którzy ukryli jego ciało w płytkim grobie. Odkrycie zwłok ukochanego doprowadziło ją do nawrócenia. Zwróciwszy krewnym zmarłego kochanka całą biżuterię i posiadłości ziemskie, podjęła próbę powrotu do domu ojca. Ten prawdopodobnie przyjąłby ją, lecz sprzeciwiła się temu macocha. Ostatecznie Małgorzata udała się z synem do Kortony, gdzie poddała się kierownictwu duchowemu franciszkanów. Prowadziła surowe życie, poszcząc i umartwiając się.
Mistyczne przeżycia i działalność.
Po trzech latach próby została przyjęta do Trzeciego Zakonu Franciszkańskiego. Żyła odtąd w ścisłym ubóstwie. Utrzymywała się z jałmużny. Opiekowała się chorymi, ubogimi bezdomnymi. Doświadczała wizji i ekstaz. Odznaczała się nabożeństwem do Eucharystii i Męki Jezusa. Została obdarzona stygmatami.
Założyła szpital w Kortonie i powołała zgromadzenie kobiet zwanych "Poverelle", które zajmowały się opieką nad chorymi.
Ostatni okres życia spędziła jako rekluza. Zmarła 22 lutego 1297 w Kortonie, gdzie została pochowana.
Po dziś dzień jej nieulegające rozkładowi ciało eksponowane jest w kryształowym relikwiarzu w jej sanktuarium. Fakt, że ciało nie ulega rozkładowi długo poczytywano za cud (patrz: niezniszczalność ciał świętych). Jednak według nowych informacji, dostarczonych dzięki zbadaniu zwłok przez patologa Ezio Fulcheri na życzenie Watykańskiego Muzeum Egipskiego, okazało się, że zostało ono wcześniej zabalsamowane.
Kult.
Małgorzata została beatyfikowana w 1515 roku przez papieża Leona X, a kanonizowana 16 maja 1728 przez Benedykta XIII.
Patronat.
Jest patronką fałszywie oskarżonych, bezdomnych, wagabundów, szalonych, umysłowo chorych, nawróconych prostytutek.
Dzień obchodów.
Wspomnienie liturgiczne w Kościele katolickim obchodzone jest 22 lutego.
W zakonach franciszkanów i kapucynów Dzień Pamięci urodzenia obchodzony jest 16 maja.

</doc>
<doc id="619988" url="https://pl.wikipedia.org/wiki?curid=619988" title="Niezależna Socjaldemokratyczna Partia Niemiec">
Niezależna Socjaldemokratyczna Partia Niemiec

Niezależna Socjaldemokratyczna Partia Niemiec (niem. "Unabhängige Sozialdemokratische Partei Deutschlands" – USPD) – niemiecka partia polityczna działająca w II Rzeszy oraz w Republice Weimarskiej, w latach 1917–1922. Partia powstała w wyniku rozłamu w Socjaldemokratycznej Partii Niemiec (SPD).
Historia.
Impulsem do powstania niezależnej socjaldemokracji było poparcie SPD, już wtedy jednej z największych partii marksistowskich Europy, dla polityki rządu Cesarstwa Niemiec w czasie I wojny światowej. Wielu spośród socjaldemokratów zwątpiło w sens porozumienia z rządem i postanowiło działać na rzecz zakończenia wojny niezależnie od przywództwa SPD. 6 kwietnia 1917 r. zwołano "Parteitag", na którym ogłoszono formalne powstanie Niezależnej Socjaldemokratycznej Partii Niemiec. Od początku partia ta była heterogeniczna – do partii wstąpili członkowie Grupy Spartakusa, w tym późniejsi założyciele Komunistycznej Partii Niemiec (KPD) oraz reformiści tacy jak Karl Kautsky i Eduard Bernstein.
USPD początkowo była niechętna większościowej socjaldemokracji, uznając siebie za jedyną spadkobierczynię tradycji niemieckiego ruchu robotniczego. Pomimo wielu zastrzeżeń, liderzy niezależnej socjaldemokracji zgodzili się na stworzenie rządu wraz z SPD (tzw. Rada Pełnomocników Ludowych). Koalicja ta od samego momentu powstania była trapiona wieloma problemami rodzącymi się z różnych celów jakie stawiali sobie liderzy obu partii. Ostatecznie, w wyniku walk bożonarodzeniowych w Berlinie (grudzień 1918), USPD wyszła z koalicji i przeszła do opozycji wobec większościowej socjaldemokracji.
Niezależna socjaldemokracja cieszyła się od 1919 r. coraz większymi wpływami w młodej republice. Według profesora Tadeusza Kotłowskiego, w marcu 1919 r. USPD liczyła około 300 tys. członków, zaś pod koniec tegoż roku około 750 tys. Sukcesem dla młodej partii było opanowanie największego związku branżowego w Niemczech – Niemieckiego Związku Robotników Przemysłu Metalowego. Organy prasowe partii prężnie działały w tamtym okresie – pod koniec 1919 r. wydawano ok. 55 gazet i czasopism.
Początkiem schyłku USPD jako partii politycznej było nieprzyjęcie USPD do Kominternu, przy jednoczesnej niechęci tej partii wobec reaktywowanej Drugiej Międzynarodówki. W październiku 1920 r. skrzydło prokomunistyczne oddzieliło się od USPD i wstąpiło do nowoorganizowanej KPD. Centrystom i prawicy USPD nie pozostało nic innego w tym momencie jak zbliżenie się do SPD (wobec antydemokratycznego i rewolucyjnego nastawienia KPD). Ten ruch był łatwiejszy ze względu na trwające od początku 1922 r. zamachy na ważnych polityków o demokratycznych i republikańskich poglądach (zabójstwo Waltera Rathenaua, Matthiasa Erzbergera). Na parteitagu we wrześniu 1922 r. USPD większością głosów zdecydowała się przyłączyć do SPD i zakończyć swoją działalność. Niewielka grupka działaczy z Georgiem Ledebourem na czele postanowiła utrzymywać USPD jako odrębną partię, jednak zdecydowana większość wyborców przeszła do SPD lub KPD. USPD rozwiązała się w 1931 r., wchodząc do Socjalistycznej Robotniczej Partii Niemiec (SAPD).
Organizacja.
Prasa.
Centralnym organem prasowym USPD był dziennik "Freiheit" pod redakcją Rudolfa Breitscheida.

</doc>
<doc id="619989" url="https://pl.wikipedia.org/wiki?curid=619989" title="Once Caldas">
Once Caldas



</doc>
<doc id="619990" url="https://pl.wikipedia.org/wiki?curid=619990" title="Mandarynkowy sen">
Mandarynkowy sen

Mandarynkowy sen – druga studyjna płyta Mandaryny.
Informacje ogólne.
Drugą płytę Marty, podobnie jak pierwszą, wyprodukowali niemieccy producenci Harald Reitinger i Uli Fisher. Stylistycznie była to kontynuacja brzmienia pop-dance z "Mandaryna.com". Album zawierał trzy covery: „Windą do nieba” z repertuaru 2 plus 1, „You Give Love a Bad Name” Bon Jovi oraz utwór „A Spaceman Came Travelling”, który oryginalnie wykonywał Chris de Burgh. Na płycie dodatkowo znalazł się teledysk do piosenki „Ev’ry Night”, a na trójwymiarowej okładce wykorzystano trzy zmieniające się zdjęcia Mandaryny. Album nosił podtytuł "Mandaryna.com2me".
Pierwszym singlem została piosenka „Ev’ry Night”, z którą Mandaryna zajęła 2. miejsce w Konkursie Sopot Festival 2005. Utwór cieszył się dużą popularnością w Polsce i stał się największym przebojem wokalistki. „You Give Love a Bad Name” wydano jesienią jako drugi singel. Trzecim i ostatnim singlem zostało nagranie „A Spaceman Came Travelling”, wydane w okolicy Bożego Narodzenia w 2005 roku.
Album spotkał się z dużym sukcesem komercyjnym, docierając do miejsca 1. polskiej listy sprzedaży na początku września 2005. Łącznie płyta spędziła 12 tygodni w zestawieniu najlepiej sprzedających się albumów w Polsce. Jej sukces pozwolił Mandarynie na występ podczas festiwalu TOPtrendy 2006 jako jednej z artystów, którzy sprzedali w 2005 roku najwięcej płyt.

</doc>
<doc id="619993" url="https://pl.wikipedia.org/wiki?curid=619993" title="Wojewódzki Szpital Chirurgii Urazowej im. Janusza Daaba">
Wojewódzki Szpital Chirurgii Urazowej im. Janusza Daaba

Wojewódzki Szpital Chirurgii Urazowej im. Janusza Daaba w Piekarach Śląskich – placówka specjalizująca się w leczeniu schorzeń i urazów narządu ruchu, stosuje wiele bardzo nowoczesnych lub aktualnie najnowocześniejszych metod leczenia złamań stawów biodrowego, kolanowgo i barkowego.
Według Rankingu Szpitali 2008 „Rzeczpospolitej” placówka zajmuje 2. miejsce w zestawieniu szpitali publicznych: monospecjalistycznych bez onkologicznych.
Historia.
W 1910 władze Spółki Brackiej z Tarnowskich Gór podjęły decyzję, że na terenie Szarleja powstanie szpital. Początkowo zakładano, że w skład całego kompleksu wejdą dwa budynki główne z oddziałami ogólnymi, jeden budynek administracyjny oraz budynek z zapleczem gospodarczym. Budowa szpitala ruszyła w 1914. Ze względu na ciężkie czasy wojenne zrezygnowano z wzniesienia jednego z budynków szpitala. W 1924 zakończono budowę głównego budynku i w stanie surowym oddano do użytku budynek administracyjny oraz zaplecze gospodarcze.
Pod koniec 1931 szpital miał 320 łóżek, a koszt leczenia pacjenta wynosił średnio 10zł dziennie. W szpitalu pracowało wówczas 68 osób, w tym 5 lekarzy, 6 pracowników biurowych, 24 osoby personelu sanitarnego oraz 33 osoby personelu gospodarczego. Pierwszym dyrektorem szpitala został chirurg prof. dr hab. Władysław Jakubowski. Jeszcze przed II wojną światową w szpitalu rozpoczęła działalność unikatowa w skali kraju stacja terapii fizykalnej. W czasie wojny „urazówka” była szpitalem wojskowym.
W 1945 szpital przejęli Rosjanie. Kiedy w 1946 przejęli go Polacy, szpital był 85% zniszczony i zdewastowany. Wywieziono stąd cały sprzęt i wyposażenie. Na szczęście okazało się, że istnieje potrzeba stworzenia szpitala specjalistycznego. Misja Charytatywna amerykańskiego kościoła unitariańskiego USC oraz Organizacji Narodów Zjednoczonych do spraw odbudowy Europy ze Zniszczeń Wojennych UNRRA wyraziły chęć pomoc materialnej i finansowej. Szybko odbudowano i powiększono kompleks, z USA sprowadzono sprzęt medyczny, wyposażenie, samochody, karetki, a nawet kilkoro lekarzy.
W czerwcu 1948 pojawił się tu dr Janusz Daab, obecny patron szpitala. Przez wiele lat był on tu ordynatorem, a od 1970 dyrektorem szpitala.
Zespół szpitalny.
Zespół Szpitala Spółki Brackiej, obecnie Wojewódzkiego Szpitala Chirurgii Urazowej tworzą: pawilon główny, pawilon dziecięcy, budynek administracyjny, pralnia i kuchnia, prosektorium z kaplicą oraz portiernia. Wszystkie te obiekty zostały wpisane w 2001 do rejestru zabytków.
Leczenie.
Szpital prowadzi leczenie na oddziałach:
oraz w 3 poradniach: urazowo-ortopedycznej, leczenia bólu i rehabilitacyjnej.
Informacje.
Szpital znajduje się przy ulicy Bytomskiej 62 w Piekarach Śląskich w dzielnicy Szarlej.
Od 1998 roku funkcję dyrektora szpitala sprawuje dr med. Bogdan Koczy.

</doc>
<doc id="619996" url="https://pl.wikipedia.org/wiki?curid=619996" title="Powłoka systemu Windows">
Powłoka systemu Windows

Powłoka systemowa Windows – bazowy program odpowiadający za interfejs graficzny systemu Microsoft Windows, który uruchamiany jest tuż po zalogowaniu się użytkownika. W skład standardowej powłoki wchodzi między innymi pulpit, menu Start oraz "pasek zadań". Program ten odpowiedzialny jest za uruchamianie innych aplikacji, otwieranie dokumentów oraz zadania specjalne, takie jak obsługa paska zadań.
Zmiana powłoki systemowej.
Standardową powłoką graficzną po instalacji systemu operacyjnego jest Eksplorator Windows. Możliwa jest jednak podmiana powłoki. Ścieżka do pliku powłoki w systemach Windows 2000, XP i nowszych zapisana jest w rejestrze w kluczu o nazwie „HKLM\Software\Microsoft\Windows NT\CurrentVersion\Winlogon”, pod wartością „Shell”. Możliwa jest również zmiana powłoki tylko dla aktualnego użytkownika, poprzez utworzenie wartości „Shell” w kluczu „HKCU\Software\Microsoft\Windows NT\CurrentVersion\Winlogon”.
Dodatkowo w systemie operacyjnym Windows 7 znajduje się klucz „HKLM\Software\Microsoft\Windows NT\CurrentVersion\Compatibility”, a w nim wartość „NOTSHELL” typu REG_SZ ustawiona domyślnie na „0x0001”. Windows uruchomi alternatywną powłokę wskazaną przez użytkownika, dopiero gdy wartość NOTSHELL przyjmie wartość „0x0000”.

</doc>
<doc id="620002" url="https://pl.wikipedia.org/wiki?curid=620002" title="Tomasz Zan (żołnierz)">
Tomasz Zan (żołnierz)

Tomasz Bronisław Zan, pseudonim „Tomasz”, „Oleś”, „Sęk”, „Michał”, „Gajowy”, „Borek” (ur. 21 września 1902 w Duksztach, zm. 11 maja 1989 w Warszawie), polski inżynier rolnik, żołnierz Armii Krajowej, kawaler Krzyża Srebrnego Orderu Virtuti Militari.
Życiorys.
Prawnuk Tomasza Zana – „Promienistego”. Syn Tomasza Zana (1876–1950) i Teresy Dowgiałło (1884–1945), brat Heleny Stankiewicz (1904–1996). Ostatni potomek w linii męskiej rodu Zanów. 
W 1913 roku wstąpił do drużyny skautów założonej przez Andrzeja Małkowskiego w szkole księdza J. Gralewskiego w Starej Wsi koło Warszawy. 
Był ochotnikiem w 3 Dywizji pod dowództwem gen. Wacława Iwaszkiewicza w korpusie gen. Józefa Dowbor-Muśnickiego. Walczył w obronie Wilna w 1918. W Suwałkach w 1919 wstąpił do Polskiej Organizacji Wojskowej. Brał udział w walkach dywersyjnych w rejonie Sejn. Po zdaniu matury w 1920 został przydzielony do I baterii 8 pułku artylerii polowej w brygadzie gen. Stefana Pasławskiego. Następnie został internowany przez Litwinów po przekroczeniu Niemna. Uciekł z obozu internowania w Kozłowej Rudzie i przez Kłajpedę, Gdańsk dostał się do Warszawy. W lipcu 1920 wstąpił jako ochotnik do 211 pułku ułanów pod dowództwem rotmistrza Jerzego Dąbrowskiego. Dowodził plutonem w szwadronie por. A. Sztejnige. Dwukrotnie ranny w czasie wojny polsko-bolszewickiej. 
Zwolniony z wojska w 1922, studiował na Uniwersytecie im. Stefana Batorego w Wilnie i na Uniwersytecie w Poznaniu, gdzie w 1926 r. otrzymał dyplom inżyniera rolnika. Od 1925 r. oficer rezerwy w 4 pułku Ułanów Zaniemeńskich. 
23 marca 1939 powołany do wojska jako porucznik rezerwy w DOK nr III w Grodnie, od sierpnia 1939 – rotmistrz. Kampanię wrześniową odbył na froncie Osowiec–Wizna. Po wkroczeniu Armii Czerwonej w Kownie, gdzie pozostał jako oficer dyspozycyjny wywiadu wojskowego na kraje bałtyckie. Współorganizował siatkę wywiadu pod kryptonimem „Wierzba”. Od grudnia 1939 należał do Związku Walki Zbrojnej. Aresztowany przez policję litewską trafił do obozu koncentracyjnego w Drymitriawie, skąd zwolniono go przed aneksją Litwy przez Związek Socjalistycznych Republik Radzieckich. W lipcu 1941 przedostał się do Warszawy gdzie powołano go przez Komendę Główną ZWZ-AK na szefa Ośrodka II północno–wschodniego wywiadu ofensywnego. Od sierpnia 1942 był szefem oddziału dyspozycyjnego KG AK w Kedywie, pod kryptonimem „Sęk–Motor”. Od lipca 1943 został szefem STARTU – III (zaopatrzenie oddziałów AK w Okręgu „Nów” i 19 Dywizji AK w Nowogródzkiem). 3 września 1943 awansował do stopnia majora. W okresie Akcji „Burza” był szefem sztabu 30 Poleskiej Dywizji Piechoty AK. Internowany przez Armię Czerwoną 18 sierpnia 1944 został wywieziony do Riazania. W lutym 1946 powrócił do Polski. 
W 1951 aresztowany przez Urząd Bezpieczeństwa, więziony m.in. przez trzy lata śledztwa w areszcie przy ul. Rakowieckiej w Warszawie.
Wspomnienia.
Tuż po jego śmierci ukazała się książka, stanowiąca zapis rozmów Wojciecha Wiśniewskiego z Tomaszem Zanem; Nagroda im. Stanisława Konarskiego za najlepszą książkę 1989 roku, przyznana przez Stowarzyszenie Dziennikarzy Polskich). Dwa lata później ukazała się część II – „wywiad-rzeka” z jego siostrą, Heleną z Zanów Stankiewiczową, której wydanie drugie ukazało się w roku 2003. 

</doc>
<doc id="620004" url="https://pl.wikipedia.org/wiki?curid=620004" title="Leinster">
Leinster

Leinster (wym. ; irl. "Laighin" lub "Cúige Laighean", wym. ) – jedna z czterech prowincji Irlandii. Ludność 2 504 814, stolica Dublin.

</doc>
<doc id="620009" url="https://pl.wikipedia.org/wiki?curid=620009" title="James Scott (książę)">
James Scott (książę)

James Scott (ur. 9 kwietnia 1649 w Rotterdamie, zm. 15 lipca 1685 w Tower w Londynie) – nieślubny syn króla Anglii i Szkocji Karola II Stuarta i jego pierwszej metresy Lucy Walter, pochodzącej ze średniozamożnej walijskiej rodziny szlacheckiej. Lucy, podobnie jak Karol, nie cieszyła się najlepszą reputacją i nie jest do końca pewne, czy Karol na pewno jest ojcem Jamesa Scotta.
Kariera.
Romans Karola i Lucy rozpoczął się w 1648 r., kiedy Karol, wtedy jeszcze książę, po klęsce rojalistów pod Naseby (1645 r.) udał się na wygnanie na kontynent i przebywał w Niderlandach u swojego szwagra Wilhelma II Orańskiego, w celu zdobycia pomocy przy organizacji desantu w Anglii (do którego ostatecznie nie doszło). James Scott był pierwszym z dwojga dzieci Karola i Lucy (drugim była córka, Mary Crofts) i pierwszym w ogóle dzieckiem Karola.
James przybył do Anglii w 1663 r. Niedługo później otrzymał tytuł księcia Monmouth z dodatkowymi tytułami hrabiego Doncaster i barona Scott of Tynedale. Ożenił się też z bogatą Anne Scott, 4. hrabiną Buccleuch. Nazajutrz po ślubie para otrzymała tytuły księcia i księżnej Buccleuch.
W 1665 r. Monmouth uczestniczył w drugiej wojnie angielsko-niderlandzkiej. Książę służył we flocie pod dowództwem brata swojego ojca, księcia Yorku. Niedługo po powrocie z wojny został dowódcą oddziału kawalerii. W 1669 r. otrzymał tytuł pułkownika Gwardii Królewskiej. Po śmierci generała George'a Moncka w 1670 r. Monmouth został dowódcą angielskich wojsk. Podczas trzeciej wojny angielsko-niderlandzkiej (1672-1674), Monmouth został wysłany na kontynent na czele 6 000 żołnierzy. Książę odznaczył się zwłaszcza w kampanii 1673 r. i podczas udanego oblężenia Maastricht. Na polach bitew w Holandii Monmouth zyskał sławę jednego z najlepszych brytyjskich dowódców.
W 1678 r. ponownie dowodził na kontynencie, tym razem oddziałami angielsko-niderlandzkimi walczącymi przeciwko Francji. Książę odznaczył się zwłaszcza w bitwie pod St. Denis, co jeszcze wzmocniło jego reputację jako dowódcy. Rok później Monmouth wrócił do Anglii i otrzymał polecenie stłumienia powstania w Szkocji. Dysponując przewagą liczebną rozgromił słabo uzbrojonych powstańców 22 czerwca 1679 r. pod Bothwell Bridge.
Spisek.
Dzięki swoim zdolnościom militarnym i przywiązaniu do protestantyzmu, książę zyskał wielką popularność wśród protestanckich polityków, którym nie podobała się perspektywa dziedziczenia tronu przez brata Karola II, który nie posiadał legalnego potomstwa, Jakuba, księcia Yorku, który był gorliwym katolikiem.
W 1678 r. powstał projekt "Exclusion Bill", "Ustawy o wykluczeniu", która wykluczała księcia Yorku z linii sukcesyjnej. Jako następcę Karola II wskazywała księcia Monmouth. Ta ustawa nie spodobała się jednak Karolowi II, który nie chcąc by została ona uchwalona, rozwiązał Parlament.
Wówczas Monmouth przyłączył się do spisku protestanckich polityków, którzy planowali zabić króla i księcia Yorku podczas ich powrotu z wyścigów w Newmarket. Plany spiskowcom pokrzyżował pożar Newmarket. Niedługo później spisek wyszedł na jaw, część jego członków została ścięta, reszta, w tym książę Monmouth, uciekła z kraju.
Monmouth schronił się w Niderlandach, ale nie porzucił myśli o koronie. Liczył, że po śmierci ojca uda mu się w pokojowy sposób uzyskać korony Anglii i Szkocji. Jednak wstąpienie na tron księcia Yorku jako Jakuba II (w Szkocji Jakuba VII) rozwiało te nadzieje. Monmouth próbował uzyskać pomoc namiestnika Niderlandów Wilhelma III Orańskiego, swojego ciotecznego brata, ale ten związany umowami z Jakubem II nie poparł pretensji księcia. Podobno Monmouth zabiegał również o poparcie cesarza Leopolda I, ale również bezskutecznie. Wówczas książę zdecydował się zdobyć koronę Anglii za pomocą oręża.
Rebelia Monmoutha.
W maju 1685 r. Monmouth zebrał 382 ludzi, 1500 muszkietów, 4 lekkie działka polowe i 3 małe statki, i wypłynął w kierunku południowo-zachodniej Anglii, regionu silnie protestanckiego. 11 czerwca książę wylądował w Dorset. Natychmiast wyruszyli gońcy do Londynu i już 13 czerwca król Jakub wiedział o lądowaniu pretendenta.
Tymczasem Monmouth ruszył na północ. Po drodze dołączyła się do niego grupa 6000 słabo uzbrojonych i niezorganizowanych farmerów. Wśród nich znajdował się późniejszy sławny pisarz Daniel Defoe. 18 czerwca rebelianci przybyli do Taunton, gdzie Monmouth ogłosił się królem, po czym ruszyli drogą na Brigdwater, w nadziei zdobycia Bristolu (wówczas drugiego co do wielkości, po Londynie, miasta w Anglii). Tymczasem Royal Navy zdobyła nieliczną flotę pretendenta, odcinając mu drogę ewakuacji na kontynent.
Po nieudanych próbach zdobycia Bristolu i Bath oraz niepomyślnie zakończonych starciach z wojskami królewskimi, Monmouth zdecydował się na odwrót (27 czerwca). W ślad za nim ruszyły wojska królewskie pod dowództwem Louisa de Duras, 2. hrabiego Feversham i Johna Churchilla. Do decydującej bitwy doszło 6 lipca pod Sedgemoor niedaleko Bridgwater, w okolicach Westonzoyland. Monmouth próbował zaskoczyć przeciwnika nocnym atakiem, ale ten plan się nie powiódł. Źle uzbrojone i niedoświadczone oddziały księcia nie potrafiły stawić skutecznego oporu regularnej armii. Armia pretendenta została doszczętnie rozbita, Monmouth uciekł z pola bitwy, ale został schwytany 8 lipca w New Forest.
Monmouth został przewieziony do Londynu i stanął przed sądem oskarżony o zdradę. Mimo błagania o łaskę król Jakub nie okazał miłosierdzia. 15 lipca kat Jack Ketch ośmioma uderzeniami topora odciął głowę niefortunnego pretendenta. Wszystkie jego tytuły zostały skonfiskowane, ale Wilhelm III przywrócił je dziedzicom księcia.
Jakub II niedługo utrzymał się na tronie. Faworyzowanie przezeń katolików nie podobało się Anglikom. Po narodzinach katolickiego następcy tronu wybuchło powstanie. Wilhelm Orański (zięć Jakuba) przepłynął kanał La Manche i objął tron Anglii. Jakub uciekł do Francji. Próbował jeszcze odzyskać tron, ale bez powodzenia. Zmarł na wygnaniu w 1701 r.
Rodzina.
20 kwietnia 1663 r. w Londynie James poślubił Anne Scott, 4. hrabinę Buccleuch, (11 lutego 1651 - 6 lutego 1732), córkę Francisa Scotta, 2. hrabiego Buccleuch, i lady Margaret Leslie, córki 6. hrabiego Rothes. James i Anne mieli razem 4 synów i 3 córki:
Monmouth miał również nieślubne dzieci ze związku z Eleonor Needham:
Pod koniec życia Monmouth był związany z Henriettą Marią Wentworth.

</doc>
<doc id="620011" url="https://pl.wikipedia.org/wiki?curid=620011" title="Tomasz Zan (ujednoznacznienie)">
Tomasz Zan (ujednoznacznienie)



</doc>
<doc id="620014" url="https://pl.wikipedia.org/wiki?curid=620014" title="Tallinna FC Flora">
Tallinna FC Flora

Flora Tallinn (), właśc. Mittetulundusühing Jalgpalliklubi Football Club Flora – estoński klub piłkarski z siedzibą w stolicy kraju, mieście Tallinn.
Historia.
Klub został założony w 1990 roku. W tymże roku debiutował w Pierwszej dywizji Mistrzostw Estonii. Zajął ostatnie 12 miejsce i spadł z najwyższej ligi. W 1992 powrócił do Meistriliiga, w której występuje do dziś. Od tej pory wiele razy zdobył tytuł mistrzowski i puchar Estonii.

</doc>
<doc id="620016" url="https://pl.wikipedia.org/wiki?curid=620016" title="Zara Phillips">
Zara Phillips

Zara Phillips, właśc. Zara Anne Elizabeth Tindall z d. Phillips (ur. 15 maja 1981 w Londynie) – brytyjska amazonka i fizjoterapeutka, wicemistrzyni olimpijska w jeździectwie (Londyn 2012); mistrzyni świata w jeździectwie (Akwizgran 2006). Córka Marka Phillipsa i Anny, księżniczki królewskiej; wnuczka królowej Elżbiety II.
Od urodzenia nie nosi tytułów szlacheckich, zgodnie z życzeniem swoich rodziców. Znajduje się w linii sukcesji brytyjskiego tronu. Nie jest formalnie członkinią brytyjskiej rodziny królewskiej i wobec tego nie ma obowiązku reprezentowania monarchy w oficjalnych wystąpieniach.
Życiorys.
W 2002 ukończyła studia na Uniwersytecie w Exeter na kierunku fizjoterapia.
Uprawia jeździectwo. Reprezentowała Wielką Brytanię na letnich igrzyskach olimpijskich w Londynie w 2012 roku, gdzie drużynowo wywalczyła srebrny medal olimpijski. Została pierwszą medalistką olimpijską w historii, pochodzącą z rodziny królewskiej. Jest ponadto mistrzynią świata w jeździectwie (Akwizgran 2006) i trzykrotną mistrzynią Europy (2005-2007). W 2006 nagrodzona tytułem Brytyjskiej Sportowej Osobowości Roku BBC.
Zaangażowana jest w działalność charytatywną. Jest patronem Lucy Air Ambulance for Children charity.
Jest matką chrzestną księcia Jerzego z Cambridge, jednego z następców brytyjskiego tronu.
Poprzez swojego przodka, Jana Wilhelma Friso, księcia Oranii spokrewniona jest ze wszystkimi rodzinami królewskimi i książęcymi panującymi w Europie.
Mieszka w Gatcombe Park.
Jeździectwo.
Zaczęła jeździć konno mając trzy lata. Jest to dziedzina, którą zajmowali się jej rodzice – ojciec został drużynowym mistrzem olimpijskim w 1972 w Monachium, a matka trzykrotnie zdobywała tytuły mistrzyni świata.
Jest światowej klasy zawodniczką w jeździectwie i obecnie mistrzynią świata we Wszechstronnym Konkursie Konia Wierzchowego (WKKW) indywidualnie i wicemistrzyni drużynowo (Wielka Brytania), po Mistrzostwach Świata w Jeździectwie 2006 w Akwizgranie w Niemczech. W 2005 została mistrzynią Europy w tej samej konkurencji, indywidualnie i drużynowo, w Blenheim Palace w Anglii. Została uznana najlepszym sportowcem brytyjskim 2006.
Podczas IO 2012 w Londynie zdobyła srebro w jeździectwie w WKKW drużynowym.
We wrześniu 2005 zdobyła tytuły mistrzyni Europy podczas zawodów w Blenheim, zarówno indywidualnie, jak i drużynowo. Mistrzostwo drużynowe zdobyła po raz drugi, w 2007 w Pratoni del Vivaro.
28 sierpnia 2006 w Akwizgranie Zara została mistrzynią świata we wszechstronnym konkursie konia wierzchowego. Zwycięstwo zadedykowała swojej zmarłej tydzień wcześniej przyjaciółce, Sherelle Duke. Na tych samych zawodach zajęła drugie miejsce w rywalizacji drużynowej.
28 listopada 2007 za swoje zasługi sportowe otrzymała od królowej (swojej babki) Order Imperium Brytyjskiego V klasy (MBE).
We wrześniu 2014 wzięła udział w zawodach jeździeckich w Normandii, a dzięki osiągniętym tam wynikom brytyjska drużyna wywalczyła kwalifikację do letnich igrzysk olimpijskich w Rio de Janeiro w 2016. Phillips wywalczyła tytuł wicemistrzyni świata.
Podczas zawodów w Norfolk w kwietniu 2017 Phillips spadła z konia, Fernhill Facetime, kiedy zwierzę odmówiło pokonania płotka – kobieta nie odniosła obrażeń. Kolejnego upadku doznała we wrześniu 2019 w czasie wyścigów w Stamford.
W listopadzie 2017 umarł jej 24-letni koń, Toytown, z którym zdobyła mistrzostwa świata i Europy.
W listopadzie 2019 w Tokio wzięła udział w gali nowozelandzkiego komitetu olimpijskiego i wygłosiła tam swoje przemówienie.
Kariera zawodowa.
W czerwcu 2019 wystąpiła w motoryzacyjnym programie "Top Gear" jako pierwsza osoba pochodząca z rodziny królewskiej.
Od stycznia 2020 pracuje jako dyrektor Cheltenham racecourse.
Działalność charytatywna.
We wrześniu 2018 ukończyła wyścig rowerowy w Dover, zorganizowany na rzecz Blue Marine Foundation.
W styczniu 2020 w Gold Coast razem z mężem wzięli udział w turnieju polo, z którego dochody przeznaczone były na walkę z pożarami w Australii.
Życie prywatne.
12 lipca 2010 ogłoszono zaręczyny Zary z Michaelem Tindallem (ur. 1978), synem Philipa i Lindy Tindall, angielskim rugbystą. Para poznała się podczas Pucharu Świata w Rugby w 2003 w Australii.
30 czerwca 2011 zawarli religijny związek małżeński w kościele anglikańskim. Ceremonia miała miejsce w Canongate Kirk w Edynburgu. Charakter uroczystości był prywatny, ale przed kościołem zebrało się około sześć tysięcy osób. Był to pierwszy ślub osoby pochodzącej z rodziny królewskiej w Szkocji od dwudziestu lat. Przyjęcie weselne odbyło się na Royal Yach Britannia.
8 lipca 2013 Pałac Buckingham ogłosił pierwszą ciążę Zary Tindall w specjalnym oświadczeniu. 17 stycznia 2014 w Gloucester Royal Hospital przyszła na świat czwarta prawnuczka królowej. Dziewczynka otrzymała imiona Mia Grace ("Mia Grace Tindall"). Została ochrzczona w wierze anglikańskiej 30 listopada w kościele Świętego Mikołaja w Cherington w prywatnej ceremonii. Nazwiska jej rodziców chrzestnych nie zostały podane do publicznej wiadomości.
30 listopada 2016 rzecznik rodziny królewskiej poinformował, że Zara Tindall spodziewa się dziecka. 24 grudnia podano do wiadomości, że ciąża zakończyła się poronieniem.
5 stycznia 2018 ogłoszono jej kolejną ciążę. 19 czerwca w Gloucester Royal Hospital urodziła się druga córka pary. 28 czerwca ogłoszono, że dziewczynka otrzymała imiona Lena Elżbieta ("Lena Elizabeth Tindall"). Została ochrzczona w wierze anglikańskiej w kościele Świętego Mikołaja w Cherington dnia 17 marca 2019. Jednym z jej rodziców chrzestnych jest książę Sussex.
We wrześniu 2018 udzieliła wywiadu w programie "BBC Breakfast", w którym przyznała, że jej czwarta ciąża również zakończyła się poronieniem.
W styczniu 2020 straciła prawo jazdy na sześć miesięcy za przekroczenie dozwolonej prędkości w listopadzie 2019 w Gloucestershire.
9 grudnia 2020 Michael Tindall ogłosił kolejną ciążę swojej żony w trakcie podcastu "The Good The Bad and The Rugby". 21 marca 2021 przyszedł na świat dziesiąty prawnuk królowej. Chłopiec otrzymał imiona Lucas Philip ("Lucas Philip Tindall)".

</doc>
<doc id="620017" url="https://pl.wikipedia.org/wiki?curid=620017" title="Entre Ríos (prowincja)">
Entre Ríos (prowincja)

Entre Ríos – jedna z prowincji Argentyny, leżąca w regionie Międzyrzecza, na północnym wschodzie kraju. Graniczy z prowincjami: Buenos Aires od południa, Corrientes od północy, Santa Fe od zachodu, a od wschodu z Urugwajem.
Stolicą prowincji jest Paraná (250 000 mieszkańców), leżąca nad rzeką Paraná, naprzeciw miasta Santa Fe.
Historia.
Przed przybyciem hiszpańskich konkwistadorów tereny te zamieszkiwały plemiona Guaraní, Charrúa oraz Chaná. Jako pierwszy z Europejczyków zawitał tu
Rodríguez Serrano w roku 1520, podejmując wyprawę w górę rzeki Urugwaj w poszukiwaniu drogi do wybrzeży Oceanu Spokojnego.
Pierwsze stałe osiedle powstało na terenie obecnego departamentu La Paz pod koniec XVI w. Jako pierwszy gubernator Asunción, a po nim również gubernatorzy Buenos Aires i Hernandarias podejmowali wyprawy na niezbadane jeszcze wówczas tereny Entre Ríos. Juan de Garay po założeniu Santa Fe badał teren tej prowincji, zwanej wówczas "la otra banda" ("drugi brzeg").
W XVII w. rozpoczął się napływ osadników z sąsiedniej prowincji Santa Fe, zwłaszcza do Bajada del Paraná, na miejscu obecnej stolicy prowincji. Inne ośrodki założone wówczas to Nogoyá, Victoria, Gualeguay, Gualeguaychú, Concepción del Uruguay oraz Concordia.
Tomás de Rocamora badał ten region w 1783 roku rozpoznając możliwości ewentualnej inwazji portugalskiej, nadał przy okazji oficjalny status wielu miejscowościom, w tym wymienionym wyżej. To on pierwszy użył nazwy "Entre Ríos".
Podczas rewolucji majowej miasta wzdłuż Parany wspomagały wyprawę Manuela Belgrano i jego armii przeciwko Paragwajowi.
29 września 1820 "caudillo" Francisco Ramírez proklamował państwo pod nazwą "Republika Entre Ríos". Taki stan utrzymał się aż do udanego zamachu na niego 10 lipca następnego roku.
W roku 1853 na spotkaniu przedstawicieli wszystkich prowincji z wyjątkiem Buenos Aires Paraná została wybrana stolicą Konfederacji Argentyńskiej, a "caudillo" Urquiza jej pierwszym prezydentem. Stolicę prowincji przeniesiono do Concepción del Uruguay. Po odsunięciu Urquizy od władzy nad Konfederacją, gdy jej prezydentem został Domingo Faustino Sarmiento, został on gubernatorem prowincji, lecz udany zamach nie pozwolił mu dotrwać do końca kadencji.
Urquiza zwiększył napływ imigrantów do Argentyny, wprowadzając "kontrakty kolonizacyjne", powstało wówczas wiele kolonii rolniczych prowadzonych przez Europejczyków (ze Szwajcarii, Francji, Niemiec i innych krajów). Według danych z 1903 roku, na 425 373 mieszkańców prowincji 153 067 było imigrantami.
Gospodarka.
Produkcja rolnictwa prowincji to głównie ryż (60% produkcji argentyńskiej), soja, pszenica, kukurydza oraz cytrusy (drugi producent w Argentynie, 16% przeznacza się na eksport, głównie do Europy).
Hoduje się głównie bydło (4,5 miliona sztuk), oraz owce, choć w znacznie mniejszej ilości, pastwiska zajmują 60 000 km². Produkcja nabiału, ostatnio rozwijana, to obecnie 250 000 ton rocznie.
Prowincja ma 37% udziału w krajowym pogłowiu kur a 25% w produkcji jaj kurzych. Innym produktem miejscowego przemysłu spożywczego jest miód i inne produkty pszczele, produkowane głównie na eksport.
Główne gałęzie przemysłu to przetwórstwo spożywcze, przemysł drzewny, chemiczny, hutnictwo i przemysł maszynowy.
Geografia i klimat.
Podobnie jak całe argentyńskie Międzyrzecze, teren prowincji jest płaski, ze wzgórzami maksymalnie do 100 metrów wysokości. Dwa główne łańcuchy wzgórz nazywane są "lomadas" lub "cuchillas": Cuchilla de Montiel (zachodni) oraz Cuchilla Grande (wschodni), przedzielone rzeką Gualeguay.
Nazwa prowincji oznacza "między rzekami". Granice Entre Ríos wyznaczają rzeki, przecina jej terytorium wiele rzek i strumieni: Paraná i jej delta na zachodzie i wschodzie, rzeki Urugwaj oraz Mocoretá na wschodzie; a na północy rzeka Guayquiraró.
Klimat zmienia się od podzwrotnikowego na północy do umiarkowanego na południu, w rejonie pampy. Roczne opady to średnio około 900 mm, występują niekiedy wiatry pampero.
Na terenie prowincji znajdują się dwa parki narodowe: El Palmar oraz Pre-Delta. Są tu też w kilku miejscach gorące źródła, rozmieszczone głównie wzdłuż biegu rzeki Urugwaj.
Podział administracyjny.
Prowincja jest podzielona na 17 departamentów ("departamentos").
Departament (Stolica)

</doc>
<doc id="620018" url="https://pl.wikipedia.org/wiki?curid=620018" title="Książę Monmouth">
Książę Monmouth



</doc>
<doc id="620020" url="https://pl.wikipedia.org/wiki?curid=620020" title="Entre Rios">
Entre Rios



</doc>
<doc id="620026" url="https://pl.wikipedia.org/wiki?curid=620026" title="Gastrocel">
Gastrocel

Gastrocel, jama gastruli – ograniczona endodermą pierwotna jama ciała występująca w rozwoju zarodkowym na etapie gastruli powstająca w pierwszej fazie gastrulacji. Wraz z pragębą i ograniczającą gastrocel endodermą tworzą prajelito.

</doc>
<doc id="620027" url="https://pl.wikipedia.org/wiki?curid=620027" title="Inwaginacja">
Inwaginacja

Inwaginacja (wpuklenie, wklęśnięcie, embolia) – typ gastrulacji. Polega na wpukleniu do wnętrza blastuli komórek bieguna wegetatywnego. Komórki te zbliżają się następnie do otaczających je komórek bieguna animalnego, co prowadzi do utworzenia dwuwarstwowej gastruli.
Gastrulacja przez inwaginację zachodzi w zarodkach mających niewielkie ilości żółtka i tworzących postać celoblastuli. Jest szeroko rozpowszechniona wśród niższych bezkręgowców (u nielicznych jamochłonów, wstężnic i mięczaków). Występuje też u szkarłupni, osłonic i u lancetnika.

</doc>
<doc id="620032" url="https://pl.wikipedia.org/wiki?curid=620032" title="Željko Pavlović">
Željko Pavlović

Željko Pavlović (ur. 2 marca 1971 w Sarajewie) – piłkarz chorwacki grający na pozycji bramkarza.
Pavlović, pomimo że jest Chorwatem, urodził się w Sarajewie i tam zaczynał piłkarską karierę w klubie FK Željezničar w roku 1989. Po 3 sezonach gry w 1. lidze byłej Jugosławii oraz Bośni i Hercegowiny Pavlović przeniósł się do Croatii Zagrzeb. Tam spędził jeden sezon (1993/1994), podczas którego miał uczyć się bramkarskiego fachu od Dražena Ladicia. Zagrał 3 mecze ligowe i latem 1994 przeszedł do lokalnego rywala Croatii, NK Zagrzeb. Tam od razu stał się pierwszym bramkarzem, ale z NK nie odniósł żadnych znaczących sukcesów. Latem 1996 odszedł do austriackiego FC Linz, w barwach którego zajął 9. miejsce w lidze. W sezonie 1997/1998 doszło do fuzji FC Linz z LASK Linz i tym samym Pavlović stał się graczem LASK. W drużynie LASK Pavlović grał cztery sezony. Najbardziej udane dla niego i drużyny były dwa pierwsze (1997/1998 i 1998/1999), kiedy drużyna z Linzu dwukrotnie zajmowała 5. miejsce w lidze, a w sezonie 98/99 grała nawet w finale Pucharu Austrii, gdzie przegrała ze Sturmem Graz. Sturm wywalczył także mistrzostwo Austrii, dzięki czemu LASK z Pavloviciem mógł grać w Puchar UEFA. W sezonie 2000/2001 LASK spadł jednak z ligi i nie powrócił jak dotąd do niej, a Pavlović niespodziewanie trafił do RSC Anderlecht. Tam jednak nigdy nie zdołał wywalczyć miejsca w składzie i przez 2 sezony ani razu nie pojawił się na boisku. Latem 2003 roku opuścił Belgię wracając do Austrii. Został zawodnikiem SV Salzburg. Tam zagrał tylko pół sezonu i zimą 2004 trafił do FC Kärnten. W lipcu 2004 Pavlović podpisał kontrakt z FC Wacker Tirol i od tego czasu do 2008 roku był pierwszym bramkarzem drużyny z Innsbrucka.
W reprezentacji Chorwacji Pavlović zadebiutował 26 marca 1996 roku w wygranym 2:0 towarzyskim meczu z Izraelem. Na kolejny występ w kadrze musiał czekać aż 3 lata kiedy to 13 listopada 1999 zagrał w meczu z Francją. W całej karierze Pavlović w kadrze zagrał 7 meczów. Ostatni mecz miał miejsce 25 kwietnia 2001 – zremisowany 2:2 z Grecją.

</doc>
<doc id="620033" url="https://pl.wikipedia.org/wiki?curid=620033" title="Zeljko Pavlović">
Zeljko Pavlović



</doc>
<doc id="620034" url="https://pl.wikipedia.org/wiki?curid=620034" title="PERI">
PERI

PERI SE – założona w 1969 spółka, będąca jednym z największych na świecie producentów i dostawców techniki deskowań i rusztowań. Obok głównej bazy w Weißenhorn koło Ulm, na świecie funkcjonują ok. 70 spółek w poszczególnych państwach oraz 160 baz materiałowych. Na świecie firma zatrudnia ok. 9.100 pracowników, wśród nich jest ponad 1.000 inżynierów (stan na 2021). W roku 2021 koncern PERI osiągnął obrót w wysokości ca. 1,614 mld euro.
Historia.
PERI zostało założone w Weißenhorn w roku 1969 przez p. Artura Schwörer. Pierwszym produktem był dźwigar drewniany T 70 V o wyższej nośności oraz opatentowanym połączeniu węzła, w 1984 zastąpił go dźwigar GT 24.
Wprowadzając na rynek system ACS (Automatic Climbing System) PERI zrobiło milowy krok w dziedzinie systemów samoczynnego wspinania, przy których deskowanie dla wysokich budynków jest niezależne od żurawi. W 1980 PERI rozpoczęło produkcję niektórych elementów deskowań z aluminium, pomimo sceptycyzmu na budowach na początku tego okresu, klienci szybko do nich się przyzwyczaili i zachwalali ułatwienie w pracach deskowaniowych (ciężar systemu obniżył się o ponad 20%). Np. przy aluminiowych systemach deskowań stropowych, które muszą być rozdeskowywane ręcznie.
W ostatnich 10 latach obrót grupy PERI wzrósł z 299 do ponad 1.220 mln euro, Liczba pracowników wzrosła z 2150 do 5400.
Przegląd wyrobów.
Do produktów oferowanych przez PERI należą dźwigary, deskowania ramowe, deskowania słupów, deskowania stropowe, pomosty robocze, systemy deskowań samoczynnego wspinania, rusztowania podporowe, rusztowania fasadowe oraz przestrzenne, podpory stropowe, zastrzały, sklejka, kozły oporowe do deskowań jednostronnych, systemy zakotwień, jak również usługi związane z deskowaniami, oprogramowanie, szkolenia.
Projekty.
Do zrealizowanych w systemach deskowań PERI obiektów należą:

</doc>
<doc id="620035" url="https://pl.wikipedia.org/wiki?curid=620035" title="75 mm armata mle 1897">
75 mm armata mle 1897

Canon de 75 mle 1897 – francuska armata polowa używana w czasie I i II wojny światowej. Często nazywana w Polsce armatą Schneider, mimo że nie była skonstruowana w zakładach "Schneider &amp; Cie" w Le Creusot. Popularnie znana we Francji jako "soixante-quinze" („siedemdziesiątkapiątka”).
Opis konstrukcji.
Została skonstruowana na przełomie XIX i XX wieku we Francji przez majora Josepha Alberta Deporta. Była to pierwsza w świecie nowoczesna armata o ogólnej konstrukcji używanej do dziś. Jej wprowadzenie na uzbrojenie armii francuskiej spowodowało rewolucyjny wręcz wzrost jej siły ognia i wymusiło na innych krajach możliwie szybkie opracowanie własnych dział podobnej konstrukcji.
Składała się z lufy z zamkiem klinowym, kołyski, oporopowrotnika olejowo-powietrznego w kołysce i łoża. Właśnie oporopowrotnik był najbardziej rewolucyjnym rozwiązaniem armaty. Poprzednie modele dział miały lufy przymocowane do łoża na sztywno, co powodowało, iż po każdym strzale armata odskakiwała do tyłu. Oporopowrotnik pozwolił zlikwidować ten problem, a zwiększenie stabilności systemu oraz użycie nowoczesnego zamka pozwoliło na szybkostrzelność w granicach około 30 strzałów na minutę, co było wówczas wynikiem znakomitym.
Nowoczesna budowa lufy składającej się z lufy rdzeniowej, obsady i płaszcza pozwoliła także na drastyczne zwiększenie donośności armaty. Te właśnie cechy spowodowały, iż w momencie skonstruowania armaty model 1897 wszystkie inne działa stały się momentalnie przestarzałe.
Łoże kołowe, jednoogonowe. Promień skrętu działa wynosił 10,7 m. Obsługa była chroniona przez tarczę pancerną o grubości 8 mm. Trakcja konna (6 koni) lub motorowa.
Użycie bojowe.
„Siedemdziesiątkapiątka” była znakomitą armatą polową, świetnie nadającą się do prowadzenia wojny manewrowej, ale okazała się zupełnie bezużyteczna w czasie pozycyjnych, okopowych walk I wojny światowej. Jako armata miała zbyt małą donośność do prowadzenia ognia przeciwartyleryjskiego służącego do zniszczenia armat wroga, jej pociski miały zbyt małą moc niszczącą, aby służyć do burzenia fortyfikacji wroga, a jako armata, czyli broń płaskotorowa, nie nadawała się do ostrzeliwania okopów. Do tych zadań wyprodukowano wówczas we Francji szereg haubic oraz dział polowych o większych kalibrach, między innymi znakomitą armatę Canon de 105 modèle 1913.
Wersje.
We Francji opracowano kilka odmian tej armaty:
Użytkownicy.
Głównym użytkownikiem armaty była Francja. Ponadto armat tego typu używała Polska.
Podczas II wojny zdobyte przez Wehrmacht armaty służyły w armii niemieckiej jako 7,5 cm Feldkanone 231(f) (7,5 cm FK97(f)). Po rozpoczęciu inwazji na Związek Radziecki część zdobycznych armat przystosowano do roli dział przeciwpancernych, umieszczając je na lawecie armat 5 cm PaK 38 – działa te otrzymały oznaczenie 7,5 cm PaK 97/38.
Innymi użytkownikami tych dział była Serbia, Włochy, USA (wersja amerykańska znana była jako 75 mm M2), Rumunia i Belgia.
Armata mle 1897 w Wojsku Polskim.
Armata mle 1897 w okresie międzywojennym wchodziła w skład uzbrojenia Wojska Polskiego (pod oznaczeniem 75 mm armata wz. 1897). Było to podstawowe działo polowe Wojska Polskiego w okresie międzywojennym i podczas kampanii wrześniowej. Stanowiła ona wyposażenie pułków artylerii lekkiej (po 12 dział na pułk lub po 24 – zależnie 1 lub 2 dywizjony).
Jednostka ognia do armaty wz. 97 – 60 nb, w tym: z granatem wz. 15 (ładunek normalny) – 35, z granatem wz. 15 (ładunek zmniejszony) – 9, z granatem wz. 17 – 9, szrapnel – 6, z pociskiem wskaźnikowym – 1, zapalniki – 68.

</doc>
<doc id="620037" url="https://pl.wikipedia.org/wiki?curid=620037" title="Jezioro Jaroszewskie">
Jezioro Jaroszewskie

 
Jezioro Jaroszewskie – jezioro w woj. wielkopolskim, w pow. międzychodzkim, w Sierakowie, w pobliżu wsi Grobia. Jezioro leży na terenie Pojezierza Poznańskiego. Jest to jezioro morenowe powstałe na terenach pokrytych moreną denną pagórkowatą.
Charakterystyka.
Od północy jezioro otoczone jest lasami, natomiast od południa polami uprawnymi.
Jezioro Jaroszewskie jest ważnym punktem turystyczno-rekreacyjnym na pojezierzu. Znajduje się tu duży kompleks ośrodków wczasowych, zarówno prywatnych, jak i zarządzanych przez gminę, np. OSiR (Ośrodek Sportu i Rekreacji).
Od 1957 roku istnieje tu także centralny ośrodek TKKF (Towarzystwo Krzewienia Kultury Fizycznej), z rozbudowanym zapleczem obiektów sportowych. Są tu: korty tenisowe, hala sportowa, stadion, boiska do gry w siatkówkę i koszykówkę, kręgielnia. Ośrodek ten powstał na terenie centrum przysposobienia wojskowego i wychowania fizycznego, który istniał już od 1929 roku.
Nad wschodnim brzegiem północnej części jeziora (w Sierakowie, dojazd ul. Poznańską w stronę Kwilcza) znajduje się duża, strzeżona piaszczysta plaża z dwoma pomostami: plażowym miejskim i ośrodka TKKF (pomost ten znany jest wśród mieszkańców jako "baseny" i niegdyś stanowił osobny obiekt z własną plażą). Są tutaj (m. in.) wypożyczalnie sprzętu: kajaków, łódek, rowerów wodnych, żaglówek, lodziarnia, przebieralnie i boisko do siatkówki plażowej.
Dane morfometryczne.
Powierzchnia zwierciadła wody według różnych źródeł wynosi od 80,0 ha do 92,2 ha.
Zwierciadło wody położone jest na wysokości 38,8 m n.p.m. lub 38,3 m n.p.m. Średnia głębokość jeziora wynosi 14,2 m, natomiast głębokość maksymalna 35,7 m.
W oparciu o badania przeprowadzone w 2004 roku wody jeziora zaliczono do II klasy czystości i I kategorii podatności na degradację.

</doc>
<doc id="620040" url="https://pl.wikipedia.org/wiki?curid=620040" title="Książę Buccleuch">
Książę Buccleuch

Lista lordów, hrabiów i książąt Buccleuch.
Lordowie Scott of Buccleuch 1. kreacji (parostwo Szkocji)
Hrabiowie Buccleuch 1. kreacji (parostwo Szkocji)
Książęta Buccleuch 1. kreacji (parostwo Szkocji)
Książęta Buccleuch 2. kreacji (parostwo Szkocji)
Następca 10 księcia Buccleuch: Walter John Francis Montagu-Douglas-Scott, hrabia Dalkeith

</doc>
<doc id="620042" url="https://pl.wikipedia.org/wiki?curid=620042" title="Puklicowate">
Puklicowate

Puklicowate (Acanthosomatidae) – rodzina owadów z podrzędu pluskwiaków różnoskrzydłych i nadrodziny tarczówek (Pentatomoidea).
Opis.
Tarczówki te mają wydłużone, wyraźnie dłuższe niż szersze, nieznacznie wypukłe ciało długości 5 do 18 mm i trójkątną, sięgającą najwyżej ⅔ odwłoka tarczkę, która nie przykrywa przykrywki. Obrys głowy trójkątny. Policzki nie zakrywają rozszerzającego się ku wierzchołkowi nadustka. Czułki pięcioczłonowe. Stopy, podobnie jak u pawężowatych, są dwuczłonowe. Spód ciała z blaszkowatym żeberkiem na śródpiersiu i wyrostkiem odwłoka długim, skierowanym do przodu. Drugi segment odwłoka z przetchlinkami zawsze zakrytymi pleurytami zatułowia.
Biologia i ekologia.
Większość gatunków to fitofagi, a u kilku odnotowano odżywianie się padliną.
Rozprzestrzenienie.
Takson kosmopolityczny. Blisko 50 lub 107 gatunków znanych z Palearktyki, w tym 7 z Polski: puklica rudnica, "Cyphostethus tristriatus", "Elasmostethus minor", "E. interstinctus", "E. brevis", knieżyca porzeczkówka, knieżyca szara i "Elasmucha fieberi".
Systematyka.
Dawniej puklicowate były klasyfikowane w randze podrodziny tarczówkowatych. Rodzina ta liczy około 180 gatunków z 52 rodzajów i podzielona jest na 3 podrodziny, z których dwie jeszcze na dwa plemiona:

</doc>
<doc id="620043" url="https://pl.wikipedia.org/wiki?curid=620043" title="Pharrell">
Pharrell



</doc>
<doc id="620044" url="https://pl.wikipedia.org/wiki?curid=620044" title="Acanthosomatidae">
Acanthosomatidae



</doc>
<doc id="620045" url="https://pl.wikipedia.org/wiki?curid=620045" title="Pharell">
Pharell



</doc>
<doc id="620046" url="https://pl.wikipedia.org/wiki?curid=620046" title="Jezioro Stęszewskie">
Jezioro Stęszewskie

 
Jezioro Stęszewskie, Jezioro Kołatkowskie – jezioro w województwie wielkopolskim, w powiecie poznańskim, w gminie Pobiedziska, leżące na terenie Pojezierza Gnieźnieńskiego w zlewni Głównej. Jezioro leży w obrębie kompleksu leśnego Puszczy Zielonki, około 20 km na północny wschód od Poznania, na szlaku kajakowym Puszcza Zielonka. Brzegi jeziora dość wysokie, zalesione, linia brzegowa dobrze rozwinięta.
Dane morfometryczne.
Powierzchnia zwierciadła wody według różnych źródeł wynosi od 78,4 ha do 86,0 ha.
Zwierciadło wody położone jest na wysokości 94,7 m n.p.m. Średnia głębokość jeziora wynosi 4,2 m, natomiast głębokość maksymalna 13,0 m.
W oparciu o badania przeprowadzone w 1997 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Stęszewskie". Na niektórych mapach topograficznych zachodnia część jeziora występuje pod nazwą "Jezioro Kołatkowskie".

</doc>
<doc id="620047" url="https://pl.wikipedia.org/wiki?curid=620047" title="Michał Bułhakow">
Michał Bułhakow



</doc>
<doc id="620048" url="https://pl.wikipedia.org/wiki?curid=620048" title="Jezioro Kołatkowskie">
Jezioro Kołatkowskie



</doc>
<doc id="620049" url="https://pl.wikipedia.org/wiki?curid=620049" title="Samolot walki radioelektronicznej">
Samolot walki radioelektronicznej

Samolot walki radioelektronicznej (także śmigłowiec walki radioelektronicznej) – statek powietrzny wyposażony w sprzęt do prowadzenia walki radioelektronicznej zarówno pasywnej (rozpoznanie i przechwyt informacji) jak i aktywnej (zakłócanie, dezinformacja) głównie w paśmie fal ultrakrótkich i mikrofal. Działalność WRE z pokładu samolotu (śmigłowca) pozwala na zwiększenie zasięgu rozpoznania i walki w zakresie fal VHF i UHF, które nie posiadają zdolności do uginania czy odbijania od jonosfery (jak fale długie, średnie czy krótkie) i ich zasięg jest ograniczony krzywizną kuli ziemskiej - wymagane jest "widzenie się anten" (patrz: propagacja fal radiowych, łączność satelitarna). Ze względu na masę aparatury, samolot WRE pracuje jako przekaźnik. Przechwycone sygnały są kodowane i transmitowane do ośrodków rozpoznawczych na ziemi. Tu są analizowane i rejestrowane. Z ośrodków naziemnych steruje się zdalnie pracą nadajników zakłócających znajdujących się w samolocie.
Przykłady:

</doc>
<doc id="620052" url="https://pl.wikipedia.org/wiki?curid=620052" title="Chad Hugo">
Chad Hugo

Charles „Chad” Hugo (znany także jako Chase Chad; ur. 24 lutego 1974 roku w Portsmouth w stanie Wirginia) jest członkiem duetu producenckiego The Neptunes oraz tria N.E.R.D. Jest amerykaninem pochodzenia filipińskiego. Potrafi grać na saksofonie, pianinie i gitarze.

</doc>
<doc id="620053" url="https://pl.wikipedia.org/wiki?curid=620053" title="Chase Chad">
Chase Chad



</doc>
<doc id="620056" url="https://pl.wikipedia.org/wiki?curid=620056" title="Wstęga Warty">
Wstęga Warty

Wstęga Warty – neomodernistyczny apartamentowiec zlokalizowany nad brzegiem Warty w centrum Poznania, w dzielnicy Grobla, opodal skweru Łukasiewicza.
Budynek został zaprojektowany przez Jerzego Gurawskiego i Przemysława Cieślaka, a wybudowany przez firmę Skanska S.A. i oddany do eksploatacji w 2000. Był pierwszym luksusowym apartamentowcem w Poznaniu po roku 1945. Do wykonania zastosowano m.in. materiały drewniane. Elewacja wpasowana w otoczenie poprzez zastosowanie miękkiego, wijącego się przebiegu w terenie. Na elewacji od strony rzeki zaprojektowano balkony. Budynek mieści m.in. basen i siłownię.

</doc>
<doc id="620057" url="https://pl.wikipedia.org/wiki?curid=620057" title="N*E*R*D">
N*E*R*D



</doc>
<doc id="620058" url="https://pl.wikipedia.org/wiki?curid=620058" title="Ekspres">
Ekspres



</doc>
<doc id="620061" url="https://pl.wikipedia.org/wiki?curid=620061" title="James Scott (hrabia)">
James Scott (hrabia)

James Scott KT (ur. 23 maja 1674, zm. 14 marca 1705 w Londynie), drugi syn (najstarszy, który przeżył dzieciństwo), Jamesa Scotta, 1. księcia Monmouth, i Anne Scott, 1. księżnej Buccleuch, córki 2. hrabiego Buccleuch. Przez całe życie nosił tytuł hrabiego Dalkeith, przysługujący następcy księcia Buccleuch (tego ostatniego tytułu nigdy nie objął, gdyż zmarł przed śmiercią matki).
Walczył w kampanii we Flandrii w 1692 7 lutego 1704 został kawalerem Orderu Ostu.
2 stycznia 1693 James poślubił lady Henriettę Hyde (zm. 30 maja 1730), córkę Laurence'a Hyde'a, 1. hrabiego Rochester, i lady Henrietty Boyle, córki 1. hrabiego Burlington. James i Henrietta mieli razem 4 synów i 2 córki:
James Scott zmarł w Londynie i został pochowany w opactwie westminsterskim.

</doc>
<doc id="620062" url="https://pl.wikipedia.org/wiki?curid=620062" title="Jezioro Bytyńskie">
Jezioro Bytyńskie

 
Jezioro Bytyńskie – jezioro w woj. wielkopolskim, w pow. szamotulskim, w gminie Kaźmierz. 
Jest to jezioro morenowe na Pojezierzu Poznańskim znajdujące się w zlewni Samy. W bogatej linii brzegowej wyróżniają się zatoki: południowa, wschodnia i zachodnia. W głównej części jeziora sześć wysp, na dwóch z nich znajdują się zabytki archeologiczne. Wyspy tworzą częściowy rezerwat ornitologiczny Wyspy na Jeziorze Bytyńskim obejmujący 30,84 ha utworzony w 1980 roku, który ma na celu ochronę lęgowisk mewy śmieszki, łabędzia niemego i bąka, a także żerowiska wielu gatunków kaczkowatych, rybołowów, żurawia, bekasów a także sów błotnych i batalionów. Dodatkowo na wyspach znajdują się cenne zbiorowiska roślinne w tym torfowiska i lasy łęgowe.
Dane morfometryczne.
Powierzchnia zwierciadła wody według różnych źródeł wynosi od 308,8 ha przez 317,5 ha.
Zwierciadło wody położone jest na wysokości 84,8 m n.p.m. lub 85,4 m n.p.m. Średnia głębokość jeziora wynosi 3,5 m, natomiast głębokość maksymalna 7,0 m.
W oparciu o badania przeprowadzone w 2000 roku wody jeziora zaliczono do III klasy czystości i III kategorii podatności na degradację.

</doc>
<doc id="620063" url="https://pl.wikipedia.org/wiki?curid=620063" title="Shae Haley">
Shae Haley

Sheldon Haley (ur. 18 grudnia 1972), znany lepiej jako Shae lub Shay, jest afroamerykańskim perkusistą będącym członkiem zespołu N.E.R.D. Twierdzi, iż zespół the Beatles odegrał bardzo ważną rolę w jego twórczości.

</doc>
<doc id="620064" url="https://pl.wikipedia.org/wiki?curid=620064" title="Aga Chan IV">
Aga Chan IV

Āgā Chān IV, właśc. książę Karīm al-Ḥussajnī (arab. سمو الأمیر شاہ کریم الحسیني آغا خان الرابع) (ur. 13 grudnia 1936 w Genewie) – brytyjski biznesmen oraz obecny, 49. imam aga chanów ("Hazar Imam" lub "ḥāẓir imām") od 11 lipca 1957.
Życiorys.
Aga Chan IV znany jest z działalności filantropijnej, zakłada również liczne szpitale i uniwersytety, na co pozwala mu znaczny majątek prywatny oraz majątek wspólnoty. Założone organizacje noszą zwykle imię jednego z aga chanów. Kieruje również Instytutem Studiów Isma'ilickich. Imam często zabiera głos w sprawach politycznych – najbardziej znanym wypadkiem było zażądanie od tadżyckich aga chanów wycofania się z antyrządowego powstania (co w rzeczywistości nastąpiło). Książę uchodzi za jedną z najbardziej reformatorskich postaci w świecie islamu, podobnie rzecz ma się z całym kierowanym przez niego wyznaniem. Komandor Legii Honorowej, uhonorowany Orderem Imperium Brytyjskiego (KBE) oraz Orderem Kanady. W 2009 otrzymał honorowe obywatelstwo Kanady.
Najstarszy syn Alego Chana, wnuk Agi Chana III. Książę spędził młodość w Nairobi, edukację pobierał w Instytucie Le Rosey w Szwajcarii. Dyplom magisterski w zakresie historii islamu uzyskał na Uniwersytecie Harvarda. W 1969 ożenił się z Sarą Frances Croker-Poole (Salimah Aga Chan), małżeństwo zostało zakończone rozwodem w 1994. W 1998 jego małżonką została Gabriele Renate Horney (Inaara Aga Khan) – para od 2004 była w separacji, rozwód nastąpił w 2011.
W 1964 roku Aga Chan IV wystąpił na zimowych igrzyskach olimpijskich w Innsbrucku jako reprezentant Iranu w narciarstwie alpejskim – zajął 59. miejsce w zjeździe, 53. w slalomie gigancie oraz odpadł w kwalifikacjach do slalomu.

</doc>
<doc id="620065" url="https://pl.wikipedia.org/wiki?curid=620065" title="Sheldon Haley">
Sheldon Haley



</doc>
<doc id="620066" url="https://pl.wikipedia.org/wiki?curid=620066" title="Shae">
Shae



</doc>
<doc id="620067" url="https://pl.wikipedia.org/wiki?curid=620067" title="Smyczykowate">
Smyczykowate

Smyczykowate (Alydidae) – rodzina owadów z podrzędu pluskwiaków różnoskrzydłych.
Opis.
Ciało wydłużone, 10-14 mm długości, czarnobrązowe, pokryte licznymi włoskami. Głowa trójkątna, z wypukłymi, okrągłymi oczami. Przedplecze podłużne - prostokątne lub trapezoidalne. Tarczka trójkątna, gładka.
Biologia i ekologia.
W strefie klimatu umiarkowanego preferują siedliska otwarte, suche (nasypy kolejowe, murawy ksereotermiczne), często w zbiorowiskach ruderalnych.
Larwy i osobniki dorosłe, które niekiedy mają zredukowane skrzydła, niektórych gatunków, jak np.: "Dulichius inflatus" and "Hyalymenus" spp. upodabniają się do mrówek (mimikra) i pasożytują wewnątrz mrowisk.
Rozprzestrzenienie.
Na świecie opisano ok. 250 gatunków, zgrupowanych w dwóch podrodzinach i ok. 50 rodzajach. W Palearktyce stwierdzono ok. 70 gatunków w 26 rodzajach, z czego w Polsce 2: Smyczyk mrówkownik ("Alydus calcaratus") i "Megalotomus junceus".
Systematyka.
Schaefer (2004) dzieli Alydidae na dwie podrodziny:
Do 1965 rodzina Alydidae była często umieszczana w randze podrodziny w Coreidae .

</doc>
<doc id="620068" url="https://pl.wikipedia.org/wiki?curid=620068" title="Alydidae">
Alydidae



</doc>
<doc id="620072" url="https://pl.wikipedia.org/wiki?curid=620072" title="Anti-Nazi League">
Anti-Nazi League



</doc>
<doc id="620073" url="https://pl.wikipedia.org/wiki?curid=620073" title="Zawrat (ujednoznacznienie)">
Zawrat (ujednoznacznienie)



</doc>
<doc id="620074" url="https://pl.wikipedia.org/wiki?curid=620074" title="Amerykanie pochodzenia szwedzkiego">
Amerykanie pochodzenia szwedzkiego

Szwedzi w Stanach Zjednoczonych Ameryki / szwedzcy Amerykanie (ang. "Swedish-American") – mieszkańcy, obywatele USA pochodzący od szwedzkich imigrantów. Około 8 mln Amerykanów wywodzi swe korzenie ze Szwecji. Większość z nich to luteranie i metodyści.
Miejscowości związane ze Szwedami w USA, to m.in.: Silverhill, Alabama; Lindsborg, Kansas; Gothenburg, Nebraska; Andover, Illinois; Kingsburg, California; i Bishop Hill, Illinois.
Około 3,7% Amerykanów przyznaje się do skandynawskiego pochodzenia (włączając w to norweskie, duńskie i islandzkie), ok. 160 tys. posługuje się skandynawskim językiem w swoim domu.
Imigranci ze Szwecji przybywali do Ameryki głównie przez Nowy Jork, osiedlając się na środkowym zachodzie. Większość była luteranami, stowarzyszyli się w Ewangelickim Luterańskim Kościele w Ameryce (the Evangelical Lutheran Church in America). Generalnie teologicznie byli pietystami, popierali surowe kary, prohibicję i republikanów.
Ważnym momentem dla emigracji szwedzkiej było stworzenie the Vasa Order of America w 1896 r., naczelnej organizacji szwedzkiej społeczności w USA, która pomagała skandynawskim przybyszom w rozpoczęciu nowego życia.
W roku 1900 Chicago było największym miastem-skupiskiem Szwedów na świecie zaraz po Sztokholmie. Inni imigranci osiedlali się w Minnesocie, a także Michigan, Wisconsin, Iowa, Nebraska i Illinois. Na zachodzie Nowa Anglia stała się domem dla wielu wykwalifikowanych robotników. Największe społeczności mieszkały w Jamestown, NY; Providence, RI i Bostonie, MA. Największym skupiskiem Szwedów w Nowej Anglii była miejscowość Worcester, MA.
Szwedzcy Amerykanie w poszczególnych stanach (według spisu powszechnego z roku 2000).
10 stanów z największą liczbą ludności pochodzenia szwedzkiego:
10 stanów z największym procentowym udziałem ludności szwedzkiej w ogóle populacji:

</doc>
<doc id="620075" url="https://pl.wikipedia.org/wiki?curid=620075" title="Pschent">
Pschent

Pschent ( "pschent", egip. "pa-sechemty" – „dwie potężne”) – podwójna korona władców starożytnego Egiptu, czyli obydwu jego części – Górnego i Dolnego Egiptu. 
Powstała z połączenia białej tiary, wysokiej korony Górnego Egiptu ("hedżet") z czerwonym czepcem, niską koroną Dolnego Egiptu ("deszeret"). Z przodu, jako znak boskiej ochrony, zdobił ją wizerunek świętej kobry (łac. "ureusz"), symbolizującej boginię Uadżet (Uto), czczoną w Dolnym Egipcie, oraz wizerunek sępa – symbol górnoegipskiej bogini Nechbet. 
Obecność tej symboliki na koronie miała wyrażać opiekę bóstw z obu królestw nad „władcą Obu Krajów”. Podwójna korona stanowiła także wizualny symbol zjednoczenia całego Egiptu pod władzą faraona i była widocznym znakiem podległości obu egipskich królestw jednemu panującemu.

</doc>
<doc id="620077" url="https://pl.wikipedia.org/wiki?curid=620077" title="Karola">
Karola

Karola – żeński odpowiednik imienia Karol.
Karola imieniny obchodzi: 9 maja, 5 lipca i 4 października.

</doc>
<doc id="620079" url="https://pl.wikipedia.org/wiki?curid=620079" title="Calceus">
Calceus

Calceus – rodzaj obuwia noszonego w starożytnym Rzymie, wykonanego ze skóry, które było noszone do togi, jako obuwie wyjściowe.
Był to typ obuwia zakrywającego stopę, rodzaj trzewika. Do skórzanej podeszwy przymocowane były paski skóry obejmujące stopę i część nogi do kostki lub ponad nią.
Obuwie takie nosili wyłącznie obywatele rzymscy. Ich fason i kolor zależały od zamożności właściciela i piastowanej przez niego funkcji w państwie. 
Calceus zmieniały się wraz z upływem czasu. W czasach republiki najwyżsi urzędnicy państwowi nosili "calceus mulleus" w kolorze czarnym, a pozostali używali obuwia zwanego "pero", z grubszej skóry w kolorze neutralnym.
W końcowym okresie republiki i w pierwszych wiekach cesarstwa senatorowie nosili "calceus senatorius" lub "calceus patricius" – wysokie buty, początkowo czarne, później czerwone. Do podeszwy przymocowane były cztery szerokie pasy skóry, które oplatały stopę i nogę do połowy łydki.
Według innego źródła calceus senatorius z przodu zakończony był klamrą z kości słoniowej (lunula) w kształcie półksiężyca.
Od okresu późnego cesarstwa konsulowie nosili obuwie białe, z językiem, które mocowano rzemieniami krzyżującymi się na podbiciu i powyżej kostki .
Znana jest odmiana obuwia, zapożyczona od Etrusków, "calceus repandus". Buty takie miały długi, spiczasty, wywinięty nos.

</doc>
<doc id="620080" url="https://pl.wikipedia.org/wiki?curid=620080" title="Jezioro Strykowskie">
Jezioro Strykowskie

Jezioro Strykowskie, Jezioro Bielawskie – polimiktyczne jezioro rynnowe na Pojezierzu Poznańskim. Powierzchnia 305,3 ha, głębokość maksymalna 7,7 m, głębokość średnia 4,5 m, długość linii brzegowej 19,55 km. Zlewnia rolnicza - udział lasów poniżej 5%. Jezioro jest zasilane przez kilka drobnych cieków wodnych i okresowe rowy melioracyjne. Poziom zanieczyszczenia przez związki biogeniczne jest znaczny (jezioro zeutrofizowane). 
Linia brzegowa jeziora jest dość dobrze rozwinięta, brzegi wysokie z wyjątkiem południowego krańca jeziora. Las jedynie przy części zachodniego brzegu. Południowy kraniec jeziora to miejsce uprawiania windsurfingu. 
Występujące gatunki ryb to: ukleja, płoć, wzdręga, jaź, leszcz, krąp, okoń, sandacz, szczupak, węgorz, karp, lin, karaś srebrzysty i inne. 

</doc>
<doc id="620082" url="https://pl.wikipedia.org/wiki?curid=620082" title="Kwiat Paproci">
Kwiat Paproci



</doc>
<doc id="620083" url="https://pl.wikipedia.org/wiki?curid=620083" title="Joanna Wajs">
Joanna Wajs

Joanna Wajs (ur. 20 maja 1979 w Warszawie) – polska poetka, prozaik, krytyk literacki, tłumacz literatury pięknej z języka włoskiego, dziennikarka.
Życiorys.
Ukończyła filologię polską w ramach Międzywydziałowych Indywidualnych Studiów Humanistycznych na Uniwersytecie Warszawskim oraz filologię włoską. Otrzymała stypendium Ministra Kultury i Rządu Republiki Włoskiej.
Publikowała między innymi w: „Gazecie Wyborczej”, „Midraszu”, „Nocy Poetów”, „Nowej Okolicy Poetów”, „Studium”, „Toposie”, „Twórczości”, „Lampie”, „Mój pies”. Z języka włoskiego tłumaczyła m.in. teksty Dino Buzzatiego, Monizy Alvi i Oriany Fallaci, ponadto m.in. poezję Philipa Larkina. Od 2005 roku była redaktorem naczelnym pisma "Kocie sprawy". Od 2008 jest redaktorem w wydawnictwie „Nasza Księgarnia”.
Za tom wierszy pt.: "Sprzedawcy kieszonkowych lusterek" otrzymała Nagrodę im. Kazimiery Iłłakowiczówny (2005), nagrodę literacką Polskiego Towarzystwa Wydawców Książek (PTWK) w dziedzinie poezji (2006), II nagrodę w Ogólnopolskim Konkursie Literackim „Złoty Środek Poezji” 2005 na najlepszy poetycki debiut książkowy roku 2004 oraz nagrodę Dżonki 2006 – Nagroda imienia Stachy Zawiszanki (Kraków, 2006).

</doc>
<doc id="620089" url="https://pl.wikipedia.org/wiki?curid=620089" title="PZInż Zawrat">
PZInż Zawrat

PZInż Zawrat – autobus produkcji Państwowych Zakładach Inżynierii w Warszawie na licencji szwajcarskiej firmy Saurer.
Historia.
W 1930 roku zakłady PZInż kupiły od firmy Saurer licencje na silniki wysokoprężne i podwozia autobusowe. Na bazie tych licencji zbudowanych zostało 18 autobusów Zawrat przystosowanych do przewozu 50 pasażerów i wyposażonych w 2 pary drzwi (wyjście z przodu, wejście z tyłu pojazdu). 
Pierwsze 12 autobusów tego typu pojawiło się w Warszawie w 1936 r., a kolejne 6 w 1937 r. Pojazdy nie sprawdziły się w ruchu miejskim (słaba manewrowość, głośny silnik) i w 1938 roku wycofano je na linie podmiejskie. W czasie wojny większość uległa zniszczeniu, a ostatni sprawny wóz o numerze 53 pracował do roku 1949.

</doc>
<doc id="620092" url="https://pl.wikipedia.org/wiki?curid=620092" title="OFDM">
OFDM

OFDM (ang. "Orthogonal Frequency-Division Multiplexing", zwielokrotnianie z ortogonalnym podziałem częstotliwości) – metoda zwielokrotnienia w dziedzinie częstotliwości polegająca na jednoczesnej transmisji wielu strumieni danych na ortogonalnych częstotliwościach nośnych.
Rozłożenie transmisji o dużej przepływności na kilka wolniejszych strumieni umożliwia pracę systemu w kanałach, w których występuje zjawisko wielodrogowości. Jest szeroko stosowana w technice dostępu do internetu ADSL czy systemie telewizji cyfrowej DVB-T i DVB-T2.
Ogólne zasady działania.
Zwiększanie przepływności transmisji danych napotyka na barierę w postaci zjawiska wielodrogowości. Polega ono na tym, że sygnał radiowy dociera do odbiornika w kilku kopiach, które są wzajemnie przesunięte w czasie. Jeżeli opóźnienia te są rzędu czasu trwania pojedynczego symbolu lub dłuższe, to odbiornik demoduluje jednocześnie kilka różnych bitów, zamiast oczekiwanego pojedynczego, co uniemożliwia lub znacznie utrudnia poprawne odtworzenie danych. Modulacja OFDM jest sposobem na uniknięcie tego problemu. Zamiast jednej szybkiej transmisji przesyła się wiele wolnych strumieni danych, które są przez to mniej narażone na uszkodzenie w wyniku wielodrogowości. OFDM jest oparta na metodzie współdzielenia pasma z podziałem w częstotliwości (FDM, z ang. "frequency division multiplexing") i transmisje odbywają się na oddzielnych podnośnych (ang. "subcarriers"). Najczęściej stosowanymi modulacjami podnośnych w OFDM są modulacje fazowe (PSK) oraz amplitudowo-fazowe (QAM). Odległości poszczególnych podnośnych dobrane są tak, aby wyeliminować wzajemne zakłócenia.
Wykorzystanie OFDM.
OFDM jest używana w szerokopasmowych systemach cyfrowych, np.
Charakterystyka i szczegółowe zasady działania.
Ortogonalność.
O częstotliwościach podnośnych w modulacji OFDM mówi się, że są wzajemnie ortogonalne, co oznacza ortogonalność funkcji, którymi modulowane są te podnośne:
gdzie:
Dzięki takiemu doborowi częstotliwości transmisje na poszczególnych nośnych są od siebie całkowicie niezależne i nie występują przeniki międzykanałowe.
Wadą takiego rozwiązania jest konieczność precyzyjnego zestrojenia częstotliwości nośnej transmisji, oraz częstotliwości lokalnego oscylatora. Niedostrojenie powoduje przesłuchy międzykanałowe i zwiększenie bitowej stopy błędów. Przesunięcie częstotliwości może być powodowane przez niedopasowanie oscylatorów w nadajniku i odbiorniku lub efekt Dopplera. Podczas gdy przesunięcie dopplerowskie może być kompensowane przez odbiornik, sytuacja jest gorsza, gdy występuje ono wraz z wielodrogowością. Sygnały odbite docierają wtedy do odbiornika z różnymi przesunięciami w częstotliwości, co znacznie utrudnia kompensację. Efekt ten, zgodnie z przewidywaniami teoretycznymi, narasta przy zwiększaniu prędkości poruszania się nadajnika względem odbiornika. Powoduje to ograniczenia w używaniu modulacji OFDM w szybkich pojazdach. Istnieje wiele technik ograniczających interferencje między nośnymi podkanałów, ale wszystkie powodują znaczne skomplikowanie odbiornika.
Zapewnienie przerw w celu eliminacji interferencji międzysymbolowych.
Idea OFDM przewiduje rozdzielenie szybkiej transmisji szerokopasmowej na wiele wolniejszych transmisji wąskopasmowych. Zawężanie pasma transmisji, równoznaczne ze zmniejszeniem przepływności przesyłanych danych, zwiększa odporność sygnału na efekt wielodrogowości. Rozdzielanie strumienia danych na bardzo dużą ilość podstrumieni jest jednak niekorzystne, ponieważ wymaga zwiększenia rozdzielczości częstotliwościowej odbiornika. Aby uzyskać kompromis pomiędzy odpornością na wielodrogowość a ilością podnośnych, okres trwania pojedynczego symbolu wydłuża się o tzw. okres ochronny (ang. "guard interval"). Umożliwia on odczekanie aż wszystkie repliki sygnału wielodrogowego dotrą do odbiornika i stan symbolu ustali się. Nadmiarowy czas transmisji jest wypełniany przez nadajnik sygnałem cyklicznego prefiksu (ang. "cyclic prefix").
Interwał kontrolny redukuje także wrażliwość układu na problemy z synchronizacją symbolową.
Kanały pilotowe.
W stosowanych w OFDM modulacjach amplitudowo-fazowych informację o transmitowanym symbolu przenosi, jak wskazuje nazwa, zarówno faza, jak i amplituda sygnału. Jednym z efektów wielodrogowości jest powstawanie tzw. zaników selektywnych, które wpływają na amplitudę sygnału. Aby więc rozróżnić zmianę amplitudy wynikającą z modulacji sygnału od zmiany spowodowanej przez zjawiska w kanale radiowym konieczne jest transmisja sygnału odniesienia. Rolę tę spełniają kanały pilotowe o stałej amplitudzie, które umożliwiają badanie stanu kanału, oraz demodulację sąsiadujących z nimi podkanałów.
Dodatkowo mogą one spełniać rolę kanałów synchronizacyjnych.
W przypadku modulacji fazowych (PSK), gdzie amplituda sygnału nie przenosi informacji stosowanie kanałów pilotowych nie jest konieczne.
Kodowanie kanałowe.
Technika OFDM jest prawie zawsze używana w połączeniu z kodowaniem kanałowym (COFDM, ang. "coded OFDM"), oraz przeplotem (ang. "interleaving"). Polega on na zamianie kolejności nadawanych bitów z pewnego fragmentu transmisji. Po odebraniu dane są odplatane i przywracana jest pierwotna kolejność. Dzięki temu gdy nastąpi uszkodzenie części transmisji przekłamujące kilka sąsiednich bitów, to po wykonaniu odplotu błędy zostaną rozproszone po przeplatanym fragmencie. Zwiększa to skuteczność korekcji kodów kanałowych.
Transmisja adaptacyjna.
Dostosowanie do trudnych warunków w kanale może być polepszone, jeżeli informacje o stanie kanału zostaną przesłane do nadajnika.
Opierając się na tej zwrotnej informacji modulacja adaptacyjna, kodowanie w kanale i rozkład widma mocy może być dostosowany odpowiednio do wszystkich podkanałów albo do każdego osobno. W drugiej sytuacji jeśli w konkretnym przedziale częstotliwości sygnał jest bardzo zniekształcony przez interferencje czy tłumienie to możliwa jest zmiana rodzaju modulacji na odpowiednich podnośnych na inne, łatwiejsze do odebrania, zmiana przepływności transmisji czy też powiększenie nadmiarowości kodowania korekcyjnego w tych podkanałach.
Dyskretna modulacja wielotonowa (ang. "discrete multitone modulation", DMT) oznacza system telekomunikacyjny oparty na OFDM, który dostosowuje transmisje do warunków, osobno dla każdego kanału. Jest to stosowane w ADSL i VDSL
Przepływność strumieni wysyłanych i odbieranych mogą się różnić w zależności ile nośnych przydzielimy dla każdego kanału. Niektóre odmiany DSL ze zmienną prędkością używają tej cechy w czasie rzeczywistym. Szerokość pasma dla każdego strumienia transmisyjnego jest wtedy dostosowywana w zależności od jego potrzeb.
OFDM jako metoda wielodostępu.
OFDM w pierwotnej postaci był pomyślany jako technika modulacji cyfrowej, do transmisji punkt-punkt lub punkt-wielopunkt (rozsiewczej). Możliwe jest jednak dostosowanie OFDM do użycia w roli metody dostępu wielu stacji do medium transmisyjnego. W OFDMA (Orthogonal Frequency Division Multiple Access) podział częstotliwości i dostęp przez wielu użytkowników jest osiągany przez przypisanie różnym użytkownikom różnych podkanałów. OFDMA wspiera różnicowanie QoS przez umożliwienie przypisania różnej ilości podkanałów różnym użytkownikom, podobnie jak w nowoczesnych sieciach CDMA.
Zwielokrotnienie przestrzenne.
W OFDM opartym na sieciach rozległych odbiornik otrzymuje sygnały z kilku przekaźników równocześnie. Destruktywna interferencja dotyczy w takim przypadku niewielkiej liczby podnośnych, natomiast w przypadku większości z nich obserwuje się wzmocnienie (sygnały z dwóch stacji są traktowane podobnie jak dwie repliki sygnału wielodrogowego).
Ponieważ sygnały z niektórych podkanałów z różnych przekaźników interferują ze sobą, można obserwować ich wzmocnienie i tym sposobem zwiększa się zasięg poszczególnych stacji nadawczych.Wykorzystuje się to w krajach, gdzie operatorzy mają zezwolenie na używanie sieci z jedną częstotliwością (ang. "single frequency network", SFN). Wiele nadajników wysyła ten sam sygnał jednocześnie przez kanał. SFN wykorzystuje dostępne pasmo bardziej efektywnie niż tradycyjne sieci z wieloma częstotliwościami, gdzie sygnał jest powielany i przesyłany na różnych nośnych.
Widmowy charakter OFDM i jego konsekwencje.
Sygnał OFDM może przejawiać duży stosunek mocy chwilowej do średniej (wysoki współczynnik PAPR). Jest to wynikiem niezależnych faz sygnałów w różnych podkanałach – jeżeli sygnał modulujący nie zostanie odpowiednio przygotowany (poprzez kodowanie korekcyjne, przeplot) to często zdarza się, że dochodzi do konstruktywnej interferencji (fazy są tych samych znaków i po dodaniu kilku otrzymujemy dużą wartość).
Właściwość ta nakłada na tor transmisyjny kilka wymagań:
Nieliniowość w torze sygnałowym może powodować zniekształcenie intermodulacyjne, których skutkami są:
Liniowość toru sygnałowego jest bardzo pożądana, szczególnie na wyjściach nadajników gdzie zwykle stosuje się nieliniowe wzmacniacze, aby zminimalizować pobór mocy. W praktycznych systemach OFDM dopuszczalne jest niewielkie obcinanie wierzchołków sygnału, w ramach rozsądnego kompromisu między efektami nieliniowości a sprawnością mocową nadajnika. Efekty nieliniowości redukuje się później poprzez dobranie odpowiedniego filtru wyjściowego.
Mimo tych problemów efektywność pasmowa OFDM jest atrakcyjna dla systemów telekomunikacyjnych zarówno satelitarnych, jak i naziemnych.
Model systemu.
Ta część opisuje najprostszy, idealny model systemu zaprojektowany dla kanału z szumem białym.
Nadajnik.
Sygnał nośny w OFDM jest sumą ortogonalnych nośnych podkanałów. W każdym z podkanałów mamy do czynienia z kwadraturową modulacją amplitudy (QAM) lub kluczowaniem fazy (PSK).
s[n] jest strumieniem bitów na wejściu. Dzięki odpowiedniemu rozdzieleniu (ang. "inverse multiplexing") sygnał najpierw jest rozdzielany na N równoległych strumieni. Strumienie są przydzielane do modulacji QAM lub PSK. W zależności od wartościowości modulacji prędkość transmisji na poszczególnych nośnych może być różna.
Następnie liczona jest odwrotna FFT dla każdego symbolu. Po rozdzieleniu części rzeczywistej od urojonej każda z nich jest następnie konwertowana do postaci analogowej (DAC). Sygnały analogowe są następnie modulowane kwadraturowo (mnożone z funkcją cos i sin), a następnie sumowane dając na wyjściu sygnał zmodulowany s(t).
Odbiornik.
Odbiornik odbiera sygnał r(t). Oprócz użytecznego sygnału powstaje również sygnał o częstotliwości formula_4 Dlatego też używa się filtru dolnoprzepustowego, aby go odfiltrować. Następnie sygnał jest próbkowany i podawany na przetwornik analogowo-cyfrowy. W następnym kroku wykonywana jest FFT i detekcja symboli. Otrzymane N równoległych strumieni łączy się w jeden, uzyskując pierwotny ciąg bitów.

</doc>
<doc id="620094" url="https://pl.wikipedia.org/wiki?curid=620094" title="Polska Liga Siatkówki (2006/2007)">
Polska Liga Siatkówki (2006/2007)

Polska Liga Siatkówki 2006/2007 − 71. sezon mistrzostw Polski (7. sezon jako ligi profesjonalnej) organizowany przez Profesjonalną Ligę Piłki Siatkowej SA pod egidą Polskiego Związku Piłki Siatkowej. Zainaugurowany został 15 grudnia 2006 roku i trwał do 18 maja 2007 roku.
Rozgrywki składały się z fazy zasadniczej, w której uczestniczyło 10 zespołów, fazy-play-off składającej się z ćwierćfinałów, półfinałów, meczów o miejsca 5-8, meczów o 3. miejsce i finałów oraz fazy play-out, w której zespoły rywalizowały o miejsca 9-10.
Tytuł mistrza Polski po raz trzeci z rzędu zdobył klub , który w finałach fazy play-off pokonał . Brązowy medal zdobył klub . Z PLS spadła .
W sezonie 2006/2007 w Lidze Mistrzów Polskę reprezentowała , w Pucharze Top Teams – , natomiast w Pucharze CEV – oraz .
Drużyny uczestniczące.
Uwagi:
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="620095" url="https://pl.wikipedia.org/wiki?curid=620095" title="Scyliorhinus canicula">
Scyliorhinus canicula



</doc>
<doc id="620099" url="https://pl.wikipedia.org/wiki?curid=620099" title="Rekinek psi">
Rekinek psi

Rekinek psi, rekinek ("Scyliorhinus canicula") – gatunek ryby chrzęstnoszkieletowej z rodziny rekinkowatych (Scyliorhinidae), spotykana również pod nazwą mały rekinek koci. Poławiany jako ryba konsumpcyjna. Wystawiany w akwariach publicznych. Nie stanowi zagrożenia dla człowieka.
Zasięg występowania.
Północno-wschodni Atlantyk – od zachodniej Norwegii i Wysp Szetlandzkich po Senegal, kanał La Manche, Morze Północne, cieśniny Skagerrak, Kattegat, Wielki i Mały Bełt, również Morze Śródziemne.
Opis.
Ciało wydłużone, bardzo smukłe, z krótkim, zaokrąglonym pyskiem; podłużno-owalne oczy z grubym fałdem skórnym na dolnym brzegu, bez przesłony migawkowej, otwory nosowe (na dolnej stronie głowy) łączą się rynienkami z krawędzią warg; zatyczki nosowe niemal stykają się wzdłuż linii środkowej głowy przed otworem gębowym; pięć małych szczelin skrzelowych, z których dwie ostatnie znajdują się nad płetwą piersiową; zęby bardzo liczne ale drobne; dwie, bardzo przesunięte ku tyłowi ciała płetwy grzbietowe, tak że przednia znajduje się nad lub za nasadą płetw brzusznych, tylna zwykle za nasadą płetwy odbytowej; tylne krawędzie płetw brzusznych wydłużone i spiczaste; górny płat płetwy ogonowej nieznacznie wygięty do góry, dolny płat większy; grzbiet brązowy do czerwono-brązowego, szary lub żółtawoszary, pokryty wieloma małymi i kilkoma większymi brązowymi lub czarnymi plamami, niekiedy również małymi białymi piętnami; brzuch jasnoszary lub żółtawy, bez plam; młode rekinki psie posiadają 6-7 nieostro ograniczonych, ciemnych, poprzecznych pasów.
Dorasta przeciętnie do 60–75 cm, maksymalnie do 100 cm długości i 3 kg masy ciała.
Środowisko.
Przebywa najchętniej na ławicach obficie porośniętych glonami, na głębokościach z zakresu 10–400 m, w Morzu Jońskim spotykany na głębokości do blisko 800 m. Prowadzi przydenny tryb życia, zwykle w większych grupach, w ciągu dnia spotykany najczęściej, gdy "śpi" na dnie, staje się aktywny dopiero o zmierzchu.
Żywi się drobnymi zwierzętami bentonicznymi (mięczaki, skorupiaki, ryby oraz kalmary).
Rozród.
Osiąga dojrzałość płciową przy długości ciała blisko 60 cm. Pod koniec lata dorosłe osobniki schodzą na głębszą wodę, gdzie odbywają gody. Rekinek psi jest jajorodny. 6-centymetrowe jaja otoczone rogową otoczką (tzw. torebka syreny) przyczepione są parami do glonów i kamieni za pomocą długich, giętkich nici. Liczba jaj 2–20 szt., okres inkubacji 5–11 miesięcy.

</doc>
<doc id="620100" url="https://pl.wikipedia.org/wiki?curid=620100" title="Języki aglutynujące">
Języki aglutynujące



</doc>
<doc id="620101" url="https://pl.wikipedia.org/wiki?curid=620101" title="Fritz Gerlich">
Fritz Gerlich

Carl Albert Fritz Gerlich (ur. 15 lutego 1883 w Szczecinie, zm. 30 czerwca 1934 w KL Dachau) – niemiecki dziennikarz, publicysta i historyk, jeden z głównych działaczy opozycji antyhitlerowskiej wśród dziennikarzy.
Życiorys.
Dzieciństwo i młodość.
Gerlich był najstarszym z trzech synów kupca i hurtownika rybnego Paula Gerlicha oraz jego małżonki Therese z d. Scholwin. Wychowywał się w domu o silnym wpływie kalwinizmu. Rodzina żyła początkowo w dobrych warunkach finansowych, jednak przez błędne spekulacje ojca i jego wczesną śmierć popadła w poważne kłopoty.
Energiczna matka zapewniła synom dobre wykształcenie. Od jesieni 1889 Gerlich uczęszczał do bogatego w tradycje gimnazjum humanistycznego, Marienstiftsgymnasium, w Szczecinie. Po maturze 1901 podjął studia na Uniwersytecie Ludwika i Maksymiliana w Monachium w zakresie nauk przyrodniczych i matematyki. W trzecim semestrze zimowym przepisał się na prośbę matki na uniwersytet w Lipsku, jednak po jednym semestrze powrócił do Monachium. Zaprzestał studiowania nauk przyrodniczych i od tego czasu studiował historię jako przedmiot główny oraz historyczne nauki pomocnicze i antropologie jako przedmiot dodatkowy. Podczas studiów angażował się politycznie, działając w organizacji studenckiej "Freie Studentenschaft", która była konkurencyjna w stosunku do korporacji i związków studenckich. Redagował pismo "„Akademische Bildung- Wege und Ziele”". Aby sfinansować swe studia, projektował prospekty i materiały reklamowe dla firmy Kathreiners Malzkaffee-Fabriken. 9 marca 1907 otrzymuje stopień doktora nauk humanistycznych po obronie u Karla Theodora von Heigela pracy doktorskiej pt."„Testament Henryka VI”". Po zakończeniu studiów Gerlich rozpoczął pracę jako urzędnik w bawarskim archiwum państwowym.
Prawicowa działalność polityczna.
Gdy w 1914 wybuchła I wojna światowa, Gerlich ze względów zdrowotnych nie podlegał mobilizacji. Wydarzenia wojenne zintensyfikowały w nim, już wtedy silne, poczucie niemieckiego nacjonalizmu. Wkrótce zwrócił się ku Friedrichowi Naumannowi i jego "Nationalsoziale Partei". Potem działał jako sekretarz monachijskiej Liberaler Arbeiterverein, organizacji członkowskiej Ligi Pangermanskiej, której aneksyjną politykę aktywnie popierał.
Na wiosnę 1917 Gerlich założył (między innymi z Karlem Grafem von Bothmerem) "Die Wirklichkeit", niemieckie czasopismo porządku i prawa. Późną jesienią tegoż roku ten radykalnie nacjonalistyczny tygodnik został zakazany przez bawarskie ministerstwo spraw wojskowych.
Z początkiem rewolucji listopadowej Gerlich znalazł się w zarządzie Krajowego Związku Urzędników Bawarskiego Instytutu Nauki i Kultury, równolegle działając w Lidze Antybolszewickiej oraz w Zjednoczeniu dla Zwalczania Bolszewizmu. Z powodu eksponowanego stanowiska w organizacjach antybolszewickich w Monachium, Gerlich był zmuszony do ucieczki podczas powstania Bawarskiej Republiki Rad. Po jej klęsce Gerlich zaangażował się w działalność Służby Bawarczyków dla Odbudowy Ojczyzny. W związku z tym redagował czasopismo "Feurio. Heimatdienst Bayern für Ordnung, Recht und Aufbau" („Gore!. Służba Bawarii dla Porządku, Prawa i Odbudowy”).
6 października 1920 Gerlich, który wówczas pracował w bawarskim archiwum państwowym, otrzymał niespodziewanie ofertę objęcia stanowiska redaktora naczelnego gazety "Münchner Neueste Nachrichten" (MNN). Jego zadaniem było takie prowadzenie gazety, aby była ona bastionem odrodzenia narodowego przeciw socjalizmowi i polityce republikańskiej. MNN pod kierownictwem Gerlicha szybko rozwinęła się i stała jednym z najważniejszych dzienników Bawarii. W ściślej współpracy z Paulem Nikolausem Cossmannem, przedstawicielem wielkoprzemysłowych właścicieli gazety, Gerlich redagował swe artykuły w duchu nacjonalistycznym jako przekonany wróg komunistów i socjalistów. Z publicystycznym wsparciem gazety, Cossmann prowadził „proces odpowiedzialności za wybuch wojny” – prawniczą rozprawę nad pytaniem o odpowiedzialność za wybuch wojny.
9 października 1920 ożenił się w Monachium z Sophie Stemple, z którą miał czwórkę dzieci.
Polityczna przemiana.
W 1923 Gerlich trzykrotnie odbywał prywatne spotkania z Adolfem Hitlerem. W przeddzień nieudanego puczu monachijskiego (8–9 listopada 1923) Gerlich był obecny na sali w Bürgerbräukeller podczas spotkania, w czasie którego Hitler podjął próbę przewrotu. Gerlich był współautorem mowy generalnego komisarza państwowego Gustava von Kahra. Po tym wydarzeniu Gerlich uświadomił sobie zagrożenie związane z doktryną narodowosocjalistyczną i stał się zaciekłym jej przeciwnikiem. Jako redaktor naczelny MNN oddalał się coraz bardziej od kursu nacjonalistycznego, wrogiego republice, zbliżając się do kręgów obrońców konstytucji weimarskiej. W następnych latach MNN obrała politycznie umiarkowany kierunek i wspierała politykę Gustava Stresemanna.
Kolejne zwrotne wydarzenie w życiu Gerlicha było związane z publikacją w MMN artykułu autorstwa Erweina von Aretina o Therese Neumann z Konnersreuth, u której w 1926 pojawiły się stygmaty. Opublikowany w sierpniu 1927 artykuł został przetłumaczony na 32 języki i był szeroko przedrukowywany. Gerlich obawiał się jednak, że publikacja mogła bazować na oszustwie. 14 września 1927 pojechał do Konnersreuth osobiście zdemaskować oszustwo, czego jednak nie udało mu się dokonać. 15 lutego 1928 po gwałtownych dyskusjach z kierownictwem wydawnictwa i Cossmannem, Gerlich rozstał się z MMN i powrócił do pracy w archiwum, jednocześnie dalej badając fenomen z Konnersreuth. W 1929 opublikował wyniki swych prac w dwóch tomach, a dwa lata później wydał publikację pt. „Walka o wiarygodność Therese Neumann”. Gerlich nawrócił się na katolicyzm i 29 września 1931 wziął z żoną ślub kościelny w kościele kapucynów w Eichstatt.
W kręgach przyjaciół Therese Neumann powstał pomysł utworzenia politycznego tygodnika dla polemik z lewicowym i prawicowym ekstremizmem. W 1930 Gerlich nabył z księciem Erichem Waldburg zu Zeil zadłużone czasopismo "Illustrierter Sonntag", które przekształcił w pismo walki politycznej. W 1932 zostało ono przemianowane na "Der Gerade Weg" (DGW). W gazecie tej coraz częściej na pierwszy plan wysuwano teksty polemizujące z rosnącym w siłę narodowym socjalizmem. Walka w coraz gwałtowniejszej tonacji przysparzała gazecie coraz więcej czytelników. Pod koniec 1932 nakład wynosił 100.000 egzemplarzy.
13 marca 1932, po pierwszej turze wyborów na kanclerza Rzeszy, DGW zamieścił ostry w wymowie list otwarty krytykujący Hitlera. Narodowi socjaliści wykupili cały jej nakład, ale tekst był wielokrotnie dodrukowywany. W ciągu tygodnia sprzedano 1,25 miliona ulotek z tekstem listu. Szacuje się, że nakład gazet, które go przedrukowały wyniósł 20 milionów egzemplarzy. Wydanie DGW z 31 lipca 1932 krytykowało wybory do Reichstagu a Gerlich napisał płomienny artykuł przeciw Hitlerowi pod tytułem: „Narodowy socjalizm jest plagą”. W swych najostrzejszych, jasno przemyślanych analizach przewidywał bankructwo III Rzeszy. Gazeta jednoznacznie i wnikliwie atakowała Hitlera i jego zwolenników.
Gerlich mówił: "Najgorsza rzeczą, jaką możemy zrobić, jest nie robić nic".
Śmierć.
9 marca 1933 – wkrótce po przejęciu władzy przez Hitlera – w dniu, w którym dotychczasowy bawarski premier Heinrich Held został odsunięty od władzy i zastąpiony przez hitlerowskiego komisarza Franza von Eppa, oddziały SA zaatakowały redakcję DGW przy Hofstaat 5. SA-mani załadowali mienie gazety na ciężarówki, pobili i aresztowali Gerlicha pod zarzutem poważnych nadużyć. Przewieziono go do monachijskiego aresztu policyjnego przy Ettstraße, gdzie pozostawał przez 15 miesięcy. W związku z wydarzeniami nocy długich noży Gerlich został przetransportowany 30 czerwca 1934 z aresztu do KL Dachau, gdzie zaraz po przybyciu został zastrzelony w celi przez SS-mana.
Pamięć o Gerlichu.
W kanadyjsko-amerykańskim filmie telewizyjnym z 2003 "" przedstawiono życie Gerlicha od 1919 do jego śmierci – drugoplanową rolę Gerlicha zagrał Matthew Modine.
W 75 rocznicę zamordowania Gerlicha arcybiskup Monachium i Fryzyngi, Reinhard Marx, odprawił nabożeństwo upamiętniające dziennikarza.
Z okazji 75 rocznicy śmierci duszpasterstwo katolickie zorganizowało w miejscu pamięci KZ Dachau wystawę pt. „Fritz Gerlich (1883–1934) – Jako dziennikarz przeciw Hitlerowi” (niem. "Fritz Gerlich (1883–1934) – Als Journalist gegen Hitler").
W 2009 w Monachium trzykrotnie organizowano wycieczki poznawcze śladami Gerlicha.

</doc>
<doc id="620104" url="https://pl.wikipedia.org/wiki?curid=620104" title="Carn Dum">
Carn Dum



</doc>
<doc id="620105" url="https://pl.wikipedia.org/wiki?curid=620105" title="Tasznikowate">
Tasznikowate

Tasznikowate (Miridae syn. Capsidae) – największa rodzina pluskwiaków różnoskrzydłych licząca ponad 11 tys. gatunków zgrupowanych w około 1400 rodzajach. Każdego roku opisywane są nowe taksony głównie z terenów tropikalnych i subtropikalnych. Owady tej rodziny występują na większości kontynentów. W Polsce rodzina ta jest najliczniejsza w swoim podrzędzie, a liczbę wykazanych do tej pory gatunków szacuje się na ponad 260.
Budowa ciała.
Większość tasznikowatych odznacza się delikatną budową ciała. Przedstawiciele tej rodziny mają kształt owalny lub wydłużony, o długości 1–15 mm, rozmiar większości gatunków mieści się w przedziale 3-6mm. Głowa pozbawiona jest przyoczek (poza niektórymi Isometopinae) i wyposażona w czteroczłonowe czułki. Aparat gębowy jest typu kłująco-ssącego, 4-członowy. Przedplecze mają szerokie, a tarczkę zwykle dużą i wyraźną. Skrzydła pierwszej pary od twardych pokryw przez półpokrywy do delikatnych i błoniastych. Druga para skrzydeł błoniasta. Odnóża są najczęściej bieżne, zdarzają się jednak gatunki o odnóżach tylnych skocznych, lub przednich chwytnych. Stopy najczęściej 3-członowe. Ważną cechą taksonomiczną tych owadów jest budowa przedstopia, tj. końcowego odcinka stopy opatrzonego pazurkami oraz znajdującymi się na nich i między nimi tworami umożliwiającymi przytrzymywanie się. Budowa przedstopia jest też podstawą podziału tej rodziny na podrodziny. Charakterystyczną cechą tasznikowatych jest podzielony krętarz, którego budowa, dzięki pracy odpowiednich mięśni, umożliwia odrzucenie odnóża.
Biologia.
Najlepiej poznana jest w przypadku gatunków palearktycznych i nearktycznych. O pozostałych wiedza jest wciąż niewystarczająca.
Pokarm.
Tasznikowate są rodziną pluskwiaków pierwotnie drapieżną, jednak znaczna część gatunków jest obecnie wtórnie roślinożerna lub wszystkożerna. Gatunki roślinożerne związane są z reguły z roślinami okrytozalążkowymi. Istnieją jednak także gatunki powiązane z roślinami paprociowymi lub iglastymi. Większość z nich to monofagi lub oligofagi.
Cykl życiowy.
Owady te w klimacie umiarkowanym mają najczęściej 1, czasem 2–3 pokolenia rocznie. Większość z nich zimuje właśnie w tym stadium. Nieliczne zimują jako imagines. Zapłodniona samica tasznikowatych składa jaja do tkanek roślinnych (także gatunki drapieżne) za pomocą pokładełka. Podobnie jak inne pluskwiaki różnoskrzydłe, przedstawiciele tej rodziny przechodzą przeobrażenie niezupełne typu remetabolicznego. Larwy są zbliżone wyglądem do form dorosłych. U larw żerujących na liściach drzew występuje pokryty lepką wydzieliną narząd rektalny, który w razie utraty kontaktu z podłożem jest wyrzucany, umożliwiając przylgnięcie do liścia poniżej. Owady dorosłe żyją od dwóch tygodni do kilku miesięcy.
Klasyfikacja i systematyka.
Rodzina ta należy do infrarzędu Cimicomorpha i wraz z rodziną Tingidae tworzy nadrodzinę Miroidea. Tasznikowate dzieli się na 8 podrodzin:
Występowanie.
Przedstawiciele tej rodziny występują we wszystkich krainach zoogeograficznych świata. W Europie wykazano ponad 1200 gatunków, z czego w Polsce występuje ponad 260. Fauna krajowa należy do 6 podrodzin (zobacz: tasznikowate Polski).
Znaczenie gospodarcze.
W związku z dużą różnorodnością w sposobie odżywiania się, wśród tej rodziny znajdują się owady zarówno szkodliwe jak i pożyteczne. Wśród fitofagów można tu znaleźć szkodniki upraw zbożowych (np. "Trigonotylus" sp.), pomidorów i ziemniaków (np. zmienik ziemniaczak), buraka, lnu, konopi i bawełny ("Polymerus vulneratus"), roślin motylkowatych (ozdobnik lucernowiec) i wielu innych. Z kolei gatunki drapieżne są uważane za pożyteczne i wiele z nich jest używanych do biologicznego zwalczania szkodników. W Polsce brano pod uwagę m.in. "Psallus ambiguus".

</doc>
<doc id="620106" url="https://pl.wikipedia.org/wiki?curid=620106" title="Miridae">
Miridae



</doc>
<doc id="620107" url="https://pl.wikipedia.org/wiki?curid=620107" title="Francis Scott (książę)">
Francis Scott (książę)

Francis Scott, 2. książę Buccleuch, KT (ur. 11 stycznia 1695, zm. 22 kwietnia 1751) – brytyjski arystokrata i polityk, najstarszy syn Jamesa Scotta, hrabiego Dalkeith, i lady Henrietty Hyde, córki 1. hrabiego Rochester.
Życiorys.
Został ochrzczony 20 stycznia 1695 w Westminsterze. W 1732 odziedziczył po babce, Anne Scott, tytuł 2. księcia Buccleuch. W 1742 uchwała Parlamentu przywróciła mu tytuły hrabiego Doncaster i barona Scott of Tindall, które należały do jego dziadka, księcia Monmouth, i zostały przez niego utracone po rebelii w 1685.
Był członkiem loży masońskiej, a w 1723/1724 jej przewodniczącym. 12 marca 1724 został członkiem Towarzystwa Królewskiego, zaś 2 lutego 1725 został kawalerem Orderu Ostu. W latach 1734–1741 zasiadał w Izbie Lordów. 18 kwietnia 1745 został honorowym Doktorem Prawa Cywilnego na Uniwersytecie w Oksfordzie.
Życie prywatne.
5 kwietnia 1720 w Privy Gardens w Whitehall, poślubił lady Jane Douglas (zm. 1729), córkę Jamesa Douglasa, 2. księcia Queensberry, i Mary Boyle, córki wicehrabiego Dungarven. Francis i Jane mieli razem 2 synów i 3 córki:
4 września 1744 w St. George’s Chapel w Mayfair, w Londynie, poślubił Alice Powell (zm. 1765), córkę Josepha Powella. To małżeństwo nie doczekało się potomstwa.
Prawdopodobnie miał jeszcze 6 nieślubnych dzieci z Sarah Atkinson oraz syna i 3 córki z Elisabeth Jenkins.
Francis kochał swoją pierwszą żonę i był do niej bardzo mocno przywiązany. Jak pisała lady Louise Stuart, po jej śmierci książę znajdował przyjemności w licznych przelotnych miłostkach i zaczął zadawać się z ludźmi niskiej kondycji.
Książę zmarł w 1751 i został pochowany w Eton College Chapel. Jak określiła go lady Louise, był "człowiekiem o niskim rozumie i jeszcze niższych obyczajach" ("a man of mean understanding and meaner habits").

</doc>
<doc id="620108" url="https://pl.wikipedia.org/wiki?curid=620108" title="Capsidae">
Capsidae



</doc>
<doc id="620109" url="https://pl.wikipedia.org/wiki?curid=620109" title="Jacek Chmielnik">
Jacek Chmielnik

Jacek Chmielnik (ur. 31 stycznia 1953 w Łodzi, zm. 22 sierpnia 2007 w Suchawie) – polski aktor teatralny i filmowy, reżyser teatralny, dramaturg i prezenter telewizyjny.
Znany głównie z ról w filmach Juliusza Machulskiego: dwóch częściach komedii "Vabank" oraz "Kingsajz". Ponadto prowadził w TVP1 w latach 2000–2004 teleturniej "Kochamy polskie seriale", który był nagrywany w lubelskim studio TVP.
Życiorys.
Wczesne lata.
Urodził się i wychował w Łodzi w rodzinie katolickiej. Jego imię wybrała ciotka Hiacynta (zmarła krótko po jego narodzeniu), która była przełożoną sióstr elżbietanek w Bytomiu-Bobrku. Uczęszczał do III LO im. Tadeusza Kościuszki. W 1975 ukończył studia na Wydziale Aktorskim PWSFTviT w Łodzi. Jego opiekunem był wówczas Jan Machulski.
Kariera.
Przez całe życie związany był z teatrem. Na scenie debiutował w warszawskim Teatrze Ateneum. Grywał także w teatrach w Kaliszu, Łodzi, Białymstoku, Poznaniu, Krakowie, Chorzowie, Kielcach, Gliwicach, Elblągu i Wrocławiu. Za swe role teatralne został wyróżniony kilkoma prestiżowymi nagrodami.
Od 1997 zajmował się również reżyserowaniem spektakli teatralnych, m.in. w Teatrze Muzycznym w Gliwicach – operę "Cyrulik sewilski", musical "Grają naszą piosenkę" oraz operetki "Zemsta nietoperza" i "Kwiat Hawaii". Wystąpił w musicalu "Hello, Dolly!" jako Horacy. Pracował też jako reżyser w łódzkim Teatrze Powszechnym.
W latach 1993–1996 pełnił stanowisko dyrektora Teatru Nowego w Łodzi.
Był także dramaturgiem. Prapremiera jego komedii "Romanca" miała miejsce w 1986, w Teatrze im. J. Słowackiego w Krakowie. Została nagrodzona Nagrodą Specjalną Jury na XXV Festiwalu Polskich Sztuk Współczesnych we Wrocławiu, ma za sobą 18 realizacji na polskich scenach i trzy za granicą. W latach 1986-96 była najczęściej wystawianą polską sztuką współczesną.
Zmarł 22 sierpnia 2007 wskutek porażenia prądem z wadliwej instalacji elektrycznej w swojej piwnicy obok domku letniskowego w Suchawie koło Włodawy. Miał 54 lata. 28 sierpnia 2007 jego prochy spoczęły na Cmentarzu Komunalnym Zarzew w Łodzi (kwatera XV, rząd 18, grób 31).
Życie prywatne.
Był żonaty z Wandą. Mieli dwoje dzieci: córkę Julię (ur. 16 kwietnia 1981 w Łodzi) – dyrygentkę, trenerkę dykcji i śpiewu, która m.in. przygotowywała wokalnie uczestników programu "Twoja twarz brzmi znajomo", i syna Igora (ur. 8 października 1986 w Krakowie), który został aktorem.
Bibliografia.
 

</doc>
<doc id="620110" url="https://pl.wikipedia.org/wiki?curid=620110" title="Coluche">
Coluche

Coluche, właśc. Michel Gérard Joseph Colucci (ur. 28 października 1944 w Paryżu, zm. 19 czerwca 1986) – francuski komik i aktor. Zginął w wypadku drogowym na drodze w okolicy Grasse, jadąc z Cannes do Opio.
Życiorys.
Jego ojciec – Honorio Colucci, z pochodzenia Włoch, zmarł w 1947 roku i od tej pory Michel Colucci wychowywany był tylko przez matkę, która z małej pensji musiała utrzymać siebie i troje dzieci. Michel ukończył w 1958 szkołę podstawową i później pracował dorywczo. W 1964 roku został wcielony do wojska, gdzie został skazany za niesubordynację. Po wyjściu z więzienia i opuszczeniu wojska pracował przez pewien czas z matką w kwiaciarni, ale szybko porzucił to zajęcie, by zająć się tym, co interesowało go bardziej – muzyką i kabaretem.
Śpiewał utwory Borisa Viana, Georges'a Brassensa i Yves’a Montanda, występował w kabarecie "Chez Bernadette" i "La Méthode". Był jednym z założycieli "Café de la Gare", otwartej 12 czerwca 1969 kawiarni-teatru, gdzie swoją karierę zaczynał także m.in. Gérard Depardieu i Gérard Jugnot. W związku z problemem alkoholowym, Colucci opuścił zespół w 1970 roku. Rok później założył nową grupę "Au vrai chic parisien – Théâtre vulgaire", nazwaną później "Le vrai chic parisien", ale ponownie na skutek swojego uzależnienia porzucił zespół i zdecydował się na karierę solową.
W 1974 roku występował w paryskiej Olympii w przedstawieniu "Mes adieux au music-hall". W tym samym roku w telewizji wyemitowany został jego skecz "L'histoire d'un mec". Coluche występował w licznych filmach komediowych, m.in. w "Skrzydełko czy nóżka" (1976) u boku Louisa de Funèsa. W 1984 roku otrzymał nagrodę Cezara dla najlepszego aktora za rolę w filmie "Cześć, pajacu" (1983). We francuskiej telewizji Canal+ w latach 1985-1986 prowadził swój własny program, "."
Coluche był założycielem organizacji "Les Restos du Cœur", która zajmuje się dożywianiem najuboższych.
Francuski piosenkarz Renaud Séchan, przyjaciel Coluche'a, nagrał w 1988 album pt. "Putain de camion" (fr. "Pierdolona ciężarówka"). Tytułowa piosenka dotyczyła śmierci Coluche, potrąconego w czasie jazdy na motocyklu przez samochód ciężarowy.
Jego imię nosi plac znajdujący się na granicy 13. i 14. dzielnicy Paryża. Inauguracja odbyła się 29 października 2006 roku.
Wybory prezydenckie w 1981.
30 października 1980 Coluche ogłosił chęć startowania w wyborach prezydenckich. Od początku deklarował, że jest to działanie obliczone na skompromitowanie francuskiego "establishmentu", a nie poważna propozycja polityczna. Coluche tłumaczył: "Wcale nie chcę być prezydentem. (...) [Zgłosiłem swoją kandydaturę] żeby był większy burdel. Chcę się pobawić i się pobawię. Korzystam z tego, że jestem popularny. (...) Jestem jedynym kandydatem, który nie chce być prezydentem, dlatego będę miał wielkie powodzenie. [Głosować na mnie będą] ci wszyscy, którzy chrzanią politykę, polityków i cały ten cyrk jakim są wybory".
Zachowanie Coluche było na tyle niespotykane, że szczególną uwagę poświęcały mu media oraz potencjalni wyborcy. Satyryczny magazyn „Charlie Hebdo”, który został "organem prasowym kandydata Coluche", odnotował wzrost sprzedaży, analizy społeczno polityczne takiej kandydatury zamieszczały największe tytuły prasowe jak „Le Nouvel Observateur”, „Le Figaro”, czy „Le Monde”. Coluche był atakowany przez kontrkandydatów do fotela prezydenckiego, cierpkich wyrazów nie szczędzili mu zawodowi politycy. W jednym z sondaży opinii publicznej, poparcie dla Coluche deklarowało 16% ankietowanych.
W rozmowie z polskim tygodnikiem satyrycznym „Szpilki” Coluche zauważył: "Polityka to show. (...) Najlepszy kandydat to ten, który najlepiej wypada w telewizji. Ludzie nie głosują na prezydenta, tylko na to co widzą w telewizji". Właśnie taka szczerość ściągała na niego krytykę ze strony polityków przekonanych o swojej misji, przywiązujących wagę procesu kandydowania i zbierania społecznego poparcia.
Tymczasem w programie wyborczym na łamach „Charlie Hebdo” Coluche zapowiadał:
Coluche w kampanii wyborczej nie przebierał w słowach. Deklaracja programowa kończyła się zwięzłym apelem: "A teraz – odpieprzcie się!" Z kolei na okładce „Hara-Kiri”, sympatyzującego z nim miesięcznika satyrycznego, Coluche siedział z opuszczonymi spodniami na sedesie przepasany Legią Honorową, a całości dopełniało wydrukowane na niebiesko–biało–czerwono hasło "Bleu–Blanc–Merde" (fr. "Niebiesko-Białe-Gówno").
Aspiracje polityczne Coluche popierali Jean-Paul Belmondo, Gérard Depardieu. Swoją akcję Coluche postanowił przerwać w kwietniu następnego roku, wycofując się z kandydowania na miesiąc przed wyborami. Wbrew prognozom Coluche, który wieszczył reelekcję Valéry’ego Giscard d’Estaing wybory te przyniosły zwycięstwo François Mitterrandowi.

</doc>
<doc id="620112" url="https://pl.wikipedia.org/wiki?curid=620112" title="Michel Colucci">
Michel Colucci



</doc>
<doc id="620114" url="https://pl.wikipedia.org/wiki?curid=620114" title="Dzieci Ilúvatara">
Dzieci Ilúvatara

Dzieci Ilúvatara, Dzieci Eru (qya. "Hini Ilúvataro", "Eruhini") − pojęcie pochodzące ze stworzonej przez J.R.R. Tolkiena mitologii Śródziemia. Obejmuje dwie rasy istot stworzonych z myśli Eru Ilúvatara: Pierworodnych, czyli elfów, oraz ich Następców − ludzi.
Kiedy Ainurowie poznali Dzieci w Trzecim Temacie Ainulindalë, przywiązali się do nich i lepiej poznali zamysły Ilúvatara. To dla swych Dzieci Eru powołał do istnienia Wszechświat i Ziemię, którą następnie Valarowie ukształtowali. Ci z Ainurów, którzy zstąpili na świat, przybrali kształt na podobieństwo Dzieci.
Pierworodni przyszli na świat nad brzegiem Cuiviénen, gdy na niebie były tylko gwiazdy, natomiast ludzie obudzili się wiele wieków później, w Hildórien wraz z pierwszym brzaskiem słońca.

</doc>
<doc id="620117" url="https://pl.wikipedia.org/wiki?curid=620117" title="Wojewódzki Szpital Chirurgii Urazowej">
Wojewódzki Szpital Chirurgii Urazowej



</doc>
<doc id="620122" url="https://pl.wikipedia.org/wiki?curid=620122" title="Ludy Mande">
Ludy Mande



</doc>
<doc id="620128" url="https://pl.wikipedia.org/wiki?curid=620128" title="Klara Hitler">
Klara Hitler

Klara Hitler z domu Pölzl (ur. 12 sierpnia 1860 w Spital, zm. 21 grudnia 1907 w Linzu) – matka Adolfa Hitlera.
Życiorys.
Jej rodzicami byli Johann Pölzl oraz Johanna Hiedler. Urodziła się w wielodzietnej rodzinie – była jedną z jedenaściorga rodzeństwa, z których dzieciństwo przeżyło tylko troje dzieci. W roku 1876 opuściła dom rodzinny i zamieszkała w Braunau nad Innem. Tamże zaczęła pracę jako służąca w domu swego przyszłego męża Aloisa Hitlera. Po czteroletniej przerwie w pracy (w latach 1880–1884) powróciła do niej, by opiekować się dziećmi Hitlera z jego drugiego małżeństwa z Franciszką Matzelsberger (która umarła na gruźlicę 10 sierpnia 1884).
7 stycznia 1885 odbył się ślub Klary z Aloisem. Do zawarcia ślubu kościelnego wymagana była dyspensa Kościoła, gdyż oboje byli kuzynostwem drugiego stopnia: (dziadek Klary od strony jej matki Johann Nepomuk Hüttler był bratem prawdopodobnego ojca Aloisa – Johanna Georga Hiedlera). Dyspensa nadeszła pod koniec grudnia 1884 roku.
Klara wraz ze swym mężem miała sześcioro dzieci:
Dwa lata po śmierci męża Klara zachorowała na raka sutka. W 1907 przeszła operację, która nie zahamowała rozwoju choroby. Zmarła w Linzu i została pochowana w pobliskim Leonding. W 2012 grób Klary i Aloisa Hitlerów zlikwidowano, ponieważ był używany przez neonazistów jako obiekt kultu w zastępstwie nigdy niepowstałego grobu Adolfa.

</doc>
<doc id="620130" url="https://pl.wikipedia.org/wiki?curid=620130" title="Półoś mała">
Półoś mała

Półoś mała – połowa mniejszej osi elipsy. Elipsa ma dwie osie symetrii, a każda z nich składa się z dwóch półosi. Analogicznie, półoś wielka definiowana jest jako połowa większej osi elipsy.

</doc>
<doc id="620135" url="https://pl.wikipedia.org/wiki?curid=620135" title="Isla de Alborán">
Isla de Alborán

Isla de Alborán jest niewielką wyspą pochodzenia wulkanicznego, leżącą na Morzu Alborańskim (w zachodniej części Morza Śródziemnego), w odległości 92,6 km od Półwyspu Iberyjskiego i ok. 50 km na północ od marokańskiego przylądka Ras Salasat Madari. Z wyspą Alborán sąsiaduje niewielka wysepka Nubes (hiszp. "Isla de las Nubes" - w dosłownym tłumaczeniu "wyspa chmur").
Powierzchnia wyspy wynosi 0,0712 km², a jej wysokość dochodzi do 16 m n.p.m.
Wyspa należy do Hiszpanii, wchodzi w skład prowincji Almería będącej częścią wspólnoty autonomicznej Andaluzja i jest zaliczana do tzw. hiszpańskich posiadłości w Afryce Północnej. 
Wyspa jest posiadłością Hiszpanii od roku 1540, a od roku 1960 stacjonuje na niej niewielki hiszpański garnizon wojskowy. Do wyspy rości pretensje również Maroko.
Wyspa jest jednym z nielicznych terenów lęgowych dla chronionej mewy śródziemnomorskiej.

</doc>
<doc id="620136" url="https://pl.wikipedia.org/wiki?curid=620136" title="Wioślakowate">
Wioślakowate

Wioślakowate (Corixidae) – rodzina owadów z podrzędu pluskwiaków różnoskrzydłych, jedyna z monotypowej nadrodziny Corixoidea.
Są to pluskwiaki wodne żyjące w wodach słodkich. Znanych jest ponad 600 gatunków wioślaków. Samce wioślakowatych wydają niekiedy dźwięki o głośności 99,2 dB przypominające ćwierkanie (99% mocy dźwięku jest tłumione przez wodę). Wioślakowate bywają w związku z tym nazywane cykadami wodnymi.
Owady z rodziny wioślakowatych mierzą od kilku do kilkunastu milimetrów długości. Tułów mają wydłużony, lekko spłaszczony. Tylna para nóg jest spłaszczona. Przednie nogi służą do poszukiwania pożywienia w dnie. Większość wioślakowatych żywi się roślinami, sokami roślin i glonami, nieliczne są drapieżne. Pod wodą wioślakowate oddychają powietrzem zmagazynowanym pod pokrywami skrzydłowymi.
Opis.
Ciało tych pluskwiaków osiąga od 2,5 do 15 mm długości, jest spłaszczone grzbietowo-brzusznie, eliptyczne w obrysie, wyposażone w szeroką, ruchliwą hipognatyczną głowę. Na głowie znajdują się trój- lub czteroczłonowe czułki, bardzo duże oczy o trójkątnym obrysie, a u Diaprepocorinae także przyoczka. Kłujka odmienna niż u pozostałych Heteroptera: nieczłonowa, nieruchomo zrośnięta z głową, zwężona ku szczytowi, wyposażona w żuwaczki i asymetryczne szczęki, ukryte w jej wnętrzu. Przednie odnóża zmodyfikowane celem pozyskiwania pokarmu: krótkie, zakończone jednoczłonową, czasem zlaną z goleniem stopą, zazwyczaj przekształconą w łyżeczkowatą palę porośniętą długimi szczecinkami. Środkowe odnóża smukłe i zakończone długimi pazurkami, służącymi do zakotwiczania. Tylna para odnóży pływna, wiosłowata, opatrzona dwuczłonową, spłaszczoną stopą z włoskami pławnymi. Półpokrywy pozbawione użyłkowania. U dorosłych obecne gruczoły zapachowe na zatułowiu, u larw między tergitami odwłoka. Gatunki wydające dźwięki robią to za pomocą pólka kołeczków na przednim udzie i płata szczękowego.
Występowanie.
Takson kosmopolityczny. Zasiedlają szerokie spektrum wód słodkich, a niektóre spotykane są również w wodach słonawych. Niekiedy tworzą dwu- lub kilkugatunkowe zgrupowania o składzie w pewnym stopniu charakterystycznym dla typu zbiorników wodnych. W Polsce stwierdzono 35 gatunków (zobacz: wioślakowate Polski).
Systematyka.
Najliczniejsza w gatunki rodzina pluskwiaków wodnych. Są na tyle odmienne od innych rodzin, że w C. Börner umieścił je nawet we własnym podrzędzie Sandaliorrhyncha. Obecnie umieszcza się je we własnej nadrodzinie w obrębie infrarzędu Nepomorpha. Według rezultatów molekularno-morfologicznej analizy filogenetycznej infrarzędu opublikowanej przez Hebsgaarda i współpracowników w 2004 roku wioślakowate zajmują pozycję siostrzaną względem kladu obejmującego Ochteroidea, Naucoroidea, Notonectoidea i Pleoidea. Wyniki badań filogenetycznych mtDNA przeprowadzonych przez Hua J. i innych w 2009 jak i drzewo osiągnięte metodą największej parsymonii w badaniach kladystycznych aparatów gębowych, przeprowadzonych przez J. Brożek wskazują, że Corixoidea zajmują w obrębie Nepomorpha pozycję bazalną.
Do wioślakowatych należą według "BioLib.cz" 4 podrodziny:
Starsze źródła wymieniają też Heterocorixinae i Stenocorixinae. Z kolei niektórzy nowsi autorzy, w tym J. Brożek, wynoszą Micronectinae i Diaprepocorinae do rangi osobnych rodzin w obrębie Corixoidea.

</doc>
<doc id="620139" url="https://pl.wikipedia.org/wiki?curid=620139" title="Corixidae">
Corixidae



</doc>
<doc id="620140" url="https://pl.wikipedia.org/wiki?curid=620140" title="Alborán">
Alborán



</doc>
<doc id="620142" url="https://pl.wikipedia.org/wiki?curid=620142" title="Alboran">
Alboran



</doc>
<doc id="620143" url="https://pl.wikipedia.org/wiki?curid=620143" title="Wyspa Alboran">
Wyspa Alboran



</doc>
<doc id="620144" url="https://pl.wikipedia.org/wiki?curid=620144" title="Wyspa Albóran">
Wyspa Albóran



</doc>
<doc id="620145" url="https://pl.wikipedia.org/wiki?curid=620145" title="Oporopowrotnik">
Oporopowrotnik

Oporopowrotnik – element konstrukcji działa, montowany głównie przy armatach czołgowych oraz działach artylerii holowanej, stałej i samobieżnej, służący do zmniejszenia odrzutu lufy, spowodowania powrotu lufy do położenia sprzed strzału oraz utrzymywania lufy w tym położeniu przy dowolnych kątach podniesienia. Oporopowrotnik powoduje zmniejszenie sił działających na łoże działa podczas wystrzału, w efekcie armata nie zmienia (lub prawie nie zmienia) swojego położenia, przez co wystrzeliwane kolejno pociski trafiają w to samo miejsce.
Historia.
Szybkostrzelność polowych dział odtylcowych była ograniczona przez odskok działa. Po każdym strzale działo odskakiwało o kilkadziesiąt centymetrów do tyłu. Musiało być przesunięte z powrotem na stanowisko i wycelowane. Problem rozwiązywał oporopowrotnik.
Pierwsze oporopowrotniki pojawiły się w drugiej połowie XIX wieku. Pierwszą konstrukcją była armata Baranowskiego kalibru 1,5" z 1872 r. Jej wersja kalibru 2,5" z 1875 r. została przyjęta formalnie w 1882 r. na uzbrojenie i użyta w X wojnie rosyjsko-tureckiej (1877-1878), rosyjsko-japońskiej (1904-1905) i powstaniu bokserów (1899-1901).
Górska armata Baranowskiego była pierwszym przyjętym na uzbrojenie działem o konstrukcji typowej dla armat szybkostrzelnych. Posiadała oporopowrotnik i kołyskę z prostolinijnym ruchem lufy. Nie istniała jeszcze teoria opornika, stąd W. Baranowski przyjął krótki odrzut lufy, mniej korzystny od stosowanego później długiego. Mimo tego uzyskał przy zasilaniu nabojem scalonym kalibru 2,5", maksymalną szybkostrzelność 10 strz./min.
W Europie zwyciężyła doktryna Wille’a o nieprzydatności szybkostrzelnych dział polowych, dlatego wciąż produkowano działa z elastycznym łożem o kilkakrotnie mniejszej szybkostrzelności.
Francuzi w tajemnicy opracowali teorię i wprowadzili na uzbrojenie armatę polową z oporopowrotnikiem 75 mm wz. 1897. Przy zachowaniu ogólnej konstrukcji Baranowskiego wprowadzono długi odrzut lufy oraz proch bezdymny, osiągając maksymalną szybkostrzelność 25 strz./min. Po ujawnieniu w 1900 r. przez Balliea prac teoretycznych na temat oporopowrotnika, podobne konstrukcje wprowadziły pozostałe kraje jeszcze przed wybuchem I wojny światowej. Na francuskiej armacie 75 mm wzorowane były: rosyjska 76 mm armata dywizyjna wz. 1902, austro-węgierska 8 cm FK M.5 i zmodyfikowana niemiecka 7,7 cm FK 96 o nowym oznaczeniu 7,7 cm FK 96 n.A.
Budowa.
Ze względu na sposób działania rozróżnia się oporopowrotniki hydrauliczne, mechaniczne i mieszane.
Oporopowrotnik składa się z opornika, powrotnika i regulatora powrotu.
Oporopowrotnik jest pojedynczym urządzeniem albo występuje w postaci dwóch osobnych urządzeń – opornika i powrotnika.

</doc>
<doc id="620147" url="https://pl.wikipedia.org/wiki?curid=620147" title="Wyspa Alborán">
Wyspa Alborán



</doc>
<doc id="620148" url="https://pl.wikipedia.org/wiki?curid=620148" title="Superpuchar Polski w piłce nożnej 1989">
Superpuchar Polski w piłce nożnej 1989



</doc>
<doc id="620149" url="https://pl.wikipedia.org/wiki?curid=620149" title="Beniaminek">
Beniaminek

Beniaminek – zespół klubu sportowego, który awansował do danej ligi z niższego szczebla rozgrywek i gra w niej pierwszy sezon po takim awansie.
Do przywilejów beniaminka na ogół (choć nie zawsze) należy rozgrywanie pierwszego w sezonie meczu we własnym obiekcie.
Określenie pochodzi od imienia biblijnego Beniamina, syna Jakuba, które w formie zdrobniałej jest synonimem najmłodszego w gronie.
Przeciwieństwem tego określenia jest "spadkowicz" – oznacza bowiem zespół, który spadł do danej ligi z wyższego szczebla rozgrywek i gra w niej pierwszy sezon po takim spadku.
Przykładem może być klub Liteks Łowecz w Bułgarii w sezonie 1997-98, który wywalczył mistrzostwo kraju po wcześniejszych występach w II lidze. Natomiast w sezonie 2011-12 mistrzem został Łudogorec Razgrad.

</doc>
<doc id="620151" url="https://pl.wikipedia.org/wiki?curid=620151" title="Pierre Latreille">
Pierre Latreille



</doc>
<doc id="620154" url="https://pl.wikipedia.org/wiki?curid=620154" title="Α Centaura">
Α Centaura



</doc>
<doc id="620155" url="https://pl.wikipedia.org/wiki?curid=620155" title="NGC 6611">
NGC 6611



</doc>
<doc id="620157" url="https://pl.wikipedia.org/wiki?curid=620157" title="Rigil Kentaurus">
Rigil Kentaurus



</doc>
<doc id="620158" url="https://pl.wikipedia.org/wiki?curid=620158" title="Sweetwater (zespół muzyczny)">
Sweetwater (zespół muzyczny)

Sweetwater – amerykańska grupa rock and rollowa, powstała w 1968 w Los Angeles. W 1969 wystąpiła na festiwalu w Woodstock (grała jako pierwszy zespół). Sweetwater tworzyło pięciu muzyków i wokalistka – Nancy Nevins, która w 1969 została potrącona przez pijanego kierowcę i w wyniku obrażeń straciła głos. Później zespół grał bez niej.

</doc>
<doc id="620159" url="https://pl.wikipedia.org/wiki?curid=620159" title="Joel West">
Joel West

Joel Adam West (ur. 6 kwietnia 1975 w Indianola) – amerykański aktor i model.
Życiorys.
Urodził się w Indianola w stanie Iowa jako syn Jan Gipple, która pracowała jako technik weterynarz, i Roba Westa, kamerzysty/agenta. Jego młodszy brat Jake West, został neurochirurgiem na Florydzie. Jego rodzice rozwiedli się w 1989. W 1993 ukończył Indianola High School. Uczęszczał do Buena Vista College w Storm Lake w Iowa. 
W wieku 17 lat został odkryty przez fotografa w Dairy Queen. Rozpoczął karierę modela, pracując dla agencji Karin Models i reklamował wyroby takich projektantów mody jak Calvin Klein, Versace i Hugo Boss. Podpisał kontrakt z małą butikową agencją Hello Models NYC w Nowym Jorku. Jego zdjęcia ukazały się w magazynach takich jak: „Harper’s Bazaar”, „GQ”, „Esquire”, „Vogue Homme” czy „Vogue”.
W 2000 wystąpił w filmach: "Krokodyl" ("Krocodylus"), "The Giving Tree" i "Palacze" ("The Smokers"). Gościł w popularnych serialach, w tym "Czarodziejki" ("Charmed", 2002), ' ("CSI: Miami", 2003–2006) i ' ("Enterprise", 2004). W biograficznym dramacie historycznym "Uczeń" ("The Disciple", 2010) z Marisą Berenson zagrał Jezusa Chrystusa.
Występował w przedstawieniach: "Something Cloudy, Something Clear" jako Kip, "By Myself in a Crowd: Solos in Harmony IV" (2000), "Past and Present" (2000), "Fifth and Spring" (2001) jako Ziggy, "Tracers" (2001) i "Solos in Harmony V" (2002) jako czeladnik. We wrześniu 2002 w The Globe Playhouse w West Hollywood zagrał Fabiana na scenie w komedii szekspirowskiej "Wieczór Trzech Króli albo co zechcecie" ("Twelfth Night: Or What You Will"). 
Życie prywatne.
W sierpniu 2002 ożenił się z aktorką Anną Bocci.

</doc>
<doc id="620160" url="https://pl.wikipedia.org/wiki?curid=620160" title="Rigil Kent">
Rigil Kent



</doc>
<doc id="620161" url="https://pl.wikipedia.org/wiki?curid=620161" title="Alfa Centauri A">
Alfa Centauri A



</doc>
<doc id="620162" url="https://pl.wikipedia.org/wiki?curid=620162" title="Superpuchar Polski w piłce nożnej 1994">
Superpuchar Polski w piłce nożnej 1994



</doc>
<doc id="620163" url="https://pl.wikipedia.org/wiki?curid=620163" title="John Deere">
John Deere

John Deere (ur. 7 lutego 1804, zm. 17 maja 1886) – amerykański kowal i przemysłowiec, założyciel Deere &amp; Company – jednego z największych producentów maszyn (głównie rolniczych) na świecie. John był synem Williama Deere'a, urodzonym w Rutland, Vermont. Po zaginięciu ojca był wychowywany przez matkę w Middlebury, gdzie ukończył szkołę podstawową. Odbył 4-letnią praktykę kowalską i zaczął wykonywać zawód w 1825. W 1827 ożenił się z Demarius Lamb, mieli piątkę dzieci. Deere'owi nie powodziło się w biznesie, mając w perspektywie bankructwo sprzedał interes teściowi i przeniósł się do Illinois, osiedlił się w Grand Detour. Tam, ze względu na brak doświadczonych kowali w regionie, bez trudu znalazł możliwości do rozwoju swej działalności. Zaczął tworzyć konstrukcje dla rolnictwa. Zaprojektował i stworzył pierwszy stalowy pług w 1837. W 1843 zaczął współpracę z Leonardem Andrusem, w wyniku której rozwinął znacząco swoją działalność. W 1848 związał z Andrusem spółkę i przeniósł się do Moline, Illinois ze względu na lokalizację tego miasta nad rzeką Missisipi i rozwiniętą infrastrukturę transportową. Do 1855 fabryka Deere'a sprzedała ponad 10 tys. pługów. John Deere przykładał zawsze wielką wagę do najwyższej jakości swoich maszyn, powiedział kiedyś „"I will never put my name on a product that does not have in it the best that is in me".” ("Nigdy nie podpisałbym się własnym nazwiskiem pod produktem, który nie ma w sobie tego, co jest najlepsze we mnie"). W 1868 uporządkował swoje interesy, tworząc Deere &amp; Company i oddał bezpośrednie kierownictwo synowi Charlesowi.
W późniejszym życiu Deere angażował się politycznie i społecznie. Był prezydentem National Bank of Moline, dyrektorem Moline Free Public Library, przez dwa lata burmistrzem Moline. Był aktywnym członkiem First Congregational Church.
John Deere zmarł 17 maja 1886 roku w swoim domu. Deere &amp; Co jest dalej prowadzony przez jego potomków i stało się jednym z największych producentów maszyn na świecie.

</doc>
<doc id="620164" url="https://pl.wikipedia.org/wiki?curid=620164" title="Alfa Centauri B">
Alfa Centauri B



</doc>
<doc id="620165" url="https://pl.wikipedia.org/wiki?curid=620165" title="NGC 6694">
NGC 6694



</doc>
<doc id="620167" url="https://pl.wikipedia.org/wiki?curid=620167" title="Toliman A">
Toliman A



</doc>
<doc id="620168" url="https://pl.wikipedia.org/wiki?curid=620168" title="Toliman B">
Toliman B



</doc>
<doc id="620169" url="https://pl.wikipedia.org/wiki?curid=620169" title="NGC 6273">
NGC 6273



</doc>
<doc id="620170" url="https://pl.wikipedia.org/wiki?curid=620170" title="NGC 6613">
NGC 6613



</doc>
<doc id="620172" url="https://pl.wikipedia.org/wiki?curid=620172" title="NGC 6618">
NGC 6618



</doc>
<doc id="620173" url="https://pl.wikipedia.org/wiki?curid=620173" title="NGC 6531">
NGC 6531



</doc>
<doc id="620174" url="https://pl.wikipedia.org/wiki?curid=620174" title="NGC 6656">
NGC 6656



</doc>
<doc id="620176" url="https://pl.wikipedia.org/wiki?curid=620176" title="Autostrada A72 (Niemcy)">
Autostrada A72 (Niemcy)

Autostrada A72 (niem. "Bundesautobahn 72 (BAB 72)" także "Autobahn 72 (A72)") – autostrada w Niemczech prowadząca wzdłuż granicy z Czechami, tworząc diagonalne połączenie między krzyżującymi się autostradami A4 i A9. A72 zwana jest również "Vogtlandautobahn".
Jest jedną z najstarszych niemieckich autostrad. Istniejący odcinek został w dużej części zbudowany w latach 1935–1942, częściowo tylko jako autostrada jednojezdniowa. Gdy roboty zostały wstrzymane, autostrada nie była w całości przejezdna. Po podziale Niemiec w 1945 nowa granica przecinała A72, co w latach 1951–1989 spowodowało zamknięcie przygranicznej części trasy, która popadła w ruinę. W 1963 dokończono w RFN brakujący odcinek Bayerisches Vogtland (A9) – Hof-Nord (2,1 km). W 1969 w NRD dobudowano drugą jezdnię na odcinku Chemnitz-Süd - Zwickau-Ost (27,8 km). Trasa stanowiła jedną z dróg tranzytowych NRD między węzłami Plauen Süd a Karl-Marx-Stadt Nord (ob. "Kreuz Chemnitz"), razem z odcinkiem drogi głównej nr 92 (). Po zjednoczeniu Niemiec w 1990 autostradę odbudowano i otwarto ponownie w latach 1991–1994.
W chwili obecnej budowany jest nowy odcinek autostrady na północ od Chemnitz do Lipska.

</doc>
<doc id="620177" url="https://pl.wikipedia.org/wiki?curid=620177" title="Wtykowate">
Wtykowate

Wtykowate (Coreidae) – rodzina owadów z rzędu pluskwiaków i podrzędu różnoskrzydłych. Kosmopolityczna, ale najliczniej reprezentowana w strefie tropikalnej i subtropikalnej. Obejmuje ponad 2570 opisanych gatunków, sklasyfikowanych w ponad 500 rodzajach. Wszystkie są fitofagami ssącymi. W zapisie kopalnym znana od karniku w triasie.
Morfologia.
Owady o ciele długości od 7 do 45 mm, w przypadku fauny środkowoeuropejskiej do 20 mm. Do rodziny tej należą jedne z największych przedstawicieli pluskwiaków lądowych – rodzaj "Thasus". Kształt ciała jest zróżnicowany. Dominują formy o ciele przysadzistym, podługowatym do szeroko-owalnego. Zdarzają się jednak formy ciele smukłym i delikatnym. Częsta u wtykowatych jest obecność liściowatego lub innego kształtu wyrostków na drugim lub trzecim członie czułków oraz udach lub goleniach ostatniej pary odnóży. U licznych gatunków na ciele występują guzki lub kolce, zwłaszcza w kątach barkowych. Ubarwienie zwykle jest stonowane, maskujące. U części gatunków tropikalnych występują jaskrawe barwy metaliczne o funkcji mylącej dla napastnika. Mniej liczne gatunki mają kontrastowe ubarwienie ostrzegawcze.
Głowa zwykle jest mała, czworokątna w zarysie. Czułki osadzone są powyżej linii poprowadzonej przez środki oczu złożonych i ich nasady są dobrze dostrzegalne w widoku grzbietowym. Za nadustkiem występować może podłużna bruzda, a przy podstawach czułków kolce. Charakterystyczną cechą rodziny są policzki (bukule) wyciągnięte poza nasady czułków.
Tułów może mieć przedplecze płaskie do silnie uwypuklonego. Powierzchnia tarczki jest gładka lub wyposażona w żeberka. Dominują formy długoskrzydłe. Formy krótkoskrzydłe i bezskrzydłe spotyka się bardzo rzadko; formy bezskrzydłe dominują jednak w plemieniu Agriopocorini. Półpokrywy cechują się obecnością żyłki subkostalnej oraz obecnością licznych żyłek na zakrywkach. Gruczoły zapachowe zatułowia mają niewielkie, czasem wyniesione ujście.
Odwłok ma wszystkie przetchlinki umieszczone po stronie brzusznej z wyjątkiem Agriopocorini, u których część przetchlinek umieszczona jest brzegowo i niektóre widoczne są od strony grzbietowej. Sternity segmentów od trzeciego do szóstego mają trzy trichobotria, a segmentów drugiego i siódmego dwa trichobotria. Zazwyczaj wewnętrzne laterotergity są wykształcone. Paratergity ósmy i dziewiąty są oddzielone do tergitów. Samice mają sternit siódmy zwykle wcięty do połowy długości, ale bywa też wcięty na całej długości, jak i zupełnie wcięcia pozbawiony. Pokładełko ma spłaszczone, płytkowate walwule. Spermateka pozbawiona jest pompy dystalnej, natomiast pompa proksymalna zwykle jest obecna. Kanalik spermateki zazwyczaj jest krótki.
Jaja wtykowatych zwykle mają nibywieczko ("pseudoperculum") w postaci dobrze wyodrębnionej, okrągłej czapeczki. Wśród Pseudophloeinae i Hydarinae spotyka się jednak jaja nibywieczka pozbawione. Mikropyle często są liczne, może być ich do około 60. Stadia larwalne mają ujścia grzbietowych gruczołów zapachowych odwłoka zlokalizowane pomiędzy tergitami czwartym i piątym oraz piątym i szóstym.
Biologia i ekologia.
Wszystkie wtykowate są fitofagami ssącymi. W większości żerują na nadziemnych, wegetatywnych organach roślin. Nieliczne wysysają nasiona lub żerują na organach generatywnych. Spotykane są wśród wtykowatych gatunki polifagiczne, oligofagiczne i monofagiczne. Wiele gatunków, a nawet całych plemion wyspecjalizowanych jest w przedstawicielach bobowatych. Gatunki polifagiczne najczęściej związane są z roślinami jednorocznymi.
Niektóre gatunki potrafią się komunikować, wytwarzając dźwięki poprzez strydulację. U niektórych gatunków samce wykazują terytorializm. Zajmują niewielką przestrzeń, np. kwiatostan, i toczą o nią walki z innymi samcami. W potyczkach tych wykorzystywane są często powiększone, zaopatrzone w szeregi kolców uda tylnej pary odnóży. Samice u części gatunków wykazują troskę rodzicielską nosząc jaja przy sobie. Zmniejsza to szansę na zasiedlenie jaj przez parazytoidy.
U niektórych gatunków występuje zjawisko migracji sezonowej, np. z pól uprawnych w góry.
Rozprzestrzenienie.
Rodzina kosmopolityczna, najliczniej reprezentowana w strefie tropikalnej i subtropikalnej. Do fauny krainy palearktycznej zalicza się 305 gatunków z 84 rodzajów. W Polsce stwierdzono występowanie 17 gatunków (zobacz: wtykowate Polski). Z Australii wykazano 92 gatunki z 46 rodzajów, w tym 25 rodzajów i 64 gatunki endemiczne.
Taksonomia i ewolucja.
Do rodziny tej należy ponad 2570 opisanych gatunków, sklasyfikowanych w ponad 500 rodzajach. Takson ten wprowadzony został w 1815 roku przez Williama Elforda Leacha pod nazwą Coreides. Autor ów zdefiniował tą rodzinę szerzej, zaliczając doń także taksony klasyfikowane współcześnie wśród wysysowatych i symyczykowatych. Współcześnie wszystkie te trzy rodziny klasyfikuje się wraz z Hyocephalidae, Stenocephalidae oraz wymarłymi Trisegmentatidae i Yuripopovinidae w nadrodzinie Coreoidea w obrębie infrarzędu Pentatomomorpha.
Sposób podziału wtykowatych na podrodziny i plemiona odznacza się dużą zmiennością na przestrzeni lat i między autorami. Współcześnie najczęściej przyjmowany jest podział na 4 podrodziny i 37 plemion:
Stosowane powszechnie podziały Coreoidea przypuszczalnie nie odzwierciedlają ich filogenezy. Na siostrzaną relację Hydarinae ze smyczykowatymi wskazują wyniki analiz molekularnych Hua i innych z 2008 roku, Songa i innych z 2012 roku, Yuana i innych z 2015 roku oraz Zhao i innych z 2018 roku. Według analizy molekularnej Forthmana, Miller i Kimball z 2019 roku Hydarinae zajmują pozycję siostrzaną względem Micrelytrinae w obrębie smyczykowatych, Pseudophloeinae pozycję siostrzaną względem Alydinae (również w obrębie smyczykowatych), a Meropachyinae zagnieżdżają się w obrębie Coreinae.
Najstarsze skamieniałości wtykowatych pochodzą z karniku w triasie i należą do "Kerjiecoris oopsis". Z jury znane są skamieniałości rodzaju "Weichangicoris", a z kredy rodzajów "Bibiticen", "Corioides" i "Kezuocoris". Liczniejszy jest zapis kopalny tej rodziny z kenozoiku.
Znaczenie gospodarcze.
W rolnictwie niektóre gatunki notowane są jako szkodniki. Dotyczy to zwłaszcza pewnych gatunków strefy tropikalnej i subtropikalnej żerujących na ryżu, fasoli, soi, ogórkach i dyniach. Przedstawiciele rodzaju "Amblypelta" są szkodnikami kakaowca, manioku, kokosa, gujawy pospolitej i papai. W Indiach istotne szkody w roślinach strączkowych, w tym nikli indyjskiej, powoduje "Clavigralla gibbosa". Z kolei żerujący na opuncjach przedstawiciele rodzaju "Chelinidea" wykorzystywani są do zwalczania tych roślin w Australii, gdzie są inwazyjne.

</doc>
<doc id="620178" url="https://pl.wikipedia.org/wiki?curid=620178" title="Coreidae">
Coreidae



</doc>
<doc id="620180" url="https://pl.wikipedia.org/wiki?curid=620180" title="Aris FC">
Aris FC

PAE Aris Saloniki (nowogr. ΠΑΕ Άρης Θεσσαλονίκης) – grecki klub sportowy z siedzibą w Salonikach, założony w 1914 roku, trzykrotny mistrz Grecji, wielokrotnie występował w europejskich pucharach, w sezonie 2004/2005 spadł do 2. ligi, jednak po roku awansował. Obecnie występuje w rozgrywkach Superleague Ellada.
Klub posiada również sekcję koszykówki, znaczącą w lidze greckiej.

</doc>
<doc id="620185" url="https://pl.wikipedia.org/wiki?curid=620185" title="Medal Zwycięstwa">
Medal Zwycięstwa

Medal Zwycięstwa lub Medal Międzyaliancki także zwany Medal Międzysojuszniczy (ang. "Allied Victory Medal", franc. "Médaille Interalliée", "Médaille de la Victoire") – medal aliancki nadawany uczestnikom I wojny światowej po stronie Ententy. Ustanowiony w latach 1919–1922 w zależności od kraju.
Historia.
Medal był swojego rodzaju kompromisem. Każde państwo, biorące udział w I wojnie światowej po stronie Ententy, miało wydawać Medal Zwycięstwa dla własnych obywateli aby zapobiec masowej wymianie pamiątkowych odznaczeń między narodami. Wspólną cechą medali był awers z wizerunkiem Wiktorii – bogini zwycięstwa i chwały oraz wstążka w tych samych barwach.
Wydawanie Medalu Sojuszniczego Zwycięstwa nie było obowiązkowe. Piętnaście spośród osiemnastu państw wydało ten medal: Wielka Brytania, Belgia, Brazylia, Kuba, Czechosłowacja, Francja, Grecja, Włochy, Japonia, Portugalia, Rumunia, Syjam, Związek Południowej Afryki i Stany Zjednoczone Ameryki. 
Republika Chińska nie wydała medalu, podobnie jak Rosja, w której zmienił się ustrój polityczny na bolszewicki, natomiast Serbia i Czarnogóra po wojnie stały się częścią Królestwa SHS.
W Polsce pojawił się wybijany z inicjatywy prywatnej medal nie związany z instytucjami państwowymi, nawiązujący do Allied Victory Medal i jemu podobnych medali państwowych. W odróżnieniu od Polski Czechosłowacja emitowała medal, choć oba państwa powstały po I wojnie światowej.
Polscy żołnierze francuskiego wojska i prawo do medalu.
22 sierpnia 1922 Ministerstwo Spraw Wojskowych na łamach Polski Zbrojnej wyjaśniło, że prawo uzyskania medalu francuskiego „Médaille Interalliée” mieli wyłącznie ci żołnierze Polacy (w czynnej służbie i zdemobilizowani), którzy w wojnie światowej w czasie od dnia 2 sierpnia 1914 r., tj. od dnia jej wybuchu do dnia 11 listopada 1918 r., tj. do dnia podpisania rozejmu, uczestniczyli w walkach przeciwko Niemcom, Austrii, Turcji i Bułgarii: a) służąc w oddziałach bezpośrednio pod dowództwem francuskim, tj. na froncie francuskim; b) służąc w oddziałach, które walczyły poza obrębem Francji kontynentalnej na innych frontach, jak na froncie rosyjskim i wschodnim – w obu wypadkach najmniej w ciągu trzech miesięcy (wyłączając czas służby w Cesarskiej Armii Rosyjskiej). Prawa do medalu nie miały osoby uznane za niegodne wskutek wyroków bez odroczeń, zapadłych podczas działań wojennych, za czyny uznane przez prawo wojenne za przestępstwa, i nie zrehabilitowane przez amnestię. Uprawnieni do noszenia odznaki nabywali medal i wstążeczkę na własny koszt. Wojskowi (w czynnej służbie i zdemobilizowani), którzy nabyli prawa do odznaki i ubiegali się o nią mogli wnieść należycie umotywowane prośby do Ministra Spraw Wojskowych (Gabinet Ministra), do dnia 1 grudnia 1922 r., który wnioskował do Francji o przyznanie odznaczenie. Wojskowi w czynnej służbie wnosili prośby drogą służbową, natomiast zdemobilizowani za pośrednictwem właściwych powiatowych komend uzupełnień i następnie dowództw okręgów korpusów. Legitymacje nie były wydawane. Dowodem nadania i prawa noszenia medalu było zezwolenie Naczelnika Państwa na przyjęcie i noszenie obcego medalu, ogłoszone w Dzienniku Personalnym Ministerstwa Spraw Wojskowych.
W okresie międzywojennym XX w. polscy żołnierze mogli składać podania o przyznanie medalu drogą służbową przez Gabinet Ministra Spraw Wojskowych do attaché wojskowego przy Ambasadzie Polski w Paryżu, zaś już cywile przez właściwego Powiatowego Komendanta Uzupełnień.
Prywatnie wytwarzany w Polsce medal.
Wykonano dwie wersje rewersu

</doc>
<doc id="620194" url="https://pl.wikipedia.org/wiki?curid=620194" title="Uadżet">
Uadżet

Uadżet lub Uadżyt (polskie), Wadjet (angielskie), staroegip. - "W3ḏyt""," egip. - "Uto-Uadżet", "Uadżet", "Uadżit"; , "Buto", "Edżo", "Udżo"; , stąd forma ureusz. Bogini staroegipska czczona w Dolnym Egipcie. Przedstawiana była w postaci kobry-Ureusza. Jej imię wywodziło się od koloru papirusu (rośliny-symbolu Dolnego Egiptu), a oznaczało dosł. "[Ta] zielona".
Była boginią VI nomu dolnoegipskiego, a centralny ośrodek jej kultu znajdował się w Buto. W okresie predynastycznym, stała się opiekunką całego Dolnego Egiptu. Po zjednoczeniu obu krajów (Górnego i Dolnego Egiptu) stała się - obok Nechbet - boginią występującą na podwójnej koronie władców Egiptu (pschent). Miała tam postać atakującej kobry, co miało symbolizować opiekę boską nad faraonem – wierzono, że zapewnia mu potęgę i władzę. Dlatego jej wizerunki umieszczano na koronach królewskich i diademach. Wąż-Ureusz (wyobrażenie Uadżet z dyskiem słonecznym) stanowił ochronę władzy faraona nie tylko tej ziemskiej, ale również w zaświatach niebiańskich. Uadżet była również opiekunką rodzących kobiet.

</doc>
<doc id="620195" url="https://pl.wikipedia.org/wiki?curid=620195" title="PZInż 713">
PZInż 713



</doc>
<doc id="620196" url="https://pl.wikipedia.org/wiki?curid=620196" title="Sator">
Sator

Sator – imię męskie pochodzenia łacińskiego, które powstało od słowa oznaczającego "kultywować, rozpowszechniać". Patronem tego imienia jest św. Sator, zm. w Puglii z licznymi braćmi, m.in. św. Witalisem i Repozytem.
Sator imieniny obchodzi 1 września.
Żeński odpowiednik: Satora

</doc>
<doc id="620197" url="https://pl.wikipedia.org/wiki?curid=620197" title="Czółno">
Czółno

Czółno – bezsterowa łódź wykonana z jednego pnia drzewa; wypalona lub wydłubana, płaskodenna, poruszana wiosłami lub drągiem.

</doc>
<doc id="620199" url="https://pl.wikipedia.org/wiki?curid=620199" title="Mieczysław Dębicki (ujednoznacznienie)">
Mieczysław Dębicki (ujednoznacznienie)



</doc>
<doc id="620200" url="https://pl.wikipedia.org/wiki?curid=620200" title="Satora">
Satora

Satora – imię żeńskie pochodzenia łacińskiego, które powstało od słowa oznaczającego "kultywować, rozpowszechniać". Żeński odpowiednik imienia Sator. Patronem tego imienia jest św. Sator, zm. w Puglii z licznymi braćmi, m.in. śwśw. Witalisem i Repozytem.
Satora imieniny obchodzi 1 września.

</doc>
<doc id="620201" url="https://pl.wikipedia.org/wiki?curid=620201" title="Jan Werner">
Jan Werner



</doc>
<doc id="620203" url="https://pl.wikipedia.org/wiki?curid=620203" title="Podział administracyjny Kościoła prawosławnego w Polsce">
Podział administracyjny Kościoła prawosławnego w Polsce

Jednostki administracyjne Kościoła prawosławnego w Polsce:

</doc>
<doc id="620204" url="https://pl.wikipedia.org/wiki?curid=620204" title="Werena">
Werena

Werena — imię żeńskie, prawdopodobnie pochodzące od łacińskiego "verus" - "prawdziwy". Patronką tego imienia jest św. Werena, pielęgniarka, z III wieku.
Werena imieniny obchodzi 1 września.
Postacie fikcyjne noszące imię Werena:

</doc>
<doc id="620206" url="https://pl.wikipedia.org/wiki?curid=620206" title="Josip Tadić">
Josip Tadić

Josip Tadić (ur. 22 sierpnia 1987 w Osijeku) – chorwacki piłkarz występujący na pozycji napastnika.
Kariera klubowa.
Tadić jest wychowankiem klubu z rodzinnej miejscowości, NK Osijek. Do kadry pierwszego zespołu został włączony w sezonie 2004/2005. W pierwszej drużynie zadebiutował w meczu ligowym w wieku 17 lat. 16 listopada 2004 roku w wygranym spotkaniu z NK Kamen Ingrad, Tadić zagrał 84. minuty i zaprezentował się z bardzo dobrej strony. Trener Osijeku - Stjepan Čordaš, po tej potyczce coraz częściej zaczął stawiać na młodego Chorwata. Już w trzecim meczu w lidze (30 listopada przeciwko NK Zadar), zdobył swoje dwie pierwsze bramki pomimo tego, że wszedł na boisko dopiero w 54. minucie. Do końca sezonu Tadić był jednak najczęściej rezerwowym zawodnikiem. Wystąpił w 20 ligowych spotkaniach i strzelił 7 goli, a Osijek zajął ósme miejsce w tabeli.
Latem 2005 roku Tadić trafił do niemieckiego Bayeru 04 Leverkusen za sumę 350 tysięcy euro. W zespole „Aptekarzy” nie miał większych szans na grę w ataku, gdyż w pierwszej linii grali m.in. Dimityr Berbatow czy Andrij Woronin. W sezonie 2005/2006 zagrał tylko raz – 17 grudnia w zremisowanym 0:0 meczu z Hannoverem, kiedy w 85. minucie zmienił Tranquillo Barnettę. Większą część rozgrywek spędził w rezerwach klubu, grających w Regionallidze Północnej. W sezonie 2006/2007 Tadić także nie mógł przebić się do pierwszego składu. Rundę jesienną spędził w II drużynie Bayeru, a zimą 2007 roku wrócił do Chorwacji i zasilił szeregi Dinama Zagrzeb, które zapłaciło za niego ok. 0,5 miliona euro. Zaczął regularnie grać w podstawowym składzie i w latach 2007–2008 wywalczał z zespołem mistrzostwo Chorwacji.
4 lipca 2009 roku Tadić parafował 4-letni kontrakt z Grenoble Foot 38, w którym rozegrał 19 spotkań w Ligue 1. Od 31 sierpnia 2011 roku, przez jeden sezon, reprezentował Lechię Gdańsk. W lipcu 2012 roku podpisał umowę z Melbourne Heart. Następnie grał w HNK Rijeka i NK Zadar. W 2014 przeszedł do Sturmu Graz. W 2016 przeszedł do Balıkesirsporu. Następnie grał w NK Slaven Belupo, a w 2017 trafił do litewskiego klubu Sūduva Mariampol.
Kariera reprezentacyjna.
Tadić występował w reprezentacji Chorwacji U-17, U-19 (grał na Mistrzostwach Europy w tej kategorii wiekowej) oraz U-21.

</doc>
<doc id="620208" url="https://pl.wikipedia.org/wiki?curid=620208" title="Hipoteza Poincarégo">
Hipoteza Poincarégo

Hipoteza Poincarégo – hipoteza dotycząca 3-wymiarowych rozmaitości topologicznych sformułowana w pracach Henriego Poincarégo w roku 1904. Przez niemal sto lat nie udawało się jej dowieść ani obalić. Była jednym z problemów milenijnych, ogłoszonych przez Instytut Matematyczny Claya w roku 2000. 
Dowód potwierdzający prawdziwość hipotezy zawarty jest w pracach rosyjskiego matematyka Grigorija Perelmana dotyczących hipotezy geometryzacyjnej Thurstona, opublikowanych w roku 2002 i 2003. Prace Perelmana zostały zweryfikowane w roku 2006. Magazyn Science przyznał ostatecznemu rozstrzygnięciu hipotezy miano „naukowego wydarzenia roku 2006”.
Hipoteza.
Każda trójwymiarowa zwarta i jednospójna rozmaitość topologiczna bez brzegu jest homeomorficzna ze sferą trójwymiarową, czyli brzegiem czterowymiarowej kuli.
Uogólniona hipoteza.
Ogólniejsza wersja hipotezy sformułowana została przy użyciu terminów topologii algebraicznej:
Dla wymiaru 1 (czyli dla okręgu) i 2 (czyli dla sfery) dowody znane były od lat. Stephen Smale podał w 1961 dowód dla wymiarów większych niż 4, Michael Freedman w roku 1982 dla wymiaru 4.

</doc>
<doc id="620209" url="https://pl.wikipedia.org/wiki?curid=620209" title="Andrzej Mrozek">
Andrzej Mrozek

Andrzej Zbigniew Mrozek (ur. 8 czerwca 1940 w Tarnopolu, zm. 3 kwietnia 2020) – polski aktor teatralny i filmowy.
Życiorys.
W 1962 ukończył studia na Wydziale Aktorskim PWSTiF w Łodzi. Występował w teatrach: Ziemi Lubuskiej w Zielonej Górze (1962–63), Teatrach Dramatycznych we Wrocławiu (1963–69), Współczesnym im. Edmunda Wiercińskiego we Wrocławiu (1982–85 i 1986–87) i im. Stefana Jaracza w Łodzi (1985–86). Przez ponad 30 lat (w latach 1969–82 i 1987–2007) był związany z wrocławskim Teatrem Polskim, gdzie grał u najlepszych reżyserów, m.in.: Jakuba Rotbauma, Krystyny Skuszanki, Jerzego Krasowskiego, Henryka Tomaszewskiego, Jerzego Grzegorzewskiego, Krystiana Lupy, Andrzeja Wajdy, Jana Szurmieja, Pawła Miśkiewicza i Moniki Strzępki.
W 1974 otrzymał nagrodę Wrocławskiego Towarzystwa Przyjaciół Teatru. 
Pochowany na Cmentarzu Osobowickim we Wrocławiu (kwatera 80 K8 – 23 – Blok 8).

</doc>
<doc id="620212" url="https://pl.wikipedia.org/wiki?curid=620212" title="Ingrid">
Ingrid



</doc>
<doc id="620215" url="https://pl.wikipedia.org/wiki?curid=620215" title="Hipoteza Poincare">
Hipoteza Poincare



</doc>
<doc id="620217" url="https://pl.wikipedia.org/wiki?curid=620217" title="Microsoft InfoPath">
Microsoft InfoPath

Microsoft InfoPath – program komputerowy oparty na XML ("Extensible Markup Language") pozwalającym tworzyć zaawansowane formularze do wprowadzania danych. Wyniki mogą być zapisane w osobnym pliku lub też w bazie danych Microsoft SQL Server lub Microsoft Access. Aplikacja znalazła swoje zastosowanie także na platformie Microsoft SharePoint.
31 stycznia 2014 Microsoft poinformował o zakończeniu rozwijania programu. Tym samym InfoPath 2013 jest ostatnim wydaniem tego narzędzia. Wsparcie dla tej edycji będzie jednak oferowane jeszcze przez prawie 10 lat. W uzupełnieniu do tego ogłoszenia, Microsoft sprecyzował, że możliwość tworzenia formularzy programu InfoPath zapewniona będzie w kolejnej edycji programu SharePoint Server 2016.
1 września 2015 InfoPath 2013 stał się dostępny do niezależnego pobrania w Microsoft Download Center. Jednakże, w odróżnieniu od poprzednich wersji InfoPath, samodzielna wersja InfoPath 2013 wymaga aktywnej subskrypcji ProPlus Office 365. Ta zaktualizowana wersja InfoPath 2013 (15.0.4733.1000) zaprojektowana została do pracy przy pakiecie Office 2016, który sam w sobie programu InfoPath nie zawiera.
Funkcje.
InfoPath jest aplikacją pracującą w trybie projektowania WYSIWYG, a tym samym preferującą tworzenie rozwiązań metodą "no-code", czyli bez potrzeby ręcznego programowania. Produkt pozwala na tworzenie formularzy z pełną obsługą dodanych do niego elementów:

</doc>
<doc id="620218" url="https://pl.wikipedia.org/wiki?curid=620218" title="Pierwszy Marszałek">
Pierwszy Marszałek

Pociąg Pancerny nr 51 „Pierwszy Marszałek” – pociąg pancerny Wojska Polskiego II RP. W 1939 brał udział w kampanii wrześniowej. Następnie pociąg został zdobyty przez Rosjan i przez nich wykorzystywany, po inwazji na Związek Radziecki został zdobyty przez Niemców.
Historia operacyjna.
Pociąg zdobyty został w wojnie polsko-bolszewickiej. Jego pierwotna nazwa to „Strzelec Kresowy”. Za męstwo wykazane podczas walk z bolszewikami zostali odznaczeni:
Pociąg wchodził w skład 2 dywizjonu pociągów pancernych w Niepołomicach. Był pociągiem manewrowym (utrzymywanym w gotowości także w okresie pokoju).
W sierpniu 1939 roku zmobilizowany został w alarmie, w grupie jednostek oznaczonych kolorem żółtym. Mobilizację zakończył 27 sierpnia. Stacjonował tuż przed wojną w Skawinie. Po zakończeniu mobilizacji nazwę pociągu zmieniono na pociąg pancerny nr 51. We wrześniu 1939 był uzbrojony w 4 armaty 75 mm wz. 1902/26 i 22 ckm-y.
W kampanii wrześniowej walczył w składzie Armii „Kraków”. Przydzielony do odwodu armii, stacjonował na stacji Skawina. 1 września pociąg otrzymał zadanie wsparcia 1 Brygady Górskiej ulokowanej w Karpatach, na linii Żywiec – Rabka; tego dnia pociąg patrolował odcinek Osielec – Jordanów, nie nawiązując kontaktu z nieprzyjacielem. 2 września miała miejsce bitwa pod Jordanowem; pociąg wspierał piechotę swoją artylerią i sam był ostrzeliwany przez wroga. W bitwie stracono punkt obserwacyjny i czołg Renault FT-17, załoga odniosła pierwsze straty, odłamek pocisku ranił dowódcę pociągu, kapitana Cymborskiego, którego zastąpił kapitan Rokossowski. Po bitwie pociąg wycofał się do Suchej, a następnie przez Kalwarię Zebrzydowską wrócił do Skawiny, gdzie stacjonował 3 września uzupełniając zapasy. 4 września wieczorem na skutek dalszego odwrotu Armii „Kraków” pociąg wycofał się do Płaszowa, gdzie dotarł rankiem 5 września, a następnie przez Niepołomice ruszył na Tarnów, gdzie dotarł w południe 6 września. 7 września pociąg dotarł do Dębicy, następnie ruszył przez Mielec na Tarnobrzeg, gdzie dotarł w nocy z 8 na 9 września. Następnie pociąg ruszył na Rozwadów. 10 września pociąg przejechał na wschodni brzeg Sanu do Zaklikowa; tam pociąg dostał zadanie transportu i ochrony amunicji i żywności do stacji Kępa. Pociąg przydzielono do ochrony mostu pod Kępą, co czynił do rana 14 września, gdy most został wysadzony przez jednostki saperów, po przejściu ostatnich jednostek polskich. Później tego dnia pociąg skierował się przez Kraśnik do Lublina, następnie został wysłany na południe do ochrony Grupy „Sandomierz”. 15 września pociąg powstrzymał oddziały niemieckie na północ od Zaklikowa. Po powrocie do Lublina nie zastano tam dowództwa, pociąg ruszył w poszukiwaniu go na Lwów, przez Chełm, Dorohusk i Luboml na Kowel. Pociąg dotarł do Kowla 16 września, na skutek zablokowania bezpośredniej drogi na Lwów, pociąg ruszył przez Sarny. 17 września pociąg został wysłany na zwiad w stronę Równego, z rozkazami by unikać walki z Armią Czerwoną, której oddziały wykryto w Równem i w Kostopolu. Pociąg wycofał się na Sarny, w drodze do Kowla pociąg został zatrzymany w Powórsku przez zablokowane tory. Pojawiły się bojówki ukraińskie, które jednak nie zaatakowały pociągu. 22 września odebrano propozycję wojsk radzieckich do poddania pociągu; kapitan Rokossowski odmówił rozmowy z Rosjanami. Po południu załoga zaczęła opuszczać pociąg; nocą kapitan Rokossowski zarządził zbiórkę i wymarsz. Część załogi dołączyła oddziałów Grupy KOP gen. bryg. Orlik-Rückemanna, a następnie do Samodzielnej Grupy Operacyjnej „Polesie” i walczyła aż do jej kapitulacji 6 października.
Pociąg został zdobyty przez siły ZSRR i wcielony do 71 pułku NKWD. W czasie walk z Niemcami w 1941 pociąg prawdopodobnie zniszczył kilka niemieckich czołgów. Po wyczerpaniu amunicji pociąg został opuszczony i wysadzony. Po naprawieniu uszkodzeń przez Niemców w 1941 roku ponownie wszedł do służby. Niemcy połączyli 2 zdobyczne na Rosjanach pociągi (PP nr 53 „Śmiały” i PP nr 51 „Pierwszy Marszałek”) i wcielili do służby jako Panzerzug 10. Brał on udział walkach na froncie wschodnim i został kilkakrotnie uszkodzony. 31 lipca 1943 roku Panzerzug 10 został ponownie podzielony na 2 pociągi. Dawny „Pierwszy Marszałek” został oznaczony jako Panzerzug 11.
Panzerzug 11 zakończył swą karierę bojową 13 stycznia 1945 roku w okolicy Chęcin. Pociąg został opuszczony, kiedy z powodu zniszczenia mostu na Nidzie nie mógł się już wycofać przed nacierającymi wojskami radzieckimi.

</doc>
<doc id="620222" url="https://pl.wikipedia.org/wiki?curid=620222" title="Dodatek do gry komputerowej">
Dodatek do gry komputerowej

Dodatek do gry komputerowej – uzupełnienie istniejącej gry. Dodatki najczęściej zawierają nowe poziomy, broń, obiekty i rozszerzenie fabuły istniejącej już gry. Producent oryginalnej gry może zatrudnić do pracy nad dodatkiem inną firmę lub samemu stworzyć rozszerzenie (zobacz ' dla "Diablo" i ' dla "Diablo II"). Za pierwszy wydany dodatek do gry komputerowej uważa się "Wing Commander: The Secret Missions" wydany w 1991.
Cena dodatków.
Cena rozszerzenia jest zazwyczaj niższa niż cena gry podstawowej, ponieważ większość dodatków wymaga oryginalnej gry. Jeżeli do gry zostały wydane różne dodatki, nowsze mogą zawierać częściowo lub w całości elementy z poprzednich dodatków. Niekiedy gry zostają wydane w kompilacjach zawierających większość dodatków, jak na przykład "The Sims Mega Deluxe" zawierający "The Sims" wraz z dodatkami ', ' i ""). Takie kolekcje powodują, że gra może się okazać bardziej atrakcyjna dla osób, które nie miały jeszcze z nią kontaktu.
Dodatek samodzielny.
Niektóre z dodatków nie wymagają posiadania oryginalnej wersji gry, jak w przypadku ' dla "Half-Life" czy ' dla "Tom Clancy’s Rainbow Six". Taki typ dodatku jest nazywany samodzielnym dodatkiem.
Rynek konsolowy.
Dodatki głównie wydawane są dla gier na komputery osobiste, ale także dla gier konsolowych, głównie dzięki popularyzowaniu usług internetowych, takich jak Xbox Live czy PlayStation Network. Jeden z takich dodatków to "Halo 2 Multiplayer Map Pack", który zawiera dziewięć nowych map i poprawki do gry dostępne dla użytkowników platformy Xbox Live. "" był pierwszym dodatkiem wydanym na konsolę PlayStation.

</doc>
<doc id="620226" url="https://pl.wikipedia.org/wiki?curid=620226" title="Hans von Seißer">
Hans von Seißer

Hans Ritter von Seißer (ur. 9 grudnia 1874, zm. 14 kwietnia 1973) – dowódca bawarskiej policji i szef wydziału policyjnego bawarskiego ministerstwa spraw wewnętrznych, pułkownik, członek, wspólnie z Gustavem von Kahrem i Ottonem von Lossowem, prawicowego triumwiratu zarządzającego Bawarią w 1923 roku.
8 listopada 1923 roku doszło w Monachium do przewrotu (nazwanego potem puczem monachijskim), na czele którego stanęli przywódca nazistowskiej NSDAP Adolf Hitler oraz generał Erich Ludendorff. Hans von Seißer, zmuszony przez Hitlera (podobnie jak pozostali członkowie triumwiratu) do udzielenia poparcia zamachowi, wycofał je jeszcze tego samego dnia. Aresztowany przez ludzi Hitlera, został szybko uwolniony przez Ludendorffa, któremu przyrzekł, że zachowa neutralność. Nie dotrzymał jednak obietnicy – w nocy, w tajemnicy przed Hitlerem i Ludendorffem, pomógł zmobilizować stacjonujące w mieście jednostki wojskowe, które rankiem 9 listopada rozbiły pochód nazistów chcących obalić bawarski rząd.

</doc>
<doc id="620228" url="https://pl.wikipedia.org/wiki?curid=620228" title="Vivitar">
Vivitar

Vivitar – przedsiębiorstwo produkujące sprzęt fotograficzny, elektroniczny, cyfrowy i optyczny głównie na rynki USA, Francji, Japonii i Wielkiej Brytanii.
Historia.
Historia Vivitar sięga roku 1938 kiedy to dwaj niemieccy imigranci Max Ponder i John Best założyli w Kalifornii firmę produkującą optykę fotograficzną. Z czasem firma wyrosła na światowego lidera w technologii obrazowania. W 1979 firma zmieniła nazwę na Vivitar (używanej od lat 60 XX w. jak marki wybranych linii produktowych), zastępując tym samym dotychczasową Ponder&amp;Best. Od 2008 marka Vivitar należy do Sakar International.
Vivitar ma na swoim koncie długą listę patentów i innowacji technologicznych. Poprzez lata Vivitar ustanowił wiele standardów w branży fotograficznej, wiele jego patentów wcieliły do swoich produktów inne firmy. W 1995 rozpoczęła linie produktów cyfrowego obrazowania, czyli potocznie zwanych "cyfrówek".

</doc>
<doc id="620232" url="https://pl.wikipedia.org/wiki?curid=620232" title="Termografia">
Termografia

Termografia – proces obrazowania w paśmie średniej podczerwieni (o długości fali od 9 do 14 μm). Pozwala on na rejestrację promieniowania cieplnego emitowanego przez ciała fizyczne w przedziale temperatur spotykanych w warunkach codziennych, bez konieczności oświetlania ich zewnętrznym źródłem światła, a w niektórych rozwiązaniach na dokładny pomiar temperatury tych obiektów.
Termografia stosowana jest, między innymi, w badaniach naukowych, obrazowaniu medycznym, przez policję, wojsko oraz przy diagnostyce urządzeń mechanicznych, obwodów elektrycznych i termoizolacji budynków.
Zastosowania termografii.
Termografia w przemyśle.
W przemyśle termografia wykorzystywana jest do kontroli procesów technologicznych, w których panują wysokie temperatury lub do wyszukiwania anomalii temperaturowych mogących wskazywać na pierwsze symptomy nadchodzącej awarii.
Kontrola przy bardzo wysokich temperaturach panujących w piecach hutniczych pozwala bezpiecznie i z dużą dokładnością określić poprawność ich działania oraz przebieg procesu technologicznego, a także skontrolować stopień zużycia przegród ochronnych pieca.
W parku maszynowym firm produkcyjnych termogramy ruchomych części maszyn dostarczają ważnych informacji na temat ich zużycia. Zbliżająca się awaria łożyska może zostać wykryta bez potrzeby zatrzymania maszyny, gdyż jego nieprawidłowa praca powoduje wzrost temperatury.
Pomiary termowizyjne przemysłowych instalacji elektrycznych pozwalają ocenić stan obciążenia przewodów, symetryczność obciążenia w układach wielofazowych. Nieprawidłowy wzrost temperatury jest także objawem źle działających styków połączeń elektrycznych i urządzeń oraz aparatów rozdzielczych. Wykrycie takich miejsc podczas okresowych kontroli pozwoli nie tylko uniknąć awarii, ale w wielu przypadkach pożaru.
Termowizja w energetyce.
Do badania linii przesyłowych wysokiego napięcia wykorzystywane są często śmigłowce w wyposażone w kamerę termowizyjną. Oprócz styków połączeń badane są także izolatory ceramiczne, gdyż ich zużycie powodować może nawet eksplozję. Z racji dużych odległości w badaniach konieczne jest wykorzystanie kamer z obiektywem o niskim kącie widzenia. Oprócz badania linii przesyłowych wykonywane są także kontrole rozdzielni elektrycznych, turbin generatorów pracujących w wysokich temperaturach oraz kominów.
Termowizja w budownictwie.
Badania termowizyjne w budownictwie wykorzystywane są do sprawdzania jakości i szczelności izolacji budynków. Są szybką, nowoczesną i niezawodną metodą diagnostyczną izolacyjności cieplnej budynków oraz jakości wykonania. Na wiarygodność pomiaru temperatury przy pomocy termowizji ma wpływ szereg czynników towarzyszących pomiarowi. Dokładny pomiar rozkładu temperatury wymaga dodatkowych zabiegów mających na celu określenie emisyjności badanej powierzchni, wyeliminowanie wpływu ewentualnych błędów w jej określeniu oraz określenie wpływu otoczenia na wynik pomiaru. Z powodu tych trudności w termowizyjnych badaniach izolacyjności cieplnej ścian budynków stosuje się na ogół podejście jakościowe lokalizując jedynie miejsca o podwyższonej temperaturze i tym samym o nadmiernych stratach ciepła, nie dążąc do wyznaczenia dokładnej wartości temperatury. Dodatkowo, aby badanie było wiarygodne i doszło do skutku, różnica temperatur na zewnątrz i wewnątrz budynku powinna wynosić przynajmniej 15 °C. Istotnym czynnikiem jest również nasłonecznienie (im mniejsze, tym lepiej). W budownictwie badania termowizyjne stosowane są również w celu określenia, czy ramy stolarki okiennej są osadzone poprawnie, do wykrywania wad ogrzewania podłogowego, niedrożności instalacji grzewczej i tym podobnych usterek.
Termografia w medycynie.
Termografia medyczna znajduje zastosowanie jako jedna z metod badań układu mikrokrążenia. Jest to badanie nieinwazyjne. Polega na wielopunktowym pomiarze temperatury skóry, z udziałem podczerwieni. Uzyskiwany obraz ma charakter dynamiczny, możliwa jest także wizualizacja profilu temperatury ciała.

</doc>
<doc id="620233" url="https://pl.wikipedia.org/wiki?curid=620233" title="Alexandra Paul">
Alexandra Paul

Alexandra Elizabeth Paul (ur. 29 lipca 1963 w Nowym Jorku) – amerykańska aktorka i modelka, producentka i scenarzystka, najlepiej znana jako porucznik Stephanie Holden z serialu "Słoneczny patrol".
Życiorys.
Urodziła się w Nowym Jorku jako córka Sarah, pracowniczki socjalnej, i Marka Paula, bankiera inwestycyjnego. Wychowywała się wraz z siostrą bliźniaczką, Caroline, strażaka i pisarki, której książka "Fighting Fire" była nominowana do nagrody Pulitzera. Uczęszczała do Cornwall Consolidated School i Groton School w Groton w Massachusetts. 
Swoją karierę zaczęła jako modelka. Wkrótce jednak zdecydowała się kontynuować naukę na Stanford University, na kierunku aktorskim. 
Po raz pierwszy trafiła na ekran w dramacie wojennym J. Lee Thompsona "Przeprawa" ("The Passage", 1979), lecz jednak jej nazwisko nie zostało nawet wspomniane w obsadzie. Jej pierwszym poważnym występem filmowym była rola Laurie Caswell w bardzo ciepło przyjętym dramacie telewizyjnym ABC "Papierowe lalki" ("Paper Dolls", 1982) u boku Daryl Hannah, Lloyda Bridgesa i Morgan Fairchild. 
W latach 1992-1997 zdobyła sympatię telewidzów jako pani porucznik Stephanie Holden z serialu "Słoneczny patrol".
Zagrała później w wielu filmach kinowych i telewizyjnych, takich jak "Dziennik sierżanta Fridaya", "Christine", "Perry Mason", "Nocna straż", czy "Szklanką po łapkach". 
16 września 2000 wyszła za mąż za aktora Iana Murraya.

</doc>
<doc id="620238" url="https://pl.wikipedia.org/wiki?curid=620238" title="OpenZaurus">
OpenZaurus

OpenZaurus – dystrybucja Linuksa przeznaczona dla palmtopów Sharp Zaurus.
OpenZaurus powstał jako bardziej przyjazna dla społeczności od oryginalnego Embediksa wersja środowiska dla Zaurusów. Niedługo potem został w całości przerobiony. System był wzorowany na Debianie, był jednak zbudowany od postaw zamiast wykorzystania istniejących dystrybucji.
Ostatnia wersja nosi numer 3.5.4.1 i została wydana 6 lipca 2006 roku.
Status.
26 kwietnia 2007 ogłoszono zakończenie rozwoju dystrybucji OpenZaurus – urządzenia będą wspierane przez system Ångström (rozwijany przez tych samych deweloperów).

</doc>
<doc id="620239" url="https://pl.wikipedia.org/wiki?curid=620239" title="Ningxia">
Ningxia

Ningxia (wym. []; Region Autonomiczny Ningxia Hui; chin: 宁夏回族自治区; pinyin: "Níngxià Huízú Zìzhìqū") – region autonomiczny w północnych Chinach. Ningxia graniczy z prowincjami: Shaanxi, Gansu oraz z regionem autonomicznym Mongolia Wewnętrzna. Przez jego terytorium przepływa Żółta Rzeka. Większość obszaru ma charakter pustynny lub półpustynny.
Geografia.
Region obejmuje zachodnie obszary Wyżyny Lessowej, ograniczone od zachodu szeroką doliną rzeki Huang He. Na zachód od rzeki ciągnie się równolegle do niej pasmo gór Helan Shan, a dalej pustynna równina.
Panuje klimat umiarkowany kontynentalny - ciepły i suchy. Średnie temperatury: styczeń: - 10 °C, lipiec: 23 °C. Roczna suma opadów ok. 100 mm (opady głównie w porze letniej). Często występują burze piaskowe.
Demografia.
Ningxia jest pierwotną siedzibą ludu Hui, który językowo nie różni się od ludu Han (głównej grupy ludności Chin) ale od wieków wyznaje islam, który został przyjęty w wyniku kontaktów z muzułmańskimi kupcami.
Pod względem etnicznym ludność jest mieszana. Składa się z Hui, stanowiących prawdopodobnie około 50% ludności, oraz Chińczyków Han i nielicznych Mongołów.
Historia.
Do końca dynastii Qing tereny obecnego regionu Ningxia były częścią Mongolii Wewnętrznej. W 1914 roku obszar ten został wydzielony i włączony do prowincji Gansu. W 1928 roku utworzono odrębną prowincję Ningxia.
Po utworzeniu Chińskiej Republiki Ludowej Ningxia została w 1954 roku ponownie włączona do prowincji Gansu, jednak już 4 lata później na nowo ją wydzielono, nadając jej wówczas status regionu autonomicznego.
Gospodarka.
Region ten jest jednym z najuboższych obszarów Chin (zajmuje przedostatnie miejsce przed Tybetem pod względem wytwarzanego PKB). Podstawą gospodarki jest rolnictwo. Stosunkowo dobre warunki dla rolnictwa stwarza osłonięcie rejonów nawadnianych od suchych wiatrów północno-zachodnich przez góry Helan Shan. Uprawia się m.in.: ryż, pszenicę, proso, kukurydzę a z roślin przemysłowych: bawełnę, len zwyczajny, sezam, buraki cukrowe. Duże znaczenie ma także hodowla koni, wielbłądów, owiec. Występują tu takie kopaliny jak: ropa naftowa, rudy żelaza, srebro, fosforyty, kaolin, węgiel kamienny. Istnieje słabo rozwinięty przemysł włókienniczy, spożywczy, maszynowy, chemiczny i hutniczy.
Do aktywizacji tego zaniedbanego obszaru przyczyniła się budowa linii kolejowej Baotou-Lanzhou w 1958 roku. Z surowców mineralnych duże znaczenie ma eksploatacja soli ze słonego
jeziora Jilantai Yanchi. Zbudowana dla wywozu soli linia kolejowa o długości 120 km, łączy je z koleją Baotou-Lanzhou. 
Podział administracyjny.
Ningxia dzieli się na 5 prefektur miejskich:

</doc>
<doc id="620241" url="https://pl.wikipedia.org/wiki?curid=620241" title="Jan Maszkowski">
Jan Maszkowski

Jan Kanty Ignacy Maszkowski (ur. 16 października 1794 w Chorostkowie, zm. 20 października 1865 w Barszczowicach) – polski malarz.
Od 1815 studiował malarstwo w Akademii Sztuk Pięknych w Wiedniu pod kierunkiem Heinricha Fügera i Jana Chrzciciela Lampiego. 
Malował portrety, obrazy historyczne, sceny rodzajowe. Prowadził we Lwowie szkołę malarską, w której kształcili się między innymi Juliusz Kossak, Artur Grottger, Henryk Rodakowski i Stanisław Tarnowski. Był ojcem Karola – rektora Politechniki Lwowskiej, Rafała – słynnego w Europie dyrygenta, i Marcelego – zmarłego młodo malarza lwowskiego.

</doc>
<doc id="620242" url="https://pl.wikipedia.org/wiki?curid=620242" title="Basznia Dolna (przystanek kolejowy)">
Basznia Dolna (przystanek kolejowy)

Basznia Dolna – przystanek w pobliżu wsi Basznia Dolna, w województwie podkarpackim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="620243" url="https://pl.wikipedia.org/wiki?curid=620243" title="Półwysep Fischland-Darß-Zingst">
Półwysep Fischland-Darß-Zingst



</doc>
<doc id="620244" url="https://pl.wikipedia.org/wiki?curid=620244" title="Teodozjusz Starak">
Teodozjusz Starak

Teodozjusz Starak, ukr. "Теодозій Васильович Старак" (ur. 12 sierpnia 1931 w Międzybrodziu, zm. 1 października 1999 we Lwowie) – ukraiński dysydent, działacz społeczny i dyplomata. Pierwszy przedstawiciel dyplomatyczny niepodległej Ukrainy w Polsce (1991).
Życiorys.
Urodził się jako syn Wasyla Staraka – działacza ukraińskiego stowarzyszenia społeczno-oświatowego "Proswita". Uczył się w szkole powszechnej w Sanoku.
W marcu 1945 we wstępnym etapie "wyrównywania granic" deportowany z rodziną do Lwowa. W listopadzie roku 1949 aresztowany przez NKWD jako syn wroga ludu i uczestnik kółek samokształceniowych w gimnazjum. Po krótkim śledztwie zesłany do obozu pracy w Karagandzie. Po sześciu latach łagru i zesłania po amnestii chruszczowowskiej wraca do Lwowa.
W latach 1956–1961 studiował na wydziale slawistyki Uniwersytetu Lwowskiego otrzymując dyplom magistra filologii polskiej. Następnie pracował na Uniwersytecie Lwowskim włączając się w ruch "szistdesiatnykiw" – młodego pokolenia ukraińskiej inteligencji, które zaktywizowało się w ramach "odwilży" po XX i XXII Zjeździe KPZR. Najważniejszymi postaciami tego pokolenia byli również Dmytro Pawłyczko, Wasyl Stus, Iwan Dracz, Wiaczesław Czornowił, Bohdan Horyń, Mychajło Horyń i Łewko Łukjanenko. Łewko Łukjanenko, prawnik, za zorganizowanie konspiracyjnej partii – Ukraiński Związek Robotniczo-Chłopski został skazany w roku 1961 na karę śmierci (złagodzoną do piętnastu lat więzienia, które odsiedział w całości).
Teodozjusz Starak w roku 1965 został usunięty z pracy i aresztowany wraz z Bohdanem i Mychajło Horyniami na fali aresztowań ukraińskiej inteligencji, równoległej do pokazowego procesu Daniel – Siniawski w Moskwie. Po uwolnieniu utrzymywał się z pracy dorywczej jako wiejski nauczyciel, wreszcie w roku 1969 został zatrudniony jako redaktor w redakcji polskiej wydawnictwa "Radianska Szkoła", gdzie pracował oficjalnie do roku 1990. Równolegle redagował podziemną gazetę "Wira Bat’kiw" ("Wiara ojców"), zakazanego w ZSRR od roku 1945 Kościoła greckokatolickiego.
Po upadku ZSRR i uzyskaniu niepodległości przez Ukrainę (1991) został pierwszym reprezentantem dyplomatycznym niepodległego państwa ukraińskiego w Polsce w randze "chargé d’affaires". Organizował placówkę dyplomatyczną od podstaw – w znacznej mierze za własne środki – (stąd przydomek „latającego ambasadora”, który nie miał nawet własnego kierowcy). Po podniesieniu rangi przedstawicielstw dyplomatycznych Polski i Ukrainy do szczebla ambasad – do kwietnia 1998 roku pierwszy radca Ambasady Ukrainy w Polsce (pierwszy zastępca ambasadora).
W roku 1998 wybrany Prezesem Światowego Związku Łemków.
Współautor (wraz z S. Łewynską) "Słownika polsko-ukraińskiego" (1998). Po roku 1991 był autorem wielu wywiadów i publikacji w prasie ukraińskiej i polskiej.
Zmarł po długotrwałej ciężkiej chorobie we Lwowie. Pochowany w Kwaterze Represjonowanych i Więźniów Politycznych Cmentarza Łyczakowskiego we Lwowie.
Na wniosek Towarzystwa Gospodarczego Polska-Ukraina z 13 października 1999 Teodozjusz Starak został pośmiertnie odznaczony Krzyżem Komandorskim Orderu Zasługi RP. Odznaczenie wdowie, ukraińskiej poetce Lubow Gorbenko, wręczyli 19 marca 2002 w Ratuszu we Lwowie w imieniu Rzeczypospolitej Andrzej Rosiński i Zbigniew Misiak.

</doc>
<doc id="620248" url="https://pl.wikipedia.org/wiki?curid=620248" title="Bal-Sagoth">
Bal-Sagoth

Bal-Sagoth – brytyjski zespół muzyczny wykonujący symfoniczny black metal. Powstał w 1993 w Yorkshire, początkowo prezentując w swych dokonaniach death metal. Nazwa grupy inspirowana jest powieścią Roberta E. Howarda zatytułowaną „The Gods of Bal-Sagoth”. Pierwsze demo grupy ukazało się jeszcze w 1993, natomiast od 1995 do 1998 grupa wydawała albumy dla Cacophonous Records, obecnie zaś dla Nuclear Blast.

</doc>
<doc id="620250" url="https://pl.wikipedia.org/wiki?curid=620250" title="Otto von Lossow">
Otto von Lossow

Generał Otto von Lossow (ur. 15 stycznia 1868 w Hof, zm. 25 listopada 1938 w Monachium) – niemiecki żołnierz, generał porucznik.
Walczył na frontach całego świata, m.in. w wojnach bałkańskich, brał również udział w pacyfikacji powstania bokserów. W czasie I wojny światowej walczył na froncie zachodnim. 1921-1924 dowódca VII okręgu wojskowego Reichswehry ("Bayerischer Landeskommandant"), wspólnie z Gustavem von Kahrem i Hansem von Seißerem członek prawicowego triumwiratu zarządzającego Bawarią w 1923 roku. Po nieudanym nazistowskim puczu monachijskim (do upadku którego czynnie się przyczynił) zastąpiony przez generała Kressa von Kressensteina, przez kilka lat pracował w Turcji. Do kraju wrócił w 1938 roku, kilka miesięcy przed śmiercią.

</doc>
<doc id="620252" url="https://pl.wikipedia.org/wiki?curid=620252" title="Termowizja">
Termowizja



</doc>
<doc id="620255" url="https://pl.wikipedia.org/wiki?curid=620255" title="Najstarsi ludzie">
Najstarsi ludzie

Najdłużej żyjącym człowiekiem, którego metryka została jednoznacznie potwierdzona, była Francuzka Jeanne Calment (1875–1997), która przeżyła 122 lata i 164 dni. Najstarszym mężczyzną był Japończyk Jiroemon Kimura (1897–2013), który żył 116 lat i 54 dni.
Obecnie najstarszym żyjącym człowiekiem jest Meksykanka, urodzona w USA, zamieszkała w Hiszpanii Maria Branyas Morera (ur. 4 marca 1907). Tytuł ten przypadł jej 17 stycznia 2023 roku po śmierci Francuzki Lucile Randon. Najstarszym żyjącym mężczyzną jest obecnie Wenezuelczyk Juan Vicente Pérez Mora (ur. 27 maja 1909).
Ranking najstarszych ludzi prowadzi wiele organizacji i naukowców, w tym eksperci Księgi Rekordów Guinnessa (od 1995 roku) i Gerontologicznej Grupy Badawczej, która czasami korzysta z ich informacji (to jej dane są przedstawione w tym haśle; nie uwzględnia ona mieszkańców Chin, Indii, Indonezji i krajów byłego ZSRR).
Osoby, które przekroczyły 110 lat, zwane są superstulatkami.

</doc>
<doc id="620260" url="https://pl.wikipedia.org/wiki?curid=620260" title="Červený Kláštor">
Červený Kláštor



</doc>
<doc id="620261" url="https://pl.wikipedia.org/wiki?curid=620261" title="Marceli Maszkowski">
Marceli Maszkowski

Marceli Maszkowski (ur. 1837 we Lwowie, zm. 5 marca 1862 we Lwowie), polski malarz i litograf, syn malarza Jana Maszkowskiego, brat Karola — rektora Politechniki Lwowskiej i Rafała — dyrygenta.
Życiorys.
Malarstwa uczył go ojciec, następnie studiował w Akademii Sztuk Pięknych w Wiedniu, a w latach 1857-1859 w Akademii Sztuk Pięknych w Monachium u Wilhelma von Kaulbacha i Carla Theodora von Piloty'ego (immatrykulacja 29 X 1857, klasa: Bildhauerklasse). Działał następnie w Lipsku i Dreźnie, gdzie rysował ilustracje do prasy. Malował i rysował głównie portrety. Zajmował się też rzeźbą (m.in. popiersie Juliusza Słowackiego). Pochowany na Cmentarzu Łyczakowskim we Lwowie.

</doc>
<doc id="620263" url="https://pl.wikipedia.org/wiki?curid=620263" title="Würselen">
Würselen

Würselen – niemieckie miasto w kraju związkowym Nadrenia Północna-Westfalia, w rejencji Kolonia, w regionie miejskim Akwizgran. Leży niedaleko Akwizgranu.
Burmistrzem Würselen jest Arno Nelles z partii SPD.
Historia.
Pierwsze wzmianki o miejscowości "Wormsalt" pochodzą z 870 roku. W latach 1265–1269 zbudowano zamek Wilhelmstein. Od 1616 miasto jest znane jako "Würselen". W 1972 roku do miasta zostały przyłączone dwie sąsiednie gminy: Bardenberg i Broichweiden.
Współpraca.
Miejscowości partnerskie:

</doc>
<doc id="620264" url="https://pl.wikipedia.org/wiki?curid=620264" title="Państwo zbójeckie">
Państwo zbójeckie

Państwo zbójeckie, państwo bandyckie (ang. "rogue states") – określenie używane przez administrację amerykańską w stosunku do państw, których autorytarne rządy oskarżane są o nieprzestrzeganie praw człowieka, wspieranie terroryzmu, oraz rozbudowę arsenału broni masowej zagłady.
Pojęcie.
Określenia tego używała administracja Billa Clintona, a administracja Busha podkreśliła stanowczo zagrożenie ze strony tych państw, co uzasadniało wszystkie działania Stanów Zjednoczonych zmierzające do jego zmniejszenia. Pod koniec lat 90. XX wieku za „państwa zbójeckie” uznawane były Afganistan, Irak, Iran, Korea Północna oraz Libia. Po operacji wojskowej w Afganistanie został on usunięty z listy. Również normalizacja stosunków libijsko-amerykańskich doprowadziła do usunięcia z listy reżimu Muammara al-Kadafiego. Obecnie lista powiększyła się o Sudan.
W 2002 koncepcję „państw zbójeckich” zastąpiła koncepcja „osi zła”, w której znalazły się Irak, Iran i Korea Północna (John R. Bolton w swoim przemówieniu „Beyond the Axis of Evil” z 6 maja 2002 do grupy tych państw dodał również Libię, Syrię oraz Kubę). W 2003 koalicja pod wodzą Stanów Zjednoczonych zajęła Irak, obalając reżim Saddama Husajna.
Określenie „państw zbójeckich” spotkało się z krytyką przeciwników Stanów Zjednoczonych. Twierdzili oni, że są to raczej kraje wrogie wyłącznie temu państwu, a nie całemu światu. Zwracali również uwagę na podwójne standardy w ocenie niektórych państw, np. Pakistanu i Izraela, które łamią porozumienia o nierozprzestrzenianiu broni jądrowej, ale nie zostały zakwalifikowane do „państw zbójeckich”, gdyż są ważnymi sojusznikami Stanów Zjednoczonych. Amerykański pisarz i krytyk amerykańskiej polityki zagranicznej, William Blum, stwierdził nawet, że same Stany Zjednoczone mogłyby być uznane za „państwo zbójeckie”. Jacques Derrida, francuski filozof, i Noam Chomsky, amerykański językoznawca, skrytykowali obie koncepcje, uznając je za propagandowe określenia usprawiedliwiające imperialistyczną politykę Stanów Zjednoczonych.
Bibliografia.
Krytyka koncepcji „państw zbójeckich”:

</doc>
<doc id="620266" url="https://pl.wikipedia.org/wiki?curid=620266" title="Wariant (językoznawstwo)">
Wariant (językoznawstwo)

Wariant – element językowy, który traktuje się jako identyczny z punktu widzenia jego funkcji, chociaż różni się on formą, np. przednio-językowo-zębowe Ł oraz niezgłoskotwórcze U w języku polskim (np. w wymowie scenicznej i kresowej [] wobec powszechniejszego []). O wariantach najczęściej mówi się w fonologii.

</doc>
<doc id="620269" url="https://pl.wikipedia.org/wiki?curid=620269" title="Rannik">
Rannik

Rannik ("Eranthis" ) – rodzaj roślin z rodziny jaskrowatych ("Ranunculaceae"). Wyróżnia się w jego obrębie 11 gatunków. Ich zasięg obejmuje południową Europę i poprzez zachodnią Azję, Syberię i Chiny sięga Japonii. Rośliny z tego rodzaju należą do najwcześniej zakwitających po wytopieniu śniegów. Rosną w lasach i zaroślach na nizinach, w górach także w miejscach skalistych. Preferują gleby wapienne. W Polsce gatunkiem uprawianym i przejściowo dziczejącym jest rannik zimowy "E. hyemalis". Rzadko uprawiane bywają inne gatunki.
Systematyka.
Rodzaj z plemienia "Actaeeae", z podrodziny "Ranunculoideae", rodziny jaskrowatych "Ranunculaceae". 
Zastosowanie.
Kilka gatunków jest uprawianych jako rośliny ozdobne, głównie ze względu to, że zakwitają bardzo wczesną wiosną. 
Uprawa.
Są bardzo odporne na mróz, wymagają próchnicznej ziemi o stałej wilgotności i zasadowym odczynie. Dobrze rosną pod drzewami i krzewami.
Ranniki to gatunki łatwe w uprawie, nie wymagające szczególnej troski. Najobficiej kwitną w miejscach słonecznych (termin kwitnienia przy dużym nasłonecznieniu może być krótki), ale dobrze radzą sobie także w półcieniu. Tolerują różne typy gleb, również te mniej żyzne. Ważne, aby podłoże nie było podmokłe – przy nadmiarze wody może dojść do gnicia organów podziemnych. Optymalne są gleby żyzne, umiarkowanie wilgotne o odczynie od lekko kwaśnego do obojętnego. Nawożenie mineralne nie jest konieczne, ranniki można natomiast wspomóc nawozami organicznymi (obornik, kompost), które nie tylko dostarczą różnorodnych pierwiastków pokarmowych, ale także poprawiają parametry gleby. 

</doc>
<doc id="620271" url="https://pl.wikipedia.org/wiki?curid=620271" title="Integracja w zarządzaniu">
Integracja w zarządzaniu

Integracja – jedna z metod rozwiązywania konfliktów zaprezentowana przez Mary Parker Follett na konferencji Bureau of Personnel Administration w styczniu 1925. Owa metoda rozwiązywania konfliktów została podana jako trzecia za kompromisem i dominacją.
Metoda ta polega na zjednoczeniu skonfliktowanych osób w rozwiązywaniu wspólnego problemu. Działa to w przybliżeniu jak polskie przysłowie tj. "I wilk syty i owca cała". Wstępem do rozwiązania konfliktu w ten sposób jest ujawnienie swych właściwych pragnień.
Najlepiej można zrozumieć to na przykładzie. Wyobraźmy sobie, że siedzę teraz sobie w ciasnej i często dusznej bibliotece. Jest mi gorąco więc chcę otworzyć okno, kiedy okazuje się, że siedząca obok mnie koleżanka nie chce bym to zrobił. Powstaje konflikt. Trzeba go rozwiązać metodą integracji. Czy moja koleżanka nie chce bym otworzył okno dla zasady? Nie! Jej przeszkadza przeciąg, który powstanie i sprawi, że ta niedługo będzie chora. A czego chcę ja? Ja nie chcę otwierać okna dla zasady, chcę by było mi trochę chłodniej. W tym momencie zdaliśmy sobie sprawę z tego co właściwie chcemy. Rozwiązanie jest proste. Otwieram okno na końcu sali, tak by wiatr nie wiał wprost na moją koleżankę i jednocześnie, by było trochę chłodniej.
Taka metoda rozwiązywania konfliktu organizacyjnego, czy innego jest najkorzystniejsza.

</doc>
<doc id="620273" url="https://pl.wikipedia.org/wiki?curid=620273" title="Święta polskie">
Święta polskie

Święta polskie – cykl trzynastu polskich filmów telewizyjnych związanych ze świętami obchodzonymi w Polsce nakręconych przez różnych reżyserów.
Opis.
Wszystkie filmy zostały zrealizowane przez Telewizję Polską, niektóre we współpracy z Canal+. Pomysłodawcą cyklu jest scenarzysta Grzegorz Łoszewski. Tematyka jest psychologiczna i moralna, jednak wiele z nich zawiera w sobie sporą dawkę humoru. Akcja każdego z nich rozgrywa się w ciągu jednego ze świąt obchodzonych w Polsce, głównie są to święta katolickie. Filmy opisują postawy i psychologię współczesnych Polaków.
Premiera pierwszego z nich odbyła się 9 maja 2000 r., a ostatnia 14 lutego 2007 r. Premiery odbywały się w dniu lub w okolicy święta, którego dotyczyły. Filmy trwają od 55 do 76 minut. W styczniu 2005 r. wydano na DVD 9 pierwszych filmów z tego cyklu.
Nagrody i oglądalność.
Na 25. Festiwalu Polskich Filmów Fabularnych w 2000 roku Janusz Morgenstern został uhonorowany pozaregulaminową nagrodą jury za inicjatywę producencką cyklu. Oprócz tej nagrody pojedyncze filmy do dnia premiery ostatniego z nich zdobyły łącznie 16 nagród polskich i 4 międzynarodowe.
Według badań TNS OBOP każdy z filmów w chwili emisji był najchętniej oglądanym materiałem spośród wszystkich telewizji. Było tak nawet w przypadku, kiedy w tym samym czasie inna telewizja emitowała jakiś kasowy przebój, np. "Film tygodnia" na Polsacie. Filmem, który przyciągnął największą widownię była "Biała sukienka", którą według badań obejrzało 5,4 mln osób. Na drugim miejscu znalazł się "Przybyli ułani", który przyciągnął przed ekrany 4,7 mln osób.

</doc>
<doc id="620276" url="https://pl.wikipedia.org/wiki?curid=620276" title="Podsłuch">
Podsłuch



</doc>
<doc id="620277" url="https://pl.wikipedia.org/wiki?curid=620277" title="Forma przejściowa języka">
Forma przejściowa języka

Forma przejściowa – forma pośrednia między dwoma lub więcej językami, zwykle czerpiąca z nich wspólne cechy i elementy (słowa, zapożyczenia, wymowę itd.) prowadzące do powstania nowej mowy. Przykładem takiej mowy jest język franko-prowansalski.

</doc>
<doc id="620279" url="https://pl.wikipedia.org/wiki?curid=620279" title="Krzywy Las">
Krzywy Las



</doc>
<doc id="620280" url="https://pl.wikipedia.org/wiki?curid=620280" title="Czworookowate">
Czworookowate

Czworookowate, arguskowate (Anablepidae) – rodzina ryb karpieńcokształtnych. Nazwana tak z powodu nietypowej budowy oka.
Występowanie.
Od południowego Meksyku do południowego krańca Ameryki Południowej. Spotykane głównie w wodach słodkich i słonawych, rzadziej w przybrzeżnych wodach morskich.
Klasyfikacja.
Rodzaje zaliczane do tej rodziny , są grupowane w podrodzinach Anablepinae, Oxyzygonectinae:
"Anableps" — "Jenynsia" — "Oxyzygonectes"

</doc>
<doc id="620282" url="https://pl.wikipedia.org/wiki?curid=620282" title="Anablepidae">
Anablepidae



</doc>
<doc id="620283" url="https://pl.wikipedia.org/wiki?curid=620283" title="Jon Nödtveidt">
Jon Nödtveidt

Jon Nödtveidt (ur. 28 czerwca 1975, zm. 13 sierpnia 2006) – szwedzki wokalista, muzyk, kompozytor i instrumentalista. Znany z występów w death/black metalowej grupie muzycznej Dissection, którą założył w 1989 roku.
Życiorys.
W 1997 roku Nödtveidt został skazany za współudział w zabójstwie 37-letniego homoseksualisty, Algierczyka Josefa ben Maddoura, więzienie opuścił w 2004 roku wznawiając działalność grupy Dissection.
Nödtveidt brał ponadto udział w wielu projektach muzycznych, w tym Necrophobic, The Black, De Infernali, Nifelheim, Ophthalamia, Satanized, Siren’s Yell oraz w grindcoreowej grupie Terror we współpracy z muzykami At the Gates.
Jego brat Emil Nödtveidt również jest gitarzystą, z którym współpracował m.in. przy projekcie Ophthalamia.
W dniu 16 sierpnia 2006 roku, Jon został znaleziony martwy w swoim mieszkaniu w Hässelby (przedmieścia Sztokholmu). Popełnił samobójstwo strzeliwszy do siebie w kręgu świec, które znajdowały się w narysowanym wcześniej na podłodze mieszkania pentagramie. Wbrew późniejszym doniesieniom, w pobliżu zwłok nie znaleziono Biblii Szatana LaVeya, lecz satanistyczny, magiczny grimoire.

</doc>
<doc id="620284" url="https://pl.wikipedia.org/wiki?curid=620284" title="Jon Nodtveidt">
Jon Nodtveidt



</doc>
<doc id="620286" url="https://pl.wikipedia.org/wiki?curid=620286" title="Medal Wojenny Wojsk Terytorialnych">
Medal Wojenny Wojsk Terytorialnych

Medal Wojenny Wojsk Terytorialnych (ang. "Territorial Force War Medal") – brytyjski medal za udział w I wojnie światowej, tylko dla członków sił lądowych.
Zasady nadawania.
Aby się zakwalifikować, odbiorca musiał być członkiem sił lądowych przed 30 września 1914 oraz musiał brać udział w bojach poza Zjednoczonym Królestwem między 5 sierpnia 1914 i 11 listopada 1918.
Kandydaci, którzy już zakwalifikowali się do 1914 Star albo 1914-15 Star, byli wyłączani.
Opis medalu.
Okrągły medal wykonany z brązu o średnicy 36mm
Wydano w sumie 34 000 medali.

</doc>
<doc id="620287" url="https://pl.wikipedia.org/wiki?curid=620287" title="La Montagne">
La Montagne

La Montagne – francuski dziennik regionalny, wydawany od 1919 w Clermont-Ferrand. Swoim zasięgiem obejmuje region Owernii i część sąsiedniego Limousin. Został założony przez francuskiego dziennikarza i polityka Alexandre'a Varenne'a. Nakład dziennika "La Montagne" w 2005 wynosił średnio 209,6 tys. egzemplarzy.

</doc>
<doc id="620289" url="https://pl.wikipedia.org/wiki?curid=620289" title="Dystrykt Belize">
Dystrykt Belize

Dystrykt Belize – dystrykt we wschodnim Belize, posiadający dostęp do Morza Karaibskiego. Dystrykt obejmuje również wyspy: Ambergris Caye, Caye Caulker, St. George’s Caye oraz Goff’s Caye.
Okręgi wyborcze.
W dystrykcie znajduje się czternaście okręgów wyborczych: Albert, Belize Rural Central, Belize Rural Central, Belize Rural North, Belize Rural South, Caribbean Shores, Collet, Fort George, Freetown, Lake Independence, Mesopotamia, Pickstock, Port Loyola, Queen’s Square.

</doc>
<doc id="620294" url="https://pl.wikipedia.org/wiki?curid=620294" title="Vuelta España">
Vuelta España



</doc>
<doc id="620300" url="https://pl.wikipedia.org/wiki?curid=620300" title="Roe">
Roe

Roe – rzeka w USA, w stanie Montana.
W księdze rekordów Guinnessa do 2005 była wymieniona jako najkrótsza rzeka świata. Jej długość wynosi 67 metrów (220 stóp). Wypływa ze źródeł Giants, wpływa do rzeki Missouri.
W stanie Oregon jest rzeka D (D River), którą uważa się za krótszą (36 m). W rzeczywistości długość obu rzek jest zmienna. Księga rekordów Guinnessa z roku 2006 nie podaje najkrótszej rzeki.

</doc>
<doc id="620301" url="https://pl.wikipedia.org/wiki?curid=620301" title="Dystrykt Cayo">
Dystrykt Cayo

Dystrykt Cayo – dystrykt w zachodnio-centralnej części Belize, ze stolicą w San Ignacio.
W dystrykcie znajduje się stolica kraju Belmopan oraz inne miejscowości: Benque Viejo, San Antonio, Valley of Peace, oraz Spanish Lookout.
Okręgi wyborcze.
W dystrykcie znajduje się sześć okręgów wyborczych: Belmopan, Cayo Central, Cayo North, Cayo North East, Cayo South i Cayo West.

</doc>
<doc id="620311" url="https://pl.wikipedia.org/wiki?curid=620311" title="Wissarion (mesjasz)">
Wissarion (mesjasz)

Wissarion (, pol. „Dający Życie”), właściwie Siergiej Anatoljewicz Torop (ros. ) (ur. 14 stycznia 1961 w Krasnodarze) – rosyjski mistyk, założyciel i głowa Kościoła Ostatniego Testamentu.
Ogłosił się inkarnacją Jezusa i za takiego uważany jest przez wyznawców. Głosi weganizm, wiarę w reinkarnację oraz rychłe nastąpienie końca świata. Objawienia miał otrzymać w maju 1990 roku, a ogłosił je 18 sierpnia 1991 w Minusińsku. Jego nauki są swoistą mieszanką prawosławia i buddyzmu.
22 września 2020 rosyjskie służby podały informację o zatrzymaniu Siergieja Anatoljewicza Toropa pod zarzutem oszukiwania i gnębienia swoich wyznawców.

</doc>
<doc id="620312" url="https://pl.wikipedia.org/wiki?curid=620312" title="Planetoida podwójna">
Planetoida podwójna

Planetoida podwójna – ciało niebieskie, składające się z dwóch związanych ze sobą siłami grawitacyjnymi planetoid o porównywalnych rozmiarach. Obiegają one wspólny środek masy układu. Jeśli któryś ze składników układu jest znacznie mniejszy od drugiego, należy określać go raczej mianem księżyca planetoidy.
Na podstawie obserwacji prawie stu planetoid podwójnych, grupa astronomów pod kierownictwem Petra Praveca z Instytutu Astronomicznego w Ondrejovie wykazała, że głównym procesem prowadzącym do powstawania planetoid podwójnych jest efekt YORP. Efekt ten w pewnych okolicznościach może prowadzić do rozpędzenia prędkości rotacji do dużej wartości. W zależności od gęstości planetoidy, gdy jej prędkość rotacji dojdzie do około 2 do 4 godzin ciało to może ulec podziałowi. W przypadku planetoid o średnicy około 10 kilometrów efekt YORP może doprowadzić do podziału w czasie kilku bądź kilkunastu milionów lat.
Po podziale ciała orbity nowych ciał są chaotyczne. Z czasem jednak mniejszy obiekt zaczyna podbierać energię rotacyjną większego ciała. Powoduje to wolniejszą rotację większego obiektu oraz poszerzenie orbity mniejszego obiektu. W efekcie w niektórych wypadkach dochodzi do rozerwania takiego układu i podziału na dwie niezależne planetoidy.
Z tych samych obserwacji wynika, że część układów podwójnych zawiera jeszcze trzecie, małe ciało. Obecnie nie wiadomo jeszcze czy powstaje ono drogą kolejnych podziałów, czy też jest przechwytywane z zewnątrz.
Planetoidy podwójne można znaleźć właściwie w każdej grupie planetoid w Układzie Słonecznym:

</doc>
<doc id="620313" url="https://pl.wikipedia.org/wiki?curid=620313" title="Jerzy Werner">
Jerzy Werner

Jerzy Romuald Werner (ur. 22 kwietnia 1909 w Krośnie, zm. 8 października 1977 w Łodzi) – polski konstruktor podwozi samochodowych, współautor samochodu ciężarowego Star 20, profesor Politechniki Łódzkiej, poseł na Sejm PRL IV i V kadencji.
Życiorys.
Urodził się w Krośnie i do szkół uczęszczał w tym mieście. Okres II RP spędził w Warszawie. Maturę zdał w Gimnazjum im. Joachima Lelewela w 1928. Podczas II wojny światowej był więziony na Pawiaku. Ostatnie kilkanaście lat życia mieszkał przy placu Komuny Paryskiej w Łodzi.
Ukończył studia na Wydziale Mechanicznym Politechniki Warszawskiej (1928–1936). Był działaczem narodowym i stał na czele tamtejszego „Bratniaka”. W okresie międzywojennym był konstruktorem podwozi do ciężarówek PZInż 703 i 713, jak również wyprzedzających swą epokę osobowych LS (Lux-Sport), konstruktorem pierwszego polskiego sprzęgła hydrokinetycznego oraz twórcą własnej szkoły naukowej w zakresie mechaniki pojazdów samochodowych.
Po II wojnie światowej został oddelegowany do Łodzi, gdzie zajmował się organizacją transportu samochodowego dla zaopatrzenia miasta jak i rozwojem świeżo założonej Politechniki Łódzkiej. Równolegle współtworzył nowy polski samochód ciężarowy Star 20 i niewprowadzony do produkcji Walentyn. Na Politechnice Łódzkiej był kierownikiem Katedry Budowy Samochodów i Ciągników (1970–1976), dyrektorem Instytutu Pojazdów, dziekanem Wydziału Mechanicznego (1954–1955, 1960–1962), prorektorem, a w latach 1962–1968 rektorem uczelni. Pełnił funkcję przewodniczącego Rady Naukowej Przemysłowego Instytutu Motoryzacji.
Autor podręczników:
W latach 1965–1972 poseł na Sejm PRL IV i V kadencji (bezpartyjny).
Został pochowany na katolickim Starym Cmentarzu w Łodzi 12 października 1977.
Był żonaty z Walentyną (1913–1993), miał dwóch synów. Dziadek Anity Werner.
Upamiętnienie.
W 1984 jego imieniem nazwano ulicę na osiedlu Teofilów w Łodzi.

</doc>
<doc id="620314" url="https://pl.wikipedia.org/wiki?curid=620314" title="Fundulidae">
Fundulidae

Fundulidae – rodzina ryb karpieńcokształtnych (Cyprinodontiformes).
Występowanie.
Ameryka Północna i Środkowa. Występują w wodach słodkich, słonych i słonawych.
Cechy charakterystyczne.
Ciało wydłużone, pokryte łuskami cykloidalnymi, głowa lekko spłaszczona. W płetwach brak promieni twardych. Osiągają od około 4 cm ("Lucania interioris") do 20 cm długości ("Fundulus grandissimus"). Jajorodne.
Klasyfikacja.
Rodzaje zaliczane do tej rodziny :
"Adinia" — "Fundulus" — "Leptolucania" — "Lucania" — "Plancterus"

</doc>
<doc id="620315" url="https://pl.wikipedia.org/wiki?curid=620315" title="Model 01">
Model 01

Model 01 – album grupy T.Love wydany w 2001 roku. Szybko uzyskał status złotej płyty. Na płycie gościnnie wystąpili Kayah, Aga Morawska, Kazik Staszewski, Andrzej Smolik i Fisz. Album okazał się mniej rockowy od poprzednich płyt, bardziej zbliżony do estetyki popowej lub ewentualnie reggae. Z "Modelu 01" pochodzi wiele przebojów – „Jazda”, „Toksyczni czarodzieje”, „Ajrisz” i największy - „Nie, nie, nie”.
Nagrania dotarły do 2. miejsca listy OLiS.
Skład.
oraz gościnnie

</doc>
<doc id="620316" url="https://pl.wikipedia.org/wiki?curid=620316" title="Daniel Balavoine">
Daniel Balavoine

Daniel Balavoine (ur. 5 lutego 1952 w Alençon, zm. 14 stycznia 1986 w Mali) – francuski piosenkarz, kompozytor i autor tekstów piosenek.
Balavoine zdobył w latach 80. XX wieku dużą popularność na francuskiej scenie muzycznej. Swój sukces zawdzięczał nie tylko swojemu głosowi, ale również poruszającym tekstom piosenek. Balavoine brał również udział w życiu politycznym kraju – do historii przeszła jego polemika z François Mitterrandem na antenie France 2 w 1980.
Jego pasją były samochody i motocykle. W 1982 wziął udział w rajdzie Paryż-Dakar. Cztery lata później, podczas przelotu nad trasą tego samego rajdu, helikopter, w którym podróżował, rozbił się w Mali.

</doc>
<doc id="620318" url="https://pl.wikipedia.org/wiki?curid=620318" title="Jan Werner (inżynier)">
Jan Werner (inżynier)

Jan Ryszard Werner ps. "Karol, Irving" (ur. 10 stycznia 1904 w Warszawie, zm. 7 kwietnia 1966 w Łodzi) – polski inżynier, konstruktor silników, profesor. 
W 1922 roku rozpoczął studia na Wydziale Mechanicznym Politechniki Warszawskiej. Był filistrem Korporacji Akademickiej Sarmatia. W 1928, po uzyskaniu dyplomu inżyniera mechanika, rozpoczął pracę w fabryce silników Perkun SA w Warszawie jako konstruktor. Został następnie kierownikiem jej biura konstrukcyjnego. Opracowano wówczas serię silników przemysłowych i do kutrów rybackich. W 1934 roku przeszedł do pracy w Biurze Studiów Państwowych Zakładów Inżynierii w Warszawie. Współpracował przy stworzeniu silników PZInż.405 do samochodu Lux-Sport i PZInż.705 do ciężarówki PZInż 703.
Podczas niemieckiej okupacji i przejściu PZInż. pod zarząd niemiecki, powrócił do pracy w prywatnej fabryce Perkun, nadal zajmując się projektowaniem silników. W czasie powstania warszawskiego był żołnierzem AK, zajmował się produkcją broni i miotaczy ognia. Po wojnie objął stanowisko profesora Politechniki Łódzkiej, kierownika Katedry Cieplnych Maszyn Tłokowych Politechniki Łódzkiej. Tutaj też skonstruował wraz z Jerzym Wernerem (zbieżność nazwiska przypadkowa) i Mieczysławem Dębickim samochód ciężarowy Star 20 bazując na przedwojennych doświadczeniach przy samochodzie PZInż 703. Był szefem zespołu projektującego silnik S42 i ich pochodnych do Stara 20.
Wkrótce po wojnie został też kierownikiem Centralnego Biura Badań i Konstrukcji Zjednoczenia Przemysłu Motoryzacyjnego w Łodzi. Brał udział w projektowaniu silników przemysłowych rodziny S-60, a także wielu silników, które nie weszły do produkcji, w tym silnika wysokoprężnego do samochodu FSO Warszawa z 1956 roku. Od 1958 roku otrzymał tytuł profesora zwyczajnego, zajmował też stanowiska dziekana i prorektora na Politechnice Łódzkiej. Był członkiem Komitetu Budowy Maszyn Polskiej Akademii Nauk.
Wydał drukiem pracę "Silniki spalinowe małej i średniej mocy". Warszawa: Państwowe Wydawnictwa Techniczne, wyd pierwsze 1957, drugie 1964 (wyd. 6 popr. Warszawa: Wydawnictwa Naukowo-Techniczne, 1983).
Ojciec Krystyny Anny Poklewskiej, profesora Uniwersytetu Łódzkiego.
Pochowany na Cmentarzu Ewangelicko-Augsburskim (Luterańskim) w Warszawie (rząd 9 miejsce 12).

</doc>
<doc id="620327" url="https://pl.wikipedia.org/wiki?curid=620327" title="France Télévisions">
France Télévisions

France Télévisions (wym. []) – francuska publiczna grupa mediowa będąca własnością francuskiego skarbu państwa, powstała na skutek reorganizacji kanałów francuskiej telewizji publicznej. Spółka finansowana jest z wpływów z abonamentu radiowo-telewizyjnego. Zgodnie z francuskim prawem, ostatnio modyfikowanym w 2009, nie może nadawać reklam na antenie od godziny 20:00 do 6:00.
France Télévisions wspiera inicjatywę HbbTV, która promuje i ustanawia otwarty europejski standard dla hybrydowych dekoderów do odbioru programów telewizyjnych i szerokopasmowych aplikacji multimedialnych z jednym interfejsem użytkownika, i używa HbbTV dla interaktywnych wiadomości, usług sportowych i pogodowych.
Kanały telewizyjne.
Ogólnokrajowe.
France Télévisions zarządza 6 kanałami ogólnymi z zasięgiem we Francji metropolitalnej oraz we francuskich departamentach zamorskich. 
Międzynarodowe.
France Télévisions posiada 45% udziałów w spółce holdingowej ARTE France wraz z państwem francuskim (25%), Radio France (15%) i INA (15%). ARTE France i ARTE Deutschland tworzą konsorcjum ARTE, które zarządza dwujęzycznym francusko-niemieckim kanałem Arte.
Udziały i widownia.
Telewizja.
W 2019 roku średni udział oglądalnośći kanałów France Télévisions wyniósł 28,9%, dzięki czemu grupa publiczna była pierwszą we Francji, wyprzedzając grupę TF1 (27,2%) i grupę M6 z 14,5%.
Internet.
W lipcu 2015 France Télévisions – z Francetv Info, France 3 Régions, 1re Outre-mer, Culturebox i Géopolis – zajęła 4 miejsce wśród najczęściej odwiedzanych przez użytkowników komputerów witryn informacyjnych we Francji z 6,896 milionami użytkowników, za "Le Figaro" (8,640 miliona), "L'Internaute" (8,368 mln) i "Le Monde" (7,198 mln). Pośród użytkowników telefonów komórkowych zajmuje drugie miejsce z 4,838 milionami użytkowników, za "Le Figaro" (5,147 miliona), a spośród użytkowników tabletów zajmuje trzecie miejsce z 2,702 milionami użytkowników, za "Le Figaro" (2,908 miliona) i "20 Minutes" (2,814 miliona).
Studia telewizyjne.
France Télévisions jest właścicielem 14 studiów telewizyjnych, zlokalizowanych na terenie całej Francji w miastach: Paryż, Saint-Claud, Lyon, Tuluza oraz Vendargues.
Status i misja jako publiczna stacja nadawcza we Francji.
France Télévisions jest ogólnokrajową spółką programową, której misje są określone w artykule 44 ustawy nr 86-1067 z dnia 30 września 1986 r. dotyczącej wolności komunikacji, poprawiona ustawą nr 2013-1028 z dnia 15 listopada 2013 r. dotyczącą niezależności nadawców publicznych. Działanie spółki jest równkeż wyjaśnione w specyfikacjach spółki, ustalonych dekretem nr 2009-1263 z dnia 19 października 2009 r. zatwierdzającym statut narodowej spółki programowej France Télévisions. Ponadto kierunki strategiczne grupy są przedmiotem umowy o celach i środkach (COM), podpisywanej co pięć lat między France Télévisions a jej udziałowcem, państwem francuskim.

</doc>
<doc id="620328" url="https://pl.wikipedia.org/wiki?curid=620328" title="ARTE France">
ARTE France



</doc>
<doc id="620329" url="https://pl.wikipedia.org/wiki?curid=620329" title="Hrvoje Vejić">
Hrvoje Vejić

Hrvoje Vejić (ur. 8 czerwca 1977 w Metkoviciu) – chorwacki piłkarz występujący na pozycji obrońcy. Od 2015 roku zawodnik klubu NK Jadran Luka Ploče.
Życiorys.
Jest wychowankiem klubu NK Jadran Luka Ploče. W 1998 roku został zawodnikiem stołecznego NK Zagreb. W ciągu trzech sezonów spędzonych w tym klubie rozegrał 69 meczów w najwyższej lidze chorwackiej, w których zdobył trzy gole. Przed rozpoczęciem sezonu 2001/2002 odszedł do Hajduka Split. W barwach tego klubu zagrał w 103 meczach ligowych oraz dwukrotnie świętował zdobycie mistrzostwa kraju. Miało to miejsce w sezonach 2003/2004 i 2004/2005. W latach 2005−2009 występował w rosyjskim Tomie Tomsk, po czym powrócił do Hajduka. 10 lutego 2012 został wypożyczony do końca sezonu do NK Primorac 1929. Po zakończeniu wypożyczenia został piłkarzem swojego macierzystego klubu – NK Jadran. Od 14 lutego do 7 września 2015 grał w NK Zadar.
W reprezentacji Chorwacji zadebiutował 7 lutego 2007 w wygranym 2:1 meczu z Norwegią. W 2008 roku został powołany do kadry na Mistrzostwa Europy.

</doc>
<doc id="620331" url="https://pl.wikipedia.org/wiki?curid=620331" title="France Televisions">
France Televisions



</doc>
<doc id="620335" url="https://pl.wikipedia.org/wiki?curid=620335" title="Test Allena">
Test Allena

Test Allena jest badaniem mającym na celu określić prawidłowość unaczynienia tętniczego ręki, czyli drożność tętnic promieniowej i łokciowej oraz tętniczego łuku dłoniowego, łączącego obie tętnice.
W celu wykonania testu Allena należy:

</doc>
<doc id="620343" url="https://pl.wikipedia.org/wiki?curid=620343" title="Inti (mitologia Inków)">
Inti (mitologia Inków)

Inti, zwany również Tayta Inti (kecz. "Ojciec Słońce") oraz Apu Punchau (kecz. "Przewodzący za Dnia") – inkaski bóg słońca, najwyższy w panteonie, syn boga stwórcy Wirakoczy i bogini morza Mamy Cochy, mąż i brat bogini księżyca Mamy Qulli (w innej wersji mitu małżonką Intiego miała być bogini ziemi Pachamama), czczony pod postacią złotego dysku słonecznego ozdobionego męską twarzą. Kult Inti był najważniejszym, cieszącym się szczególnym poparciem królewskiej rodziny i arystokracji, państwowym kultem w Imperium Inków. Bóg ten uznawany był za protoplastę dynastii królewskiej oraz stwórcę i opiekuna ludu inkaskiego. 
Mit.
Zgodnie z mitem Inti był ojcem pierwszego władcy Inków i założyciela dynastii królewskiej, Manco Capaca oraz jego żony-siostry, Mamy Ocllo (legenda głosi, iż mieli oni wyłonić się wraz ze swym rodzeństwem z jaskini Pacari – Tampu nad jeziorem Titicaca). Władcy Inków, uważający się z tego powodu za Synów Słońca, byli otaczani boską czcią i wierzyli w swoje szczególne posłannictwo do szerzenia kultu Intiego wśród sąsiednich ludów, co stanowiło religijny argument na rzecz stosowanej przez nich polityki ekspansji. Nakaz ten miał przekazać Manco Capacowi w dniu stworzenia sam bóg Inti.
Zgodnie z najstarszymi, rdzennie inkaskimi mitami, Inti był uznawany za twórcę cywilizacji, praw i społecznej hierarchii. Z czasem jednakże rola Intiego w panteonie została przyćmiona rosnącym znaczeniem ajmarskiego boga Wirakoczy, stwórcy kosmicznego porządku i nauczyciela ludzkości. Intelektualna i filozoficzna głębia kultu Wirakoczy stanowiła atrakcyjną alternatywę wobec kultu plemiennego bóstwa solarnego, jakim był Inti. Ostatecznie Wirakocza uznany został za ojca Intiego i jego małżonki, zdobywając rolę porównywalną z bogiem Słońca. Pojawiła się nawet wersja mitu stworzenia głosząca, iż ojcem Manco Capaca nie był Inti, lecz sam Wirakocza.
Kult Intiego.
Inkowie wznosili świątynie poświęcone kultowi boga Słońca w każdym większym mieście królestwa. Najważniejszym ośrodkiem kultu Intiego i jednocześnie najświętszym, obok sanktuarium nad jeziorem Titicaca, miejscem inkaskiego imperium była Coricancha, wielka świątynia Słońca w Cuzco. W centralnym części kompleksu, pośród kaplic poświęconych m.in. bogu Wirakoczy i Mamy Qulli znajdowała się świątynia boga Intiego, będąca scenerią najdonioślejszych uroczystości państwowych i religijnych, stanowiąca miejsce koronacji i pochówku władców imperium. Przechowywano tu będący przedmiotem kultu ogromny, szczerozłoty dysk ozdobiony dekoracyjnymi promieniami i wizerunkiem męskiej twarzy. W sanktuarium tym złożono również osadzone na złotych tronach, otoczone czcią zmumifikowane ciała zmarłych królów inkaskich. Świątynia Coricancha została splądrowana przez hiszpańskich konkwistadorów w 1534 roku, natomiast złoty dysk dostał się w ich ręce dopiero w 1571 roku, w momencie upadku Królestwa Vilcabamba. Dysk ten został następnie wywieziony do Hiszpanii i przekazany w darze papieżowi. Jego dalsze losy nie są znane.

</doc>
<doc id="620344" url="https://pl.wikipedia.org/wiki?curid=620344" title="Rj-45">
Rj-45



</doc>
<doc id="620346" url="https://pl.wikipedia.org/wiki?curid=620346" title="Radio Blue FM">
Radio Blue FM

Radio Blue FM – sieć radiowa należąca do Grupy Radiowej Agory, działająca w latach 2002–2005. Pozostałością po niej była lokalna rozgłośnia w Poznaniu – Radio Blue 103,4 FM – nadające do czerwca 2015 na częstotliwości 103.4 MHz (TON Komin EC Karolin), następnie przeniesione do internetu. Na częstotliwości 103.4 MHz włączony przekaz Radia Pogoda.
Historia.
Stacje tworzące sieć.
Sieć Blue FM powstała na bazie lokalnych rozgłośni Agory, uprzednio działających pod innymi nazwami. Marka odkupiona została przez Agorę od właściciela krakowskiego Radia Blue FM, które wcześniej zakończyło nadawanie z powodu wygaśnięcia koncesji.
Sieć rozpoczęła działalność w styczniu 2003, przy czym niektóre stacje uruchomiono już w grudniu 2002. Jako ostatnia, dopiero w styczniu 2004, dołączyła do niej rozgłośnia w Krakowie.
Na sieć Blue FM w szczytowym okresie składało się siedem rozgłośni:
W praktyce sieć tworzyło jedynie pierwszych pięć stacji. Rozgłośnie w Opolu i Zielonej Górze nadawały wyłącznie program testowy, ograniczony do muzyki z dżinglami, i nigdy oficjalnie nie wystartowały. Od września 2003 obie stacje retransmitowały program wrocławski. Emisję w Opolu dwukrotnie zawieszano: w okresie od 15 października 2004 do 12 stycznia 2005 i ponownie od 28 kwietnia. W tym samym czasie został wyłączony również nadajnik w Zielonej Górze.
Profil programowy sieci.
Radio Blue FM grało w formacie Hot AC – na antenie dominowała muzyka pop lat 80., 90. oraz nowe przeboje. Liner sieci brzmiał: "Najlepiej dobrana muzyka". Stacje nadawały programy lokalne, jednak część pasm była wspólna dla wszystkich rozgłośni.
Przekształcenie w Roxy FM.
Z wyjątkiem stacji we Wrocławiu sieć Blue FM notowała niezadowalające właściciela wyniki słuchalności, przekładające się na słabe wyniki finansowe. Problemem był również brak rozgłośni spod znaku Blue FM w Warszawie, co obniżało atrakcyjność sieci dla reklamodawców. W związku z powyższym Agora rozpoczęła stopniowe wycofywanie się z tego projektu. Latem 2005 stacja w Krakowie, notująca najgorsze wyniki, zaprzestała produkcji pełnego programu, ograniczając się do nadawania muzyki oraz sporadycznych reklam.
8 października 2005 roku większość stacji Blue FM została przeformatowana, tworząc nową sieć Roxy FM – grającą muzykę rockową z domieszką popu. Radio Blue FM utrzymało się jedynie w Poznaniu, gdzie odtąd funkcjonowało jako stacja lokalna.
Po starcie Roxy FM nadal nierozwiązany pozostawał problem rozgłośni w Zielonej Górze i Opolu. Obie stacje wróciły w eter 31 października 2005. Zielonogórska nadawała do 9 lutego 2006, kiedy włączona została do sieci RMF Maxxx (po wcześniejszej sprzedaży spółce Multimedia). Rozgłośnia opolska nadawała swój program do 27 maja 2008 (z przerwą od 2 września do 30 listopada 2006), następnie dołączyła do sieci Roxy FM.
Blue 103,4 FM jako stacja lokalna.
Od 2007 roku poznańska rozgłośnia posługiwała się linerem: "Radio Blue FM – pop non stop". Na antenie usłyszeć można było przeboje lat 80., 90. oraz współczesne – z dużym udziałem muzyki tanecznej. Stacja nadawała również lokalne serwisy informacyjne. Taki stan utrzymał się do sierpnia 2013 roku – odtąd Radio Blue 103,4 FM grało w formacie top 40, prezentując najnowsze przeboje muzyki pop.
Nadawanie pod marką Blue FM rozgłośnia zakończyła 12 czerwca 2015 roku, stając się częścią nowo uruchomionej sieci Radia Pogoda. Diametralnej zmianie uległ format muzyczny stacji, prezentującej od tej pory muzykę w formacie "oldies".
Blue FM dzisiaj (05/2016).
Ponownie stacja gra jako Pop Non Stop ale tylko w Internecie. Pozostały wiadomości i jingle promujące stacje na częstotliwości 103.4 FM w Poznaniu.

</doc>
<doc id="620348" url="https://pl.wikipedia.org/wiki?curid=620348" title="Anna Ciundziewicka">
Anna Ciundziewicka

Anna Ciundziewicka z d. Prószyńska (ur. 18 lipca 1803 w Koraliszczewiczach, zm. 18 kwietnia 1850 w Kiszczynej Słobodzie) – polska ziemianka, autorka popularnego podręcznika gospodarstwa domowego "Gospodyni litewska", zawierającego także 108 przepisów kulinarnych i apteczkowych.
Życiorys.
Urodziła się w Koraliszczewiczach powiatu ihumeńskiego guberni mińskiej. Była córką Michała Prószyńskiego herbu Ogończyk, podkomorzego mińskiego, i Tekli z Wolańskich. Jej siostra Michalina wyszła za mąż za Hipolita Siemiradzkiego; ich synem był malarz Henryk Siemiradzki.
Kształciła się w Wilnie na pensji prowadzonej przez Ksawerego Deybla i jego żonę. 19 listopada 1826 roku w Zasławiu (kupionym przez jej ojca od spadkobierców podkanclerzego Antoniego Przezdzieckiego) wyszła za mąż za Józefa Ciundziewickiego (ur. ok. 1790), byłego (1820–1823) marszałka szlachty powiatu borysowskiego, syna miecznika orszańskiego Eliasza i Anny z hr. Tyszkiewiczów. Bratankiem Józefa był Michał Ciundziewicki. Sześcioro dzieci Anny i Józefa (dwóch synów i cztery córki) dożyło wieku dojrzałego.
Po ślubie zamieszkała z mężem w należącej do jego rodziny wsi Kiszczyna Słoboda leżącej w powiecie borysowskim, niegdysiejszej posiadłości Kiszków. Prowadziła życie żony ziemianina, zajmując się prowadzeniem domu, wychowaniem dzieci i sprawami poddanych chłopów. Przyjaciółmi domu byli m.in. poeta Antoni Edward Odyniec oraz Eustachy i Konstanty Tyszkiewiczowie, badacze dziejów Litwy i Rusi.
Na podstawie zgromadzonych przez lata przepisów i własnego doświadczenia wydała w 1848 roku w wileńskiej drukarni, należącej do spadkobierców Józefa Zawadzkiego, cieszący się dużym powodzeniem podręcznik prowadzenia gospodarstwa wiejskiego "Gospodyni litewska" – wznawiany w latach 1851, 1856, 1858, 1862 i 1873 (kolejne wydania były uzupełniane przez Wincentę Zawadzką, synową założyciela drukarni).
Zmarła 18 kwietnia 1850 roku w Kiszczynej Słobodzie i została tam pochowana w rodzinnej (niezachowanej) kaplicy grobowej.
Po śmierci Ciundziewickiej staraniem rodziny ukazał się podręcznik "Rocznik gospodarski" (1854, wyd. 2 z 1861), z wykazem prac rolniczych i domowych w układzie miesięcznym. W rękopisie pozostał zbiór przepisów lekarskich dla kobiet.

</doc>
<doc id="620351" url="https://pl.wikipedia.org/wiki?curid=620351" title="Danijel Pranjić">
Danijel Pranjić

Danijel Pranjić (ur. 2 grudnia 1981 w Našicach) – chorwacki piłkarz grający na pozycji lewego pomocnika i lewego obrońcy. Od 2016 jest zawodnikiem klubu FC Koper.
Kariera klubowa.
Pranjić rozpoczynał swoją karierę w NK NAŠK. Następnie występował w NK Papuk i NK Belišće z którego zaraz po sezonie 2001/02 odszedł do pierwszoligowego NK Osijek, w barwach którego zadebiutował w ekstraklasie (26 lipca 2002 w zremisowanym 1:1 meczu z NK Zagrzeb). Od razu wskoczył do pierwszego składu i rozegrał prawie wszystkie mecze w sezonie – 30 meczów na 32 możliwe. Osijek zakończył sezon na niskim 8. miejscu w tabeli. Kolejny sezon dla drużyny Pranjicia był lepszy i NK zajęło 4. miejsce a on zdobył 2 gole w 23 meczach. Siłą rzeczy dobry sezon w jego wykonaniu zaowocował transferem do silniejszego Dinama Zagrzeb. W Dinamie Pranjić spędził jeden sezon, niezbyt udany dla stołecznej drużyny, która zajęła dopiero 7. miejsce w lidze. Pranjić grał jednak dobrze – 29 razy wystąpił w barwach Dinama i zdobył 2 bramki, a w lipcu 2005 za 500 tysięcy euro przeszedł do holenderskiego SC Heerenveen. W Heerenveen także gra w pierwszej jedenastce. W sezonie 2005/2006 zdobył 5 bramek w Eredivisie. Heerenveen z Pranjiciem w składzie zajęło 7. miejsce gwarantujące start w play-off o miejsce w Pucharze UEFA. Ostatecznie Heerenveen zdołało się zakwalifikować do europejskich pucharów dzięki wygraniu finału z FC Twente. Pranjić grał w obu finałowych meczach. W sezonie 2008/09 wraz z SC Heerenveen zdobył Puchar Holandii, po czym przeszedł do Bayernu Monachium. W lipcu 2012 roku podpisał kontrakt ze Sportingiem CP. W trakcie sezonu 2012/2013 był wypożyczony do Celty Vigo. Latem 2013 przeszedł do Panathinaikosu. Z kolei w 2016 trafił do FC Koper.
Kariera reprezentacyjna.
W reprezentacji Chorwacji Pranjić zadebiutował 16 listopada 2004 roku w przegranym 0:1 meczu z reprezentacją Irlandii. Zmienił wtedy w 59 minucie Marko Babicia. Drugi mecz w kadrze Pranjić rozegrał 9 lutego 2005, kiedy Chorwacja zremisowała 3:3 z Izraelem. Dobra gra Pranjicia w Holandii spowodowała, że nowy selekcjoner reprezentacji Slaven Bilić przypomniał sobie o Danijelu i powołał go do kadry na rozgrywane 6 września w Moskwie spotkanie z Rosją, która była okazją do powrotu do reprezentacji. W 2008 roku Slaven Bilić powołał Pranjicia na Euro 2008, na którym Chorwaci dotarli do ćwierćfinału.

</doc>
<doc id="620352" url="https://pl.wikipedia.org/wiki?curid=620352" title="Model prototypowy">
Model prototypowy

Model prototypowy tworzenia oprogramowania polega na stworzeniu podczas projektowania prototypu w celu przedyskutowania oraz akceptacji z klientem. Po akceptacji prototypu przechodzi się do kolejnych etapów tworzenia oprogramowania. Prototypowanie zapobiega błędnemu zrozumieniu wymagań systemu, które może powodować wzrost kosztów, zwłaszcza w modelu kaskadowym.

</doc>
<doc id="620354" url="https://pl.wikipedia.org/wiki?curid=620354" title="Kazimierz Bronisz Chromiński">
Kazimierz Bronisz Chromiński

Kazimierz Bronisz Chromiński (ur. 1759 w Chromnej, zm. 7 lipca 1816 w Warszawie) – polski nauczyciel, filolog, publicysta, bibliofil, bibliograf a także badacz dziejów literatury polskiej. 
Życiorys.
Okres warszawski.
Kazimierz Bronisz Chromiński pochodził ze starego rodu szlacheckiego (herbu Lubicz). Nauki szkolne pobierał w Warszawie, gdzie kształcił się w nauce prawa, literaturze łacińskiej, historii krajowej i obcej. 
Po ukończeniu szkoły wyższej i praktyce prawniczej przez 8 lat (1787-1795) był urzędnikiem (bezpłatnym plenipotentem) w Bibliotece Załuskich. Kompletował (zbierał, powiększał) na prowincji jej zbiory i zwiedził w tym celu ok. 50 bibliotek krajowych. Oddawał się z zapałem poszukiwaniom historyczno-literackim i robił wyciągi potrzebne do ułożenia projektowanego, ale nie ukończonego słownika pisarzy polskich. W 1789 debiutował broszurą o charakterze prawno-publicystycznym. Z upodobaniem gromadził i zbierał notatki bibliograficzne, rękopisy i książki (bibliotekę zaczął gromadzić w Warszawie już ok. 1779 r.). Swoje szczupłe dochody w całości przeznaczał na powiększanie księgozbioru. W tym czasie otrzymał zaszczytny tytuł Sekretarza Rzeczypospolitej.
Okres lubelski.
W czasach porozbiorowych był nauczycielem historii i prawa w gimnazjum w Lublinie (1795-1801). Cieszył się szacunkiem i uznaniem w środowisku naukowym. Został polecony Janowi Śniadeckiemu (rektorowi Uniwersytetu Wileńskiego). Wezwany w 1802 do Wilna, gdzie przyjął obowiązki profesora historii powszechnej, prawa i polityki w tamtejszym gimnazjum. Przenosząc się do Wilna chciał sprzedać swój księgozbiór Uniwersytetowi Wileńskiemu, transakcja nie doszła jednak do skutku.
Okres wileński.
Podczas pobytu w Wilnie (1802-1808) ze zgromadzonych dawniej notatek napisał rozprawę o charakterze bibliograficznym "O literaturze polskiej, mianowicie czasów Zygmuntowskich, to jest złotego wieku pisarzy", która w 1806 została zamieszczona w nowo założonym "Dzienniku Wileńskim". Praca ta ukazała się w czterech obszernych ciągach w numerach z miesiąca: lipca, sierpnia, października i grudnia. Zapoczątkowała ona badania źródłowe nad piśmiennictwem polskim XVI w. Później ukazała się jeszcze osobno jako "Rozprawa o literaturze polskiej przez Kazimierza Chromińskiego professora historyi w liceum wileńskim" wydana przez Zawadzkiego. Planował wydać dykcjonariusz uczonych polskich, tłumaczyć niektórych klasyków łacińskich, lecz przeszkodą były problemy ze zdrowiem.
Pisał też poezje: niektóre jego drobne utwory umieszczone były w Tygodniku Wileńskim (1804) oraz w pierwszych numerach Dziennika Wileńskiego z 1806 r. (m.in. przekłady utworów Macieja Kazimierza Sarbiewskiego).
Jako nauczyciel Kazimierz Bronisz Chromiński pozyskał sobie wielką sympatię uczniów.
Okres grodzieński.
W 1808 r. został przeniesiony do gimnazjum w Świsłoczy, gdzie niebawem zamianowano go prefektem wicedyrektorem szkół guberni grodzieńskiej. Usiłował przenieść się do Warszawy, aby być bliżej bibliotek i dawnych znajomych, jak również dla polepszenia nadwątlonego zdrowia. W 1809 r. proponowano mu tymczasowo posadę dyrektora szkoły w Sejnach.
Okoliczności śmierci.
Pod koniec 1815 r. uzyskał doktorat na Uniwersytecie Wileńskim (rozprawa "O literaturze polskiej wieku XVIII"). Po siedemnastu latach służby profesorskiej, otrzymawszy emeryturę, opuścił w połowie maja 1816 r. Świsłocz i przybył do Warszawy. Miał już wtedy problemy ze zdrowiem psychicznym. Utrzymywał, iż obiecano mu posadę bibliotekarza przy Towarzystwie Przyjaciół Nauk, chciał też pracować nad nieukończoną historią literatury polskiej. Obiecane stanowisko było już zajęte: ta okoliczność mogła spowodować nasilenie choroby. 7 lipca 1816 w przypływie wzburzenia nerwowego wyskoczył z okna trzypiętrowego domu. Zmarł wskutek ran odniesionych przy upadku w szpitalu Św. Rocha przy Krakowskim Przedmieściu.
Testament.
Na kilka dni przed śmiercią (2 lipca) napisał list do hr. Stanisława Kostki Potockiego (ministra oświecenia) w formie testamentu. W liście tym zeznał, że już w 1815 r. zwracał się do władzy edukacyjnej Królestwa Polskiego z życzeniem, aby mógł resztę poświęcić pracy naukowej, jednak (cyt.):
W testamencie zapisał cały swój księgozbiór (ok. 6000 tomów) z gimnazjum w Świsłoczy dla Biblioteki Liceum Warszawskiego. Po jego śmierci sporządzony został "Spis ksiąg po zeszłym nauczycielu J. Panu Chromińskim uczyniony roku 1816", obejmujący 1289 tomów (zachowany w Bibliotece Czartoryskich) - ta część książek przeszła do Biblioteki Liceum Warszawskiego, później wraz z jej zbiorami do Biblioteki Publicznej (obecnej Biblioteki Uniwersytetu Warszawskiego), gdzie znajdują się obecnie. 
Reszta zbiorów uległa rozproszeniu. Część książek znajduje się w bibliotece Seminarium Duchownego w Lublinie. Ok. 300 książek objętych "Spisem…" i 61 poza nim odnaleziono w Bibliotece Uniwersytetu Warszawskiego.
W księgozbiorze przeważały polonica oraz książki w języku łacińskim, dzieła z zakresu prawa, literatury polskiej XVI-XIX w., historii, geografii, filozofii, teologii i filologii klasycznej, wśród nich podręczniki szkolne, oraz nieliczne czasopisma. Książki pochodziły przeważnie z bibliotek klasztornych, Biblioteki Załuskich, z darów prywatnych i z kupna. Gromadził też rękopisy (nie zostały objęte "Spisem…"), których los nie jest znany. Posiadał ok. 2000 rycin, które wycinał z encyklopedii i innych książek w różnych bibliotekach: ich losy także nie są znane.
Zapisy pieniężne przewidywały:
Zapisy zostały zatwierdzone przez rząd Królestwa Polskiego i wykonane, jednak liczba sprowadzonych książek nie osiągnęła wskazanej w testamencie, zabrakło też niektórych rzadkich książek oraz rękopisów. Część zbiorów zbutwiała wskutek wilgoci. W sumie Biblioteka Publiczna wzbogaciła się o ok. 1500 książek.

</doc>
<doc id="620357" url="https://pl.wikipedia.org/wiki?curid=620357" title="Karol Podczaszyński">
Karol Podczaszyński

Karol Podczaszyński (ur. 7 listopada 1790 w Żyrmunach, zm. 19 kwietnia 1860 w Wilnie) – polski architekt, przedstawiciel klasycyzmu, profesor Uniwersytetu Wileńskiego; syn Jana, ojciec Bolesława.
Życiorys.
Uczył się w Liceum Krzemienieckim, a następnie studiował na Cesarskim Uniwersytecie Wileńskim. W latach 1814–1816 odbył dwuletnią podróż studyjną do Petersburga. Był pierwszym Polakiem studiującym architekturę w Cesarskiej Akademii Sztuk Pięknych w Petersburgu. W latach 1817–1819 odbył kolejną podróż studyjną, tym razem na zachód Europy, podczas której odwiedził Królewiec, Gdańsk, Berlin, Paryż, Rzym, Neapol, Wenecję, Wiedeń i Kraków. Po powrocie do Wilna wykładał na uniwersytecie, gdzie był profesorem architektury, oraz zajmował się projektowaniem i budownictwem:
W 1823 r. brał udział jako pełnomocnik uniwersytecki w aresztowaniach filomatów i filaretów. 28 kwietnia 1828 r. został „za szczególną gorliwość w służbie zaborcy zaszczycony monarszym zadowoleniem” cara Rosji.
Karol Podczaszyński został pochowany na cmentarzu na Rossie.

</doc>
<doc id="620358" url="https://pl.wikipedia.org/wiki?curid=620358" title="Opona pajęcza">
Opona pajęcza



</doc>
<doc id="620359" url="https://pl.wikipedia.org/wiki?curid=620359" title="Oblężenie Lille">
Oblężenie Lille

Oblężenie Lille – działania zbrojne podczas hiszpańskiej wojny sukcesyjnej, trwające od 18 sierpnia do 11 grudnia 1708.
Wstęp.
Znakomite zwycięstwo sprzymierzonych pod Oudenaarde wstrząsnęło armią francuską, która została sparaliżowana obawą przed każdym kolejnym starciem, co w znacznym stopniu pozbawiło ją inicjatywy. Wykorzystując to sprzymierzeni mogli spokojnie planować dalszy ciąg kampanii. Ich wybór padł na najpotężniejszą twierdzę w Europie – Lille. Twierdza ta łącznie z Tournai i Ypres tworzyła trójkąt, będący bramą do serca Francji, czyli Paryża. Opanowanie tej bramy byłoby rozstrzygające dla dalszych losów wojny. Aby to osiągnąć, wystarczyło zdobyć dwie spośród wspomnianych trzech kluczowych twierdz oraz po dwie lub trzy twierdze z dwóch potężnych linii fortyfikacji chroniących Francję.
Przed oblężeniem.
Siły obronne Lille.
Lille było wielkim miastem (57 500 mieszkańców – 5. miejsce we Francji), a jego fortyfikacje zostały znacząco udoskonalone przez Vaubana. Do tego dodana została najlepsza cytadela w Europie zwana "La Reine des citadelles". Miasto Lille miało nowoczesne mury i obwałowania, wszystkie w bardzo dobrym stanie, zatem wymagające bardzo długiego ostrzału artyleryjskiego do zawalenia. Garnizon składał się z 23 batalionów piechoty i 3 regimentów dragonii – łącznie ok. 16 000 żołnierzy. Naczelnym wodzem był marszałek Boufflers, fachowiec znający się na rzemiośle wojennym, choć jeśli chodzi o talent militarny na pewno bardzo daleko mu było do takich wodzów, jak książę Marlborough, Eugeniusz Sabaudzki czy Claude de Villars. Wspomagali go generałowie De Surville, De La Fréselicre oraz De Lée. Miasto zostało dobrze przygotowane, by wytrzymać długie oblężenie.
Przygotowania do oblężenia Lille.
Oblężenie Lille wymagało odpowiednio potężnej armii oblężniczej, sił osłonowych, zaopatrzenia oraz ogromnej ilości artylerii oblężniczej wraz z moździerzami, a także wielkich zapasów prochu i pocisków, by można było prowadzić ciągłe bombardowanie. Transport materiałów rzeką był niemożliwy z powodu stojącej pod Gandawą armii księcia Burgundii i księcia Vendome. Z tego też powodu armia francuska nie ruszała się spod Gandawy. Przed rozpoczęciem oblężenia rozpoczęło się sprowadzanie zaopatrzenia. Pierwszy konwój wyruszył z Brukseli 22 lipca, docierając do Menin 25 lipca. W tym okresie wojska Marlborougha zajęte były plądrowaniem nienaruszonych dotąd prowincji, takich jak Artois, francuska Flandria, Hainaut i część Pikardii. Dnia 12 sierpnia przybyła do Menin artyleria oblężnicza złożona z 80 ciężkich dział oblężniczych, 20 ciężkich moździerzy i 3 000 wozów amunicji. Artylerię przyprowadziła 50-tysięczna armia Eugeniusza Sabaudzkiego. Dla Francuzów stało się jasne, że szykuje się oblężenie Lille. W najbliższych dniach armia sprzymierzonych podeszła pod mury miasta.
Oblężenie.
Armia sprzymierzonych (Austriacy, Anglicy i Holendrzy) podzieliła się na armię oblężniczą (45 000 żołnierzy, w tym 13 000 jazdy), dowodzoną przez Eugeniusza Sabaudzkiego, oraz armię osłonową księcia Marlborougha (63 000 żołnierzy, w tym 21 000 jazdy). Łącznie z dodatkowymi siłami chroniącymi linie zaopatrzeniowe armia sprzymierzonych zaangażowana w plan zdobycia Lille liczyła aż 140 tys. żołnierzy. Dnia 13 sierpnia wojska oblężnicze przystąpiły do tworzenia długich na 15 km ziemnych fortyfikacji wokół miasta. Prace zostały ukończone już po 8 dniach. Do pierwszych starć z garnizonem twierdzy doszło 18 sierpnia. Dnia 27 sierpnia potężne działa oblężnicze ustawiono na pozycjach. Rozpoczął się ostrzał murów miejskich, a moździerze zaczęły bombardować miasto. Nie chcąc dopuścić do upadku Lille, Francuzi musieli przystąpić do działania. Znajdująca się koło Mons armia Berwicka (34 000 żołnierzy, w tym 12 000 jazdy) ruszyła w kierunku Herne, by połączyć się z armią księcia Burgundii i księcia Vendome. Gdy 29 sierpnia armie francuskie spotkały się, Berwick oddał się pod dowództwo nieudolnego księcia Burgundii. Połączona armia licząca 110 000 żołnierzy 2 września przeprawiła się przez Skaldę i 4 września stanęła pod Mons i Fretin, widząc przed sobą armię osłonową Marlborougha rozłożonego od Fretin do Noyelles. W tym momencie armia francuska miała przewagę liczebną nad armią Marlborougha i miała niepowtarzalną okazję pobicia nieprzyjaciela i uwolnienia Lille od oblężenia. Jednak dowództwo francuskie doszło do wniosku, że tego dnia za późno jest już na atak i postanowiono odłożyć walkę do następnego dnia.
W nocy przybył z pomocą Eugeniusz Sabaudzki, mając przy sobie 27 000 żołnierzy, w tym 11 000 jazdy. Flagel porzucił ochronę komunikacji z Brukselą i z pospieszył z 7 batalionami piechoty, by dołączyć do Marlborougha i Eugeniusza Sabaudzkiego. Siły sprzymierzonych urosły do 75 000 żołnierzy, wciąż jednak były znacznie słabsze od francuskich. Dnia 5 września wykorzystując odejście Eugeniusza Sabaudzkiego Boufflers wysłał wycieczkę przeciwko wojskom oblężniczym. Książę Vendome chciał natychmiast atakować, James Berwick jednak twierdził, że Marlborough zdążył już zająć bardzo mocną pozycję, z oboma skrzydłami zasłoniętymi lasem i podmokłym terenem z przodu, co czyniło atak niezwykle ryzykownym. Marlborough tak pewnie czuł się na swojej pozycji, że nawet prowokował Francuzów, by zaatakowali, ci jednak nie zdecydowali się na to i to pomimo nalegań samego króla Ludwika XIV. Dnia 7 września Francuzi zajęli pozycje obronne, co widząc, Eugeniusz Sabaudzki wrócił pod Lille, by kontynuować oblężenie. Natychmiast po przybyciu na miejsce poprowadził nieudany szturm na przeciwskarpę z użyciem 14 000 piechoty, zakończony dużymi stratami szacowanymi na 3 000 żołnierzy. Natomiast pod Fretin stojące naprzeciw siebie armie ograniczały się jedynie do wymiany ognia działowego. Dnia 14 września armia francuska ostatecznie wycofała się. Wieczorem 21 września Eugeniusz Sabaudzki z towarzyszącym mu osobiście księciem Hesji Kassel Karolem przeprowadzili drugi atak na przeciwskarpę. W nieudanym ataku wzięło udział 15 000 żołnierzy, z czego stracono 1 000. Ponieważ podczas tego szturmu Eugeniusz Sabaudzki został ciężko ranny, dowództwo nad oblężeniem przejął Marlborough. Nocą dnia 23 września osobiście poprowadził natarcie, które znacząco poprawiło sytuację, aż w końcu 1 października kolejne natarcie pod wodzą Barnetta doprowadziło do tego, że sprzymierzeni całkowicie opanowali przeciwskarpę. W tym czasie Francuzi usiłowali odciąć linie zaopatrzeniowe armii oblężniczej. Opanowanie przepraw przez Skaldę postawiło Marlborougha w bardzo trudnej sytuacji. Na szczęście angielski korpus ekspedycyjny, który wylądował w Ostendzie, opanował Leffinghe, co otworzyło sprzymierzonym nową drogę zaopatrzeniową. By wzmocnić siły eskortujące transport z zaopatrzeniem, Marlborough posłał do Leffinghe blisko 10 000 żołnierzy. Francuzi postanowili przeciąć i tę drogę, jednak 28 września zostali pobici w bitwie pod Wijnendaal, a potężny konwój bezpiecznie dotarł pod Lille.
Wobec alarmujących wieści, że oblężonym zaczyna brakować prochu, nocą z 28 września na 29 września Francuzi podjęli desperacką próbę wsparcia oblężonej twierdzy, posyłając 2 000 przebranych dragonów, każdy z 60 funtami prochu przy sobie. Zanim armia oblegająca zorientowała się w podstępie, do twierdzy zdołało się przedostać 1 000 dragonów z ładunkiem 60 000 funtów prochu, przy okazji wzmacniając garnizon o kolejnych 1 000 żołnierzy. W dalszym ciągu próbując odciąć drogę zaopatrzeniową z Ostendy, 3 października armia Vendome'a (30 000 żołnierzy) ruszyła w pobliże Oudenburgh i majstrując przy śluzach zatopiła okolice Ostendy. Na ratunek pospieszył Marlborough (zabrał ze sobą aż 20 000 jazdy i tylko 6 batalionów piechoty), mając nadzieję na pobicie armii Vendome'a. Ten jednak za radą oficerów swego sztabu nie zdecydował się na bitwę i wycofał się do Brugii, co pozwoliło 10 października sprzymierzonym bezpiecznie przetransportować dalsze 500 beczek prochu. Dnia 22 października wojska sprzymierzone uszykowały się do generalnego szturmu. Po utracie przeciwskarpy i sześciu szańców Louis-François de Boufflers postanowił porzucić miasto. Podjęto negocjacje, w wyniku których 24 października Boufflers z około 4 500 żołnierzami wycofał się do cytadeli, podczas gdy pozostałych 3 000 żołnierzy złożyło broń, a 4 000 chorych lub rannych odwieziono do Douai. Podczas oblężenia miasta zginęło około 3 000 Francuzów, podczas gdy sprzymierzeni stracili 3 500 zabitych i 8 000 rannych. Miasto zostało więc zdobyte i rozpoczęło się oblężenie wielkiej cytadeli.
Bój o cytadelę.
Opanowanie miasta było wielkim sukcesem sprzymierzonych i w oczywisty sposób ułatwiło dalsze prace oblężnicze, gdyż oblężenie cytadeli wymagało jedynie połowy tych sił, które dotąd były zaangażowane w działania pod Lille. Ponadto bombardowanie wymagało mniej amunicji. A to spowodowało, że znacznie wzrosła siła wojsk osłaniających oblężenie. Jednak w końcu Francuzom udało się opanować 24 października Leffinghe, przerywając linię zaopatrzeniową sprzymierzonych. Ale było już za późno. Oblężenie cytadeli w Lille przebiegało dla sprzymierzonych pomyślnie i w końcu Boufflers z braku żywności skapitulował dnia 9 grudnia, zyskując prawo wyjścia dla garnizonu z bronią w ręku. Garnizon francuski z honorami opuścił cytadelę dnia 11 grudnia 1708.
Skutki utraty Lille.
Chociaż zbliżała się zima, sprzymierzeni postanowili wykorzystać sukces i rozpoczęli działania przeciwko Brugii i Gandawie. Ruszyli w tym kierunku tego samego dnia, w którym padła cytadela. Ludwik XIV był przekonany, że kampania tegoroczna jest już zakończona i zawierzając sile garnizonów w Gandawie i Brugii, pomimo protestów Vendome'a rozkazał swej armii rozłożyć się na leże zimowe. Gandawy bronił hrabia de la Motte, dysponujący potężnym garnizonem złożonym z 22 000 piechoty oraz 2 500–3 000 jazdy. Marlborough przybył 11 grudnia i otoczył miasto 18 grudnia. Dnia 16 grudnia ruszył również Eugeniusz Sabaudzki, posyłając swą piechotę pod Gandawę, podczas gdy sam ruszył do Geraardsbergen. Prawdopodobnie z powodu mrozów roboty ziemne przeciągnęły się aż do 24 grudnia, gdy w końcu baterie otworzyły ogień dnia 29 grudnia. Tego samego dnia de la Motte zgodził się opuścić Gandawę 2 stycznia. Przykład z niego wziął Grimaldi i opuścił Brugię, Plassendale oraz Leffinghe. Syta sukcesów armia sprzymierzonych rozłożyła się na leże zimowe. Kampania 1708 roku zakończyła się dla sprzymierzonych tak pomyślnie, że Ludwik XIV zaczął poważnie rozważać możliwość podjęcia pertraktacji pokojowych. Z drugiej jednak strony zwycięska kampania zakończyła niezgodę we francuskim dowództwie, powodując, że nieudolnego księcia Burgundzkiego zastąpił we Flandrii najwybitniejszy ówczesny wódz francuski – Claude de Villars. W następnych latach walki we Flandrii nie przebiegały już dla Marlborougha i Eugeniusza Sabaudzkiego tak pomyślnie. Bitwa pod Malplaquet pokazała, że wraz ze zmianą dowództwa armii francuskiej czasy łatwych zwycięstw we Flandrii dla sprzymierzonych skończyły się.

</doc>
<doc id="620366" url="https://pl.wikipedia.org/wiki?curid=620366" title="The Country Family">
The Country Family



</doc>
<doc id="620367" url="https://pl.wikipedia.org/wiki?curid=620367" title="Lonstar Band">
Lonstar Band



</doc>
<doc id="620369" url="https://pl.wikipedia.org/wiki?curid=620369" title="Ryan Peake">
Ryan Peake

Ryan Anthony Peake (ur. 1 marca 1973 w Calgary) – gitarzysta prowadzący kanadyjskiego zespołu rockowego Nickelback. W zespole wspomaga wokalnie wokalistę Chada Kroegera. Jest drugim najstarszym członkiem w zespole.
Życiorys.
Urodził się w Calgary, mieszkał w Brooks. Następnie przeprowadził się do małego miasteczka Hanna, gdzie zaprzyjaźnił się z braćmi Kroegerami. Początkowo uczył się grać na pianinie i puzonie, jednak później rozpoczął naukę gry na gitarze. Jego ojciec przez blisko 20 lat występował w zespole country. Pierwszym koncertem na który się wybrał był występ grup Iron Maiden i Guns N’ Roses w Saddledome w 1988 roku.
Po odejściu z zespołu perkusisty Brandona Kroegera w 1998 roku, ściągnął do zespołu swojego kolegę z Brooks Ryana Vikedala, występującego wówczas w zespole Curb Loud Band.
W zespole wspomaga wokalnie gitarzystę Chada Kroegera. Podczas trasy „Silver Side UP Tour” w roku 2002 wykonywał cover zespołu „Super Bon Bon”, podczas trasy promującej krążek „The Long Road” wykonywał cover z repertuaru Eltona Johna „Saturday Night's Alright (For Fighting)”. Podczas trasy „Dark Horse Tour” wykonywał utwór grupy Kings of Leon „Use Somebody”. Jest także wpółkompozytorem, oraz współautorem tekstu do utworu „Someday”.
Instrumentarium.
Peake najczęściej używa gitar marki Gibson, Gibson Les Paul, Gibson Explorer oraz Gibson Flying V. Używa także zmodyfikowanej szklanej gitary Lucite Gibson, kształtem podobnej do Flying V. Poza tym korzysta również z gitar marki Gretsch. We wczesnej karierze Peake, przeważnie używał zmodyfikowanego Fendera Telecaster. Wymienił przetworniki Telecaster na EMG Humbuckers. Korzysta także z gitar akustycznych marki Morgan oraz Gibson. W nagraniu utworu „Photograph” użył starej gitary akustycznej swego ojca. W teledysku gra na niej Chad Kroeger.
Używa także wzmacniaczy oraz kolumn firmy Mesa Boogie Rectifiers i używa kilku efektów. Używa także JCM Slash 2555 Jubilee Signature Amplifier (ex-Guns N’ Roses) Slash's Custom Marshall).
Życie prywatne.
Ryan jest żonaty z Treanną która pracuje w fundacji ICA Canada. Ma dwoje dzieci o imionach Dax i Acadia. Zespół Nickelback, często wspomaga fundację prowadzoną przez żonę Ryana. Jest ateistą.

</doc>
<doc id="620371" url="https://pl.wikipedia.org/wiki?curid=620371" title="Cmentarz żydowski w Kępnie">
Cmentarz żydowski w Kępnie

Cmentarz żydowski w Kępnie – kirkut, który został założony w 1860. Mieścił się na przedmieściu wrocławskim (obecnie ul. Wrocławska). W czasie trwania II wojny światowej został zniszczony przez wojska niemieckie. Większość nagrobków została przeznaczona do utwardzania dróg, ocalone nagrobki zostały przeniesione na cmentarz w Bralinie. Po zakończeniu wojny na miejscu cmentarza została wybudowana stacja kontroli pojazdów.

</doc>
<doc id="620375" url="https://pl.wikipedia.org/wiki?curid=620375" title="VI Mistrzostwa Świata w Lataniu Rajdowym">
VI Mistrzostwa Świata w Lataniu Rajdowym

VI Mistrzostwa Świata w Lataniu Rajdowym (VI Rajdowe Samolotowe Mistrzostwa Świata) – zawody lotnicze, organizowane w dniach 7 sierpnia - 11 sierpnia 1988 w Northampton w Wielkiej Brytanii, z ramienia Międzynarodowej Federacji Lotniczej (FAI). Pierwsze dwa miejsce indywidualnie i pierwsze zespołowo zajęli w nich piloci polscy.
Mistrzostwa rozgrywano bezpośrednio po rozgrywanych również w Wielkiej Brytanii 1-7 sierpnia 1988 IV Mistrzostwach Europy w Lataniu Precyzyjnym (w których polskie załogi zdobyły trzy pierwsze miejsca indywidualnie i pierwsze zespołowo).
Uczestnicy.
Udział w Mistrzostwach wzięły 43 załogi z 11 krajów, sklasyfikowano 41 załóg. Sklasyfikowano ekipy z Wielkiej Brytanii (5), RPA (5), RFN (5), Austrii (5), Hiszpanii (5), Polski (5), Danii (3), Włoch (3), Chile (3), Holandii (2), Szwajcarii (1).
Przebieg.
W skład poszczególnych konkurencji wchodziły próby wykonywania obliczeń nawigacyjnych, regularności lotu na trasie, próby rozpoznania lotniczego i próby lądowania. 
Pierwszym dniem, w którym rozgrywane były konkurencje, był poniedziałek 8 sierpnia. Na skutek mglistej pogody, rozegrano tego dnia tylko jedną konkurencję po południu - była to konkurencja numer III, przeniesiona z 9 sierpnia.
Najlepsze wyniki trzeciej konkurencji:
9 sierpnia rozegrano I i II konkurencję (lot do Haverfordwest nad Atlantykiem i powrót do Sywell).
Najlepsze wyniki pierwszej konkurencji:
Najlepsze wyniki drugiej konkurencji:
10 sierpnia rozegrano czwartą konkurencję, w której świetny wynik osiągnęła załoga Lenartowicz / Darocha, nie odnajdując tylko jednego obiektu (100 pkt karnych oraz dalsze 3 za nieregularność lotu). 
Najlepsze wyniki czwartej konkurencji:
Wyniki.
Zespołowo.
(liczba punktów - brano pod uwagę dwóch najlepszych zawodników):

</doc>
<doc id="620378" url="https://pl.wikipedia.org/wiki?curid=620378" title="Francis Scott (hrabia Dalkeith)">
Francis Scott (hrabia Dalkeith)

Francis Scott (ur. 19 lutego 1721 w Londynie, zm. 1 kwietnia 1750 w Adderbury), najstarszy syn Francisca Scotta, 2. księcia Buccleuch, i lady Jane Douglas, córki 2. księcia Queensberry. Przez całe życie nosił tytuł hrabiego Dalkeith, przysługujący najstarszemu synowi księcia Buccleuch. Tytułu książęcego Francis nie odziedziczył, gdyż zmarł na ospę na rok przed swoim ojcem. Hrabia został pochowany w Dalkeith.
2 października 1742 r. w Londynie, Francis poślubił lady Caroline Campbell, baronową Greenwich, (17 listopada 1717 - 11 stycznia 1794), córkę Johna Campbella, 2. księcia Argyll, i Jane Warburton. Francis i Caroline mieli razem 4 synów i 2 córki:

</doc>
<doc id="620379" url="https://pl.wikipedia.org/wiki?curid=620379" title="Alois Hitler">
Alois Hitler

Alois Hitler (ur. 7 czerwca 1837 w Strones jako Alois Schicklgruber, zm. 3 stycznia 1903) – ojciec Adolfa Hitlera.
Życiorys.
Urodził się we wsi Strones, jako nieślubny syn Marii Anny Schicklgruber i prawdopodobnie Johanna Georga Hiedlera (w metryce w miejscu na nazwisko ojca wpisu dokonano kilkadziesiąt lat później). Być może jego ojcem był młodszy brat Johanna Georga Hiedlera, Johann Nepomuk Hüttler (Hiedler), który wychowywał go po śmierci matki; bądź (według relacji Hansa Franka) pochodzący z żydowskiej rodziny Leopold Frankenberg. Ochrzczony w dniu narodzin w Döllersheim. W 1847 zmarła jego matka, natomiast w 1857 – domniemany ojciec.
Od roku 1855 Alois pracował jako urzędnik w austriackim ministerstwie finansów, gdzie po stażu i zdaniu egzaminów objął w 1861 r. stanowisko kierownicze. W 1864 r. objął stanowisko w służbie celnej, a w 1873 r. został celnikiem. Następnie, w tym samym roku poślubił Annę Glassl, która była od niego starsza o 14 lat. W 1875 Alois awansował na inspektora w urzędzie celnym. Od roku 1880 małżonkowie byli w separacji (romans Aloisa ze służącą Fanni), a w 1883 r. Anna zmarła. Miesiąc później Alois ożenił się ponownie. Jego wybranką była Franziska (Fanni) Matzelsberger, z którą od dawna romansował i z którą miał już nieślubne dziecko – Aloisa Jr. (ur. 1882). W 1883 r. urodziła się ich córka – Angela. 10 sierpnia 1884 Fanni zmarła na gruźlicę. 7 stycznia 1885 odbył się ślub Aloisa z jego służącą, Klarą Pölzl, która była w ciąży. Z ich małżeństwa pochodziło sześcioro dzieci, z których tylko dwójka dożyła wieku dorosłego – Adolf Hitler i Paula Hitler.
W roku 1892 Alois awansował na stanowisko wyższego poborcy celnego i wraz z rodziną przeniósł się do Pasawy w Bawarii. W 1894 r. służbowo przeniesiono go do Linzu. Dopiero w kwietniu 1895 r. rodzina Aloisa, która przez prawie rok mieszkała nadal w Pasawie, przeprowadziła się do domu, który ojciec kupił, w pobliżu miejscowości Fischlham w pobliżu Lambach (ok. 50 km od Linzu). W czerwcu 1895 przeszedł na emeryturę. Dwa lata później cała rodzina przeniosła się do Lambach, a następnie, w listopadzie 1898 do Leonding (mała wioska na przedmieściach Linzu). 3 stycznia 1903 Alois zmarł i został tam pochowany. W 2012 grób Klary i Aloisa Hitlerów zlikwidowano ponieważ był używany przez neonazistów jako obiekt kultu w zastępstwie nigdy niepowstałego grobu Adolfa.
Charakterystyka Aloisa Hitlera.
Naznaczony piętnem nieślubnego dziecka, rekompensował sobie w dorosłym życiu wieloletnie upokorzenia i kompleksy. Po awansie w służbie celnej wymagał od sąsiadów, aby zwracali zawsze się do niego per pan wymieniając jego stanowisko („Herr Zollamtsoberoffizial”).
Był bardzo surowym mężem i ojcem. Kiedy chciał przywołać do siebie syna Adolfa, nie wymieniał go po imieniu, tylko gwizdał na dwóch palcach. Kiedy mały Adolf nie zjawił się w porę przy ojcu, był bity. Matka nie mogła go obronić, gdyż sama bała się męża. Na jego nagrobku widniało zdjęcie w mundurze służbowym "Zollamtsoberoffizial".

</doc>
<doc id="620380" url="https://pl.wikipedia.org/wiki?curid=620380" title="Krzywy Las (pomnik przyrody)">
Krzywy Las (pomnik przyrody)

Krzywy Las – pomnik przyrody o powierzchni ok. 0,33 ha, znajdujący się w okolicach nowego osiedla wsi Nowe Czarnowo i Elektrowni Dolna Odra, w powiecie gryfińskim (województwo zachodniopomorskie). Przez ten teren prowadzi czerwony szlak turystyczny ze Szczecina Klucz do Mieszkowic.
Obszar ten został tak nazwany ze względu na ponad 50 rosnących w tym miejscu zdeformowanych sosen zwyczajnych. Drzewa te są wygięte pod kątem ok. 90° od ok. 20 cm nad ziemią, a krzywizna u niektórych dochodzi do wysokości 3 m. Ich wysokość całkowita sięga ok. 11–12 m. Zostały zasadzone w latach 30. XX wieku (prawdopodobnie w 1934 roku).
Najbardziej znaną teorią jest, że drzewa zostały tak ukształtowane w wyniku celowej działalności ludzi, którzy uprawiali je specjalnie na tzw. krzywulce do celów stolarskich lub szkutniczych, takich jak budowa mebli, łodzi, sań itp.
Według programu Galileo zdaniem profesora Kremera powodem niespotykanego wykrzywienia pni było ścięcie drzewek w wieku od 6 do 10 lat z przeznaczeniem ich na bożonarodzeniowe drzewka. Ponieważ drzewkom celowo zostawiono ostatnią dolną gałąź, rosła ona dalej dążąc do pionu i z czasem przybrała charakterystyczny wykrzywiony kształt. 
W 2020 r. Gmina Gryfino, Nadleśnictwo Gryfino i Polska Grupa Energetyczna podjęły współpracę na rzecz rewitalizacji Krzywego Lasu. Zarząd Fundacji Polskiej Grupy Energetycznej przyznał gminie kwotę 250 tys. zł na rewitalizację pomnika przyrody i udostępnienie go dla ruchu turystycznego bez ingerencji w jego naturalną substancję.
W 2021 r. Nadleśnictwo Gryfino utworzyło powierzchnię zastępczą Krzywego Lasu, na której nasadzono 1000 młodych drzewek. W dalszym etapie rozwoju poddane one zostaną procesowi sztucznego krzywienia. W tym roku Gmina Gryfino wydała także pierwszy ilustrowany przewodnik po Krzywym Lesie, który zawiera m.in. zestawienie najpopularniejszych tez na temat jego powstania.

</doc>
<doc id="620383" url="https://pl.wikipedia.org/wiki?curid=620383" title="Rak Pageta">
Rak Pageta

Rak Pageta, choroba Pageta brodawki sutkowej (łac. "carcinoma Pageti", "morbus Pageti papillae mammae") – rzadki typ przewodowego raka sutka, w którym komórki rakowe (tzw. komórki Pageta) naciekają naskórek brodawki sutka, a niekiedy również otoczkę brodawki. Najczęściej występuje jednostronnie. Zmianom brodawki towarzyszy w 95% śródprzewodowy lub śródprzewodowy i inwazyjny rak przewodowy sutka. Istnieje również znacznie rzadsza pozasutkowa postać choroby Pageta.
Rak Pageta stanowi 1–4% wszystkich raków sutka i został opisany po raz pierwszy w 1874 przez Jamesa Pageta.
Leczenie.
O wyborze sposobu leczenia decyduje stan zaawansowania klinicznego raka.
Rokowanie.
Rokowanie zależy od tego, czy zmianom naskórka w brodawce towarzyszy tylko rak śródprzewodowy (nieinwazyjny) czy rak inwazyjny. W pierwszym przypadku rokowanie jest bardzo dobre (100% wyleczeń w 10 lat po amputacji sutka). W drugim przypadku zależy od cech raka inwazyjnego.

</doc>
<doc id="620384" url="https://pl.wikipedia.org/wiki?curid=620384" title="DW536">
DW536



</doc>
<doc id="620385" url="https://pl.wikipedia.org/wiki?curid=620385" title="Fernandel">
Fernandel

Fernandel, właśc. Fernand Joseph Désiré Contandin (ur. 8 maja 1903 w Marsylii, zm. 26 lutego 1971 w Paryżu) – francuski aktor i piosenkarz.
Zarys biografii.
Początkowo był komikiem, który popularność zdobywał we francuskich wodewilach, operetkach i musicalach. W 1930 zagrał w swoim pierwszym filmie i przez następne 40 lat pozostawał jednym z czołowych francuskich aktorów komediowych. Prawdopodobnie najbardziej znany i lubiany za rolę (w pięciu filmach) Don Camillo (postać stworzoną przez Giovanniego Guareschiego), gwałtownego proboszcza z włoskiego miasteczka, toczącego wieczną wojnę z miejscowym komunistycznym burmistrzem. Występował także w filmach włoskich i amerykańskich. W swojej pierwszej roli hollywoodzkiej zagrał woźnicę Phileasa Fogga (odtwarzanego przez Davida Nivena) w filmie "W 80 dni dookoła świata" (1956). Dwa lata później wystąpił u boku Boba Hope'a i Anity Ekberg w komedii "Paris Holiday". Oprócz aktorstwa zajmował się również reżyserią i był też współproducentem swoich filmów. Jego charakterystyczny uśmiech stał się symbolem jego wizerunku.
Zmarł na raka płuc. Został pochowany na cmentarzu Passy w Paryżu.

</doc>
<doc id="620386" url="https://pl.wikipedia.org/wiki?curid=620386" title="Bór suchy">
Bór suchy

Bór suchy (Bs) – typ siedliskowy lasu występujący na obszarze wszystkich krain nizinnych w Polsce na siedliskach skrajnie ubogich i suchych. Gleby tego siedliska są bielicowe, inicjalne na siedliskach najuboższych, i właściwe, w tym na siedliskach nieco żyźniejszych – bielicowo-rdzawe. Są to zwykle piaski luźne, równoziarniste, głębokie i suche, zwykle eoliczne wydmowe (w pasie nadmorskim piaski wydm nadmorskich, poza tym wydm śródlądowych), a także zgromadzone na terasach akumulacyjnych rzecznych lub wodno-lodowcowych. Poziom wód gruntowych nie ma wpływu na siedlisko – znajduje się poza zasięgiem korzeni drzew (nierzadko na głębokości poniżej 4 m). Powierzchnię gleby pokrywa próchnica w postaci rozdrobnionej butwiny lub inicjalnej. 
Udział boru suchego w ogólnej powierzchni lasów w Polsce wynosi ok. 0,3% (dane z roku 2008).
Skład gatunkowy.
Gatunkiem dominującym jest sosna zwyczajna IV – V bonitacji, w domieszce występuje brzoza brodawkowata. Warstwa podszytowa jest bardzo uboga i składają się na nią takie gatunki jak: jałowiec pospolity, jarząb pospolity, brzoza brodawkowata sosna zwyczajna. 
Gatunki runa typowe dla boru suchego:
Według niektórych źródeł także: 
Status syntaksonomiczny.
Z punktu widzenia syntaksonomii bory suche odpowiadają głównie zbiorowisku "Cladonio-Pinetum" (śródlądowy bór suchy), a także suchym postaciom zbiorowisk "Empetro nigri-Pinetum" (nadmorski bór bażynowy) – podzespół chrobotkowy ("E.n.-P. cladonietosum") i gruszyczkowy ("E.n.-P. pireletosum") oraz "Peucedano-Pinetum" (subkontynentalny sosnowy bór świeży) – wariant suchy z sasanką otwartą ("P-P pulsatilletosum").

</doc>
<doc id="620388" url="https://pl.wikipedia.org/wiki?curid=620388" title="A72">
A72



</doc>
<doc id="620389" url="https://pl.wikipedia.org/wiki?curid=620389" title="Klara Pölzl">
Klara Pölzl



</doc>
<doc id="620391" url="https://pl.wikipedia.org/wiki?curid=620391" title="Klara Polzl">
Klara Polzl



</doc>
<doc id="620392" url="https://pl.wikipedia.org/wiki?curid=620392" title="Klara Poelzl">
Klara Poelzl



</doc>
<doc id="620394" url="https://pl.wikipedia.org/wiki?curid=620394" title="Aloys Hitler">
Aloys Hitler



</doc>
<doc id="620395" url="https://pl.wikipedia.org/wiki?curid=620395" title="Alois Schicklgruber">
Alois Schicklgruber



</doc>
<doc id="620396" url="https://pl.wikipedia.org/wiki?curid=620396" title="Habiru">
Habiru

Habiru (także Habiri, Khabiri, Hapiru, `Apiru, `Eperu) – starożytna grupa ludzi zamieszkujących rejon Syropalestyny, którzy nie posiadali własnego państwa. Byli przybyszami (zza Eufratu) i prowadzili głównie koczowniczy tryb życia, przez co można ich porównać do wędrownych Cyganów. Do grupy tej należeli głównie Huryci i Semici, zaś w starożytnych inskrypcjach występują jako włóczędzy i rabusie, zaciężni wojownicy, słudzy i niewolnicy oraz kupcy i handlarze. Z racji zbliżonego brzmienia oraz wspólnego źródłosłowu nazwy, podobnego stylu życia, a także relacjach o podboju Kanaanu w listach amarneńskich wielu uczonych uważa, że do grupy tej zaliczano także Hebrajczyków.
Etymologia nazwy.
G. Kline w swojej pracy doktorskiej "The Habiru: Kin or Foe of Israel" poświęcił wiele miejsca dogłębnej analizie pochodzenia słowa "Habiru". Zaprezentował on różne opcje genezy słowa postulowane przez uczonych:
Język akadyjski.
Jako że w języku akadyjskim odpowiednikiem "ha-BI-ru" był ideogram SA-GAZ, czytany w niektórych miejscach jako "habbatum" proponowano następujące rozwiązania:
Język arabski i staroegipski.
Zauważono także podobieństwo do arabskiego "habata" oznaczającego "wędrować". Znaczenie "wędrować, przekroczyć, mijać, przemieszczać się" jest wspólne także dla semickiego "`br" i akadyjskiego "habatu". W języku staroegipskim odpowiednikiem terminu "habiru" był "apiru" (`pr.w).
Język hebrajski oraz odwołania w Piśmie Świętym.
Należy zwrócić także uwagę na genezę słowa Hebrajczyk. W języku hebrajskim brzmi ono "ibri" (עברי) i oznacza "ten zza" lub "będący spoza", czyli "przychodzień, przybysz, obcokrajowiec". Potwierdzenie takiego tłumaczenia można znaleźć w nazwach geograficznych wywodzących się z tego samego rdzenia, np. Abarim (עברים = "rejony poza", pasmo górskie w Moabie po wschodniej stronie Jordanu naprzeciwko Jerycha) lub Ebrona (עברינה = "przejście", jeden z etapów wędrówki Izraelitów przez pustynię niedaleko Esjon Geber, obecnego Ejlat). Także słowo "gniew" (ebra, עברה) zawiera w sobie znaczenie "przelania się, przepływu z nadmiaru". Zapisywany identycznie wyraz "abara" tłumaczono jako "równina [pustyni]" lub "prom" (2 Księga Samuela 15:28, 17:16, 19:18). Wszystkie one pochodzą od wspomnianego wcześniej słowa "abar" czy też "eber" (עבר) o znaczeniach "minąć, przekroczyć, przejść, za, poza, [druga] strona", stąd też imię Eber (Księga Rodzaju 10:21-11:17) oznacza "obszar poza".
Można się jedynie domyślać, że narody zamieszkujące Kanaan używały terminu "ibri" (="pochodzący spoza, emigrant, przybysz") w odniesieniu do różnych grup napływających do Palestyny z obszarów Mezopotamii. Widać to na przykładzie Abrahama, który został nazwany "hebrajczykiem" dopiero jako wędrowny przybysz w Kanaanie (Księga Rodzaju 14:13). Podobnie też, termin ten został użyty kilkakrotnie przez Egipcjan w odniesieniu do Józefa jako niewolnika z okolic Palestyny na długo przed powstaniem narodu hebrajskiego (Księga Rodzaju 39:14.17, 41:12). Sam Józef nazywa Kanaan ziemią Hebrajczyków, chociaż jego rodzina liczyła wówczas mniej niż 70 osób (Księga Rodzaju 40:15). Z kolei werset z Księgi Rodzaju 43:32 może oznaczać, iż Egipcjanie zwyczajowo nie jadali przy wspólnym stole z "Hebrajczykami". Wszystkie przypadki użycia nazwy Hebrajczyk w księdze Rodzaju sugerują, iż termin ten był pierwotnie używany nie tylko w odniesieniu do Izraelitów, lecz oznaczał wszelkich bezpaństwowców przybyłych zza Eufratu, którzy wędrowali po Kanaanie.
W powyższym kontekście bardzo ciekawe użycie imienia Eber (עבר) znajduje się w Księdze Liczb 24:24,
Balaam określa tu mianem "Eber" naród lub kraj, który – jak się wydaje – sąsiaduje z Asyrią i może oznaczać "rejon znajdujący się za rzeką", czyli po drugiej stronie Eufratu. Także w księdze Rodzaju 10:21 czytamy:
Zwrot "wszyscy Hebrajczycy" ("wszyscy potomkowie Ebera") z pewnością odnosi się do różnych szczepów, plemion czy narodów, które Biblia nazywa hebrajskimi. Jednym z nich byli właściwi Hebrajczycy znani później jako Izraelici.
Źródła starożytne / dowody archeologiczne.
Najstarsza wzmianka o Hapiru występuje pod postacią logogramu SA.GAZ w pewnym dokumencie z czasów panowania króla sumeryjskiego Szulgi. Opisano ich wówczas jako rabusiów mieszkających ze swymi rodzinami w namiotach na pustkowiu, którzy chodzą własnymi drogami, a utrzymują się z hodowli zwierząt oraz pracy na roli:
Ta pierwsza znana charakterystyka "hapiru" odpowiada także wszystkim późniejszym opisom tej grupy pochodzącym z II tysiąclecia p.n.e. Wspomina o nich co najmniej 235 tekstów klinowych z tego okresu.
Tabliczka z pałacu w Mari.
W ruinach królewskiego pałacu Zimrilima w Mari (początek II tysiąclecia p.n.e.) odkryto list wzmiankujący o wojownikach "hapiru":
Pryzma z Tikunani.
Akadyjski dokument króla Tunip-Teššup władającego miastem-państwem Tikunani w Mezopotamii (za rządów Hattusilisa I, króla Hetytów) wymienia 438 Hapiru, którzy byli jego żołnierzami lub sługami. Większość to imiona huryckie, pozostałe są wschodniosemickie oraz jedno kasyckie. Fakt ten sugeruje, iż termin "hapiru" był stosowany wówczas nie tyle w odniesieniu do pewnego narodu czy grupy etnicznej, co raczej do ludzi prowadzących podobny styl życia (tu prawdopodobnie przybysze i bezpaństwowcy oferujący swe usługi jako zaciężni wojownicy królowi Tikunani).
Inskrypcja Idrimi z Mitanni.
Książę z Mitanni imieniem Idrimi po ucieczce z Halab do Emar postanowił udać się następnie do Kanaanu, gdzie zamieszkał w miejscu o nazwie Ammija (znanym także z korespondencji amarneńskiej, np. EA 81). Byli tam już ludzie z Halab oraz krajów Mukisz, Nihi i Amae (huryci), którzy widząc Idrimi rozpoznali w nim "syna swego pana" i ustanowili go swoim przywódcą. Idrimi opisał później ten okres w królewskiej inskrypcji:
Idrimi zdołał później zbudować statki i z pomocą swoich wojowników zdobył panowanie nad Alalak i okolicznymi terytoriami. Wydarzenia te miały miejsce mniej więcej za panowania Totmesa III w Egipcie. "Hapiru" ukazani zostali w inskrypcji jako huryccy przybysze w Kanaanie, którzy nie zasymilowali się z miejscową ludnością.
Apiru w Egipcie.
Starożytne teksty egipskie wspominają o Apiru co najmniej 14 razy. Za rządów Totmesa III w tebańskich grobowcach Pujemre, Drugiego Proroka Amona (TT39) oraz Intefa (TT155) ukazano Apiru pracujących przy produkcji wina. Z okresu panowania tego samego władcy pochodzi historia zdobycia Joppy (Jafy) przez Egipcjan, kiedy to generał Tahutia (Thot=Djehuty) przemycił w koszach do miasta swoich 200 żołnierzy, którzy po zmroku otworzyli bramy. W opowieści jest także wzmianka o prośbie egipskiego generała do swojego przeciwnika z Joppy, by wprowadzić do miasta konie zaprzęgane do rydwanów, gdyż przechodzący Apir (Apuro) mógłby je ukraść.
Amenhotep II na stelach odkrytych w Memfis i Karnaku mówi o swoich wyprawach wojennych do Palestyny w 7. i 9. roku panowania. Wśród niemal 90.000 jeńców uprowadzonych z okolic Kanaanu znalazło się także 3.600 Apiru.
Seti I na steli wystawionej w Bet Sze’an mówi, że wysłał swoje oddziały przeciwko Apiru z góry Jarmut (hebr. ירמות w Księdze Jozuego 21:29), którzy razem z ludem Tejer zaczęli atakować Azjatów mieszkających w Rehem
Dwa listy urzędników Ramzesa II wspominają o Apiru, którzy "transportują kamienie na wielki pylon Ramzesa".
Ramzes III w jednym ze swoich dekretów wymienia Apiru wśród sług świątynnych w Heliopolis.
Ramzes IV na steli w Wadi Hammamat mówi o wysłaniu do kamieniołomów ekspedycji liczącej ponad 8 000 ludzi, z czego 800 stanowili Apiru.
Korespondencja amarneńska.
Listy odkryte w Tell el-Amarna pochodziły od władców Babilonii, Mitanni, Hetytów oraz królów miast-państw Syro-Palestyny i były skierowane do Amenhotepa III oraz Amenhotepa IV. Na wielu tabliczkach z archiwum królewskiej korespondencji pojawiają się wzmianki o Habiru, gdzie zostali oni ukazani jako lud pustoszący miasta Kanaanu, nie uznający władzy Egiptu.
Poza podanymi przykładami Habiru pojawiają się jeszcze wiele razy w listach amarneńskich, głównie pod postacią logogramu SA.GAZ. Uwagę przykuwa popłoch, jaki wzbudzali oni wśród władców miast-państw Palestyny z powodu swoich licznych sukcesów militarnych. Historycy nie wiedzą dlaczego król Egiptu nie wysłał swojej armii, aby w zdecydowany sposób rozprawić się z zagrożeniem na poddanych mu terytoriach. Trudno utrzymać także koncepcję, iż Habiru były wówczas jedynie bandami włóczęgów. Z pewnością termin oznacza bezpaństwowców, pogardzanych przybyszów spoza Kanaanu prowadzących przynajmniej po części koczowniczy styl życia, lecz zdolność zdobywania licznych obwarowanych miast świadczy o zjednoczeniu sił, dobrej organizacji i przywództwie oraz dosyć licznej armii. Odkrycia archeologiczne potwierdzają zniszczenie części miast-państw Palestyny w okresie amarneńskim (m.in. Arad, Betel, Debir, Jerycho, Hasor, Lakisz).
Habiru a Hebrajczycy.
Do chwili obecnej nie udało się jednoznacznie ustalić czy plemiona hebrajskie także określano mianem "Habiri". Nie ma tym samym całkowitej pewności co do teorii, według której określenie "Hebrajczyk" pochodzi od terminu "Hapiru". Tym niemniej, taka etymologia nazwy wydaje się najbardziej prawdopodobna, biorąc pod uwagę zbieżność opisów pochodzących ze starożytnych inskrypcji oraz samej Biblii:
Ponad połowa wszystkich wersetów starotestamentowych używających określenia "Hebrajczyk" (19 z 32) pochodzi sprzed momentu Exodusu Hebrajczyków z Egiptu (Księga Rodzaju i Księga Wyjścia), zaś po czasach Saula istnieją już tylko trzy tego typu wzmianki. Także starożytne inskrypcje po Ramzesie IV nie wspominają już więcej o "hapiru".

</doc>
<doc id="620397" url="https://pl.wikipedia.org/wiki?curid=620397" title="Aloys Schicklgruber">
Aloys Schicklgruber



</doc>
<doc id="620398" url="https://pl.wikipedia.org/wiki?curid=620398" title="Johann Heinrich Fuessli">
Johann Heinrich Fuessli



</doc>
<doc id="620399" url="https://pl.wikipedia.org/wiki?curid=620399" title="Heinrich Fuessli">
Heinrich Fuessli



</doc>
<doc id="620401" url="https://pl.wikipedia.org/wiki?curid=620401" title="Headcrab">
Headcrab



</doc>
<doc id="620402" url="https://pl.wikipedia.org/wiki?curid=620402" title="Andrzej Wasilewicz">
Andrzej Wasilewicz

Andrzej Wasilewicz (ur. 10 marca 1951 w Białogardzie, zm. 13 grudnia 2016 w Nowym Jorku) – polski aktor teatralny i filmowy, reżyser i producent filmowy.
Życiorys.
Absolwent PWST w Warszawie z 1975. W latach 1975–1980 występował na deskach Teatru Powszechnego w Warszawie. Od lat 80. XX wieku mieszkał w USA. Studiował reżyserię na Uniwersytecie Columbia. Był również autorem filmów dokumentalnych i programów telewizyjnych produkowanych dla Polonii. Działał także jako pieśniarz, stworzył ponad 200 ballad. Zmarł 13 grudnia 2016 roku w szpitalu w Long Island. Cierpiał na chorobę Parkinsona.
Miał córkę, Nicole Wasilewicz.

</doc>
<doc id="620403" url="https://pl.wikipedia.org/wiki?curid=620403" title="Bór świeży">
Bór świeży

Bór świeży (Bśw) – siedlisko leśne występujące we wszystkich krainach przyrodniczo-leśnych na nizinach i częściowo w Krainie Karpackiej. Wykształca się na glebach typu bielicowego oraz glebach rdzawych, są to więc piaski różnoziarniste, głębokie i świeże o cienkiej warstwie kwaśnej próchnicy typu mor. Poziom wody gruntowej znajduje się w zasięgu systemów korzeniowych drzew. 
W runie leśnym boru świeżego występują: borówka czernica, widłoząb kędzierzawy, rokiet gałązkowy i błyszczący. W warstwie podszytowej rosną: jałowiec, trzmielina i jarzębina. W składzie gatunkowym drzewostanów panuje sosna z domieszką brzozy, a w piętrze dolnym występują: buk, lipa, dąb, świerk i jodła. 
Typowe gatunki runa różnicujące bór świeży od boru suchego:
Gatunki częste: 
Udział tego typu siedliska w ogólnej powierzchni polskich lasów wynosi ok. 38%.

</doc>
<doc id="620410" url="https://pl.wikipedia.org/wiki?curid=620410" title="James Paget">
James Paget

James Paget (ur. 11 stycznia 1814, zm. 30 grudnia 1899) – chirurg brytyjski.
Nadworny chirurg Księcia Walii i Królowej Wiktorii. W 1834 rozpoczął pracę jako chirurg w szpitalu im. św. Bartłomieja w Londynie. W 1851 wstąpił do Royal Society. W 1874 r. opisał odmianę nowotworu złośliwego brodawki sutka i gruczołu piersiowego (rakiem Pageta). W 1877 r. opisał także przypadki zmian deformacyjnych kości, zwanych obecnie chorobą Pageta.

</doc>
<doc id="620416" url="https://pl.wikipedia.org/wiki?curid=620416" title="Skaling">
Skaling

Skaling – usuwanie kamienia nazębnego z powierzchni zębów.
Kamień nazębny usuwa się następującymi sposobami:

</doc>
<doc id="620417" url="https://pl.wikipedia.org/wiki?curid=620417" title="Irena Karel">
Irena Karel

Irena Karel, właśc. Irena Kiziuk (ur. 10 sierpnia 1943 we Lwowie) – polska aktorka teatralna i filmowa, artystka kabaretowa.
Życiorys.
W 1964 roku ukończyła Państwową Wyższą Szkołę Teatralną w Warszawie. W latach 1964–1977 występowała na deskach warszawskiego Teatru Komedia. Aktorka kabaretu "Dudek". Żona operatora Zygmunta Samosiuka. Zwana „polską Brigitte Bardot”.

</doc>
<doc id="620419" url="https://pl.wikipedia.org/wiki?curid=620419" title="Jakub Szach">
Jakub Szach

Jakub Szach (ukr. "Яків Шах") – watażka kozacki, ataman niżowy w latach 1577-1579. 
Dowodził oddziałem na służbie u wojewody kijowskiego Konstantego Ostrogskiego. Wziął udział w wyprawie na Mołdawię dowodzonej przez przyjaciela, Jana Podkowę. Napadł na tatarskiego posła wracającego z Moskwy. Został uwięziony przez Polaków w klasztorze w Kaniowie, gdzie zmarł.

</doc>
<doc id="620421" url="https://pl.wikipedia.org/wiki?curid=620421" title="Łojów">
Łojów

Łojów (biał. Лоеў) – białoruskie osiedle typu miejskiego położone w obwodzie homelskim przy ujściu rzeki Soży do Dniepru, na drodze Rzeczyca - Czernihów (60 kilometrów od Rzeczycy). Stolica rejonu łojowskiego; 7,0 tys. mieszkańców (2010).
Pierwsza wzmianka o mieście pochodzi z roku 1505. Miasto magnackie położone było w końcu XVIII wieku w hrabstwie łojowskim w powiecie rzeczyckim województwa mińskiego.
W 1646 roku Sejm zdecydował, że Łojów wraz z Lubeczem zostanie przyłączony do Wielkiego Księstwa Litewskiego do czasu odzyskania przez WKL Trubecka, który król Władysław IV Waza przekazał dobrowolnie Moskwie w 1644 roku w zamian za sojusz przeciw Turcji.
Miasto znane jest głównie dzięki bitwom, które miały tutaj miejsce podczas powstania Chmielnickiego.
Na mocy uchwały Sejmu walnego z końca XVII wieku, aż do XIX wieku własność potomków obrońcy twierdzy w Lachowiczach kasztelana Mikołaja Judyckiego, który otrzymał Łojów za zasługi wojenne dla Rzeczypospolitej w wojnie z Moskwą.
W 1920 toczyły się pod Łojowem walki polskiej grupy mjr. Józefa Wolffa z oddziałami sowieckiej 24 Dywizji Strzelców a potem polskiej załogi Łojowa z oddziałami Grupy Mozyrskiej i eskadrą Flotylli Dnieprzańskiej.

</doc>
<doc id="620423" url="https://pl.wikipedia.org/wiki?curid=620423" title="Mieczysław Kościelniak">
Mieczysław Kościelniak

Mieczysław Kościelniak (ur. 29 stycznia 1912 w Kaliszu, zm. 5 marca 1993 w Słupsku) – polski malarz i rysownik, członek honorowy PEN Clubu; uprawiał malarstwo, rysunek, grafikę warsztatową, ilustrację książkową. 
Życiorys.
Mieczysław Kościelniak urodził się w rodzinie kolejarskiej, był synem Tadeusza i Agnieszki z domu Siarkiewicz. Ukończył Gimnazjum Humanistyczne im. Adama Asnyka w Kaliszu, następnie odbył studia w Akademii Sztuk Pięknych w Krakowie, w pracowni Józefa Mehoffera (dyplom w 1936).
W 1941 został aresztowany w Kaliszu i osadzony w obozie koncentracyjnym Auschwitz-Birkenau (numer obozowy 15261). W czasie pobytu w obozie potajemnie narysował około 300 rysunków dokumentujących życie codzienne więźniów; rysunki te znajdują się w zbiorach Państwowego Muzeum Auschwitz-Birkenau w Oświęcimiu.
Członek Stowarzyszenia Kultury Europejskiej. Odznaczony Medalem Komisji Edukacji Narodowej, Złotym Krzyżem Zasługi oraz Medalem w Służbie Polskiej Oświaty. Po 1945 zamieszkał w Warszawie, w 1985 przeprowadził się do Ustki, a następnie w 1989 do Słupska. 
Został pochowany na cmentarzu komunalnym w Ustce. Jego imię nosi jedna z ulic miasta.
Mieczysław Kościelniak był bratem Władysława Kościelniaka i Tadeusza Kościelniaka.
Prace Kościelniaka znajdują się m.in. w zbiorach Muzeum Okręgowego Ziemi Kaliskiej w Kaliszu.

</doc>
<doc id="620424" url="https://pl.wikipedia.org/wiki?curid=620424" title="Lignokaina">
Lignokaina



</doc>
<doc id="620427" url="https://pl.wikipedia.org/wiki?curid=620427" title="Clic Car Corporation">
Clic Car Corporation



</doc>
<doc id="620429" url="https://pl.wikipedia.org/wiki?curid=620429" title="Upska Jama">
Upska Jama



</doc>
<doc id="620430" url="https://pl.wikipedia.org/wiki?curid=620430" title="Fox (telewizja)">
Fox (telewizja)



</doc>
<doc id="620431" url="https://pl.wikipedia.org/wiki?curid=620431" title="Birger Furugård">
Birger Furugård

Birger Furugård (1887-1961) – szwedzki polityk, z zawodu lekarz weterynarii. Pochodził z miejscowości Deje w regionie Värmland. W latach 20. XX w. zainspirował się sukcesami narodowego socjalizmu w Niemczech. Kilkakrotnie wyjeżdżał do Niemiec, spotykał się z Adolfem Hitlerem, Hermannem Göringiem i Heinrichem Himmlerem. W 1924 roku wraz ze swymi braćmi, Gunnarem i Sigurdem, założył Szwedzką Narodowosocjalistyczną Ligę Wolności. W roku następnym grupa przekształciła się w Szwedzką Narodowosocjalistyczną Partię Chłopów i Robotników. W 1930 roku partia Furugårda połączyła się z Narodowosocjalistyczną Ludową Partią Szwecji, tworząc Nową Szwedzką Partię Narodowosocjalistyczną. Furugård został "Riksledare" (Narodowym Wodzem) tej partii. Wkrótce partia usunęła z nazwy człon „Nowa”.
W marcu 1931 roku Hitler oraz Joseph Goebbels zostali zaproszeni przez partię Furugårda do odbycia serii publicznych spotkań w Szwecji, lecz szef policji ze Sztokholmu odmówił na to zgody.
Do roku 1933 Furugård pozostawał liderem szwedzkiej skrajnej prawicy, widziany był przez swoich zwolenników w roli przyszłego szwedzkiego führera. W 1933 roku Szwedzka Partia Narodowosocjalistyczna uległa rozłamowi, z powodu oskarżeń Furugårda o alkoholizm i korzystanie z usług prostytutek. Druga figura w partii, Sven-Olov Lindholm utworzył Narodowosocjalistyczną Partię Robotników. Szybko też Lindholm objął pozycję przywódcy szwedzkiego ruchu narodowosocjalistycznego.
Furugård rozwiązał swoją partię w 1936 roku, zniechęcony jej niepowodzeniami w wyborach.

</doc>
<doc id="620432" url="https://pl.wikipedia.org/wiki?curid=620432" title="Legend Land">
Legend Land

Legend Land – EPka norweskiego zespołu gothicmetalowego Leaves' Eyes.

</doc>
<doc id="620433" url="https://pl.wikipedia.org/wiki?curid=620433" title="Amtrac">
Amtrac



</doc>
<doc id="620434" url="https://pl.wikipedia.org/wiki?curid=620434" title="Birger Furugard">
Birger Furugard



</doc>
<doc id="620436" url="https://pl.wikipedia.org/wiki?curid=620436" title="Edom (kraj)">
Edom (kraj)

Edom – kraina historyczna leżąca na terenie dzisiejszego Izraela i Jordanii, zamieszkiwana przez Edomitów. W X w. p.n.e. czasowo podbita przez Izrael. Praojcem Edomitów był Ezaw, który był bratem ojca Izraelitów – Jakuba (Izraela).
Stolicą Edomu była Petra, z języka greckiego "skała".
Historia Edomu.
W XII wieku p.n.e. Edom był niegościnną, jałową krainą rozciągającą się od południowych wybrzeży Morza Martwego, do portu Ejlat nad Morzem Czerwonym, po obu stronach uskoku tektonicznego Ar-Araba. Biegły przez nią ważne szlaki handlowe łączące Palestynę z Egiptem i Arabią.
Ok. 1300 p.n.e. Edomici (pochodzący według Biblii od Ezawa), będący odłamem koczujących na obrzeżach Pustyni Syryjsko-Arabskiej Aramejczyków, uderzyli na mieszkańców pogórza Seir (nazwa wymienna z Edomem), Chorytów (być może chodzi o Hurytów) i osiedlili się na ich ziemiach. Utworzyli związek plemienny złożony z 14 klanów edomickich i 7 klanów choryckich, któremu przewodzili królowie elekcyjni. Drugi z kolei król Edomu – Jobab – był przez tradycję żydowską i chrześcijańską utożsamiany z bohaterem biblijnej Księgi Hioba. Po osiedleniu się w Seirze Edomici zaczęli mówić dialektem języka kananejskiego. Ich bogiem plemiennym był Kaus (inaczej Kos).
Od czasów żydowskich królów Saula i Dawida Edom prowadził ciągłe wojny z Izraelem.
O Edom zabiegali Żydzi chcąc zapewnić sobie bezpośrednią drogę do Egiptu. W odwecie mieszkańcy tej krainy, parli na północ pożądając żyznych ziem należący do Izraelitów.
W VI wieku p.n.e. Edomici opuszczają swe rozległe państwo i osiedlają się na południu Izraela. Prawdopodobnie z powodu arabskich i nabatejskich najazdów, małej żyzności pustynnych gleb i tego, że w roku 586 p.n.e. król babiloński Nabuchodonozor II pobił Żydów i uprowadził ich rzesze w niewolę (zob. Niewola babilońska). Zdobyte praktycznie bez walki ziemie na początku VI wieku p.n.e. Idumejczycy musieli zacząć bronić swych ziem od 538 roku p.n.e. z chwilą gdy król perski Cyrus II po zdobyciu Babilonu, pozwolił Izraelitom wrócić do swojej ojczyzny.
W Imperium Perskim (potem Palestyna znalazła się w państwie Ptolemejskim i Seleukidzkim) Idumejczycy i Żydzi nie mogli prowadzić otwartych wojen. Nie przeszkadzało to jednak obu narodom wzajemnie się nienawidzić. Po sukcesie powstania Machabeuszy w 141 roku p.n.e. Izrael, mógł wreszcie rozprawić się z odwiecznym wrogiem. W roku 126 p.n.e. żydowska dynastia Hasmoneuszy ostatecznie podbija Edom i przyłącza ją do państwa izraelskiego. Hasmoneusze narzucili pokonanym swoje obyczaje i wierzenia.

</doc>
<doc id="620440" url="https://pl.wikipedia.org/wiki?curid=620440" title="Edomici">
Edomici

Edomici (hebr. אֱדוֹם – "Edomim," od słowa "adom" oznaczającego „czerwony”) – starożytny lud pochodzenia zachodniosemickiego zamieszkujący Edom, położony na południe od Morza Martwego z dwóch stron rowu tektonicznego Wadi Araba, późniejszą Idumeę.
Większość informacji na temat Edomitów pochodzi z Biblii, ponieważ nie znaleziono jeszcze żadnych dokumentów edomskich. Podczas wykopalisk w pobliżu Tawilan oraz na górze Umm Biyara znaleziono jedynie kamienne rzeźby Edomitów.
Etymologia.
Słowo „Edomita”, z języka hebrajskiego אֱדוֹם – "Edomim" pochodzi od słowa "adom" – „czerwony”. Nazwa ta wzięła się najprawdopodobniej od rudego koloru włosów Ezawa, od którego wywiodło się plemię Edomitów.
Stosunki do Izraelitów.
Plemię to było spokrewnione z ludem Izraela, jednak oba narody były do siebie wrogo nastawione. Edomici odmówili przejścia przez swój Edom, gdy Izraelici prowadzeni przez Mojżesza szli z Egiptu do ziemi Kanaanu. Izraelici musieli przejść ciężką drogę przez pustynię. To wydarzenie pogłębiło wrogość między dwoma narodami, która przeradzała się często w wojnę. Następnie Edomici pomogli Babilończykom, kiedy najechali Judeę. Złupili wówczas całą Ziemię Obiecaną, dlatego prorok Abdiasz wypowiedział przeciwko nim klątwę, która miała się ziścić:
Historia.
Na przełomie XIV i XIII wieku z Pustyni Syryjskiej Edomici przybyli do południowej Palestyny, w okolicach Transjordanii.
Edomici byli blisko spokrewnieni z Izraelitami. W V wieku p.n.e. zostali wyparci ze swoich siedzib przez arabski lud Nabatejczyków i osiedlili się w części Judy, na południe od Hebronu. Ich bogiem plemiennym był Kaus (także Kos). Według "Księgi Rodzaju" ich protoplastą był Ezaw (sam także nazywany Edomem), wnuk patriarchy Abrahama, brat Jakuba, zwanego później Izraelem.
Ich hellenistyczna nazwa to Idumejczycy. O Idumei i zamieszkujących ją Idumejczykach mówi się zwykle po roku 332 p.n.e., to znaczy po zajęciu Syropalestyny przez Aleksandra Macedońskiego. W II wieku p.n.e. Idumejczycy zostali podbici i przymusowo nawróceni przez Hebrajczyków i od tego momentu nie stanowili już odrębnego ludu, lecz zostali przyłączeni do innych plemion.
Król żydowski Herod Wielki miał ojca Idumejczyka, a matkę Nabatejkę.
Od końca IX wieku p.n.e. Edomici znajdowali się w sferze wpływów Asyrii, a następnie Babilonii. Po zniszczeniu Jerozolimy przez Nabuchodonozora Edomici także grabili to miasto. Kolejno coraz bardziej przesiedlali się na południowy zachód i stali się jednym z zagrożeń Królestwa Izraela, nazywanego w tym czasie Państwem Północnym. Posiadali własną literaturę moralizującą. Po upadku powstania Szymona Bar-Kochby w 135 roku naszej ery Edomici osiedli się w Rzymie i zmieszali się z tutejszą populacją.
Edomici w Biblii.
– Biblia warszawska, II Księga Królewska
– Biblia warszawska, II Księga Samuela
– Biblia warszawska, II Księga Królewska

</doc>
<doc id="620444" url="https://pl.wikipedia.org/wiki?curid=620444" title="Edom">
Edom



</doc>
<doc id="620447" url="https://pl.wikipedia.org/wiki?curid=620447" title="Bakary Kone">
Bakary Kone



</doc>
<doc id="620449" url="https://pl.wikipedia.org/wiki?curid=620449" title="Diego Loynez">
Diego Loynez



</doc>
<doc id="620456" url="https://pl.wikipedia.org/wiki?curid=620456" title="Diego Laínez">
Diego Laínez



</doc>
<doc id="620457" url="https://pl.wikipedia.org/wiki?curid=620457" title="Petycja o prawo">
Petycja o prawo

Petycja o prawo (ang. "Petition of Right") – dokument uchwalony w 1628 roku przez angielski parlament, skierowany do króla Karola I, w którym, powołując się m.in. na Wielką Kartę Swobód, sformułowano szereg postulatów o charakterze konstytucyjnym:
Karol I zatwierdził petycję, ale rok później rozwiązał parlament i rozpoczął bezwzględne ściąganie podatków. Bez parlamentu rządził 11 lat. Tym samym rozpoczął okres tyranii. Narastające przez lata powszechne niezadowolenie społeczne sięgnęło zenitu w 1640 i w konsekwencji doprowadziło do rewolucji angielskiej.

</doc>
<doc id="620458" url="https://pl.wikipedia.org/wiki?curid=620458" title="Diego Lainez">
Diego Lainez

Diego Lainez Leyva (ur. 9 czerwca 2000 w Villahermosa) – meksykański piłkarz z obywatelstwem hiszpańskim występujący na pozycji skrzydłowego lub ofensywnego pomocnika w Tigres UANL oraz reprezentacji Meksyku.
Jego brat Mauro Lainez również jest piłkarzem.

</doc>
<doc id="620462" url="https://pl.wikipedia.org/wiki?curid=620462" title="Niszczyciele typu T47">
Niszczyciele typu T47

T47 – typ francuskich niszczycieli, klasyfikowanych oficjalnie jako "escorteur d'escadre" (eskortowce eskadrowe), zbudowanych po II wojnie światowej w liczbie 12 jednostek. Spotyka się też nazwę typu Surcouf od pierwszej jednostki. Spokrewnione z nimi były typy "T53R" i "T56".
Historia.
Przed II wojną światową francuska marynarka wojenna (Marine nationale) była jedną z najsilniejszych na świecie, posiadającą dużą liczbę nowoczesnych i silnie uzbrojonych niszczycieli. Podczas wojny ponad połowa floty została utracona i po wojnie Francja pozostała z niejednolitą zbieraniną ocalałych okrętów i otrzymanych od sojuszników (m.in. 4 poniemieckimi niszczycielami typów "1934" i "1936A"). Mimo zniszczeń wojennych i kryzysu gospodarczego, rząd francuski zdecydował w ramach budżetu na rok 1949 o rozbudowie floty w oparciu o francuskie stocznie i własne projekty. 
Pierwszym powojennym typem francuskich niszczycieli był typ "T47", opracowany na przełomie lat 40. i 50. Okręty te po wejściu do służby były oficjalnie klasyfikowane jako eskortowce eskadrowe ("Escorteur d'Escadre"), później ich klasyfikacja zmieniała się. Budowę pierwszych rozpoczęto w 1951, jako pierwszy wszedł do służby „Surcouf” (1 listopada 1955), pozostałe w 1956 i 1957. Była to najdłuższa seria powojennych francuskich niszczycieli. Budowano je w 4 stoczniach: większość w Stoczni Marynarki Wojennej w Lorient, pozostałe w Stoczni Marynarki Wojennej w Breście, Ateliers et Chantiers de Bretagne w Nantes i Forges et Chantiers de la Gironde.
Opis.
Okręty te były przede wszystkim przeznaczone do osłony grup okrętów i konwojów przed atakami lotnictwa, okrętów nawodnych i okrętów podwodnych, dlatego miały silne uzbrojenie główne w postaci 6 amerykańskich armat uniwersalnych kalibru 127 mm w opracowanych we Francji dwudziałowych wieżach. Uzbrojenie artyleryjskie uzupełniało 6 armat przeciwlotniczych 57 mm na licencji szwedzkiego Boforsa. Jako uzbrojenie przeciw okrętom podwodnym okręty miały 6 wyrzutni krótkich torped L3, samonaprowadzających się na cel za pomocą stacji hydrolokacyjnej. Słabsze było uzbrojenie torpedowe przeciw okrętom nawodnym (6 wyrzutni torped, z czego jedynie 3 na każdej z burt), lecz jego rola w walce morskiej malała. Architektura okrętów była typowa dla niszczycieli przedwojennych i z pierwszych lat powojennych, z uskokiem pokładu dziobowego na ok. 1/3 długości i dwoma smukłymi kominami na śródokręciu, z charakterystycznymi dla francuskich okrętów kołpakami. Początkowo miały one odkryte główne stanowisko dowodzenia. Na dziobie znajdowała się jedna wieża artylerii głównej, za nią na nadbudówce wieża dział plot, pozostałe dwie wieże artylerii głównej znajdowały się w dwóch poziomach na rufie, a dwie wieże artylerii plot - na śródokręciu, w linii poprzecznej. Kadłub dzielił się na 15 przedziałów wodoszczelnych. Siłownia była w układzie eszelonowym - przedziały kotłów oddzielone przedziałem turbin i za nimi przedział drugiej turbiny, w celu zwiększenia przeżywalności okrętu. 
Dalszym rozwinięciem niszczycieli typu T47 było 5 niszczycieli typu "T53R" z nowszym wyposażeniem elektronicznym i wyrzutniami rakietowych bomb głębinowych, a jeszcze dalszym pojedynczy okręt typu "T56" - „La Galissonnière”.
Modernizacje.
Wkrótce po wejściu do służby, w związku z szybkim rozwojem techniki wojny na morzu, zdecydowano o modernizacji okrętów w celu dostosowania ich do warunków nowoczesnego pola walki przez instalację systemów rakietowych. 
Cztery okręty: „Kersaint”, "Bouvet", "Dupetit Thouars" i "Du Chayla" w latach 1961-1965 przebudowano na niszczyciele rakietowe, z zastosowaniem zakupionych w USA kierowanych pocisków przeciwlotniczych średniego zasięgu Tartar. Z okrętów zdjęto całą artylerię główną, instalując za to na rufie pojedynczą wyrzutnię Mk 13 pocisków Tartar oraz dwie kolumny z radarami kierowania ogniem SPG-51B i niską nadbudówkę z pomieszczeniami dla operatorów. Pod wyrzutnią był magazyn na 40 pocisków. Na miejscu dziobowej wieży 127 mm zainstalowano wyrzutnię rakietowych bomb głębinowych Bofors. Zachowano armaty plot 57 mm, lecz zmieniono nieco położenie wież rufowych. Wymieniono też radary i wyposażenie elektroniczne oraz zmodernizowano nadbudówkę dziobową i dokonano innych zmian. W późniejszym okresie okręty zmodyfikowano do przenoszenia nowych pocisków SM-1 Standard MR.
Pięć okrętów: "Maillé-Brézé", "Vauquelin", "D'Estrées", "Casabianca" i "Guépratte" przebudowano w latach 1968-1971 dla zwiększenia możliwości wykrywania i zwalczania okrętów podwodnych. Architektura nadbudówek uległa znacznej przebudowie, powiększono nadbudówkę dziobową, ponadto przedłużono o prawie 4 m pawęż rufową w celu instalacji na rufie sonaru holowanego. Całość uzbrojenia artyleryjskiego zdjęto i zastąpiono dwoma nowymi armatami uniwersalnymi 100 mm w pojedynczych wieżach, zamontowanych na pokładzie dziobowym i nadbudówce rufowej. Jako główne uzbrojenie wprowadzono wyrzutnię rakietotorped Malafon na rufie. Przed nadbudówką dziobową zainstalowano wyrzutnię rakietowych bomb głębinowych Bofors. Zmodernizowano też wyposażenie elektroniczne.
Pozostałe trzy okręty, „Surcouf”, „Cassard” i "Chevalier Paul" podlegały niewielkim zmianom: w latach 1961-1962 przebudowano je do roli przewodników flotylli, przez powiększenie nadbudówek dziobowych mieszczących pomieszczenia sztabowe, w miejscu usuniętej wieży armat 57 mm. Usunięto też wyrzutnie torped przeciw okrętom nawodnym.
Służba.
Służba okrętów przebiegała bez większych epizodów bojowych. Kilka z nich brało udział w agresji na Egipt w październiku 1956, podczas której „Kersaint” ostrzelał egipski niszczyciel „Ibrahim el Awal".
6 czerwca 1971 niszczyciel „Surcouf” został poważnie uszkodzony w kolizji z radzieckim zbiornikowcem „Gienierał Bucharow” w pobliżu Kartageny (9 zabitych, 1 ranny). Uderzony w śródokręcie przełamał się, po czym część dziobowa zatonęła, a część rufowa odholowana do Tulonu, została zatopiona w 1972 jako okręt-cel Q495 dla pocisków Exocet. W 1971 i 1974 wycofano do rezerwy niszczyciele „Chevalier Paul” i „Cassard”, z której już nie powróciły do służby (pod koniec lat 70. na miejsce powiększonych nadbudówek i zdemontowanych wcześniej wież dziobowych dział 57 mm zamontowano na nich wyrzutnię rakietowych bomb głębinowych). Niszczyciele z pociskami plot Tartar wycofano w latach 1982-1988, a „Du Chayla”, będący ostatnim aktywnym okrętem typu, 15 listopada 1991 (podczas służby przepłynął 913 860 Mm i służył podczas wojny w Zatoce Perskiej). Niszczyciele z rakietotorpedami wycofano w latach 1984-1988, ostatni z nich „Maillé-Brézé” zachowano jako okręt-muzeum w Nantes. 
Część niszczycieli wycofanych ze służby była następnie używana w rolach hulków i innych rolach pomocniczych. Liczne zostały zatopione jako okręty-cele podczas ćwiczeń marynarki francuskiej: „Kersaint” w maju 1986 na Atlantyku ogniem artylerii, „Chevalier Paul” w maju 1987 przez samoloty Dassault Super Étendard lotniskowca „Clemenceau”, „Guépratte” 9 listopada 1994 dwoma pociskami AM39 Exocet samolotów Breguet Atlantic i Super Étendard, „D'Estrées” 12 września 2001 torpedą F17mod2 atomowego okrętu podwodnego „Saphir”, „Du Chayla” we wrześniu 2001 przez ładunek podwodny, „Vauquelin” 13 lutego 2004 przez Super Étendardy lotniskowca „Charles of Gaulle”.
„Bouvet” po wycofaniu ze służby pozostawał zakotwiczony w porcie Lorient, pod oznaczeniem Q635, pełniąc rolę falochronu (stan na 2012 rok).
Dane techniczne.
Uzbrojenie.
Po wejściu do służby
Po modernizacji do niszczycieli rakietowych
Po modernizacji do zwalczania okrętów podwodnych
Wyposażenie elektroniczne.
Przed modernizacją
Po modernizacji do niszczycieli rakietowych
Po modernizacji do zwalczania okrętów podwodnych
Zobacz też.
okręty pokrewne: niszczyciele typu T53R, "La Galissonnière" typu T56
porównywalne okręty: typ "Forrest Sherman", typ "Holland", typ "Friesland", typ "Hamburg", projekt 30bis ("Smiełyj"), projekt 56 ('Kotlin'), 

</doc>
<doc id="620463" url="https://pl.wikipedia.org/wiki?curid=620463" title="Lubar">
Lubar

Lubar (ukr. Любар) – osiedle typu miejskiego na Ukrainie położone w obwodzie żytomierskim, nad rzeką Słuczą, stolica rejonu lubarskiego.
Historia.
Miejscowość założona między 1340-1382 przez księcia Lubarta, który miał tu warowny zamek. Zamek ten przetrwał wojny kozackie w XVII w. i napad w 1651. Lubar nadany został w ramach zasług książętom Lubomirskim, a zwłaszcza dla Jerzego Sebastiana Lubomirskiego.
Miejscowość znana przede wszystkim z bitwy, która odbyła się tutaj 14–27 września 1660 podczas wojny polsko-rosyjskiej 1654-1667. Wojskiem polskim w sile 45 000 żołnierzy (w tym ok. 30 000 Polaków i ok. 15 000 Tatarów) dowodził Stanisław Rewera Potocki i Jerzy Sebastian Lubomirski, a Rosjanami i Kozakami (ok. 50 000 ludzi), Wasyl Szeremietiew. 3 listopada 1660 w tej miejscowości siły rosyjskie skapitulowały.
W XVII w. Lubomirscy mieli tu swój dwór i wojsko. Jerzy Marcin Lubomirski (1738-1811) otrzymał od ojca Antoniego Benedykta m.in. Lubar.
Jerzy Marcin Lubomirski – konfederat barski, generał wojsk koronnych (1773), szef 11 Regimentu Pieszego Grenadierów, który pozostawił „Pamiętniki” (1867), m.in. o miejscowości Lubar, datował w tej miejscowości akty założycielskie, np. w sprawie szpitala w Janowcu. Potem przeszedł Lubar do Walewskich, a przed I wojną światową do Karwickich Dunin – herbu Łabędź, hr. Wodzickiej, hr. Ponińskiej h. Łodzia i do Luberów.
W czasie wojny polsko rosyjskiej w 1792 szykowano tu umocnienia i próbowano przygotować się do walki obronnej przeciw Rosji. Gdy w pobliżu miejscowości Lubar, ks. Józef Poniatowski próbował ze swoją małą armią stawić czoła najeźdźcy, mimo najlepszych chęci wodza, oraz dzielnej postawy wojska, kampania zamieniła się w jeden wielki odwrót, połączony jednak z wieloma bojami opóźniającymi postęp Rosjan. Początkowo wycofywano się na pobliski Lubar i Połonne, gdzie planowano stoczyć bitwę w oparciu o zgromadzone zapasy i umocnienia. Doszło do strat pod Ostropolem i Sieniawką. Pod Lubarem, wojsko wydostało się w okrążenia, dzięki zręcznym manewrom Tadeusza Kościuszki, a 15 czerwca 1792 r., gdy książę Józef Poniatowski wyruszając spod Lubaru, do Połonnego, wysłał tabor z żywnością boczną drogą na Boruszkowce, doszło do potyczki pod Boruszkowcami.
M.in. toczyły się też tu walki w 1919 i w 1920 r.
Do 1883 mieściły się tu słynne szkoły klasztorne, przerobione przez Rosjan na klasztor prawosławny.

</doc>
<doc id="620467" url="https://pl.wikipedia.org/wiki?curid=620467" title="Stowarzyszenie Sędziów Żużlowych">
Stowarzyszenie Sędziów Żużlowych

Stowarzyszenie Sędziów Żużlowych (SSŻ) – stowarzyszenie zrzeszające obecnych i byłych sędziów żużlowych z siedzibą w Gubinie.
Wcześniej interesy sędziów były reprezentowane przez wybierane przez nich Kolegium Sędziów, będące częścią Głównej Komisji Sportu Żużlowego – Przewodniczący Kolegium Sędziów stawał się członkiem GKSŻ. Po reorganizacji GKSŻ jesienią 2005, Kolegium Sędziów zostało zlikwidowane.
Władze Stowarzyszenia.
Pierwsze Walne Zebranie Członków odbyło się 11 czerwca 2006 w Lesznie.
Walne Zebranie Członków.
Według informacji z 11 czerwca 2006, SSŻ zrzeszało 23 obecnych sędziów żużlowych (członkowie zwyczajni), 2 byłych (członkowie nadzwyczajni) i jednego członka wspierającego.
Grupy Robocze.
W ramach SSŻ działa sześć Grup Roboczych:

</doc>
<doc id="620468" url="https://pl.wikipedia.org/wiki?curid=620468" title="Lucio Fontana">
Lucio Fontana

Lucio Fontana (ur. 19 lutego 1899 w Rosario, zm. 7 września 1968 w Comabbio pod Varese) – malarz i rzeźbiarz, był synem Włocha i Argentynki (sam Lucio był Włochem, a z pochodzenia Argentyńczykiem).
Fontana spędził najmłodsze lata we Włoszech. W 1905 powrócił do Argentyny, gdzie pozostał do 1922 pracując wraz z ojcem – a w późniejszym czasie samotnie – jako malarz i rzeźbiarz.
W 1928 Fontana wyjechał do Włoch i rozpoczął studia w Academia di Brera w Mediolanie. Tam też w 1930 zorganizował pierwszą we Włoszech wystawę rzeźby abstrakcjonistycznej w galerii "del Milione". Kolejnych dziesięć lat artysta poświęcił na podróże po Włoszech i Francji, gdzie zapoznawał się z twórczością abstrakcjonistów i ekspresjonistów.
W 1940 powrócił po raz kolejny do Argentyny, gdzie w 1946 wraz z kilkoma swoimi uczniami założył szkołę Altamira i ogłosił tzw. Biały Manifest "(Manifiesto Blanco)", gdzie stwierdzono między innymi, że „materia, kolor i dźwięk zespolone w ruchu, a w istocie ich jednoczesny rozwój, są fenomenem i tworzą współczesną sztukę” – tekst ten, stworzony wraz z grupą pisarzy i filozofów, uznawany jest za pierwszy manifest i program spacjalistów. W późniejszym czasie artysta uczestniczył w ogłaszaniu kolejnych manifestów oraz zajmował się piśmiennictwem z zakresu teorii sztuki. Fontana, podobnie jak inni spacjaliści, głosili zerwanie z tradycyjnym malarstwem i rzeźbą- postęp widzieli w tworzeniu przestrzennych dzieł sztuki z użyciem wszystkich dostępnych współczesnemu artyście środków.
Od 1958 Fontana rozpoczyna eksperymenty z formą polegające na tworzeniu obrazów przestrzennych, gdzie przestrzeń uzyskuje się poprzez dziurawienie i cięcie płótna oraz użycie drobnych przedmiotów. Efektem stosowania tej techniki jest cykl "Quanta", gdzie dopuszczono także uczestnictwo widzów przy tworzeniu ekspozycji.
Krótko przed śmiercią artysty jego prace zaprezentowano na wystawie ""Sztuka Niszczenia- Niszcz, by Tworzyć" (Destruction Art, Destroy to Create)" w Finch College Museum of New York. Obecnie prace Fontany stanowią część przeszło stu stałych ekspozycji w muzeach na całym świecie.

</doc>
<doc id="620471" url="https://pl.wikipedia.org/wiki?curid=620471" title="Jan Juriewicz Hlebowicz">
Jan Juriewicz Hlebowicz

Jan Juriewicz Hlebowicz (Chlebowicz) herbu Leliwa (ur. 1480, zm. 1549) – kanclerz wielki litewski od 1546, wojewoda wileński od 1542, wojewoda połocki od 1532, wojewoda witebski od 1529, starosta żyżmorski, raduński i mścisławski od 1527, marszałek litewski od 1516.
Życiorys.
Jan Hlebowicz był synem wojewody smoleńskiego Jerzego, a bratem Mikołaja. Należał do stronników dworu i był zaufanym powiernikiem królowej Bony, której m.in. zawdzięczał swą karierę. Odegrał znaczną rolę w wojnie moskiewskiej (1534-1536), szczególnie w rokowaniach pokojowych. W 1535 dowodząc wraz z Janem Radziwiłłem i Jerzym Słuckim jedną z trzech armii litewskich, której zadaniem było osłanianie pod Połockiem działań głównej armii, nie potrafił zapobiec utracie Siebieża. W lutym 1536 wraz z hetmanem polnym litewskim Andrzejem
Niemirowiczem starał się odbić Siebież, lecz przeprowadzona przez niego próba była nieudana. W grudniu tego samego roku wyjechał na czele poselstwa litewskiego do Moskwy. Udało mu się zawrzeć 5-letni rozejm, pozostawiający przy Litwie Homel, przy Moskwie zaś Siebież i całą prawie Siewierszczyznę. W 1542 wyjechał ponownie do Moskwy i zawarł układ o przedłużenie rozejmu na dalszych 7 lat. Po powrocie otrzymał starostwo bobrujskie i borysowskie, a 5 maja 1542, wakujące od śmierci Olbrachta Gasztołda, województwo wileńskie.
Jan Hlebowicz był wrogiem rodziny Radziwiłłów. Po bezpotomnej śmierci Stanisława Gasztołda (grudzień 1542) zastosował wobec pozostałej po Gasztołdzie wdowy - Barbary Radziwiłłówny – przepis z litewskiego prawa o całkowitej stracie mienia wygasłej rodziny na rzecz skarbu hospodarskiego. Pozostał sprzymierzeńcem królowej Bony, zwalczanej przez litewskich separatystów. Z tego powodu został odosobniony wśród panów Rady, choć trzeba podkreślić, że zajmował między nimi naczelne stanowisko. Na głośnym sejmie litewskim w Brześciu (1544) jego obrona królowej spotkała się z powszechnym i burzliwym protestem. Mimo to Hlebowicz nie zawahał się wystąpić przeciwko oddaniu rządów na Litwie Zygmuntowi Augustowi za życia ojca i obstawał za ściślejszym związkiem Litwy z Koroną. Utworzył wraz z Chodkiewiczami i Ościkowiczami opozycję przeciwko rosnącym wpływom Radziwiłłów. Jednakże śmierć Hlebowicza (23 kwietnia 1549) przeszkodziła mu stanąć do decydującej walki z Radziwiłłami. Pozostałe po nim urzędy oraz starostwo borysowskie otrzymał Mikołaj Radziwiłł Czarny, którego nienawiść do Hlebowicza przeniosła się na pozostałą po nim wdowę.
Rodzina.
Jan Hlebowicz był trzykrotnie żonaty z:

</doc>
<doc id="620472" url="https://pl.wikipedia.org/wiki?curid=620472" title="Mangora acalypha">
Mangora acalypha

Mangora ("Mangora acalypha") – gatunek pająka z rodzaju "Mangora" zaliczanego do rodziny krzyżakowatych (Araneidae). Zamieszkuje łąki. Bardzo pospolity w Polsce. Buduje małe sieci.

</doc>
<doc id="620482" url="https://pl.wikipedia.org/wiki?curid=620482" title="SystemVerilog">
SystemVerilog

SystemVerilog – język opisu sprzętu i systemów wysokiego poziomu, stworzony jako rozszerzenie starszego języka Verilog.
Historia.
Początkowo opracowywany pod auspicjami organizacji Accellera, SystemVerilog został zaaprobowany w roku 2005 przez IEEE jako oficjalny standard IEEE Std 1800-2005.
Pierwsza wersja standardu opisuje wyłącznie rozszerzenia standardu Veriloga (IEEE Std 1364-2005), więc nowi użytkownicy języka byli zmuszeni do lektury dwóch standardów. Ta sytuacja zmieniła się w roku 2009, kiedy obydwa standardy zostały połączone.

</doc>
<doc id="620484" url="https://pl.wikipedia.org/wiki?curid=620484" title="Kruszyzna">
Kruszyzna

Kruszyzna – w gwarze wspinaczkowej, zjawisko polegające na kruszeniu się skały, a także zaleganiu luźnych odłamków skalnych na drodze wspinaczkowej lub powyżej niej. Kruszenie może następować wskutek dodatkowego obciążenia (wspinający się człowiek) bądź samoistnie. Kruszyzna stanowi jedno z najpoważniejszych zagrożeń dla wspinaczy, ponieważ spadające kamienie są śmiertelnie niebezpieczne. Do częściowego zabezpieczenia się przed skutkami uderzenia kamieniem służy specjalny kask. 
W górach wysokich, a także w terenie skalno-lodowym, zagrożenie kruszyzną wyraźnie zmienia się w zależności od pory dnia oraz roku. Wiąże się to ze zmianami temperatury i zmianami konsystencji niespójnego podłoża podczas zamarzania, rozmarzania lub odparowywania wody. W szczególności, nasłonecznienie stoku lodowego może powodować wytapianie się z lodu uwięzionych fragmentów skały.

</doc>
<doc id="620486" url="https://pl.wikipedia.org/wiki?curid=620486" title="Accellera">
Accellera

Accellera – organizacja, grupująca firmy zajmujące się automatyzacją procesu projektowania układów i systemów elektronicznych (EDA – "Electronic Design Automation"). Powstała w roku 2000 z połączenia Open Verilog International i VHDL International – organizacji opiekujących się popularnymi językami opisu sprzętu. Sprawuje opiekę nad wieloma istniejącymi standardami (VHDL, PSL itp.) oraz promuje nowe standardy (SystemVerilog, OVL). Współpracuje z innymi organizacjami o podobnym zakresie działalności (IEEE).

</doc>
<doc id="620489" url="https://pl.wikipedia.org/wiki?curid=620489" title="Łopienka">
Łopienka

Łopienka (w latach 1977–1981 "Owczary") – nieistniejąca obecnie wieś w Polsce położona w województwie podkarpackim, w powiecie leskim, w gminie Cisna w Bieszczadach, w pobliżu Łopiennika, terytorialnie należąca do parafii w Górzance.
Założona w XVI wieku (około 1543 r.) przez rodzinę Balów. Wieś prawa wołoskiego w latach 1551-1600, położona w ziemi sanockiej województwa ruskiego. Po śmierci Mateusza III Bala w 1595 r. czterej synowie podzielili się majątkiem po ojcu. W 1598 r. Piotr II Bal otrzymał Łopienkę i inne miejscowości.
W połowie XIX wieku właścicielami posiadłości tabularnej w Łopience byli Tadeusz Strzelecki, Honorata Męcińska i Ławrowscy.
W 1939 roku liczyła 361 mieszkańców. W latach 1946 i 1947 została całkowicie wysiedlona, a zabudowania z czasem zostały rozebrane. Jedynym zachowanym budynkiem jest murowana cerkiew greckokatolicka z 1757 roku, która jest od 1983 roku stopniowo remontowana. Cerkiew jest wpisana do Rejestru zabytków pod numerem rejestracyjnym A-708 z 16.03.1972. Sama Łopienka jest wpisana do tego rejestru jako „relikt dawnej wsi” pod numerem rejestracyjnym A-238 z 4.06.1991. W l. 70. planowano utworzenie w tym miejscu skansenu.
Łopienka jest jednym z najstarszych ośrodków górnictwa naftowego na świecie, rafineria oraz kopalnie ropy naftowej istniały tu przed rokiem 1884. Rafineria obsługiwała m.in. kopalnie ropy znajdujące się w Studennem, Terce, Rajskiem, Polance.
W dolinie wsi znajduje się Studencka Baza Namiotowa „Łopienka”.
Do tradycji Łopienki, wznowionej w 2000 roku po kilkudziesięciu latach przerwy, należy odbywający się co roku w pierwszą niedzielę października odpust. Odprawiane jest nabożeństwo ekumeniczne przedstawicieli kościoła rzymskokatolickiego i wschodniego. Ne tę uroczystość każdorazowo przybywają okoliczni duchowni, przewodnicy PTTK z grupami, harcerze, rzesze turystów indywidualnych oraz mieszkańcy z okolicznych wiosek.

</doc>
<doc id="620495" url="https://pl.wikipedia.org/wiki?curid=620495" title="Skwadron">
Skwadron

Skwadron – jednostka organizacyjna wojska w XVI - XVII w. Po raz pierwszy zastosowany w Hiszpanii w końcu XVI w. Z reguły tworzyły go 2 lub 3 kompanie piechoty lub kawalerii. W Rzeczypospolitej Obojga Narodów skwadron występował wyłącznie w wojskach autoramentu cudzoziemskiego. Dwa lub trzy skwadrony tworzyły regiment. 
Skwadrony z reguły organizowano według wzorów szwedzkich, ustalonych przez Gustawa Adolfa, który, po kilku reorganizacjach, tworzył regimenty piechoty w składzie dwóch skwadronów, a te z kolei z czterech kompanii każdy. Ponieważ w skład kompanii wchodziły trzy kapralstwa muszkieterów po 24 ludzi oraz trzy kapralstwa pikinierów po 18 ludzi, skwadron piechoty szwedzkiej liczył łącznie 288 muszkieterów i 216 pikinierów. Należy dodać, że każda z czterech kompanii odkomenderowywała jedno kapralstwo muszkieterów do działań poza szykiem skwadronu (wsparcia kawalerii, działania przed szeregiem regimentu w początkowej fazie bitwy itp.). Stąd do bitwy szwedzki skwadron przystępował w składzie 192 muszkieterów i 216 pikinierów. 
Skwadron rajtarii składał się najczęściej z dwóch kompanii, te zaś zwykle z 15 rot po 6 żołnierzy. Kompania rajtarska zatem (bez oficerów, luzaków itp.) liczyła 90 rajtarów, zaś skwadron - 180. Podobnie było w dragonii. 
W Polsce i na Litwie dość często tworzono samodzielne skwadrony rajtarii i dragonii, rzadziej piechoty, z której starano się formować pełne regimenty. 
Niektóre źródła pamiętnikarskie mianem skwadronów określają tworzone ad hoc z chorągwi autoramentu narodowego zgrupowania. Tworzenie ich było praktyką stosowaną w sytuacjach, gdy stany osobowe w chorągwiach były na tyle niskie, że dla sprawnego dowodzenia należało dokonać komasacji jednostek. Z nazwy skwadronu wywodzi się późniejsza nazwa jednostki kawalerii odpowiadającej kompanii piechoty - szwadron.

</doc>
<doc id="620504" url="https://pl.wikipedia.org/wiki?curid=620504" title="Multiplayer">
Multiplayer



</doc>
<doc id="620516" url="https://pl.wikipedia.org/wiki?curid=620516" title="Laurent-Désiré Kabila">
Laurent-Désiré Kabila

Laurent-Désiré Kabila (ur. 27 listopada 1939 w Baudoinville, zm. 16 stycznia 2001 w Kinszasie) – kongijski wojskowy i polityk, prezydent Demokratycznej Republiki Konga od 17 maja 1997 do 16 stycznia 2001.
Życiorys.
Urodził się jako członek plemienia Luba w mieście Jadotville (obecnie Likasi) w prowincji Katanga, w Kongu Belgijskim. Studiował filozofię polityczną we Francji, Jugosławii (na Uniwersytecie Belgradzkim) oraz uczęszczał na Uniwersytet Dar es Salaam. W Tanzanii poznał przyszłego prezydenta Ugandy Yoweri Museveniego. W 1960 roku został liderem młodzieżówki partii sprzymierzonej z Patrice’em Lumumbą. W 1961 roku rząd Lumumby został obalony w zamachu stanu przez wspieranego przez Stany Zjednoczone Josepha Mobutu. Kabila na wieść o puczu zbiegł na niziny Ruzizi i tam zaczął organizować zbrojny opór względem nowego rządu. Prowadził operacje wojskowe na wschodzie kraju. W 1965 roku jego partyzanckie zgrupowanie zasilił światowej sławy rewolucjonista Che Guevara. Rewolucjonista pojawił się w Kongu z około setką żołnierzy, planując wprowadzić w Kongu rewolucję w stylu kubańskim. Zdaniem Che Guevary, Kabila (wtedy 26-letni) nie był odpowiednim człowiekiem dla jego planów, stąd też ostatecznie poparł on inny ruch partyzancki.
W 1965 roku z kryzysu kongijskiego wyszedł zwycięsko Mobutu, który zmienił nazwę kraju na Zair i zaprowadził dyktatorskie rządy. Działalność Kabili od połowy lat 60. do połowy 90. częściowo była owiana tajemnicą. W 1967 roku utworzył Rewolucyjną Partię Ludową, a przy wsparciu Tanzanii i Zambii rozpoczął bunt przeciwko Mobutu. Na początku lat 70. jego ugrupowanie ustanowiło w rejonie Kiwu własną marksistowską strefę. Rządy Kabili w Kiwu utrzymywały się dzięki wydobyciu złota i handlu kością słoniową. W 1977 roku przeprowadził się do Dar es Salaam skąd koordynował walkę partyzancką i zajmował się handlem złotem. W latach 80. uczestniczył w powstaniu w prowincji Shaba (ówczesna nazwa Katangi). Po jego klęsce przebywał w Zambii, Tanzanii i Rwandzie. Do ojczyzny powrócił w połowie lat 90. Stanął na czele opozycyjnej formacji Sojusz Sił Demokratycznych na rzecz Wyzwolenia Konga. Przewodził siłom opozycyjnym w I wojnie domowej w Kongu zakończonej zwycięstwem jego oddziałów. 17 maja 1997 ogłosił się prezydentem oraz szefem rządu i nadał państwu nazwę Demokratyczna Republika Konga.
W swoich rękach skupił pełnię władzy wykonawczej, ustawodawczej i wojskowej. Od 1998 roku zmagał się z drugą wojną domową i interwencjami wojsk Ugandy i Rwandy. W styczniu 2001 roku Kabila został postrzelony w zamachu dokonanym bezpośrednio przez swojego osobistego ochroniarza – wydarzenie to było częścią nieudanego zamachu stanu. 18 stycznia 2001 rząd kongijski potwierdził, że Kabila zmarł na skutek poniesionych ran. Urząd prezydenta objął syn Laurenta, Joseph Kabila.

</doc>
<doc id="620517" url="https://pl.wikipedia.org/wiki?curid=620517" title="Laurent Kabila">
Laurent Kabila



</doc>
<doc id="620523" url="https://pl.wikipedia.org/wiki?curid=620523" title="Orłów (Esterka)">
Orłów (Esterka)

Orłów – część wsi Esterka w Polsce, położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 Orłów administracyjnie należał do województwa skierniewickiego.

</doc>
<doc id="620525" url="https://pl.wikipedia.org/wiki?curid=620525" title="Kończysty Wierch">
Kończysty Wierch

Kończysty Wierch lub Kończysta nad Jarząbczą () – szczyt o wysokości 2002 m w Tatrach Zachodnich, leżący w grani głównej Tatr, pomiędzy Starorobociańskim Wierchem, oddzielony od niego Starorobociańską Przełęczą (1975 m), i Jarząbczym Wierchem (a ściślej Kopą Prawdy), od którego oddziela go Jarząbcza Przełęcz (1954 m). Przez szczyty te i przełęcze biegnie granica polsko-słowacka. Kończysty Wierch jest szczytem zwornikowym – w kierunku północnym odchodzi od niego północna grań Kończystego Wierchu, w której wyróżnia się szczyt Czubika (oddzielony od Kończystego Wierchu Dudową Przełęczą) i Trzydniowiański Wierch. Grań ta oddziela od siebie doliny: Starorobociańską i Jarząbczą. Od południowej strony Kończysty Wierch wznosi się nad Doliną Zadnią Raczkową. Oprócz tych trzech grani opadają z Kończystego Wierchu jeszcze dwie grzędy: w kierunku północno-zachodnim do doliny Jarząbczej Jarząbczy Kopieniec, w północno-wschodnim do Doliny Starorobociańskiej bezimienna grzęda tworząca południowe ograniczenie Dudowej Kotliny.
Zbudowany jest ze skał krystalicznych, głównie granodiorytów rohackich. Kopulasty wierzchołek porośnięty jest niską murawą z sitem skuciną. Od północnego wschodu jego stoki (Nieskorniaki), sąsiadujące ze stokami Czubika, podcięte są niewielkim kotłem lodowcowym zwanym Dudową Kotliną, leżącym w górnej części Doliny Starorobociańskiej. Znajduje się w nim kilka niewielkich Dudowych Stawków. Grań pomiędzy Kończystym Wierchem a Starorobociańskim Wierchem jest w charakterystyczny sposób rozdwojona, znajduje się w niej podłużny rów grzbietowy. Nazwa szczytu występuje już na mapach z 1796 r. jako "Koncisti".
Szczyt może być mylony ze szczytem w Tatrach Wysokich – Kończystą – gdyż ich słowackie nazwy są identyczne.
Szlaki turystyczne.
Na szczycie krzyżuje się kilka szlaków turystycznych:

</doc>
<doc id="620530" url="https://pl.wikipedia.org/wiki?curid=620530" title="Michał Gutowski">
Michał Gutowski

Michał Mieczysław Wojciech Gutowski (ur. 14 września 1910 w Maciszewicach, zm. 23 sierpnia 2006 w Warszawie) – generał brygady Sił Zbrojnych Rzeczypospolitej Polskiej, olimpijczyk.
Życiorys.
Pochodził z rodziny pieczętującej się herbem Ciołek. Był synem Bronisława i Marii z Jażdżewskich. Uczył się w Gimnazjum im. Karola Marcinkowskiego w Poznaniu, następnie od 1923 służył w Korpusie Kadetów nr 1 we Lwowie, gdzie zdał maturę w 1928. Ukończył Szkołę Podchorążych Kawalerii w Grudziądzu w 1930 i promowany na podporucznika. Od tego roku służył w 17 pułku ułanów wielkopolskich stacjonującym w Lesznie.
Był wybitnym jeźdźcem i dość często przebywał w Centrum Wyszkolenia Kawalerii, ponieważ był członkiem jeździeckiej reprezentacji Polski na Igrzyskach Olimpijskich w Berlinie 1936 w konkursie skoków, którego nie ukończył wskutek wyłamania się konia. Brał udział w latach 1933–1939 w wielu krajowych i międzynarodowych zawodach hippicznych, zdobywając liczne nagrody.
Awansował przed wybuchem II wojny światowej w 1932 na porucznika, a w 1939 na rotmistrza – dowódcę szwadronu. W czasie kampanii wrześniowej walczył w 17 puł w składzie Wielkopolskiej Brygady Kawalerii. Odznaczył się w zwycięskich walkach o Walewice, gdzie został ranny. 19 października 1939 po walkach z niemieckim okupantem zrzucił mundur i powrócił do Wielkopolski. Działał tam w podziemnej organizacji gen. Karaszewicza–Tokarzewskiego w obwodzie Jarocin. Aresztowany w grudniu 1939 i skazany na karę śmierci przez rozstrzelanie, ale niemiecki dowódca okazał się także kawalerzystą i zwolnił go z aresztu.
W 1940 jako kurier przedostał się do Francji, gdzie walczył w 10 pułku strzelców konnych. Następnie ewakuowany do Wielkiej Brytanii, gdzie przeszedł szkolenie w dywizji gen. Maczka. Przeszedł szlak bojowy 1 Dywizji Pancernej od Normandii w lipcu 1944 jako dowódca szwadronu pancernego do Wilhelmshaven. Brał udział w bitwie pod Falaise, za co po raz drugi został odznaczony Krzyżem Walecznych. Zastępca dowódcy pułku strzelców konnych. Awansowany do stopnia majora w 1944, a 1 stycznia 1946 na stopień podpułkownika. Do 1945 brał udział w wyzwalaniu Francji, Belgii, Holandii i Niemiec. Od 29 kwietnia 1945 roku do 10 czerwca 1947 roku był dowódcą 2 pułku pancernego. Dowodził po zakończeniu działań wojennych na terenie Niemiec obozem liczącym 6 tys. żołnierzy i dwoma pułkami brytyjskimi.
17 kwietnia 1947 na czele pułku przybył do Wielkiej Brytanii. W maju wstąpił do Polskiego Korpusu Przysposobienia i Rozmieszczenia. W czerwcu tego roku został zastępcą dowódcy 510 oddziału PKPR.
Następnie emigrował do Kanady. Początkowo był trenerem kanadyjskiej kadry wojskowej w jeździectwie, a następnie cywilnej. Objął opiekę nad klubem jeździeckim i prowadził go prawie 10 lat. Następnie zaangażowany został na stanowisko trenera olimpijskiej reprezentacji jeździeckiej. Na igrzyskach w Meksyku, w 1968 roku, jego podopieczni zdobyli złoty medal w drużynowych skokach przez przeszkody. Wówczas na trzecim miejscu uplasowała się drużyna Niemiec, którą trenował oficer niemiecki znany z walk o Walewice podczas II wojny światowej.
W 1986, podczas pobytu w ojczyźnie, otrzymał awans na pułkownika, a w 1999 Prezydent RP Aleksander Kwaśniewski awansował go na stopień generała brygady w stanie spoczynku. Do Polski wrócił w 2000. Zmarł w Warszawie. Został pochowany na Cmentarzu Wojskowym na Powązkach (kwatera 18A-7-29).
Ożenił się z Zofią h. Bończa Skarżyńską (ur. ok. 1910) z Tarc, absolwentką Liceum Sióstr Sacré Coeur w Polskiej Wsi k. Pobiedzisk, z którą miał dwóch synów.

</doc>
<doc id="620532" url="https://pl.wikipedia.org/wiki?curid=620532" title="Dannii Minogue">
Dannii Minogue

Dannii Minogue, właśc. Danielle Jane Minogue (ur. 20 października 1971 w Melbourne) – australijska piosenkarka, kompozytorka i aktorka.
W 2007 dołączyła do jury brytyjskiego programu muzycznego „X-Factor”. Zasiada również w jury programu „Australia’s Got Talent”.
Jest siostrą piosenkarki i aktorki Kylie Minogue. W 1995 rozwiodła się z aktorem Julianem McMahonem. Wspiera kampanie promujące i zapobiegające chorobom, np. do walki z AIDS.
Dyskografia.
VHS &amp; DVD

</doc>
<doc id="620534" url="https://pl.wikipedia.org/wiki?curid=620534" title="Śmigownica">
Śmigownica



</doc>
<doc id="620535" url="https://pl.wikipedia.org/wiki?curid=620535" title="Saint Martin">
Saint Martin



</doc>
<doc id="620538" url="https://pl.wikipedia.org/wiki?curid=620538" title="Gazeta Studencka (miesięcznik olsztyński)">
Gazeta Studencka (miesięcznik olsztyński)

Gazeta Studencka – miesięcznik studentów Uniwersytetu Warmińsko-Mazurskiego w Olsztynie, ISSN 1733-734, wydawany od 2004 r., nakład 2000 egz. miesięcznik informacyjny redagowany przez studentów UWM w Olsztynie, pismo bezpłatne, dostępne w budynkach Uniwersytetu, akademikach, niektórych sklepach. Wydawane w kolorze, w dużym formacie gazetowym, 8 stron. Publikowane są artykuły studentów: recenzje, felietony, eseje, wywiady, relacje z uroczystości i studenckich imprez, relacje z wydarzeń kulturalnych, opinie.
Miesięcznik wydawany jest przez Akademickie Centrum Mediów UWM w Olsztynie.
Do marca 2009 r. wyszło 37 numerów.
Linki zewnętrzne.
Numery archiwalne w formacie pdf

</doc>
<doc id="620539" url="https://pl.wikipedia.org/wiki?curid=620539" title="Starorobociańska Przełęcz">
Starorobociańska Przełęcz

Starorobociańska Przełęcz () – przez Słowaków nazywana Raczkową Przełęczą – przełęcz w Tatrach Zachodnich, leżąca na wysokości 1975 m n.p.m. w grani głównej Tatr pomiędzy Starorobociańskim Wierchem (2176 m) a Kończystym Wierchem (2002 m). Biegnie przez nią granica polsko-słowacka. Przełęcz znajduje się w grani z długim rowem grzbietowym pośrodku. Od południowej, słowackiej strony zbocze opada łagodnie do Doliny Zadniej Raczkowej z widocznymi niedaleko pod przełęczą Raczkowymi Stawami. Od północnej, polskiej strony zbocze podcięte jest bardziej urwistymi ścianami. Rejon przełęczy zbudowany ze skał krystalicznych i porośnięty niską murawą z bliźniczką psią trawką i sitem skuciną, którego rudziejące pędy zabarwiają stoki na czerwonawy kolor.
Słowacka nazwa przełęczy to "Račkovo sedlo", co powoduje problemy z nazewnictwem w tym rejonie Tatr. Po polsku Raczkową Przełęczą dawniej nazywano pobliskie przełęcze: Gaborową Przełęcz i Liliowy Karb. Dzięki wprowadzeniu nowych nazw obecnie sytuacja nie stwarza już kłopotów.
Szlaki turystyczne.
Skrzyżowanie szlaków turystycznych:

</doc>
<doc id="620542" url="https://pl.wikipedia.org/wiki?curid=620542" title="Marmaris">
Marmaris

Marmaris – miasto portowe i kurort w Turcji położone w części Egejskiej Turcji nad Morzem Egejskim.
Historia.
Miasto najprawdopodobniej zostało założone w VI w. p.n.e. pod nazwą Physkos jako część krainy Karia.
Zabytki.
Głównym zabytkiem Marmaris jest zamek zbudowany przez Jonów w 1044 r. p.n.e., później odnowiony w czasach Aleksandra Macedońskiego i rozbudowany przez sułtana Sulejmana Wspaniałego w roku 1522 podczas walk o grecką wyspę Rodos, któremu zamek służył jako baza wojskowa. Podczas I wojny światowej zamek został zniszczony przez flotę francuską. Do lat 70. XX w. był zamieszkały. Na terenie zamku znajduje się 18 domów, fontanna i łuk. W latach 1980–1990 zamek został odrestaurowany i od 1991 służy jako muzeum. Obecnie we wnętrzach zamku znajdują się sala archeologiczna i etnograficzna oraz galerie sztuki.
Turystyka.
Miejscowość, odwiedzana głównie przez Rosjan i Brytyjczyków (ostatnio również przez Polaków i Holendrów), słynie z najstarszej w miasteczku „ulicy barów”, na której w jednym miejscu znajduje się większość dyskotek w mieście. W okresie letnim brukowane uliczki starówki przepełnione są turystami. W ścisłym centrum miasteczka znajduje się dzielnica handlowa, a wzdłuż biegnącej obok plaży promenady położone są liczne bary i dyskoteki.
Promenadą wzdłuż plaży można dojść do miejscowości İçmeler, sypialni Marmaris. W niewielkiej odległości od Marmaris znajduje się grecka wyspa Rodos, dokąd łatwo się dostać jednym z promów, które codziennie odpływają z portu.

</doc>
<doc id="620543" url="https://pl.wikipedia.org/wiki?curid=620543" title="Świdwie">
Świdwie

Zobacz też:

</doc>
<doc id="620547" url="https://pl.wikipedia.org/wiki?curid=620547" title="Natura - Przyroda Warmii i Mazur">
Natura - Przyroda Warmii i Mazur

Natura - Przyroda Warmii i Mazur – kwartalnik wydawany przez Wydawnictwo Mantis i Towarzystwo Miłośników Przyrody Warmii i Mazur "Natura". Kwartalnik powstał w 2006 roku, finansowany jest przez Wojewódzki Fundusz Ochrony Środowiska i Gospodarki Wodnej w Olsztynie, , czasopismo bezpłatne, format A4, 40 stron, kolorowe.

</doc>
<doc id="620548" url="https://pl.wikipedia.org/wiki?curid=620548" title="ATC (zespół muzyczny)">
ATC (zespół muzyczny)

ATC – niemiecki zespół muzyczny grający muzykę dance/pop, który powstał w 1998 roku w Hamburgu.
Historia zespołu.
ATC to pierwsze litery słów stanowiących pełną nazwę tego międzynarodowego zespołu, czyli A Touch Of Class. Jego członkowie to Australijka Sarah Egglestone, Angielka Tracey Packham, Nowozelandczyk Joe Murray oraz Włoch Livio Salvi. Spotkali się w Niemczech, w czasie pracy nad musicalem "Cats", w którym występowali wszyscy razem.
ATC europejski rynek podbili w maju 2000 hitem "Around the World (La La La La La)" który – jak mówili członkowie zespołu – jest taki, jak oni sami, czyli "funny funky and sexy". Utwór przez 7 tygodni był notowany na pierwszym miejscu na niemieckich listach przebojów i stał się największym przebojem lata 2000. W teledysku wykorzystano niezwykle rzadkie niemieckie auto wyścigowe Melkus RS1000. 
Piosenka ta znalazła się na albumie "Planet Pop", który premierę miał w lutym 2001 roku. Producentem nagrań ATC został Alex Christensen, odpowiedzialny za brzmienie między innymi Rollergirl, Toma Jonesa czy U96. Dwa lata później wydano krążek "Touch the Sky", który nie odniósł spodziewanego sukcesu, i zespół zawiesił działalność.

</doc>
<doc id="620550" url="https://pl.wikipedia.org/wiki?curid=620550" title="Raczkowa Przełęcz">
Raczkowa Przełęcz

Nazwa "Raczkowa Przełęcz" jest źródłem wielu nieporozumień w topografii Tatr Zachodnich. Nazwa może dotyczyć następujących przełęczy:

</doc>
<doc id="620551" url="https://pl.wikipedia.org/wiki?curid=620551" title="Bałamut">
Bałamut

Bałamut – humorystyczny tygodnik wydawany po polsku w Petersburgu od 1830 do 1836 (lub 1832¹), początkowo pod nazwą "Bałamut Petersburski". 
W latach 1830–1831 redaktorem "Bałamuta Petersburskiego" był Adam Rogalski. Redaktorami byli Michał Konarski i Józef Sękowski. Józef Ignacy Kraszewski publikował w nim pod pseudonimem Kleofasa Fakunda Pasternaka. W formie i stylu "Bałamut" przypominał "Wiadomości Brukowe", których był kontynuacją.

</doc>
<doc id="620552" url="https://pl.wikipedia.org/wiki?curid=620552" title="Australijskie terytoria zewnętrzne">
Australijskie terytoria zewnętrzne

Terytorium zewnętrzne (ang. "External Territory") – oficjalna nazwa używana przez rząd Australii dla australijskich terytoriów zależnych.
Do terytoriów zewnętrznych należą:
Terytoria te są formalnie zarządzane przez rząd Australii (w jego imieniu czyni to Department of Transport and Regional Services (Departament Transportu i Usług Regionalnych). Jednak część z terytoriów (np. Norfolk) ma szeroką autonomię wewnętrzną i rząd australijski stara się nie ingerować w ich politykę.

</doc>
<doc id="620553" url="https://pl.wikipedia.org/wiki?curid=620553" title="Kantakuzen">
Kantakuzen



</doc>
<doc id="620555" url="https://pl.wikipedia.org/wiki?curid=620555" title="Mateusz Kantakuzen">
Mateusz Kantakuzen

Mateusz Kantakuzen (gr. "Ματθαίος Ασάνης Καντακουζηνός", "Matthaios Asanēs Kantakouzēnos") (ur. ok. 1325, zm. prawdopodobnie w czerwcu 1383) – cesarz bizantyjski od 1353 do 1357, despota Morei w latach 1380-1383, syn Jana VI Kantakuzena.
U boku ojca.
Mateusz był najstarszym synem możnowładcy Jana Kantakuzena i jego żony Ireny pochodzącej z wpływowego rodu Asanów. Przyszedł na świat około 1325, gdy jego ojciec obejmował urząd megadomestyka nadany mu przez współcesarza Andronika III. W 1341 po śmierci Andronika III doszło do walki o regencję nad małoletnim cesarzem Janem V pomiędzy Janem Kantakuzenem a przeciwną mu grupą skupioną wokół cesarzowej wdowy Anny Sabaudzkiej. Mateusz wziął udział w tych walkach dowodząc oddziałami ojca.
Przeciwnikom Kantakuzenów udało się przejąć władzę w Konstantynopolu i wywołać powstanie ludowe w Tracji, które zmusiło Jana Kantakuzena do przekroczenia na czele dwóch tysięcy wiernych mu ludzi granicy serbskiej. W 1342 opowiedziały się za nim Tesalia i Epir i od końca tego roku zaczął przy pomocy tureckiej odzyskiwać miasta w Tracji. W tym czasie Mateusz był jego głównym współpracownikiem i faktycznym zastępcą. 
Zarządca w Tracji.
W lutym 1347 Jan Kantakuzen zdobył Konstantynopol, w maju został koronowany na cesarza. Jan V został odsunięty od władzy i ożeniony z córką Kanatakzuena. Aby sprawniej zarządzać terytorium państwa, Jan VI Kantakuzen podzielił władzę nad poszczególnymi jego częściami między członków swej rodziny. Mateuszowi wydzielił, jeszcze w 1347, niezależne księstwo w Tracji zachodniej, od Didymotyki do Chrystopola, przy ówczesnej granicy serbskiej. Młodszemu Manuelowi przekazał władzę nad Moreą.
Tymczasem Jan V Paleolog, doszedłszy do pełnoletniości (1350), podjął zabiegi o odzyskanie władzy, której go pozbawiono. Kantakuzen, próbując zapobiec konfliktowi, zręcznym manewrem przekazał mu terytorium w Rodopach zarządzane dotąd przez syna Mateusza, któremu z kolei wydzielił większe księstwo wokół Adrianopola. Porozumienie nie było jednak trwałe. Jesienią 1352 Paleolog, zaopatrzony w pieniądze weneckie, na czele niewielkiej armii najechał terytorium Mateusza Kantakuzena. Bez oporu dotarł do Adrianopola, który otwarł przed nim, jako prawowitym cesarzem, swoje bramy. Mateusz zamknął się w cytadeli miejskiej. Jan Kantakuzen przybył na odsiecz z oddziałami tureckimi i opanował sytuację. Miasta, które przeszły na stronę Jana V, zostały wydane na łup Turkom.
Paleolog wezwał wówczas na pomoc Serbów i Bułgarów. Od Stefana Duszana, któremu wysłał jako zakładnika swego brata, despotę Michała, otrzymał czterotysięczny oddział jazdy. Kantakuzena wsparł wówczas sułtan osmański Orchan dziesięciotysięcznym wojskiem, dowodzonym przez jego syna Sulejmana. Przeważające siły tureckie zadecydowały o zwycięstwie. Serbowie i Jan V ponieśli druzgocącą klęskę. Bułgarzy wycofali się na wieść o zbliżaniu się Turków.
Cesarz.
Po tym zwycięstwie Kantakuzen, przestrzegający dotąd zasad legitymizmu, zdecydował się wzmocnić pozycję swego domu i usunąć prawowitego władcę. 15 kwietnia 1353 proklamował współcesarzem i swoim następcą swego syna Mateusza. Zakazał też wymieniania imienia Jana V w liturgii i w aklamacjach podczas oficjalnych uroczystości. Protestujący patriarcha Kalist został przez sobór złożony z urzędu. Jego miejsce zajął Filoteusz, który w lutym 1354 koronował w kościele blacherneńskim młodego cesarza.
W marcu 1354 po potężnym trzęsieniu ziemi w rejonie Galipolu, które wypłoszyło stąd Bizantyńczyków, Galipoli zajął syn Orchana, Sulejman. Jan Kantakuzen bezskutecznie próbował, powołując się na przyjaźń łączącą go z Orchanem, odkupić zajęte miasto za wysoką cenę. W Konstantynopolu ludność ogarnęła panika. Doskonale zdawano sobie bowiem sprawę, że stolica jest odtąd bezpośrednio zagrożona przez Turków. Upadek Jana VI był nieunikniony.
Jan V porozumiał się w tym czasie z Genueńczykami. Korsarz genueński Francesco Gattilusio w zamian za przyrzeczenie ręki siostry cesarza Marii i największej wyspy, jaka pozostała Cesarstwu - Lesbos, zobowiązał się na swoich dwóch galerach przetransportować cesarza do portu w Konstantynopolu. W listopadzie 1354 spiskowcy wylądowali w stolicy. 4 grudnia Jan Kantakuzen abdykował i wstąpił do klasztoru w Konstantynopolu.
Mateusz utrzymał się w zachodniej Tracji. Jan V i Mateusz spotkali się w Tracji i uznali swoje tytuły cesarskie. Ponieważ terytorium Cesarstwa było już zbyt szczupłe dla dwóch cesarzy, uzgodniono więc, że Mateusz przekaże Trację Janowi, a sam obejmie Moreę. Na rozwiązanie takie nie wyraził jednak zgody, brat Mateusza, Manuel, który od kilku lat z powodzeniem rządził Moreą. Rozważano wobec tego, że Mateusz mógłby objąć władzę nad Lemnos do czasu, gdy Manuel zwolni stanowisko zarządcy Morei. Przeciwko kandydaturze Mateusza wypowiedział się jednak garnizon na Lemnos. Gdy ponadto na życie Mateusza został zawiązany spisek pertraktacje utknęły w martwym punkcie. 
W 1356 Mateusz, przy pomocy pięciu tysięcy Turków, zaatakował znajdujący się w rękach serbskich rejon miasta Seres, próbując odbudować swoje dawne apanaże wzdłuż granicy bizantyńsko-serbskiej. Nie udało mu się zdobyć Seres. Pod koniec 1356 lub na początku 1357 został pokonany przez wojska serbskie dowodzone przez władającego Dramą wojewodę Vojina. Schwytany przez Serbów Mateusz został, po zapłaceniu wysokiego okupu, wydany w ręce Jana V. Ten uwięził go na Lesbos. Pod koniec 1357 Mateusz został przewieziony na wyspę Epitabai na morzu Marmara, do zamku wzniesionego przez Aleksego Apokauka, gdzie zaproponowano mu, by zrzekł się tytułu cesarskiego i przyjął status zwykłego obywatela cesarstwa. Mateusz początkowo odrzucił propozycję, twierdząc, że woli całe życie spędzić w więzieniu niż zrzec się tytułu. W grudniu 1357 na Epitabai przypłynął ojciec Mateusza, mnich Joazaf. Pod wpływem perswazji ojca i matki Mateusz ustąpił - przyrzekł posłuszeństwo Janowi V i zrzekł się wszelkich pretensji do tronu.
W Morei.
Po abdykacji Mateusz zamieszkał w Konstantynopolu. W 1361 – podczas epidemii, która wybuchła w stolicy – udał się wraz z ojcem na Peloponez, do Mistry. Na miejscu zaproponowano mu objęcie stanowiska despoty, piastowanego przez jego brata Manuela. Ostatecznie jednak Mateusz zajął się działalnością naukową: pisaniem traktatów filozoficznych i komentarzy do "Pisma Świętego". Po śmierci Manuela w kwietniu 1380 objął stanowisko despoty i władzę nad Moreą do czasu pojawienia się sukcesora. W grudniu 1382 przekazał ją Teodorowi Paleologowi.
Rodzina.
Pod koniec 1340 lub na początku 1341 Mateusz poślubił w Tesalonice Irenę Paleolog, córkę despoty Demetriosa Angelo-Dukasa Paleologa. Z małżeństwa tego przyszło na świat pięcioro dzieci:

</doc>
<doc id="620557" url="https://pl.wikipedia.org/wiki?curid=620557" title="Lyudmila Chernykh">
Lyudmila Chernykh



</doc>
<doc id="620558" url="https://pl.wikipedia.org/wiki?curid=620558" title="Bronisław Duch">
Bronisław Duch



</doc>
<doc id="620563" url="https://pl.wikipedia.org/wiki?curid=620563" title="Andrew Meikle">
Andrew Meikle

Andrew Meikle (ur. 1719, zm. 27 listopada 1811 w Houston Mill w East Linton, East Lothian) - szkocki wynalazca, jeden z pierwszych inżynierów mechaników. W roku 1786 wynalazł (część ekspertów uważa, że jedynie udoskonalił wcześniejszą konstrukcję) młocarnię, maszynę służąca do młócenia, czyli do oddzielania ziaren zboża od kłosów. Uważany za jednego z najważniejszych wynalazców brytyjskiej rewolucji agrarnej (koniec XVII w.).
W 1750 wynalazł także młyn wiatrowy typu "sprężynowe żagle" (ang. "spring sails"), które zastąpiły wcześniejsze proste konstrukcje z płótna żaglowego (używanego do budowy żagli). Konstrukcja była zbudowane w postaci serii ramion w kształcie migawek (podobnie jak migawka aparatu fotograficznego), których powierzchnia mogła być zmieniana za pomocą specjalnych dźwigni, pozwalając tym samym na łatwą i bezpieczną kontrolę wiatraka na wypadek silnych porywów wiatru i burzy. 
Meikle pracował jako konstruktor urządzeń przemysłowych (millwright) w Houston Mill. Pod jego wpływem stał się znanym inżynierem budowlanym. 
Zmarł w Houston Mill, został pochowany w na cmentarzu East Linton's Prestonkirk (w pobliżu ojca Rennie, George'a, który prowadził farmę niedaleko posiadłości Phantassie).

</doc>
<doc id="620567" url="https://pl.wikipedia.org/wiki?curid=620567" title="Axis mundi">
Axis mundi

Axis mundi (z łac., „oś kosmiczna”, „oś świata”) – idea środka świata, uważanego za stabilny element Wszechświata.
Według wierzeń różnych ludów na osi następuje zatrzymanie czasu, przez co możliwy jest pełny kontakt zarówno z przeszłością, jak i przyszłością. Stanowić miało miejsce najświętsze z najświętszych. W wielu kulturach stanowiło podstawową koncepcję kosmogonii, kreacji Kosmosu, biogenezy a nawet antropogenezy – zazwyczaj wierzono, że od Axis mundi rozpoczęło się stwarzanie świata.
Wyobrażenia.
Jego wyobrażeniem (w różnych kulturach) były: góra kosmiczna, drzewo kosmiczne, filar, kolumna lub słup (te ostatnie mają wtedy dodatkowy sens – są wspornikami niebios).
Słup.
Australijskie plemię Aruntów, Achilpa za oś kosmiczną przyjęło słup, który miał otrzymać ich praprzodek od istoty boskiej o imieniu "Numbakula". W czasie swoich wędrówek Aruntowie nie rozstawali się ze świętym słupem ("kauwa-auwa"). Słup przedstawiał oś kosmiczną, gdyż wokoło niego przestrzeń nieznana zamieniała się w ,świat”, uporządkowaną rzeczywistość. Złamanie słupa oznaczało ,koniec świata”, nawrót do chaosu.
Góra kosmiczna.
Według części koncepcji wierzeń Słowian i ludów poprzedzających, za górę kosmiczną uchodzić miała Łysa Góra lub Ślęża.
Dla muzułmanów Kaaba, gdyż "gwiazda polarna dowodzi, że znajduje się ona na wprost środka nieba".
Drzewo kosmiczne.
Pod postacią ogromnego drzewa (a konkretniej jesionu) wszechświat wyobrażali sobie wikingowie (zobacz: Yggdrasil).
Nawiązania do drzewa kosmicznego pojawiają się w powieściach fantastycznych Lidii Mai Kossakowskiej ("Zakon Krańca Świata", "Ruda sfora") oraz Dana Simmonsa ("Hyperion", "Endymion").
Symbole Axis mundi.
Symbolami "Centrum na ziemi" były: kurhany, germański pień irminsul, krzyże, lingamy, słowiańskie kultowe słupy – gaik, maik (zob. Słup Majowy), szamańskie drzewka, xoanony, omfalosy, święte kolumny, święte góry, kaduceusze, labrys, piramidy, egipska kolumna dżed, małoazjatycki betyl, sampo itd.
Ikonograficznymi znakami Centrum i osi kosmicznej są symbole takie jak swastyka, sześcio- lub dwunastoramienna rozeta, czterolistna koniczynka, kwiat lotosu czy labirynt. Punkt środkowy tych znaków – jako miejsce, przez które przenika oś kosmiczna – jest zawsze punktem o najwyższej religijnej doniosłości.

</doc>
<doc id="620569" url="https://pl.wikipedia.org/wiki?curid=620569" title="Islamskie Zgromadzenie Ahl-ul-Bayt">
Islamskie Zgromadzenie Ahl-ul-Bayt

Islamskie Zgromadzenie Ahl-ul-Bayt – prawnie działający na terenie Polski szyicki związek wyznaniowy oparty na Ahl al-Bajt, co oznacza rodzinę Domu Proroka. Szyici sądzą, że Ahl al-Bajt oznacza pięciu członków rodziny Mahometa. Zwierzchnikiem organizacji w Polsce jest imam Ryszard Ahmed Rusnak. Siedziba władz mieści się w Pruszkowie.
W 2020 szacunkowa liczba szyitów w Polsce wynosiła 6034.

</doc>
<doc id="620571" url="https://pl.wikipedia.org/wiki?curid=620571" title="Wiadomości Entomologiczne">
Wiadomości Entomologiczne

Wiadomości Entomologiczne - kwartalnik wydawany przez Polskie Towarzystwo Entomologiczne w Poznaniu. W roku 1969 rozpoczęto wydawanie "Biuletynu Informacyjnego", który w 1980 przekształcił się w "Wiadomości Entomologiczne". 
Wiadomości Entomologiczne zamieszczają oryginalne artykuły naukowe, artykuły przeglądowe, dyskusyjne, notatki faunistyczne i krótkie doniesienia naukowe, których głównym tematem są owady, artykuły metodyczne, historiograficzne (w tym biograficzne), recenzje prac entomologicznych, polemiki, sprostowania, sprawozdania, komunikaty i inne materiały kronikarskie z zakresu szeroko rozumianej entomologii. Prace publikowane są w języku polskim z angielskim abstraktem (oryginalne prace badawcze w wyjątkowych sytuacjach publikowane są w języku angielskim z polskim streszczeniem). W suplementach drukowane są materiały konferencyjne (streszczenie referatów, doniesień i posterów) z konferencji organizowanych przez Polskie Towarzystwo Entomologiczne.

</doc>
<doc id="620572" url="https://pl.wikipedia.org/wiki?curid=620572" title="Homeschooling">
Homeschooling



</doc>
<doc id="620573" url="https://pl.wikipedia.org/wiki?curid=620573" title="Home schooling">
Home schooling



</doc>
<doc id="620575" url="https://pl.wikipedia.org/wiki?curid=620575" title="Home school">
Home school



</doc>
<doc id="620577" url="https://pl.wikipedia.org/wiki?curid=620577" title="Dipteron">
Dipteron

Dipteron - biuletyn Sekcji Dipterologicznej, newsletter elektroniczny, wydawany od roku 2001 przez Polskie Towarzystwo Entomologiczne. 
"Dipteron" jest biuletynem wydawanym w wersji elektronicznej od 2003 r. (wcześniej w wersji papierowej, powielanej metoda kserograficzną), w którym publikowane są następujące prace oryginalne: 
Redakcja: Andrzej Józef Woźnica (redaktor naczelny, Wrocław), Anna Klasa (Ojców), Andrzej Grzywacz (sekretarz redakcji, Toruń)), Agnieszka Soszyńska-Maj (Łódź), Bogusław Soszyński (Łódź), Paweł Trzciński (Poznań).

</doc>
<doc id="620580" url="https://pl.wikipedia.org/wiki?curid=620580" title="Otwarty fundusz emerytalny">
Otwarty fundusz emerytalny

Otwarty fundusz emerytalny (OFE) – w Polsce osoba prawna stanowiąca odrębną masę majątkową, zarządzana i reprezentowana przez powszechne towarzystwo emerytalne (PTE), działający na podstawie ustawy z dnia 28 sierpnia 1997 r. o organizacji i funkcjonowaniu funduszy emerytalnych (). Członkowie OFE posiadają jednostki rozrachunkowe zapisane na ich indywidualnych rachunkach, których wartość jest wyceniana każdego dnia roboczego w oparciu o aktualną wartość rynkową aktywów OFE i sumę jednostek rozrachunkowych zapisanych na rachunkach prowadzonych przez dane OFE. OFE inwestuje posiadane środki w instrumenty finansowe dopuszczone przez obowiązujące przepisy i w granicach dopuszczonych limitów.
Otwarte fundusze emerytalne powstały w ramach reformy systemu emerytalnego w 1999 roku i pozwalają na gromadzenie środków pieniężnych na emeryturę w tzw. II filarze. Podstawą prawną dla działalności otwartych funduszy emerytalnych w Polsce jest ustawa o organizacji i funkcjonowaniu funduszy emerytalnych.
Dziedziczenie.
Środki zgromadzone w OFE podlegają dziedziczeniu lub nabyciu przez osobę wskazaną przez członka OFE w dyspozycji na wypadek śmierci. Członek OFE wyznacza tzw. osoby uposażone (w niektórych OFE zwane beneficjentami), którym są przekazywane środki z OFE po śmierci członka, niezależnie od dziedziczenia spadku. W sytuacji, gdy nie ma uposażonych (beneficjentów), środki z OFE wchodzą w skład masy spadkowej i są dziedziczone przez spadkobierców zmarłego członka OFE. Dziedziczenie odbywa się wyłącznie na wniosek spadkobiercy lub osoby uposażonej.
Pod warunkiem istnienia wspólności majątkowej, środki z OFE wchodzą w skład majątku wspólnego małżonków:
Po śmierci osoby posiadającej konto w OFE połowa środków jest przelewana na osobiste konto OFE współmałżonka. Druga połowa jest dziedziczona zgodnie z zasadami prawa spadkowego i podlega przekazaniu spadkobiercy lub innej osobie uposażonej, wskazanej podczas przystępowania do OFE.
Zgodnie z wyrokiem Sądu Najwyższego z 2009 roku, jeśli współmałżonek nie posiada konta OFE, to dziedziczenie pierwszej połowy kwoty wiąże się z koniecznością założenia takiego konta.
Prawa członka OFE.
Obecnie obowiązująca ustawa z dnia 25 marca 2011 r. zlikwidowała opłaty związane z wypłatą transferową do innego funduszu.
Reforma w 2013 roku.
W dniu 27 grudnia 2013 Prezydent RP Bronisław Komorowski podpisał ustawę o zmianach w systemie emerytalnym przewidującą przekazanie w dniu 3 lutego 2014 do ZUS skarbowych papierów wartościowych posiadanych przez OFE, a następnie ich umorzenie (). Dotyczy to 51,5% jednostek rozrachunkowych znajdujących się na rachunku każdego członka OFE. Ponadto wprowadzono dobrowolność przekazywania przyszłych składek do OFE, obniżono wysokość opłaty od składki pobieranej przez PTE, a także wprowadzono tzw. suwak bezpieczeństwa.
Zgodnie z założeniem „suwaka bezpieczeństwa” 10 lat przed momentem osiągnięcia ustawowego wieku emerytalnego środki zgromadzone na indywidualnym koncie członka OFE będą stopniowo transferowane na subkonto ubezpieczonego w ZUS. Celem tego mechanizmu jest mitygacja ryzyka utraty wartości środków zgromadzonych w OFE w wyniku ewentualnego spadku cen papierów wartościowych. Od 1 kwietnia do 31 lipca 2014 r. ubezpieczeni mogli wybrać, czy część ich składki na ubezpieczenie emerytalne w wysokości 2,92% podstawy wymiaru składki na ubezpieczenie emerytalne ma być wpłacana do OFE. Ubezpieczeni, którzy podjęli taką decyzję, musieli poinformować o tym ZUS. Deklaracje można było składać osobiście w siedzibach ZUS, pocztą lub przez Internet, przy pomocy Portalu Usług Elektronicznych ZUS. W przypadku braku deklaracji przyszłe składki będą w całości przekazywane do ZUS (w wysokości 19,52%). Decyzję będzie można zmienić ponownie w 2016 roku (od 1 kwietnia do 31 lipca), a następnie co cztery lata w czasie tzw. „okienek transferowych”.
Plany likwidacji OFE z 2019 roku.
15 kwietnia 2019 roku rząd Mateusza Morawieckiego zaprezentował plan przeniesienia oszczędności z Otwartych Funduszy Emerytalnych (OFE) na Indywidualne Konta Emerytalne (IKE) lub do ZUS. Według jednej z propozycji przy wyborze pierwszej opcji miała być naliczana 15-procentowa opłata. Jednak wraz z upływem czasu prace nad ustawą zostały zaniechane.

</doc>
<doc id="620581" url="https://pl.wikipedia.org/wiki?curid=620581" title="Ville Kantee">
Ville Kantee

Ville Valtteri Kantee (ur. 8 grudnia 1978 w Joutseno) – fiński skoczek narciarski, reprezentant Puijon Hiihtoseura, w latach 2006–2010 serwismen fińskiej reprezentacji w skokach narciarskich i kombinacji norweskiej, od sezonu 2010/2011 asystent trenera reprezentacji w skokach narciarskich Pekki Niemeli.
Zwycięzca dwóch konkursów zaliczanych do klasyfikacji Pucharu Świata w skokach narciarskich (Kuopio, 1999 oraz Willingen, 2001). Szósty zawodnik w Pucharze Świata i dziewiąty w Turnieju Czterech Skoczni w sezonie 1999/2000. Dwukrotny drużynowy srebrny medalista mistrzostw świata w skokach narciarskich w 2001 w Lahti.
W swojej karierze wziął udział w 93 konkursach Pucharu Świata, z czego 6 razy stanął na podium zawodów. W reprezentacji Finlandii występował w latach 1996-2002. W 2004 gościnnie wystąpił w konkursach Pucharu Kontynentalnego.
Jego rekord życiowy wynosi 223,5 m i ustanowił go 18 marca 2000 w Planicy.
Po zakończeniu kariery rozpoczął występy w rockowym zespole The Kroisos.
Życie prywatne.
Ville Kantee urodził się 8 grudnia 1978 roku w Joutseno, mieście położonym w południowo-wschodniej części Finlandii, tuż przy granicy z Federacją Rosyjską. W 2002 zakończył sportową karierę, jednak później wystąpił jeszcze w kilku konkursach Pucharu Kontynentalnego. Na początku 2005 dołączył do zespołu The Kroisos. Drugim zawodem Kantee (poza muzyką) jest praca asystenta trenera reprezentacji Finlandii w skokach narciarskich. Mieszka w Lahti. Jest kawalerem i nie ma dzieci.
Przebieg kariery.
1996/1997.
Puchar Świata – 20. miejsce.
30 listopada 1996 roku Ville Kantee zadebiutował w Pucharze Świata w skokach narciarskich. Na dużej skoczni w Lillehammer zajął 27. miejsce, dzięki czemu zdobył pierwsze w karierze punkty do klasyfikacji PŚ. Dzień później w konkursie tej samej rangi na tej samej skoczni Fin zajął 39. pozycję. 7 grudnia w fińskiej Ruce Kantee był dwudziesty, a 8 grudnia dwunasty. Na dużej skoczni w Harrachovie, 14-15 grudnia Ville Kantee uplasował się na dwunastym i jedenastym miejscu. W pierwszym konkursie Pucharu Świata po Turnieju Czterech Skoczni 1996/1997, 11 stycznia w szwajcarskim Engelbergu reprezentant Finlandii był piętnasty. Nazajutrz po raz pierwszy w sportowej karierze zajął miejsce wśród dziesięciu najlepszych skoczków konkursu Pucharu Świata. Był dziesiąty. Podobnie 1 lutego na Große Mühlenkopfschanze w Willingen. 2 lutego sklasyfikowany został na szesnastym miejscu. 8 lutego w Tauplitz zadebiutował w konkursie Pucharu Świata na skoczni mamuciej. Zajął 20. miejsce, a dzień później był 28. W ostatnim konkursie sezonu, rozegranym tuż po zakończeniu Turnieju Skandynawskiego, 22 marca na Velikance w Planicy, Ville Kantee zajął 23. lokatę. W efekcie Fin zdobył 255 punktów Pucharu Świata, dzięki czemu uplasował się na 20. miejscu w końcowej klasyfikacji.
Turniej Czterech Skoczni – 31. miejsce.
W pierwszym konkursie Turnieju Czterech Skoczni 1996/1997, 29 grudnia na Schattenbergschanze w Oberstdorfie, Ville Kantee zajął 26. miejsce. W noworocznym konkursie na skoczni K116 w Ga-Pa był 48. i wyprzedził tylko japońskiego skoczka, Yukitaka Fukita oraz Niemca Hansjörga Jäkla. 4 stycznia w konkursie na Bergisel w Innsbrucku Kantee był 22. W ostatnim z konkursów, na skoczni w Bischofshofen nie wystartował. Łącznie zdobył 475,5 punktu, co dało mu 31. miejsce w TCS.
Turniej Nordycki – 15. miejsce.
W 1997 roku po raz pierwszy w historii rozegrano Turniej Nordycki. W skład tej edycji wchodziły cztery konkursy rozgrywane na terenie państw skandynawskich. W pierwszym z konkursów, 9 marca w Lahti Ville Kantee zajął jedenaste miejsce. Trzy dni później na normalnej skoczni w Kuopio był siedemnasty. 13 marca w konkursie w szwedzkim Falun, reprezentant Finlandii uplasował się na szesnastym miejscu. W ostatnim z konkursów, 16 marca na Holmenkollen w stolicy Norwegii, Kantee sklasyfikowany został na 32. miejscu. Dało mu to łącznie 557,3 punktu, dzięki czemu uplasował się na piętnastej pozycji.
1997/1998.
Puchar Świata – 54. miejsce.
Pierwszy start w sezonie 1997/1998 Ville Kantee zaliczył 6 grudnia na skoczni we włoskim Predazzo. Nie zakwalifikował się wówczas do finałowej serii konkursu, gdyż zajął 32. miejsce. Dwa dni później na Alpenarenie w Villach fiński skoczek był 47. 11 stycznia w Ramsau, podczas pierwszego konkursu Pucharu Świata po zakończeniu Turnieju Czterech Skoczni, Kantee został sklasyfikowany na 25. pozycji, dzięki czemu zdobył sześć punktów do klasyfikacji generalnej. W trakcie Turnieju Skandynawskiego Ville Kantee zajął najwyższe miejsce w sezonie. 13 marca w Trondheim był dziesiąty. W kończących sezon zawodach na dużej skoczni w Planicy, 22-23 marca skoczek zajął 35. i 24. lokatę. W całym sezonie zgromadził w sumie 44 punkty, co dało mu 54. miejsce w końcowej klasyfikacji Pucharu Świata.
Turniej Czterech Skoczni – 40. miejsce.
29 grudnia w Oberstdorfie odbył się pierwszy z konkursów zaliczanych do Turnieju Czterech Skoczni 1997/1998. Ville Kantee skoczył w nim 88 metrów, przez co nie zakwalifikował się do drugiej serii zawodów i zajął 48. miejsce, wyprzedzając tylko Michaela Kury i Primoža Peterkę. Dwa dni później na skoczni w Garmisch-Partenkirchen Fin sklasyfikowany został dwa miejsca wyżej. 4 stycznia na Bergisel zakwalifikował się do finałowej serii, był 29. po skokach na 92 i 77 metrów. W ostatnim z konkursów, 6 stycznia w Bischofshofen Ville Kantee był 44. Dało to łącznie 337,1 punktu i 40. miejsce w Turnieju Czterech Skoczni.
Turniej Nordycki – 34. miejsce.
W pierwszym konkursie zaliczanym do klasyfikacji Turnieju Skandynawskiego 1998, 7 marca w Lahti Ville Kantee zajął 28. miejsce. Dzień później na tej samej skoczni uplasował się na 37. pozycji. 11 marca na Lugnet w Falun został sklasyfikowany jedno miejsce niżej. 13 marca w Trondheim zajął 10. miejsce, a 15 marca w Oslo nie przebrnął przez kwalifikacje i nie wystartował. W końcowej tabeli Turnieju Nordyckiego Ville Kantee został sklasyfikowany na 34. miejscu. Łącznie uzyskał 578,8 punktu, o niemal sześćset mniej od zwycięzcy – Andreasa Widhölzla.
1998/1999.
Puchar Świata – 28. miejsce.
W pierwszym konkursie sezonu 1998/1999 w Pucharze Świata w skokach narciarskich, 28 listopada na skoczni Lysgårdsbakken w Lillehammer, Ville Kantee zajął ostatnie, 51. miejsce. 5 grudnia we francuskim Chamonix fiński skoczek uplasował się na 34. pozycji. Dzień później był 47. 8 grudnia na skoczni w Predazzo sklasyfikowany został na 35. miejscu. Sześć dni później w Oberhofie był 48. Pierwsze punkty do klasyfikacji Pucharu Świata 1998/1999 Kantee zdobył 29 stycznia na skoczni w Willingen. Zajął wówczas 27. pozycję, dzięki czemu uzyskał cztery pucharowe punkty. 31 stycznia na tej samej skoczni uplasował się na dziewiątym miejscu. 7 lutego na dużej skoczni w Harrachovie sklasyfikowany został na najwyższym wówczas miejscu w karierze. Był piąty, przegrywając tylko z Janne Ahonenem, Lasse Ottesenem, Jakubem Sucháčkiem oraz Jani Soininenem. 4 marca w Kuopio zajął 14. miejsce. W konkursach na mamucie w Planicy, od 19 do 21 marca, Ville Kantee zajął 24., 17. i 37. miejsce. W sezonie 1998/1999 Ville Kantee zdobył razem 183 punkty Pucharu Świata, dzięki czemu uplasował się na 28. miejscu.
Turniej Nordycki – 11. miejsce.
Turniej Skandynawski w 1999 roku rozpoczął się od konkursu na skoczni w Lahti. Został on rozegrany 6 marca. Ville Kantee zajął 45. miejsce i było to jego najgorsze miejsce w całym Turnieju Nordyckim. Trzy dni później w kolejnym z konkursów, który odbył się na skoczni w Trondheim, reprezentant Finlandii został sklasyfikowany na jedenastej pozycji. 11 marca na skoczni w Falun był dziewiąty. W kończącym Turniej Nordycki konkursie, 14 marca w Oslo, Kantee zajął osiemnastą pozycję. Łącznie zdobył 715,2 punktu i został sklasyfikowany na jedenastej pozycji w końcowej klasyfikacji Turnieju Skandynawskiego.
Mistrzostwa świata – 30. i 13. miejsce.
20 lutego 1999 roku Ville Kantee zadebiutował w międzynarodowych zawodach rangi mistrzowskiej. Miało to miejsce na mistrzostwach świata w narciarstwie klasycznym w Ramsau. Wraz z Jani Soininenem, Miką Antero Laitinenem i Janne Ahonenem zajął czwarte miejsce w drużynowym konkursie o mistrzostwo świata. Reprezentacja Finlandii przegrała wówczas z narodowymi reprezentacjami: Niemiec, Japonii i Austrii. Nazajutrz w konkursie indywidualnym na skoczni dużej, Ville Kantee zajął 30. miejsce. 26 lutego w zmaganiach na skoczni normalnej Kantee był trzynasty.
1999/2000.
Puchar Świata – 6. miejsce.
Podczas inauguracji sezonu 1999/2000 Pucharu Świata w skokach narciarskich, 27 listopada 1999 roku w Kuopio Ville Kantee zajął dwunaste miejsce, dzięki czemu pierwszy raz w karierze zajmował miejsce w czołowej piętnastce Pucharu Świata i miał zapewniony udział w zawodach. Następnego dnia na tej samej skoczni pierwszy raz wygrał zawody Pucharu Świata. Uczynił to z przewagą 5,4 punktu nad drugim, Risto Jussilainenem. 4 grudnia w Predazzo Kantee zajął trzynastą pozycję. Nazajutrz uplasował się jedno miejsce niżej. 12 grudnia na normalnej skoczni w Villach Kantee sklasyfikowany został na siódmej pozycji. 18 grudnia na Wielkiej Krokwi w Zakopanem zajął dzieiątą lokatę. 19 grudnia na tej samej skoczni był szósty. 8 stycznia w pierwszym konkursie po Turnieju Czterech Skoczni, na skoczni w Engelbergu Kantee był szesnasty, a dzień później dziewiąty. 22-23 stycznia w konkursach PŚ w Sapporo Ville Kantee zajął szóste i siódme miejsce. 26 stycznia w Hakubie stanął na najniższym stopniu podium, przegrywając jedynie z Jani Soininenem i Andreasem Widhölzlem. 5 lutego w Willingen Kantee wyprzedził tylko Hideharu Miyahirę i Roberta Mateję, przez co zajął 49. miejsce. Dzień później w konkursie na tej samej skoczni Fin był dziewiętnasty. 19 lutego na Kulm uplasował się na 27. pozycji. Po zakończeniu Turnieju Skandynawskiego, 19 marca na Velikance w Planicy zakończył konkurs na ósmym miejscu. W sezonie 1999/2000 Ville Kantee zdobył 836 punktów, co dało mu szóste miejsce.
Turniej Czterech Skoczni – 9. miejsce.
W pierwszym z turniejowych konkursów, 29 grudnia w Oberstdorfie, Ville Kantee zajął siódmą pozycję. 1 stycznia w Garmisch-Partenkirchen zajął jedno miejsce wyżej. Przegrał wówczas tylko z Andreasem Widhölzlem, Masahiko Haradą, Janne Ahonenem, Svenem Hannawaldem i Andreasem Goldbergerem. W trzecim spośród konkursów, 3 stycznia w Innsbrucku, Kantee zajął dziewiąte miejsce. Trzy dni później na skoczni w Bischofshofen był piętnasty. W końcowej klasyfikacji Turnieju Czterech Skoczni 1999/2000 Ville Kantee zajął dziewiąte miejsce, uzyskując 882,4 punktu.
Turniej Nordycki – 3. miejsce.
W skład Turnieju Nordyckiego w 2000 roku wchodziło pięć konkursów, w tym cztery indywidualne. W pierwszym z nich, 4 marca w Lahti, Ville Kantee zajął siódme miejsce. Następnego dnia w konkursie na tej samej skoczni był 17. Zarówno 10 marca w Trondheim, jak i 12 marca w Oslo, Ville Kantee przegrał ze Svenem Hannawaldem i dwukrotnie zajął drugie miejsce. W Turnieju Skandynawskim 2000 Kantee zajął trzecie miejsce, tuż za Hannawaldem i Janne Ahonenem. Ville Kantee uzyskał łącznie 210 punktów, o 120 mniej od zwycięzcy TN.
Mistrzostwa świata w lotach narciarskich – 23. miejsce.
Ville Kantee zajął 23. miejsce w konkursie o mistrzostwo świata w lotach narciarskich w lutym 2000 w Vikersund. Oddał skoki na odległości: 133 m, 139,5 m i 173,5 metra i zdobył łącznie 379,7 punktu.
2000/2001.
Puchar Świata – 17. miejsce.
Pierwszy występ Ville Kantee w sezonie 2000/2001 w Pucharze Świata miał miejsce 24 listopada na skoczni Puijo w Kuopio. Fin zajął wówczas dziesiąte miejsce. 2 grudnia na tej samej skoczni był 24. Dzień później Kantee stanął na najniższym stopniu podium, przegrywając z Martinem Schmittem i Janne Ahonenem. 3 lutego w pierwszym konkursie po Turnieju Czterech Skoczni, w którym Kantee wziął udział, na skoczni w Willingen zwyciężył po raz drugi i ostatni w karierze. Bezpośrednio wyprzedził wówczas Adama Małysza, który w tych zawodach skoczył 151,5 metra, co było ówczesnym rekordem skoczni. Nazajutrz reprezentant Finlandii zajął dziewiątą pozycję. 3 marca na mamuciej skoczni w Oberstdorfie Ville Kantee był dwudziesty, a dzień później 26. Łącznie w sezonie 2000/2001 zdobył 283 punkty do klasyfikacji Pucharu Świata, co dało mu siedemnaste miejsce.
Turniej Czterech Skoczni – 11. miejsce.
W Turnieju Czterech Skoczni 2000/2001 Ville Kantee zdobył punkty do klasyfikacji Pucharu Świata we wszystkich czterech konkursach. W pierwszym z nich, 29 grudnia w Oberstdorfie był 22. Trzy dni później na Skoczni Olimpijskiej w Garmisch-Partenkirchen uplasował się na szesnastej pozycji. 4 stycznia w Innsbrucku był 24. W ostatnim z konkursów, w święto Trzech Króli na skoczni w Bischofshofen sklasyfikowany został na siedemnastej pozycji. W TCS 2000/2001 Kantee zdobył 761,7 punktów, dzięki czemu uplasował się na jedenastym miejscu.
Turniej Nordycki – 61. miejsce.
W Turnieju Skandynawskim 2001 Kantee wystartował tylko w dwóch konkursach. W pierwszym z nich, 7 marca na Lugnet w Falun sklasyfikowany został na 52. miejscu wśród 57 zawodników. Dwa dni później w Trondheim zajął 43. miejsce. Łącznie w dwóch konkursach zdobył 48,6 punktu, przez co zajął 61. miejsce.
2001/2002.
Letnia Grand Prix – 27. miejsce.
W 2001 roku Ville Kantee wystartował w czterech konkursach Letniej Grand Prix na igelicie. W inauguracyjnych zawodach na skoczni w Hinterzarten, 11 sierpnia zajął 19. miejsce. Nazajutrz na tym samym obiekcie uplasował się na jedenastej pozycji. 14 sierpnia we francuskim Courchevel został sklasyfikowany na 13. miejscu. 18 sierpnia na Brunnentalschanze w Stams zajął 45. lokatę. Łącznie zdobył 56 punktów, dzięki czemu zajął 27. miejsce.
Puchar Świata – 63. miejsce.
W Pucharze Świata 2001/2002 Kantee wystartował w pięciu konkursach. W pierwszym z nich, 23 listopada reprezentant klubu Puijon Hiihtoseura zajął 32. lokatę. Następnego dnia na tej samej skoczni był 38. 8 grudnia na normalnej skoczni Villacher Alpenarena w Villach Kantee zdobył pierwsze w sezonie punkty Pucharu Świata, zajmując 24. miejsce. Dwanaście dni później w Engelbergu Fin był 42. Ostatni raz w zawodach Pucharu Świata w sezonie 2001/2002, a zarazem po raz ostatni w sportowej karierze wystartował 12 stycznia 2002 roku w Willingen. Zajął wówczas 25. miejsce i zdobył sześć pucharowych punktów. Sezon zakończył na 63. miejscu w klasyfikacji Pucharu Świata.
W 2002 roku Ville Kantee ogłosił, że kończy karierę skoczka narciarskiego.
2003/2004.
Puchar Kontynentalny – niesklasyfikowany.
W sezonie 2003/2004 Ville Kantee gościnnie wystartował w czterech konkursach Pucharu Kontynentalnego. 27 grudnia na Gross-Titlis-Schanze w Engelbergu skoczył 96,5 metra, co dało mu 59. miejsce wśród 72 sklasyfikowanych zawodników. W noworocznym konkursie na skoczni w Seefeld reprezentant Finlandii zajął 83. miejsce, wyprzedzając tylko dwóch skoczków – Andreia Balazsa z Rumunii i Chunganga Li z Chińskiej Republiki Ludowej. Dwa dni później na skoczni K-120 w Planicy Kantee był 78. i ponownie wyprzedził dwóch zawodników – Balazsa oraz Węgra Dénesa Pungora. 4 stycznia na tej samej skoczni Ville Kantee sklasyfikowany został na 69. pozycji, tym razem wyprzedził jednak trzech zawodników – Balazsa, Pungora i Cipriana Ioniţę z Rumunii. W sezonie 2003/2004 Kantee nie zdobył punktów do klasyfikacji Pucharu Kontynentalnego, w związku z czym nie został sklasyfikowany w tabeli końcowej.
Mistrzostwa Finlandii.
W swojej karierze Ville Kantee rzadko startował w konkursach o mistrzostwo Finlandii. Wiązało się to z dość krótką, jak na skoczka narciarskiego, karierą sportową. Kiedy startował w zawodach o mistrzostwo swojego kraju, zwykle zajmował miejsca w drugiej dziesiątce zawodów. Najlepszy wynik Kantee to dziesiąte miejsce na mistrzostwach Finlandii w styczniu 2002 roku na dużej skoczni w Lahti.
Sprzęt narciarski.
Ville Kantee skakał na nartach firmy Rossignol, używał wiązań marki Silvretta i butów Adidas.

</doc>
<doc id="620582" url="https://pl.wikipedia.org/wiki?curid=620582" title="Góra kosmiczna">
Góra kosmiczna



</doc>
<doc id="620583" url="https://pl.wikipedia.org/wiki?curid=620583" title="Drzewo kosmiczne">
Drzewo kosmiczne



</doc>
<doc id="620584" url="https://pl.wikipedia.org/wiki?curid=620584" title="Wojciech Wiśniewski (pisarz)">
Wojciech Wiśniewski (pisarz)

Wojciech Wiśniewski (ur. w 1933 w Krakowie) – polski dziennikarz i pisarz.
Życiorys.
Dzieciństwo spędził w Warszawie. Kształcił się w Prywatnym Gimnazjum Biskupim Collegium Marianum w Pelplinie i Ogólnokształcącym Gimnazjum im. Adama Mickiewicza w Warszawie.
Karierę dziennikarską rozpoczął jako fotoreporter. Pisał dla prasy dziecięcej i młodzieżowej, debiutował w 1962 opowiadaniem dla młodzieży „Beata ma oczy brązowe”, które zadedykował przyszłej żonie, Beacie.
Był dziennikarzem w czasopismach „Świat Młodych” oraz „Na Przełaj”, w którym prowadził Klub Młodych Autorów oraz dział kulturalny. Na jego łamach przybliżał czytelnikom współczesnych autorów polskiej literatury, prezentując przeprowadzone z nimi wywiady. Wywiady przeprowadzane przez Wiśniewskiego cieszyły się taką popularnością, że zostały wydane w trzech tomach „Tego nie dowiedzie się w szkole” (1979, 1981 i 1983) oraz zostały wydane na początku lat 90. w zbiorze „Lekcja polskiego” (Oficyna Wydawnicza „Rytm”), jako książka zalecona przez Ministerstwo Edukacji Narodowej.
Był autorem zbiorów opowiadań, takich jak „Głowa do korony” (1966), „Dziewczyna z fortepianem” (1970), „Szukam przyjaciela” (1971) czy „Test na uczucia” (1975), a także antologii „Nasze ulubione wiersze”, która w 1980 otrzymała Międzynarodową Nagrodę Wydawców IX Premio Europeo. W stanie wojennym porzucił redakcję i zaczął pracować jako instruktor socjalny w Domu Pomocy Społecznej „Kombatant” na warszawskim Bemowie. W 1982 wydał zbiór opowiadań „Gazeciarz z planu Napoleona”.
W 1989 wydał w paryskim wydawnictwie Edition Spotkania książkę „Ostatni z rodu. Rozmowy z Tomaszem Zanem”, która stanowiła zapis rozmów z Tomaszem Zanem, którego życiorys wpisał się w wielką historię Polski XX wieku, opowiadając jednocześnie o losach ostatniego pokolenia Polaków żyjących na Kresach. Publikacja została uhonorowana przez Stowarzyszenie Dziennikarzy Polskich Nagrodą im. Stanisława Konarskiego. Po 25 latach LTW wznowiło książkę, uzupełniając ją o wiadomości z teczek SP, UB i informacji wojskowej zgromadzonych w Instytucie Pamięci Narodowej, jak również o fragmenty artykułów z pisma wydawanego podczas stanu wojennego „Promieniści” kontynuującego ideały Filomatów i Filaretów. Dopełniając kresową opowieść o Tomaszu Zanie, napisał książkę „Pani na Berżenikach. Rozmowy z Heleną z Zanów-Stankiewiczową”.
Był stałym korespondentem „Dziennika Polskiego i Dziennika Żołnierza” w Londynie, autorem reportaży i słuchowisk radiowych.
W 1999 wydał książkę „Smak dzieciństwa”, w której opisał wspomnienia z dzieciństwa. Publikacja cieszyła się dużym zainteresowaniem i była wznawiana czterokrotnie – po raz ostatni w Literackim Towarzystwie Wydawniczym, z rekomendacją księdza-poety Jana Twardowskiego, reportażysty Ryszarda Kapuścińskiego i przyjaciela autora Marka Nowakowskiego. W 2001 wydał „Rzymianina z AK. Rzecz o dr Józefie Rybickim ps. Andrzej, Maciej”, książkę poświęconą dowódcy Kedywu Okręgu Warszawskiego. Siedem lat później ukazały się jego wywiady z dominikanami „Psy Pana Boga. Los Perros de Dios”, będące efektem licznych rozmów i wizyt we wszystkich klasztorach dominikańskich w Polsce.
W 2016 premierę miała książka „Zapisane kartki Ojca Jana Góry. Antologia”, będąca zbiorem tekstów o. Jana Góry, wybranych przez Wiśniewskiego. Każdy rozdział autor poprzedził komentarzem, który przybliżał czytelnikom postać o. Góry.

</doc>
<doc id="620585" url="https://pl.wikipedia.org/wiki?curid=620585" title="Jan Kanty Maszkowski">
Jan Kanty Maszkowski



</doc>
<doc id="620586" url="https://pl.wikipedia.org/wiki?curid=620586" title="Siwy Zwornik">
Siwy Zwornik

Siwy Zwornik (słow. "Sivá veža") – szczyt w Tatrach Zachodnich leżący w grani głównej Tatr Zachodnich. Przebiega przez niego granica polsko-słowacka. Zbudowany jest ze skał krystalicznych. Na zachód od niego znajduje się Gaborowa Przełęcz (na niektórych mapach nazywana Gaborową Przełęczą Niżnią) i wznosi wyniosła piramida Starorobociańskiego Wierchu, na południowy wschód zaś przełęcz Liliowy Karb i niska, postrzępiona grań Liliowych Turni. Siwy Zwornik wznosi się nad trzema dolinami: Starorobociańską, Pyszniańską (górna część Doliny Kościeliskiej) i Gaborową. Od północnej i zachodniej strony jego zbocza są skaliste i dość stromo podcięte. Pozostałe zbocza porośnięte są niską murawą z sitem skuciną o czerwieniejących pędach.
Jest to niewybitny szczyt w niskiej w tym miejscu grani, ale o dużym znaczeniu topograficznym i orientacyjnym. Jest mianowicie szczytem zwornikowym trzech grani. Oprócz odchodzących na dwie strony ramion grani głównej odchodzi w tym miejscu trzecia, północna grań Siwego Zwornika, która poprzez Siwe Turnie i Siwą Przełęcz przechodzi w grzbiet Ornaku. W okolicach Siwego Zwornika dość często dochodziło wśród turystów do pomylenia szlaku, szczególnie przy gorszej widoczności. Było też spore zamieszanie z nazewnictwem topograficznym tych okolic. Przez długi czas np. Liliowy Karb opisywano błędnie na wielu mapach i w przewodnikach jako Raczkową Przełęcz. Aby uniknąć nieporozumień, wprowadzono nieistniejącą dawniej nazwę Siwy Zwornik oraz nowe nazwy obydwu przełęczy przy nim.
Szlaki turystyczne.
Tuż obok szczytu Siwego Zwornika, po jego południowo-wschodniej stronie znajduje się skrzyżowanie szlaków turystycznych.

</doc>
<doc id="620588" url="https://pl.wikipedia.org/wiki?curid=620588" title="Francis Scott">
Francis Scott



</doc>
<doc id="620591" url="https://pl.wikipedia.org/wiki?curid=620591" title="Zażartkowate">
Zażartkowate

Zażartkowate (Nabidae) – rodzina pluskwiaków z podrzędu różnoskrzydłych. Obejmuje około 500 opisanych gatunków. Rozprzestrzeniona jest kosmopolitycznie. Przedstawiciele są głównie drapieżnikami, zwykle generalistycznymi. Dość licznie występują w agrocenozach, odgrywając pożyteczną rolę w zwalczaniu szkodników. W zapisie kopalnym znane są od jury.
Morfologia.
Pluskwiaki te zwykle osiągają średnie rozmiary, rzadko przekraczając 10 mm długości ciała. Kształt mogą mieć wydłużony, wydłużony z owalnie rozszerzonym tyłem lub, rzadziej, przysadzisty. Ubarwienie zazwyczaj jest maskujące: szare, żółtoszare lub brązowe, rzadziej występuje czerwono-czarne ubarwienie ostrzegawcze.
Wydłużona, owalna głowa ma oczy złożone umieszczone blisko brzegu przedtułowia, a przyoczka ulokowane na płaskim ciemieniu. Stosunkowo długie i cienkie czułki oprócz czterech członów właściwych budują także dwa drobne człony wstawkowe, umieszczone za członem pierwszym i drugim. Czteroczłonowa, ruchliwa kłujka w pozycji spoczynkowej nie przylega do spodu głowy lecz wygina się łukowato, ku tyłowi sięgając do przedpiersia lub śródpiersia. Spośród członów kłujki drugi i trzeci są znacznie dłuższe niż pierwszy i czwarty.
Przedplecze ku tyłowi rozszerza się trapezowato, natomiast przednia krawędź przedtułowia wykształcona jest w kołnierz. Małych rozmiarów tarczka ma trójkątny kształt; u Prostemmatinae przy jej brzegach rosną trichobotria. Występuje wielopostaciowość skrzydeł. U form długoskrzydłych półpokrywy sięgają końca odwłoka lub go przekraczają i mają zakrywkę z dwoma lub trzema komórkami w użyłkowaniu. U innych form skrzydła mogą być różnie skrócone. U form półdługoskrzydłych są one tylko nieco krótsze, węższe i mają niedomknięte komórki błonki, podczas gdy form skrajnych sięgają zaledwie ¼ długości odwłoka, a zakrywka ma postać wypustki. Odnóża mają trójczłonowe stopy oraz kolce i szczeciniaste przylgi () na wewnętrznych stronach wierzchołków goleni. Uda pierwszej lub pierwszej i drugiej pary odnóży bywają pogrubione.
Odwłok ma lekko przypłaszczony wierzch, niekiedy z uniesionymi brzegami. Listewka brzeżna odwłoka wyodrębniona jest tylko u części gatunków. Trichobotria mogą występować lub nie. Ujścia grzbietowych gruczołów zapachowych odwłoka znajdują się u larw pomiędzy tergitami czwartym i piątym, piątym i szóstym oraz szóstym i siódmym. Samice mają spermatekę w postaci robakowatego gruczołu oraz lancetowate pokładełko, tylko u "Arachnocoris" zredukowane. Ponadto samice większości rodzajów odznaczają się obecnością apofizy po wewnętrznej stronie siódmego sternum. Genitalia samców najczęściej są symetryczne, rzadziej niesymetryczne są prącie lub paramery. Paramery osadzone są w zewnętrznych zagłębieniach dziewiątego segmentu odwłoka. Błoniaste, łukowato wygięte prącie dzieli się na krótką podstawę, kielichowatą, niekiedy zaopatrzoną w ciemne haczyki tekę oraz stożkowatą wezykę i w spoczynku nakryte jest stożkiem odbytowym. Samce większości gatunków mają za tylnym otworem pygoforu narząd Ekbloma, biorący udział w rozprowadzaniu feromonów z gruczołów rektalnych.
Biologia i ekologia.
Pokarm.
Zarówno osobniki dorosłe jak i ich larwy są drapieżnikami aktywnie wyszukującymi swe ofiary. Nabinae zwykle są drapieżnikami generalistycznymi (wielożernymi). Odżywiają się różnymi owadami i ich larwami, pajęczakami a także jajami stawonogów. Nierzadki jest u nich kanibalizm, zwłaszcza względem młodszych stadiów rozwojowych. Wyjątkiem wśród Nabinae są Arachnocorini, które to bytują w sieciach łownych pająków, żerując tam na ich zdobyczy. Prostemmatinae wyspecjalizowane są natomiast w pluskwiakach różnoskrzydłych. W okresach niedoboru zdobyczy zażaratkowate nakłuwają rośliny celem uzupełnienia wody.
Rozród i rozwój.
Kopulacja u Nabinae odbywa się podobnie jak u większości pluskwiaków, natomiast u Prostemmatinae występuje zaplemnienie hemoceliczne. Nasienie może być wprowadzane do pochwy i stamtąd migrować przez hemocel do jajników lub być wstrzykiwane bezpośrednio do hemocelu dzięki przebiciu ściany pochwy wierzchołkiem prącia lub przy użyciu "mesospermalege" (zaplemnienie urazowe).
Zapłodnienie następuje w jajowodzie, u nasady owarioli lub w pobliżu nóżki owarialnej. Zapłodnione jaja składane są przez samicę do nacięć wykonanych pokładełkiem w tkankach traw i roślin zielnych. Kształt jaj jest walcowaty, pociągły, nieco zgięty, a na ich wierzchołku znajdują się wieczka, które wystają poza tkanki rośliny.
W rozwoju pozazarodkowym występuje pięć stadiów larwalnych, jedynie w przypadku "Nabicula limbata" jest ich cztery. Zwykle są one podobne do owadów dorosłych, często też zamieszkują podobne siedlisko, ale niektóre, co zwiększa ochronę przed drapieżnikami, upodobniają się do mrówek wyglądem i zachowaniem, niekiedy trzymając się mrowisk.
W klimacie umiarkowanym.
Fauna zażartkowatych klimatu umiarkowanego zdominowana jest przez eurybionty. Większość związana jest z roślinami zielnymi, rzadsze są gatunki występujące na roślinach drzewiastych lub na powierzchni gruntu. Na świat przychodzi jedno pokolenie rocznie. Zimowanie odbywa się w głębszych warstwach ściółki, szczelinach kory, a czasem w zabudowaniach. Sezon rozrodczy przypada na wiosnę lub jesień.
Rozprzestrzenienie.
Rodzina kosmopolityczna, przy czym ponad 70% gatunków zamieszkuje strefę tropikalną. Najliczniejsze fauny mają krainy orientalna i neotropikalna. Spośród zaliczanych do zażartkowatych plemion Nabini i Prostemmatini mają zasięg kosmopolityczny, Phorticini i Gorpini pantropikalny, a Arachnocorini i Carthasini neotropikalny. W Palearktyce stwierdzono około 70 gatunków. W Polsce rodzinę reprezentuje 15 gatunków z 3 rodzajów (zobacz: zażartkowate Polski).
Taksonomia.
Takson ten wprowadził w 1852 roku Achille Costa, jednak umieszczał go w obrębie zajadkowatych. Do rangi niezależnej rodziny wyniósł zażartkowate Franz Xaver Fieber w 1861. Na przestrzeni XX wieku w skład zażartkowatych włączano też uznawane współcześnie za osobne rodziny Pachynomidae, Medocostidae i Velocipedidae.
Do 2014 roku opisano około 500 gatunków zażartkowatych. Ich klasyfikacja przedstawia się następująco:
Zapis kopalny zażartkowatych zaczyna się w jurze, z którego to okresu pochodzą skamieniałości "Karanabis kiritshenkoi" i "Sinanabis brevipes". Z kolei z kredy pochodzi inkluzja w bursztynie birmańskim należąca do "Cretanazgul camillei".
Znaczenie gospodarcze.
Zażartkowate odgrywają dużą rolę pożyteczną w zbiorowiskach roślin uprawnych (agrocenozach), efektywnie polując na rozmaite szkodniki i biorąc udział w ich biologicznym zwalczaniu. Najlepiej przebadane pod tym względem został zażartki z rodzaju "Nabis". Biorą one udział w redukowaniu populacji m.in. "Anticarsia gemmatalis", "Hypena scabra", skośnika bawełnowego, słonecznicy orężówki i różnych mszyc. Zażartkowate raz z drapieżnymi zwińcowatymi, dziubałkowatymi, tarczówkowatymi, tasznikowatymi i smukleńcowatymi należą do najliczniejszych drapieżców w uprawach takich roślin jak kukurydza, pszenica, soja warzywna i tytoń szlachetny; pluskwiaki różnoskrzydłe stanowią od 40 do 89% wszystkich drapieżników w północnoamerykańskich uprawach soi.

</doc>
<doc id="620592" url="https://pl.wikipedia.org/wiki?curid=620592" title="Nabidae">
Nabidae



</doc>
<doc id="620593" url="https://pl.wikipedia.org/wiki?curid=620593" title="Wiesiołyje kartinki">
Wiesiołyje kartinki

Wiesiołyje kartinki (ros. "Весёлые картинки") – miesięcznik dla dzieci wydawany w Moskwie od 1956 roku, czyli od chruszczowowskiej odwilży. Inicjatorem i pierwszym redaktorem był Iwan Siemionow, popularny karykaturzysta «Krokodyla». Wśród pierwszych twórców pisemka znaleźli się Siergiej Michałkow, Korniej Czukowski, karykaturzysta Konstantin Rotow.
"Wiesiołyje kartinki" były popularne w krajach bloku wschodniego, również jako pomoc szkolna do nauki języka rosyjskiego. Głównymi bohaterami przygód opisywanych w "Wiesiołych kartinkach" byli:

</doc>
<doc id="620595" url="https://pl.wikipedia.org/wiki?curid=620595" title="Wesołe kartinki">
Wesołe kartinki



</doc>
<doc id="620599" url="https://pl.wikipedia.org/wiki?curid=620599" title="Drzewo Kosmiczne">
Drzewo Kosmiczne



</doc>
<doc id="620600" url="https://pl.wikipedia.org/wiki?curid=620600" title="Góra Kosmiczna">
Góra Kosmiczna



</doc>
<doc id="620603" url="https://pl.wikipedia.org/wiki?curid=620603" title="Ziemikowate">
Ziemikowate

Ziemikowate (Cydnidae) – rodzina owadów z podrzędu pluskwiaków różnoskrzydłych i nadrodziny tarczówek (Pentatomoidea).
Opis.
Pluskwiaki o wypukłym, jajowatym w zarysie, często silnie zesklerotyzowanym i połyskującym ciele długości od 2 do 20 mm. Przeważnie są one koloru brązowego lub czarnego. Trudne do identyfikacji w obrębie rodziny. Głowa i brzegi ciała często zaopatrzone w szczecinki i włoski. Kształt głowy jest czworokątny lub półokrągły, spłaszczony, przystosowany do kopania. Czułki zbudowane są z pięciu, rzadziej z czterech członów. Tarczka jest trójkątna. Skrzydła tylnej pary mają na spodniej powierzchni, w pobliżu żyłki postkubitalnej rządek blisko siebie osadzonych ząbków. Odnóża o goleniach uzbrojonych w mocne kolce, których długość przekracza połowę szerokości goleni. Przednia i tylna para może być zmodyfikowana w odnóża grzebne. Stopy wszystkich par są trójczłonowe. Z odsiebnych krawędzi bioder wyrastają grzebyki spłaszczonych szczecinek, przylegające do powierzchni krętarzy. Odwłok ma drugie sternum z przetchlinkami na błoniastych częściach przednio-bocznych, a sternity od trzeciego do siódmego z trichobotriami ustawionymi podłużnie lub skośnie. U larw grzbietowe gruczoły zapachowe odwłoka są parzyste i uchodzą między tergitami trzecim i czwartym, czwartym i piątym oraz piątym i szóstym. Samice charakteryzują się zespolonymi laterotergitami ósmego segmentu odwłoka, dużymi i szerokimi dźwigaczami walw pierwszej pary oraz niewielkich rozmiarów spermateką.
Biologia i ekologia.
Znaczna część gatunków większość życia spędza pod ziemią (nawet do kilku metrów) - stąd ich nazwa - lub między korzeniami roślin. Sehrinae najczęściej większość życia spędzają na nadziemnych częściach roślin lub powierzchni ziemi. Przedstawicieli rodzaju "Sehirus" znajdowano na gatunkach jasnotowatych, ogórecznikowatych i roślin z nimi spokrewnionych. Niektóre Garsauriinae żyją pod korą drzew, a Amnestinae spotyka się w mrowiskach i guanie nietoperzy
Żywią się sokami liści i pędów, nasionami, i in. Przypuszcza się, że niektóre gatunki mogą być mycetofagami.
Niewiele wiadomo o biologii rozrodu. "Sehirus bicolor" na przykład składa jaja w płytkich (na 2 cm) zagłębieniach w ziemi. Pakiet ok. 100 jaj jest chroniony przez samicę. U co najmniej jednego gatunku stwierdzono strydulację podczas okresu rozrodczego.
Znaczenie gospodarcze.
Większość nie ma znaczenia ekonomicznego. Dotychczas ok. 20 do 30 gatunków rodziny zostało uznanych za szkodników roślin uprawnych, głównie w krajach tropikalnych. W Polsce mogą stanowić zagrożenie dla upraw jedynie w trakcie masowego pojawu, którego dotychczas (stan na 1997) nie stwierdzono.
Rozprzestrzenienie.
Takson kosmopolityczny, licznie reprezentowany od stref tropikalnych po umiarkowane. Na świecie opisano ok. 700 gatunków, zgrupowanych w sześciu podrodzinach i ok. 90 rodzajach, z czego w Polsce stwierdzono 13, w tym "Canthophorus dubius", czy siedliszka dwubarwnyego ("Tritomegas bicolor") (zobacz też: ziemikowate Polski)
Systematyka.
Lis (red., 2012) dzieli Cydnidae na sześć podrodzin:
Niektórzy autorzy (Schuh i Slater, 1995) zaliczają tu również podrodziny Thyreocorinae , czy Corimelaeninae klasyfikowane w randze własnej rodziny Thyreocoridae .

</doc>
<doc id="620604" url="https://pl.wikipedia.org/wiki?curid=620604" title="Cydnidae">
Cydnidae



</doc>
<doc id="620606" url="https://pl.wikipedia.org/wiki?curid=620606" title="Astrud Gilberto">
Astrud Gilberto

Astrud Gilberto (ur. 29 marca 1940 w Salvador da Bahia) – brazylijska piosenkarka jazzowa, znana przede wszystkim jako wykonawczyni bossa novy "The Girl from Ipanema" ("Garota de Ipanema").
Urodziła się w brazylijskim stanie Bahia jako Astrud Weinert. Jej ojciec był Niemcem. W 1947 wraz z rodziną przeniosła się do Rio de Janeiro. W 1959 wyszła za João Gilberto, z którym wyjechała do USA w 1963, gdzie wzięła udział w nagraniu albumu "Getz/Gilberto" z João Gilberto, Stanem Getzem i Antonio Carlosem Jobimem. Rozwiodła się w 1964 r. Jej największym przebojem była "The Girl from Ipanema". Otrzymała nagrodę "Latin Jazz USA Award for Lifetime Achievement" (1992) i wpisano ją na listę "International Latin Music Hall of Fame" w 2002.

</doc>
<doc id="620610" url="https://pl.wikipedia.org/wiki?curid=620610" title="Formacja Chłopięca „Legitymacje”">
Formacja Chłopięca „Legitymacje”

Formacja Chłopięca „Legitymacje” – zespół instrumentalno-wokalny założony we Wrocławiu w 2003 roku.
Twórczość „Legitymacji” to proste, absurdalne piosenki wykonywane z użyciem zarówno pospolitego, jak i unikalnego instrumentarium. Występy formacji częściowo oparte na improwizacji wzbogacane są wizualnie przez prezentacje multimedialne oraz popisy taneczne i performance. Ich styl określany jest często przez nich samych jako „bajabongo”.
Skład.
Od początku jego istnienia zespół tworzą aktorzy wrocławskiego Teatru Muzycznego „Capitol”:

</doc>
<doc id="620617" url="https://pl.wikipedia.org/wiki?curid=620617" title="Bombardier CRJ-200">
Bombardier CRJ-200

CRJ-200 (lub CRJ-440) – niewielki odrzutowiec pasażerski produkowany przez konsorcjum Bombardier. Jego konstrukcja oparta jest na konstrukcji samolotu Canadair Challenger 604. Samoloty tego typu służą, lub służyły, na prawie wszystkich kontynentach.
Prace projektowe rozpoczęły się w 1987. Pierwszy prototyp oblatano 10 maja 1991. Samolot nie występuje w wersji podstawowej, a wyłącznie w wersjach ER ("Extended Range" - o powiększonym zasięgu) i LR ("Long Range" - dalekiego zasięgu).
CRJ-200 jest modyfikacją typu CRJ-100. Posiada nowszą wersję silników. Istnieje kilka wariantów tego samolotu:
Na modelu CRJ-200LR oparto konstrukcje biznesowego odrzutowca Bombardier Challenger 850.
CRJ-440 jest modyfikacją CRJ-200. W porównaniu do niego posiada mniejszą masę startową i zmniejszoną liczbę foteli pasażerskich (40 lub 44). Wyłącznym użytkownikiem tego wariantu samolotu są linie Northwest Airlink.

</doc>
<doc id="620625" url="https://pl.wikipedia.org/wiki?curid=620625" title="Assimiou Touré">
Assimiou Touré

Assimiou Touré (ur. 1 stycznia 1988 w Sokodé) – piłkarz togijski, zawodnik SpVgg Burgbrohl. W reprezentacji Togo zadebiutował w 2006 roku. Otrzymał od trenera reprezentacji Otto Pfistera powołanie na Mistrzostwa Świata w 2006 roku.

</doc>
<doc id="620632" url="https://pl.wikipedia.org/wiki?curid=620632" title="Viktoriya Styopina">
Viktoriya Styopina



</doc>
<doc id="620636" url="https://pl.wikipedia.org/wiki?curid=620636" title="Henry Scott (książę)">
Henry Scott (książę)

Henry Scott KG, KT (ur. 2 września 1746 w Londynie, zm. 11 stycznia 1812 w Dalkeith), najstarszy syn Francisa Scotta, hrabiego Dalkeith, i Caroline Cambell, córki 2. księcia Argyll.
W 1751 r., po śmierci swojego dziadka Francisa Scotta, 2. księcia Buccleuch odziedziczył tytuł 3. księcia Buccleuch. W 1810 r. po śmierci swojego kuzyna Williama Douglasa, 4. księcia Queensberry odziedziczył tytuł księcia Queensberry (jako prawnuk 2. księcia Queensberry).
Henry Scott zdobył wykształcenie w Eton College. W latach 1764-1766 podróżował po Europie z Adamem Smithem jako swoim nauczycielem. Od 1777 zarządzał Królewskim Bankiem Szkocji. Od 1778 r. był kapitanem Królewskiej Kompanii Łuczników. W 1783 r. Buccleuch został pierwszym prezesem Towarzystwa Królewskiego w Edynburgu. 23 grudnia 1767 r. został kawalerem Orderu Ostu. Zrezygnował z tej funkcji w 1794 r., kiedy to został kawalerem Orderu Podwiązki. W latach 1794-1812 był Lordem Namiestnikiem Haddington i Midlothian. W latach 1804-1812 był Lordem Namiestnikiem Roxburghshire.
Książę Buccleuch był przyjacielem ekonomisty Adama Smitha i pisarza Waltera Scotta.
2 maja 1767 r. w Montagu House w Londynie, Henry poślubił lady Elisabeth Montagu (29 maja 1743 -21 listopada 1827), córkę George'a Montagu, 1. księcia Montagu, i lady Mary Montagu, córki 2. księcia Montagu. Henry i Elisabeth mieli razem 3 synów i 4 córki:

</doc>
<doc id="620639" url="https://pl.wikipedia.org/wiki?curid=620639" title="Wołodymyr Bezsonow">
Wołodymyr Bezsonow

Wołodymyr Wasylowycz Bezsonow, ukr. Володимир Васильович Безсонов, ros. Владимир Васильевич Бессонов, "Władimir Wasiljewicz Biessonow" (ur. 5 marca 1958 w Charkowie) – ukraiński piłkarz, grający na pozycji obrońcy lub pomocnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Karierę piłkarską zaczynał w rodzinnym Charkowie, najpierw w szkole piłkarskiej nr 7, a następnie w zespole Metalist. Jeszcze jako nastolatek został zawodnikiem Dynama Kijów, zaliczającego się do czołówki radzieckiej Wyższej Ligi, z którym sześciokrotnie sięgał po Mistrzostwo Związku Radzieckiego, pięciokrotnie po radziecki Puchar oraz po Puchar Zdobywców Pucharów w 1986. Barwy kijowskiego zespołu reprezentował przez kolejnych 14 lat. Karierę piłkarską kończył jako zawodnik izraelskiego Maccabi Hajfa w 1991.
Kariera reprezentacyjna.
Był jednym z najbardziej doświadczonych i najbardziej utytułowanych zawodników reprezentacyjnych. W latach 1977–1990 w drużynie "Sbornej" rozegrał 79 meczów, strzelając 4 bramki. Zagrał w 3 turniejach o Mistrzostwo Świata: w 1982, 1986 i 1990. W 1988 zdobył Wicemistrzostwo Europy. Wielokrotnie pełnił funkcję kapitana reprezentacji. Osiągał również sukcesy z reprezentacją młodzieżową (Mistrzostwo Europy w 1976, Mistrzostwo Świata w oraz tytuł najlepszego zawodnika turnieju w 1977) i olimpijską (brązowy medal Igrzysk w Moskwie).
Kariera trenerska.
Od zakończenia kariery zawodniczej pracuje jako trener drużyn klubowych na Ukrainie – z przerwą na lata 2002–2003, kiedy prowadził drużynę narodową Turkmenistanu. Później prowadził drużynę Zorii Ługańsk, a 28 listopada 2006 został pierwszym trenerem zespołu FK Charków. Od 2008 prowadził drużynę Dnipra Dniepropetrowsk. 18 września 2010 roku po okresie nieudanych gier podał się do dymisji.

</doc>
<doc id="620640" url="https://pl.wikipedia.org/wiki?curid=620640" title="Władimir Biessonow">
Władimir Biessonow



</doc>
<doc id="620643" url="https://pl.wikipedia.org/wiki?curid=620643" title="Muzyka metalowa">
Muzyka metalowa



</doc>
<doc id="620646" url="https://pl.wikipedia.org/wiki?curid=620646" title="Citigroup Center (Nowy Jork)">
Citigroup Center (Nowy Jork)

Citigroup Center – wieżowiec w Nowym Jorku w Stanach Zjednoczonych. Usytuowany jest dokładnie pomiędzy 53th Street i 54th Street, przy Lexington Avenue w dzielnicy Midtown Manhattan w okręgu Manhattan. Ma 59 pięter (do tego 3 piętra pod ziemią) i 278,9 metra wysokości.
Jego budowa rozpoczęta została w 1974 roku, a zakończyła się w 1977 roku. Zaprojektowany został przez: Edward Larrabee Barnes Associates, The Stubbins Associates, Emery Roth &amp; Sons.
Wykorzystywany jest w różnych celach, głównie biurowych. Reprezentuje styl późnomodernistyczny. Jest to rozpoznawalny symbol miasta, który odznacza się w popularnej panoramie Manhattanu swoim ściętym pod kątem 45 stopni dachem. Całkowita jego powierzchnia wynosi 146 658 m².

</doc>
<doc id="620647" url="https://pl.wikipedia.org/wiki?curid=620647" title="Messier 47">
Messier 47

Messier 47 (M47, NGC 2422, NGC 2478) – gromada otwarta w gwiazdozbiorze Rufy. Odkryta przed 1654 przez Hodiernę. 19 lutego 1771 roku niezależnie odkryta i skatalogowana przez Messiera, jednak z powodu błędu w zapisie pozycji gromady do 1959 roku była uważana za „zaginioną”. Kolejnymi niezależnymi odkrywcami tej gromady byli Caroline Herschel (obserwowała gromadę na początku 1783 roku) oraz jej brat William (4 lutego 1785). John Dreyer w swoim New General Catalogue skatalogował błędnie zapisaną obserwację Messiera jako NGC 2478, a obserwację Herschela jako NGC 2422.
M47 znajduje się w odległości około 1,56-1,75 tys. lat świetlnych od Ziemi i oddala się z prędkością 9 km/s. Średnica gromady wynosi około 12 lat świetlnych. Wiek szacuje się na ok. 78 mln lat.
Gromada zawiera ok. 50 gwiazd. Najjaśniejsza z nich ma jasność obserwowaną 5,7 i należy do typu widmowego B2. Zaobserwowano także 2 olbrzymy o jasności ponad 200 Słońc. Gęstość gromady sięga 0,62 gwiazdy na parsek kwadratowy (w centrum – 16 gwiazd na parsek²).

</doc>
<doc id="620648" url="https://pl.wikipedia.org/wiki?curid=620648" title="Chuda Turnia">
Chuda Turnia

Chuda Turnia – niewielka samotna turnia w Tatrach Zachodnich, znajdująca się na długiej, północno-zachodniej grani Ciemniaka, oddzielającej Dolinę Kościeliską od jej odnogi – Doliny Miętusiej. Znajduje się tuż powyżej Chudej Przełączki (ok. 1850 m). Wznosi się na wysokość 1858 m n.p.m., więc zaledwie 8 metrów powyżej otaczającego ją terenu. W północno-zachodnim kierunku poniżej Chudej Turni znajduje się Przełączka przy Kopie (ok. 1775 m), oddzielająca ją od Upłaziańskiej Kopy (1796 m). Trawiaste, północno-wschodnie stoki spod Chudej Turni opadają do Twardej Galerii w Dolinie Miętusiej. Stoki południowo-zachodnie natomiast opadają do Zadniego Kamiennego. Zbudowane są z łupków i znajduje się w nich płytki żleb. Jest to podłoże niesprzyjające wegetacji roślinnej i stoki te są ubogie w roślinność.
Chuda Turnia zbudowana jest ze skał dolomitowo-wapiennych, gdzieniegdzie porośniętych niską murawą, z bardzo ciekawą roślinnością – m.in. rośnie tutaj kilka gatunków skalnic, lepnica bezłodygowa, pierwiosnek maleńki, kuklik górski, dębik ośmiopłatkowy, które często rozdeptywane są przez turystów wspinających się na jej ściany. Na Chudej Turni stwierdzono też występowanie goryczuszki lodowej, ostrołódki karpackiej i potrostka alpejskiego – roślin w Polsce występujących tylko w Tatrach i to na nielicznych tylko stanowiskach.
Szlaki turystyczne.
Na Chudej Przełączce skrzyżowanie spotykają się dwa szlaki turystyczne i biegną dalej do góry Twardym Grzbietem:

</doc>
<doc id="620649" url="https://pl.wikipedia.org/wiki?curid=620649" title="Żyrytwowate">
Żyrytwowate

Żyrytwowate (Naucoridae) – rodzina owadów z podrzędu pluskwiaków różnoskrzydłych. Rodzina Naucoridae liczy około 400 gatunków, z których w Polsce występuje jeden - żyrytwa pluskwowata ("Naucoris cimicoides").
Opis.
Żyrytwowate mają spłaszczone grzbietobrzusznie ciało i krótkie, czteroczłonowe czułki. Osiągają od 3 do 20 mm długości ciała. Głowa o oczach często nachodzących na przednie kąty przedplecza i krótkiej kłujce. Tylne odnóża są zwykle dłuższe i służą do poruszania się w wodzie, a przednie chwytne, o scyzorykowatej budowie. Ciało żyrytwowatych jest pokryte włoskami, pomiędzy którymi tworzą się pęcherzyki powietrza.
Systematyka.
Schuh i Slater (1995) dzielą Naucoridae na pięć podrodzin zawierających 40 rodzajów:

</doc>
<doc id="620650" url="https://pl.wikipedia.org/wiki?curid=620650" title="Naucoridae">
Naucoridae



</doc>
<doc id="620652" url="https://pl.wikipedia.org/wiki?curid=620652" title="Park Narodowy Ukkusiksalik">
Park Narodowy Ukkusiksalik

Park Narodowy Ukkusiksalik (ang. "Ukkusiksalik National Park", fr. "Parc national Ukkusiksalik" – park narodowy położony we wschodniej części Nunavut w Kanadzie. Park zajmuje powierzchnię 20 500 km². Park narodowy został założony 23 sierpnia 2003, zostając jednocześnie 41. parkiem narodowym Kanady. Dostęp do parku jest możliwy dzięki połączeniom lotniczym z Winnipeg, stolicy prowincji Manitoba oraz Yellowknife, stolicy Terytoriów Północno-Zachodnich. Obecnie teren parku jest niezamieszkany, ale Inuici zamieszkiwali te tereny od roku 1000 do 1960.
Fauna.
Na terenie parku występują: niedźwiedź polarny, niedźwiedź grizli, wilk polarny, renifer, sokół wędrowny.
Flora.
Roślinność w parku jest typowa dla tundry. Występują tu m.in. brzoza, wierzba oraz kuklik.

</doc>
<doc id="620653" url="https://pl.wikipedia.org/wiki?curid=620653" title="Bombardier Canadair Regional Jet CRJ-440">
Bombardier Canadair Regional Jet CRJ-440



</doc>
<doc id="620654" url="https://pl.wikipedia.org/wiki?curid=620654" title="Heterodontiformes">
Heterodontiformes



</doc>
<doc id="620662" url="https://pl.wikipedia.org/wiki?curid=620662" title="Jan Lesiak (pułkownik)">
Jan Lesiak (pułkownik)

Jan Zygmunt Lesiak (ur. 14 listopada 1945 w Szczukwinie, zm. 17 maja 2020 w Warszawie) – pułkownik UOP, który prowadził w latach 1992–1995 akcję inwigilacji i dezintegracji partii politycznych z prawej i lewej strony polskiej sceny politycznej.
Życiorys.
Był synem Zofii i Władysława, małorolnego chłopa spod Tuszyna. Po ukończeniu technikum samochodowego w Łodzi dostał się na Wydział Melioracji warszawskiej Szkoły Głównej Gospodarstwa Wiejskiego. Od roku 1969 pracował w SB, początkowo w sekcji gospodarczej, zajmującej się głównie rolnictwem. Inspektor Departamentu III MSW od 1 sierpnia 1969 do 1 maja 1972, następnie inspektor Wydziału V tego Departamentu. W 1972 ukończył Szkołę Operacyjną nr 2 w CW MSW w Legionowie.
Od 1977 funkcjonariusz Departamentu III MSW, który miał za zadanie zwalczanie opozycji. W ramach pracy operacyjnej rozpracowywał opozycjonistów PRL m.in. Jarosława Kaczyńskiego (SOR "Jar") i Jacka Kuronia (SOR "Watra").
W 1990 nie przeszedł weryfikacji. Miał podjąć pracę w Urzędzie Ochrony Państwa dzięki rekomendacji Jacka Kuronia u ówczesnego ministra spraw wewnętrznych Krzysztofa Kozłowskiego.
Po wyborach w 1991 powołany został w MSW nieformalny zespół w składzie: Piotr Niemczyk, Jerzy Konieczny, Konstanty Miodowicz i Jan Lesiak. Jego zadaniem było „przewidywanie możliwych konfiguracji politycznych mogących stworzyć rząd”. Członkowie tego zespołu spotykali się codziennie w gabinecie Andrzeja Milczanowskiego i wysłuchiwali referatów. Ulubionym tematem Lesiaka była Konfederacja Polski Niepodległej. W latach 1992–1995, działając w oparciu o instrukcję UOP nr 0015/92, nadzorował akcje mające na celu dezintegrację polskich partii politycznych, przeciwnych polityce Lecha Wałęsy i rządu Hanny Suchockiej, określanych mianem „ekstremistycznych”. Obok KPN były to: Ruch dla Rzeczypospolitej, Ruch Trzeciej Rzeczypospolitej, Porozumienie Centrum, Polska Unia Socjaldemokratyczna, Polska Partia Socjalistyczna.
Sprawę tzw. szafy Lesiaka, w której przechowywane były opracowane przez jego zespół dokumenty, w 1997 ujawnił Zbigniew Siemiątkowski, minister-koordynator służb specjalnych w rządzie Włodzimierza Cimoszewicza. W 1999 za kadencji Hanny Suchockiej na stanowisku ministra sprawiedliwości, sprawę umorzono; prokuratura uznała wówczas, że inwigilacja była błędem, a nie przestępstwem. W 2005 po objęciu rządów przez braci Kaczyńskich wrócono do sprawy. Jednak wbrew wcześniejszym zapowiedziom nie opublikowano materiałów z „szafy Lesiaka”, które pozostały tajne. Prokuratura postawiła jednak Lesiakowi zarzuty, a 20 września 2006 rozpoczął się jego proces. Lesiak został w nim oskarżony o przekroczenie w latach 1991–1997 uprawnień, m.in. przez stosowanie technik operacyjnych i źródeł osobowych wobec legalnie działających partii politycznych, za co grozi mu do 3 lat więzienia. W pierwszej instancji Sąd Okręgowy w Warszawie umorzył postępowanie ze względu na przedawnienie karalności czynu. Uznał zarazem, że Lesiak złamał prawo, przekraczając swoje uprawnienia, dezintegrując legalnie działające partie polityczne. Jednocześnie oczyścił go z zarzutu o udział w wypadkach losowych liderów partii politycznych (m.in. spowodowanie wypadków samochodowych i włamań do mieszkań). Podając ustne motywy takiego rozstrzygnięcia, wskazał, że czyny zarzucane Lesiakowi przedawnione były już w momencie stawiania zarzutów w 2001 (za czasów urzędowania Lecha Kaczyńskiego jako ministra sprawiedliwości).
Lesiak podejrzewany był także o sfałszowanie w latach 90. teczki Jarosława Kaczyńskiego. Sam podejrzany temu nie zaprzeczał, a sprawa była przedmiotem osobnego dochodzenia prokuratorskiego, które umorzono w 2008 z powodu przedawnienia.
Zmarł 17 maja 2020 roku w Warszawie.

</doc>
<doc id="620663" url="https://pl.wikipedia.org/wiki?curid=620663" title="Dziubałkowate">
Dziubałkowate

Dziubałkowate (Anthocoridae) – rodzina niewielkich owadów z podrzędu pluskwiaków różnoskrzydłych. Liczy około 500–600 gatunków (w zależności od ujęcia) zgrupowanych w 80–100 rodzajach, z czego w Polsce występuje ok. 40 gatunków (zobacz dziubałkowate Polski). Rodzajem typowym rodziny jest "Anthocoris".
W zapisie kopalnym znane są od aptu w kredzie.
Morfologia.
Pluskwiaki te mają ciało długości od 1,4 do 4,5 lub 5 mm, zwykle o kształcie owalnym lub bliskim owalnego, ale u form podkorowych silnie spłaszczone i wydłużone. W ubarwieniu przeważają zazwyczaj barwy brązowe i szare. Aparat gębowy ma prostą kłujkę o pierwszym członie krótkim lub uwstecznionym, a członie trzecim zwykle najdłuższym. Czułki cechują się obecnością krótkiego prepedicellitu, a niekiedy wyraźnie wrzecionowatym kształem członów trzeciego i czwartego. Półpokrywy mają wyraźne załamanie kostalne, a na zakrywce widoczne są zwykle cztery żyłki. Przednia para odnóży zwykle ma na goleniach "fossula spongiosa", które mogą być jednak uwstecznione lub całkiem zanikać. Zatułów ma gruczoły zapachowe z pojedynczym zbiorniczkiem, uchodzące pojedynczymi otworami w rowkach na metapleurach. Ich ewaporatorium może być różnie ukształtowane. Odwłok pozbawiony jest przetchlinek na pierwszym segmencie, a leżące na jego spodzie laterotergity scalone są ze sternitami. U larw ujścia odwłokowych gruczołów zapachowych leżą przy przednich krawędziach tergitów od czwartego do szóstego. Samice mogą mieć pokładełko normalnie wykształcone i o powykrawanych brzegach lub zredukowane; brak u nich spermateki. Samce mają jądra zbudowane z 2 lub rzadziej 7 płatów, a ich genitalia są asymetryczne: prawa paramera jest silnie uwsteczniona lub zanika zupełnie, natomiast lewa jest sierpowata i wyposażona w rowek, w którym leży edeagus, i w ten sposób służąca za właściwy narząd kopulacyjny.
Biologia i ekologia.
Żyją na kwiatach i liściach, pod korą lub w ściółce. Większość gatunków jest drapieżna i żywi się małymi owadami takimi jak mszyce, niektóre są pasożytami zewnętrznymi i żywią się krwią. Jedynie kilka gatunków z rodzaju "Orius" żywi się sokami roślin. Większość z nich ma znaczenie gospodarcze jako biologiczni wrogowie szkodników roślin. Niektóre gatunki z tego powodu były introdukowane w różnych regionach kuli ziemskiej.
Rozród.
Wprowadzenie plemników do ciała samicy często ma u dziubałkowatych charakter urazowy. Samiec przebija jej ścianę odwłoka za pomocą zmodyfikowanej paramery i wstrzykuje nasienie do jamy ciała (hemocelu). Taki uszkadzający ścianę ciała sposób zaplemnienia określa się jako zaplemnienie hemoceliczne i występuje ono również u niektórych pokrewnych rodzin należących do Cimicoidea: Polyctenidae, Lyctocoridae i pluskwowatych. Pojawiający się tu konflikt płci (antagonizm seksualny) doprowadził do wyewoluowania u samic części gatunków struktur anatomicznych, ograniczających jego negatywne skutki. Są to "spermaledges" lub rurki kopulacyjne (). Mają one postać otworu, otoczonego nabrzmiałym oskórkiem, który nakierowuje narząd samca. U Scolopini, Blaptostethini, Oriini i Anthocorini nasienie przechowywane jest w ciele samicy w kieszonkach analogicznych z konceptakulami () innych Cimicoidea, ale powstałymi z modyfikacji przedniej ściany pochwy.
U gatunku "Xylocoris maculipennis" zaobserwowano homoseksualne gwałty u samców. W tym przypadku wstrzyknięta przez uszkodzenie ściany odwłoka sperma jest w większości „trawiona” i pozyskane z niej substancje służą odżywieniu samca. Zaobserwowano także, że nasienie gwałciciela migruje w kierunku jąder zaplemnionego samca. Przyczyniło się to do wysnucia hipotezy, że zgwałcony samiec podczas wytrysku do ciała samicy przekazuje obok swoich plemników, także te należące do gwałciciela.
Systematyka.
W niektórych ujęciach systematycznych podrodziny Lasiochilinae i Lyctocorinae są podnoszone do rangi oddzielnych rodzin. Systematyka tych owadów jest jednak wciąż dyskusyjna, a bliskie pokrewieństwo w ramach tych taksonów niewątpliwe. Poniżej znajduje się uproszczony podział systematyczny:
Rodzina: Dziubałkowate (Anthocoridae)

</doc>
<doc id="620666" url="https://pl.wikipedia.org/wiki?curid=620666" title="Anthocoridae">
Anthocoridae



</doc>
<doc id="620672" url="https://pl.wikipedia.org/wiki?curid=620672" title="Ai (imię)">
Ai (imię)

 – popularne żeńskie imię japońskie. Jest ono skróconą, nowocześniejszą formą imienia Aiko (w latach 80. XX wieku żeńskie imiona z końcówką 子 "ko" wyszły z mody).
Możliwa pisownia.
Ai można zapisać używając wielu różnych znaków kanji i może znaczyć m.in.:

</doc>
<doc id="620674" url="https://pl.wikipedia.org/wiki?curid=620674" title="Języki Cross-River">
Języki Cross-River

Języki Cross-River – grupa języków nigero-kongijskich, klasyfikowanych w obrębie podgrupy benue-kongijskiej. 

</doc>
<doc id="620675" url="https://pl.wikipedia.org/wiki?curid=620675" title="Bombardier CRJ-700">
Bombardier CRJ-700

CRJ-700 – mały odrzutowiec pasażerski produkowany przez konsorcjum Bombardier. Jego konstrukcja oparta jest o model CRJ-200. Samoloty tego typu służą w wielu liniach lotniczych, między innymi w: Atlasjet, Brit Air (przewoźnik Air France), Comair, Delta Connection, Lufthansa, US Airways.
Samolot spełnia wymagania "Common Crew Qualification" (Wymagania dotyczące Wspólnych Załóg), umożliwiające latanie pilotów CRJ-700 na samolotach serii 200, 705 i 900.
Jego konstrukcja oparta jest o model CRJ-200. Bombardier rozpoczął prace nad tym projektem w 1995 roku. Kadłub tego samolotu jest lekko wydłużony w porównaniu do CRJ-200 i posiada nowe skrzydła. Samolot ten istnieje w trzech wersjach: CRJ-700, CRJ-701 i CRJ-702. Wersje te różnią się nieznacznie liczbą pasażerów.

</doc>
<doc id="620676" url="https://pl.wikipedia.org/wiki?curid=620676" title="Sahra Wagenknecht">
Sahra Wagenknecht

Sahra Wagenknecht (ur. 16 lipca 1969 w Jenie) – niemiecka polityk, wiceprzewodnicząca partii Die Linke, eurodeputowana VI kadencji, posłanka do Bundestagu.
Życiorys.
W pierwszej połowie lat 90. studiowała filozofię i literaturę niemiecką na uczelniach w Jenie, Berlinie i Groningen.
W 1989 wstąpiła do Socjalistycznej Partii Jedności Niemiec. Od 1991 należała do Platformy Komunistycznej w ramach Partii Demokratycznego Socjalizmu. W latach 1991–1995 zasiadała w zarządzie krajowym PDS. W 1998 bez powodzenia kandydowała do Bundestagu (uzyskała 3,25% głosów w okręgu). Od października 2000 ponownie wchodziła do zarządu krajowego PDS. W 2010 została wiceprzewodniczącą Die Linke, pełniła tę funkcję do 2014.
W wyborach w 2004 uzyskała mandat posłanki do Parlamentu Europejskiego. Zasiadała w grupie Zjednoczonej Lewicy Europejskiej i Nordyckiej Zielonej Lewicy, pracowała w Komisji Gospodarczej i Monetarnej.
W wyborach w 2009, 2013, 2017 i 2021 była wybierana na posłankę do Bundestagu. W 2017 obok Dietmara Bartscha była głównym kandydatem swojego ugrupowania.
W 2022 w trakcie inwazji Rosji na Ukrainę publicznie krytykowała sankcje nakładane na Rosję.
Życie prywatne.
Dwukrotnie zamężna. W 2014 jej drugim mężem został współzałożyciel Die Linke Oskar Lafontaine, z którym związała się w 2011.

</doc>
<doc id="620677" url="https://pl.wikipedia.org/wiki?curid=620677" title="Wiktor Kulikow">
Wiktor Kulikow

Wiktor Gieorgijewicz Kulikow (, ur. 5 lipca 1921 w Wierchniej Liubowszy, zm. 28 maja 2013 w Moskwie) – radziecki wojskowy i polityk, marszałek Związku Radzieckiego (1977), dowódca Kijowskiego Okręgu Wojskowego (1967–1969) oraz dowódca Zachodniej Grupy Wojsk Armii Radzieckiej stacjonującej na terenie NRD (1969–1971). Szef Sztabu Generalnego Sił Zbrojnych ZSRR (1971–1977) i wiceminister obrony ZSRR. Głównodowodzący Wojskami Państw Stron Układu Warszawskiego (1977–1989), generalny inspektor Ministerstwa Obrony ZSRR i Federacji Rosyjskiej (1989–1992).
Życiorys.
Urodził się w biednej rodzinie chłopskiej jako syn Gieorgija Filipowicza (1891–1948) i Anastazji Iwanownej (1891–1972). Ukończył 10-klasową szkołę średnią w Niewinnomyssku.
W grudniu 1939 wstąpił do Armii Czerwonej. 10 czerwca 1941 ukończył Oficerską Szkołę Piechoty w Groznym. Po ataku Niemiec na ZSRR, w październiku 1941 został skierowany do batalionu czołgów w składzie 41 Dywizji Pancernej Kijowskiego Specjalnego Okręgu Wojskowego przeformowanego na Front Zachodni. Uczestniczył w walkach obronnych na zachodniej Ukrainie. Brał udział w bitwie pod Moskwą oraz w rejonie Stalingradu. W 1944 uczestniczył w operacjach wojskowych na obszarze Białorusi. W styczniu 1945 jako szef sztabu 66 Gwardyjskiej Brygady Pancernej w składzie 2 Frontu Białoruskiego marsz. Rokossowskiego walczył na terenie północnego Mazowsza, Warmii i Mazur. W końcu marca jego brygada wzięła udział w operacji pomorskiej. Uczestniczył też w operacji berlińskiej.
W latach 1945–1957 pełnił służbę na stanowiskach dowódczych i sztabowych – kolejno: dowódca batalionu, zastępca dowódcy pułku czołgów, dowódca pułku czołgów, szef sztabu dywizji oraz dowódca dywizji.
W 1947 ukończył Wyższą Oficerską Szkołę Broni Pancernej, w 1953 Akademię Wojskową im. Michaiła Frunzego, a w 1959 Akademię Sztabu Generalnego Sił Zbrojnych ZSRR. Po ukończeniu Akademii Sztabu Generalnego wyznaczony na kolejne funkcje: zastępcy dowódcy armii, pierwszego zastępcy dowódcy armii – od 1959 do 1964, dowódcy armii w Leningradzkim Okręgu Wojskowym – do maja 1967. W latach 1961–1962 odbywał podróż służbową w Ghanie, gdzie był członkiem radzieckiej grupy ekspertów wojskowych.
W latach 1967–1969 był dowódcą Kijowskiego Okręgu Wojskowego, a od października 1969 do września 1971 głównodowodzącym Zachodniej Grupy Wojsk Armii Radzieckiej, stacjonującą na terytorium NRD. W latach 1971–1977 szef Sztabu Generalnego Sił Zbrojnych ZSRR oraz zastępca ministra obrony.
Od 9 stycznia 1977 do 25 stycznia 1989 głównodowodzący Wojskami Państw Stron Układu Warszawskiego – pierwszy zastępca ministra obrony ZSRR. W latach 1980–1981 kierował przygotowaniami do ewentualnej interwencji wojsk państw Układu w Polsce. Od lutego 1989 do stycznia 1992 był generalnym inspektorem Ministerstwa Obrony ZSRR i Federacji Rosyjskiej. Następnie został mianowany doradcą głównodowodzącego Zjednoczonymi Siłami Zbrojnymi Wspólnoty Niepodległych Państw. Od września 1992 był doradca ministra obrony Federacji Rosyjskiej. Później przeszedł w stan spoczynku.
W 2008 wydał swoje wspomnienia ("Война. Размышления Маршала Советского Союза").
Jego pogrzeb odbył się 31 maja 2013. Pochowany został obok żony Marii (1922–2011) na Cmentarzu Nowodziewiczym w Moskwie.
Miał dwie córki, Lidię i Walentinę.
Działalność polityczna.
W latach 1942–1991 należał do WKP(b) i KPZR. Od 1971 był członkiem Komitetu Centralnego KPZR. Deputowany do Rady Najwyższej ZSRR w latach 1966–1989.
W latach 1999–2003 był deputowanym do Dumy Państwowej Federacji Rosyjskiej. Od 2000 do 2003 pełnił w niej funkcję przewodniczącego Komisji ds. weteranów. Należał również do partii Jedna Rosja, gdzie wchodził w skład jej Rady Naczelnej.
Upamiętnienie.
19 lutego 1977 Miejska Rada Narodowa w Gdańsku na specjalnej sesji nadała mu tytuł Honorowego Obywatela.
2 lutego 2018 odsłonięto w Moskwie tablicę pamiątkową upamiętniającą Wiktora Kulikowa.
Honorowy obywatel miasta Niewinnomyssk. W 2004 został honorowym obywatelem Orła, a także całego obwodu orłowskiego.
W kulturze.
W filmie "Jack Strong" (2014) w reżyserii Władysława Pasikowskiego w rolę marszałka Kulikowa wcielił się aktor Oleg Maslennikow.

</doc>
<doc id="620681" url="https://pl.wikipedia.org/wiki?curid=620681" title="Kartlia">
Kartlia

Kartlia (gruz.: ქართლი, "Kartli") – historyczna kraina we wschodniej Gruzji, współcześnie podzielona między cztery regiony administracyjne: Dolna Kartlia, Mccheta-Mtianetia, Tbilisi i Wewnętrzna Kartlia.
Historia.
W kolejnych wiekach tereny Kartlii były podzielone i stanowiły część Gruzji bądź znajdowały się we władztwach: perskim, chazarskim, arabskim (Abbasydów), tureckim, mongolskim.
W XV w. - Kartlia staje się feudalnym królestwem (1484–1762):
W XVIII w. nastąpiło uniezależnienie się Kartlii, a w 1762 połączenie z sąsiadującym Królestwem Kachetii. W 1801 roku zjednoczone Królestwo Kartlii i Kachetii zostało przyłączone do Rosji.
Obecnie - część Gruzji.

</doc>
<doc id="620682" url="https://pl.wikipedia.org/wiki?curid=620682" title="Hernán Medford">
Hernán Medford

Hernán Evaristo Medford Bryan zwany "el Pelicano" (ur. 23 maja 1968) – kostarykański piłkarz, a obecnie trener piłkarski.
Karierę zaczął w rodzimym Deportivo Saprissa. Następnie grał we Włoszech (US Foggia), Jugosławii (Dinamo Zagrzeb), Austrii (Rapid Wiedeń), Hiszpanii (Rayo Vallecano) i Meksyku (CF Pachuca, Club León i Necaxa).
W barwach reprezentacji Kostaryki wystąpił w dwóch turniejach finałowych Mistrzostw Świata, włoskim i koreańsko-japońskim. W finałach 1990 roku w meczu ze Szwecją strzelił gola dającego jego drużynie awans do drugiej rundy. W kwalifikacjach do azjatyckiego mundialu z kolei jego gol dał Kostaryce wyjazdowe zwycięstwo nad Meksykiem (pierwsza domowa porażka tej drużyny w historii eliminacji Mistrzostw Świata) i awans do finałów.
Po zakończeniu kariery piłkarskiej w 2003 roku podjął pracę jako trener. Prowadził najlepszą kostarykańską drużynę Deportivo Saprissa. W roku 2006 objął funkcję selekcjonera reprezentacji Kostaryki w piłce nożnej.

</doc>
<doc id="620683" url="https://pl.wikipedia.org/wiki?curid=620683" title="Hernan Medford">
Hernan Medford



</doc>
<doc id="620684" url="https://pl.wikipedia.org/wiki?curid=620684" title="Języki plateau">
Języki plateau

Języki plateau – grupa języków nigero-kongijskich, klasyfikowanych w obrębie podgrupy benue-kongijskiej. Języki te używane są przez mieszkańców wyżyny Jos Plateau w centralnej Nigerii. Do grupy plateau zalicza się około 40 języków, chociaż ostatnie badania sugerują, że jest ich więcej. Przykładami języków plateau są: język kambari, język birom, język dukawa i język dakarkari.

</doc>
<doc id="620687" url="https://pl.wikipedia.org/wiki?curid=620687" title="Superpuchar Polski w piłce nożnej 1997">
Superpuchar Polski w piłce nożnej 1997



</doc>
<doc id="620688" url="https://pl.wikipedia.org/wiki?curid=620688" title="Książę Queensberry">
Książę Queensberry

Informacje ogólne.
Książęta Queensberry 1. kreacji (parostwo Szkocji)
Następni książęta Queensberry - patrz: Książę Buccleuch

</doc>
<doc id="620689" url="https://pl.wikipedia.org/wiki?curid=620689" title="SOR">
SOR



</doc>
<doc id="620691" url="https://pl.wikipedia.org/wiki?curid=620691" title="NGC 2422">
NGC 2422



</doc>
<doc id="620693" url="https://pl.wikipedia.org/wiki?curid=620693" title="Makiejewka">
Makiejewka

Makiejewka (, do 1917 Dmytrijiwka, ukr. Дмитріївка, w latach 1917–1931 Dmytryjewśkyj, Dmytrijiwśk lub Dmytrijewśkie, ukr. Дмитріївський, Дмитріївськ, Дмитріївське) – miasto w obwodzie donieckim na Ukrainie. Na skutek rosyjskiej napaści na Ukrainę, od 2014 roku znajduje się pod okupacją samozwańczej Donieckiej Republiki Ludowej.
Prawa miejskie posiada od 1925.
Demografia.
Historyczny skład narodowościowy miasta na podstawie danych ze spisów powszechnych Związku Radzieckiego i Ukrainy:

</doc>
<doc id="620694" url="https://pl.wikipedia.org/wiki?curid=620694" title="Języki bantuidalne">
Języki bantuidalne

Języki bantuidalne – grupa języków nigero-kongijskich, klasyfikowanych w obrębie podgrupy benue-kongijskiej. Języki te używane są na terenie niemal całej Afryki subsaharyjskiej z wyjątkiem Afryki Zachodniej oraz terenów Namibii, zajętych przej języki khoisan. Do grupy języków bantuidalnych należą m.in. języki bantu.

</doc>
<doc id="620696" url="https://pl.wikipedia.org/wiki?curid=620696" title="Estrée-Saint-Denis">
Estrée-Saint-Denis

Estrée-Saint-Denis to kanton w okręgu Compiègne, w departamencie Oise, w Pikardii, we Francji. Ośrodkiem administracyjnym jest Estrées-Saint-Denis. Kanton ma powierzchnię 133,05 km² i liczy 14 907 mieszkańców.

</doc>
<doc id="620698" url="https://pl.wikipedia.org/wiki?curid=620698" title="Chutney">
Chutney

Chutney, czatni, "ćatni" – gęsty sos używany w kuchni indyjskiej. Sporządzany z owoców i warzyw, z rodzynkami, czosnkiem, cebulą, musztardą, octem itp. Używany do potraw mięsnych i wegetariańskich. W smaku może się wahać od bardzo pikantnego do łagodnego, także słodkiego. W Europie Zachodniej dostępny w formie gotowej, sprzedawany w słoiczkach. W Indiach sporządzany na bieżąco, często z sezonowych składników. W południowych Indiach podawany wraz z sambarem jako dodatek do dosy.
W Polsce odpowiedniki sosów typu chutney znane były od bardzo dawna (pojawiają się nawet przepisy z XVII w.) pod nazwą gąszcze.

</doc>
<doc id="620700" url="https://pl.wikipedia.org/wiki?curid=620700" title="Ćatni">
Ćatni



</doc>
<doc id="620701" url="https://pl.wikipedia.org/wiki?curid=620701" title="Estree-Saint-Denis">
Estree-Saint-Denis



</doc>
<doc id="620704" url="https://pl.wikipedia.org/wiki?curid=620704" title="France 3">
France 3

France 3 – francuska, publiczna stacja telewizyjna, która rozpoczęła nadawanie 31 grudnia 1972 roku, wchodząca w skład grupy medialnej France Télévisions. Jest drugą pod względem wielkości stacją telewizyjną we Francji. 
France 3 to stacja o charakterze regionalnym. Podzielona jest na 24 anteny regionalne, których programy różnią się nieznacznie. W wieczornym paśmie dziennika telewizyjnego o nazwie "Soir 3" nadawane są wiadomości krajowe z Paryża oraz wiadomości regionalne przygotowane i nadawane przez regionalnego nadawcę. 
Pierwsza nazwa stacji to La Troisième Chaîne (1972–1975), następnie – France Régions 3 (FR3). Jej aktualna nazwa została nadana na początku lat 90. XX wieku.
Anteny regionalne France 3.
Nazwy anten regionalnych w większości nawiązują do nazw francuskich regionów administracyjnych:

</doc>
<doc id="620706" url="https://pl.wikipedia.org/wiki?curid=620706" title="Superpuchar Polski w piłce nożnej 2000">
Superpuchar Polski w piłce nożnej 2000



</doc>
<doc id="620708" url="https://pl.wikipedia.org/wiki?curid=620708" title="Strumyk (województwo wielkopolskie)">
Strumyk (województwo wielkopolskie)

Strumyk – wieś w Polsce, położona w województwie wielkopolskim, w powiecie konińskim, w gminie Kramsk. Należy do sołectwa Kramsk-Łęgi.
Podział administracyjny.
W latach 1975–1998 miejscowość administracyjnie należała do województwa konińskiego.

</doc>
<doc id="620709" url="https://pl.wikipedia.org/wiki?curid=620709" title="Markiz Queensberry">
Markiz Queensberry

Informacje ogólne.
Rodzina Douglasów należy do jednej z najbardziej prominentnych i najbardziej utytułowanych rodzin arystokratycznych w Wielkiej Brytanii. Z rodziny Douglasów wywodzi się szereg rodów arystokratycznych:
Tytuł markiza Queensbery został kreowany w parostwie Szkocji w 1682 r. dla Williama Douglasa 3. hrabiego Queensberry
Hrabiowie Douglas 1. kreacji (parostwo Szkocji)
Baronowie Drumlanrig 1. kreacji (parostwo Szkocji)
Baronowie Kelhead 1. kreacji (parostwo Szkocji)
Hrabiowie Queensberry 1. kreacji (parostwo Szkocji)
Markizowie Queensberry 1. kreacji (parostwo Szkocji)
Następca 12. markiza Queensberry: Sholto Francis Guy Douglas, wicehrabia Drumlanrig - Syn 11. Markiza Queensberry
Zobacz też.
Książę Queensberry

</doc>
<doc id="620710" url="https://pl.wikipedia.org/wiki?curid=620710" title="Eugeniusz Eibisch">
Eugeniusz Eibisch

Eugeniusz Eibisch (ur. 30 grudnia 1896, zm. 7 marca 1987) – polski malarz, pedagog, profesor Akademii Sztuk Pięknych w Warszawie i Krakowie.
Życiorys.
Syn Rudolfa. W 1920 ukończył studia artystyczne na ASP w Krakowie pod okiem m.in. Jacka Malczewskiego i Wojciecha Weissa. Dwa lata później, po uzyskaniu stypendium rządu francuskiego wyjechał do Paryża, gdzie współpracował z artystami z École de Paris. W 1939 roku Eugeniusz Eibisch powrócił do Polski i osiadł w Krakowie, gdzie pracował jako profesor na tamtejszej ASP (w latach 1945–1950 rektor tej uczelni). 
Reprezentował nurt kolorystyczny w malarstwie w latach 30. XX wieku i w okresie powojennym. W 1926 brał udział w wystawie wraz z członkami Cechu Artystów Plastyków „Jednoróg”, chociaż jego malarstwo odróżniało się swoją ekspresją od założeń grupy. Malował m.in. portrety, pejzaże, martwe natury.
Sygnatariusz apelu sztokholmskiego w 1950 roku.
Powołał Fundację im. Franciszki Eibisch, której celem jest promocja młodych artystów malarzy.
Pochowany na Cmentarzu Wojskowym na Powązkach w Warszawie (kwatera C39-2-4).

</doc>
<doc id="620712" url="https://pl.wikipedia.org/wiki?curid=620712" title="Jedzenie Zamiast Bomb">
Jedzenie Zamiast Bomb

Jedzenie Zamiast Bomb (ang. "Food Not Bombs", skrót. "FNB") – społeczna inicjatywa, polegająca na rozdawaniu ciepłych, wegańskich lub wegetariańskich posiłków ludziom biednym, bezdomnym i bezrobotnym. Akcji towarzyszy przekaz antyrządowy i antywojenny, a jej ideą przewodnią jest pokazanie, że kiedy władza wydaje pieniądze na – zdaniem działaczy – niepotrzebne zbrojenia, wielu ludzi umiera z głodu.
Historia.
Food Not Bombs powstało w 1980 w Stanach Zjednoczonych w Cambridge Massachusetts za sprawą ośmiu osób. Wówczas nie miały one w planach stworzenia ruchu ogólnoświatowego, który będzie angażował się w działania na rzecz społeczności lokalnych i walkę z głodem lub niesprawiedliwością społeczną – stało się tak poniekąd przy okazji. Ich celem w tamtym momencie (24.05.1980) było zaprotestowanie przeciwko budowie elektrowni jądrowej Seabrook w stanie New Hampshire, której stworzenie zatwierdził rząd USA. Podczas pokojowego protestu aresztowano jednego z aktywistów. Doprowadziło to do utworzenia grupy, która koncentrowała swoją aktywność na organizowaniu obrony prawnej dla przyjaciela. Jednym z podjętych działań było zebranie pieniędzy poprzez sprzedaż literatury oraz upieczonych ciast. I to właśnie z tych działań zrodził się pomysł na utworzenie Food Not Bombs – akcji, która poprzez dystrybucję żywności wpływałaby na zmianę społeczną, środowiskową i działała na rzecz pokoju – jak określają to sami aktywiści.
W marcu 1981 ta sama grupa ludzi podjęła kolejny protest przed budynkiem Bostońskiego Banku, ponieważ okazało się, że akcjonariuszami są osoby, które zasiadały w radzie nadzorczej elektrowni jądrowej Seabrook. W dniu 26 marca, kiedy odbywało się spotkanie akcjonariuszy, aktywistki i aktywiści przygotowali zupę i przebrali się za włóczęgów. Ten happening miał na celu uświadomienie akcjonariuszom, że ich działania mogą prowadzić do kolejnego załamania gospodarki, jak Wielki Kryzys, a także sprawić, że pewnego dnia wszyscy będą zmuszeni do korzystania z darmowych posiłków. Ze względu, że przygotowana żywność nie mogła się zmarnować, działaczki i działacze zaprosili do udziału w wydarzeniu osoby bezdomne gromadzące się w okolicach Pine Street Inn. Okazało się, że z zupy skorzystały nie tylko osoby bez domu, ale także inni ludzie. Akcja spotkała się z dużym zainteresowaniem, co zaowocowało częstszymi spotkaniami i zaangażowaniem się lokalnych firm, które przekazywały nadwyżki żywności. Wegańskim wieczornym posiłkom w przestrzeni publicznej – na Harvard Square, czy Park Street Station – towarzyszyła muzyka oraz działania teatralne i lalkarskie. Wydarzenia te stały się cykliczne. 
Jeden z założycieli ruchu – Keith McHenry – przeniósł się do San Francisco, gdzie postanowił stworzyć drugą grupę pod nazwą Food Not Bombs. W ramach swoich działań sekcja ta zdecydowała dzielić się co poniedziałek w południe książkami oraz posiłkiem w Parku Golden Gate na końcu Haight Street. Aktywistkom i aktywistom zasugerowano, że mogą uzyskać pozwolenie od władz na swoje działania. Złożyli więc pismo w Urzędzie Rekreacji i Parków. Do 15 sierpnia 1988 nie uzyskali jedna żadnej odpowiedzi, natomiast podczas rozdawania żywności do parku wkroczyło czterdziestu pięciu uzbrojonych policjantów, którzy dokonali aresztowania dziewięciu wolontariuszy. W następnym tygodniu do akcji wydawania darmowych roślinnych posiłków przyłączyło się już ponad sto osób, które przyszły na Haight Street z jedzeniem i banerami, a policja dokonała kolejnych dwudziestu dziewięciu aresztowań. Tym razem stacja CNN i inne media relacjonowały aresztowania aktywistów i aktywistek na cały świat. Zainspirowało to kolejne osoby do pomocy – tym razem policja nie dokonywała już aresztowań, obawiając się konsekwencji kolejnego pojawienia się w mediach. Wydano oświadczenie, że FNB może działać na terenie zbrojowni przy Ocean Beach. Odrzucono tę propozycję, informując jednocześnie, że FNB nie jest organizacją charytatywną, a ruchem, którego celem jest zmiana społeczna. Jednym z obszarów działań jest dla nich uświadomienie ludzi, że pieniądze, które wydawane są na zbrojenia, a mogłyby zostać przekierowane na edukację, opiekę zdrowotną oraz inne usługi socjalne, co zapewniłoby rzeczywiste bezpieczeństwo. W kolejny poniedziałek pojawiło się ponad tysiąc osób, z czego pięćdziesiąt cztery zostały aresztowane. Po tych wydarzeniach i spotkaniu z lokalnymi władzami miasto wydało zgodę na działania FNB w wybranej przez nich przestrzeni, czyli przy Haight Street. 
Od czasu, kiedy wiadomość o aresztowaniach pojawiła się w głównych wiadomościach na całym świecie, ludzie zainspirowani tego typu działaniem, zakładali podobne grupy w swoich miastach: w Seattle, Waszyngtonie, Viktorii czy Nowym Jorku. Nowy etap działań nastąpił po kolejnych aresztowaniach latem 1989, kiedy FNB wspierało protestami osoby bez domu. W tym czasie do akcji dołączyły sekcje z większych miast Kanady, a także z Londynu, Pragi czy Melbourne. Kiedy 17 października 1989 potężne trzęsienie ziemi odcięło prąd i gaz w San Francisco, okazało się, że jedynie Food Not Bombs oferowało posiłki – także dla policjantów, którzy wcześniej dokonywali aresztowań wolontariuszy. Niestety aresztowania nie ustały, ale nie osłabiło to zainteresowania aktywistek i aktywistów z różnych stron świata działaniami ruchu. Doprowadziło to do powstania grup także w Europie, Azji, Ameryce Łacińskiej, Australii i Afryce.
FNB w Polsce.
W 2020 w Polsce działało mniej więcej trzydzieści sekcji FNB. Aktywistki i aktywiści działali między innymi w: Bielsku-Białej, Bydgoszczy, Gdańsku, Gdyni, Szczecinie, Olsztynie, Opolu, Warszawie, Łodzi, Krakowie, Gorzowie Wielkopolskim, Gliwicach, Poznaniu, Zielonej Górze, Toruniu, Lublinie, Białymstoku, Radomiu, Wrocławiu, Kielcach, Rzeszowie , Katowicach, Jastrzębiu-Zdroju czy w Ełku. Trudno jest odtworzyć historię poszczególnych sekcji, ponieważ nie wszystkie mają swoje strony internetowe (chociażby na portalu społecznościowym Facebook) i mało która rzetelnie informuje o działaniach w ramach akcji. Najdłużej w Polsce działa FNB Wrocław, od 1997. Łódź dołączyła w roku 2000, kolejne były sekcje w Krakowie, Białymstoku, Trójmieście, Gliwicach, Zielonej Górze i Lublinie. Część z nich po pewnym czasie przestawała działać (sekcja białostocka – działała w latach 2001-2009 i została reaktywowana w roku 2017). Nie wszystkie grupy wykazują stałą aktywność. Niektóre działają sezonowo – w okresie zimowym (Gorzów Wielkopolski, Szczecin) lub od jesieni do wiosny (Białystok, Bielsko-Biała, Gdańsk, Kraków, Szczytno), inne działają cały rok (Łódź). 
Większość „rozdawek” ma miejsce w niedzielę (Białystok, Bielsko-Biała, Gdańsk, Katowice, Kraków, Płock, Szczecin, Szczytno, Zielona Góra), ale zdarzają się także takie w sobotę (Biała Podlaska, Lublin, Rzeszów). Część sekcji wydaje posiłki co dwa tygodnie (Biała Podlaska, Katowice, Rzeszów) albo raz w miesiącu. Spotkania mają miejsce zwykle w pobliżu dworców PKP, przejść podziemnych, galerii handlowych lub pasaży, przy stacji metra, lub na głównych placach i ulicach w godzinach od 12:00 do 19:00.
W Polsce parę razy dochodziło do ataków wymierzonych w FNB. Dokonane one były przez środowiska nacjonalistyczne czy kibolskie, niekiedy związane z tzw. autonomicznymi nacjonalistami. Głośnym echem odbiły się w mediach dwa napady, oba dokonane w 2019. Pierwszy z nich miał miejsce 5 marca w Wałbrzychu, gdzie podczas wydawania jedzenia, wolontariuszki oraz wolontariusze zostali obrzuceni kamieniami oraz butelkami przez grupę ok. 20 zamaskowanych kibiców Górnika Wałbrzych. Drugie zdarzenie miało miejsce w Warszawie, kiedy podczas wydawania jedzenia przy stacji metra Centrum (na tzw. "Patelni"), trzech mężczyzn zaatakowało osoby wydające posiłek, a także przypadkowych przechodniów. Jak potem się okazało, atakujący byli związani z neonazistowskim środowiskiem "Szturmowców".
Idea.
W 1992 w październiku odbyło się zebranie osób działających pod szyldem „Jedzenie Zamiast Bomb”. Przybyło około siedemdziesięciu osób z Kanady i Stanów Zjednoczonych, ustaliły one trzy główne idee dla ruchów FNB:
Pierwotnym założeniem ruchu Jedzenie Zamiast Bomb było rozdawanie darmowych posiłków każdemu, kto był głodny. Jedzenie było zdobywane głównie darmowymi środkami. Działacze chodzili po rynkach, sklepach spożywczych i supermarketach, prosząc o jedzenie, które sprzedawcy zamierzali wyrzucić ze względu na gorszą jakość bądź brak popytu. U źródeł ruchu leżało przeświadczenie, że:
Ruch szybko wyspecjalizował się w walce z biedą i bezdomnością, w związku z tym działalność Jedzenia Zamiast Bomb znacznie się poszerzyła. Na akcjach zaczęto rozdawać ubrania (głównie starą odzież pozyskaną od ludzi, bądź też znalezioną na śmietnikach, praną i naprawianą przez działaczy), zabawki oraz książki. Takie działania rozsławiły ruch, który zaczął rozszerzać się na cały świat; wkrótce organizacja ruchu stała się jednolita i zintegrowana z ruchami anarchistycznymi.
Założenia organizacyjne.
Na ogólnopolskiej stronie FNB można przeczytać, że założeniami organizacyjnymi są: 

</doc>
<doc id="620713" url="https://pl.wikipedia.org/wiki?curid=620713" title="Edmund Mortimer, 5 hrabia Marchii">
Edmund Mortimer, 5 hrabia Marchii



</doc>
<doc id="620714" url="https://pl.wikipedia.org/wiki?curid=620714" title="Język tiw">
Język tiw

Język tiw – język z grupy nigero-kongijskiej, klasyfikowany w obrębie języków bantuidalnych w podgrupie benue-kongijskiej. Jest używany przez ponad 6 milionów ludzi w Nigerii (głównie w stanie Benue) oraz w mniejszym zakresie w Kamerunie. Jest to język ojczysty ludu Tiw.

</doc>
<doc id="620716" url="https://pl.wikipedia.org/wiki?curid=620716" title="Rekinek plamisty">
Rekinek plamisty

Rekinek plamisty ("Scyliorhinus stellaris") – gatunek ryby chrzęstnoszkieletowej z rodziny rekinkowatych (Scyliorhinidae), znanej również pod nazwą rekinek panterka. Poławiany jako ryba konsumpcyjna. Prezentowany w akwariach publicznych.
Zasięg występowania.
Północny Ocean Atlantycki – od Szkocji i południowej Norwegii po północno-zachodnią Afrykę; południowo-zachodnia część Morza Północnego, kanał La Manche. Na północ od Zatoki Biskajskiej liczebność gatunkowa spada.
Opis.
Wydłużone, smukłe ciało, bardziej krępe niż u rekinka psiego. Głowa masywna z bardziej zaokrąglonym pyskiem.
Podłużno-owalne oczy z grubym fałdem skórnym na dolnym brzegu, bez przesłony migawkowej. Rynienki nosowe kończą się przed krawędzią warg; zatyczki nosowe są wzdłuż linii środkowej głowy wyraźnie rozdzielone, pięć małych szczelin skrzelowych, z których dwie ostatnie znajdują się nad płetwą piersiową. Uzębienie drobne i bardzo liczne. Dwie bardzo przesunięte ku tyłowi ciała płetwy grzbietowe. Przednia zaczyna się bezpośrednio za nasadą płetw brzusznych, tylna za środkiem nasady płetwy odbytowej. Tylne krawędzie płetw brzusznych zaokrąglone. Górny płat płetwy ogonowej tylko nieznacznie wygięty do góry, dolny płat większy. Ubarwienie jest zależne od wieku oraz od rejonu występowania. Grzbiet ciemnoszary, szarobrązowy do czerwonobrązowego, pokryty okrągłymi brązowymi plamami; wokół ich jasnego środka ułożone są gwieździście lub koliście czarne cętki. Plamy są rozmieszczone rzadziej niż u rekinka psiego. Młode osobniki posiadają 5-6 ciemnych, rozmytych, poprzecznych pasów.
Może dorastać do 170 cm długości (jednak bardzo rzadko osiąga taką długość).
Środowisko.
Przebywa w spokojnych miejscach nad dnem skalistym, przeważnie na głębokości 20–60 m. Mniej liczny od "Scyliorhinus canicula".
Żywi się drobnymi zwierzętami bentonicznymi (mięczaki, skorupiaki, ryby oraz kalmary).
Rozród.
Gatunek jajorodny. Jaja otoczone rogową otoczką o wymiarach 10-13 x 3,5 cm. Duże, brązowe jaja przyczepione są parami do koralowców, trawy morskiej lub wodorostów za pomocą długich, spiralnych nici. W Morzu Śródziemnym składanie jaj trwa cały rok, w północnej części zasięgu tylko w miesiącach letnich. Młode rekinki o długości ciała 10–16 cm i z małym pęcherzykiem żółtkowym wylęgają się po blisko 9-miesięcznym okresie inkubacji.

</doc>
<doc id="620717" url="https://pl.wikipedia.org/wiki?curid=620717" title="Język tiv">
Język tiv



</doc>
<doc id="620719" url="https://pl.wikipedia.org/wiki?curid=620719" title="Monitoring mediów">
Monitoring mediów

Monitoring mediów to podstawowe narzędzie wykorzystywane w public relations, a dokładnie w ramach sfery zadaniowej jaką są relacje z mediami. Monitoring polega na wyszukiwaniu określonych zagadnień (po zdefiniowanych słowach kluczowych) w artykułach i wzmiankach prasowych oraz w informacjach i audycjach nadawanych przez radio, telewizję, agencje informacyjne, a także dostępnych w Internecie. Wyszukane materiały są następnie przetwarzane i analizowane w taki sposób, by sprostać oczekiwaniom odbiorców, np. rzeczników prasowych, czy pracowników zespołów PR.
W wyniku procesu monitoringu otrzymuje się zestaw niezbędnych informacji, które następnie wykorzystywane są do:
Na ogół monitoring mediów wykonują dla zleceniodawców wyspecjalizowane firmy zewnętrzne, ponieważ posiadają one dostęp nawet do regionalnych mediów w Polsce.
Jak działa monitoring mediów?
Proces monitoringu zaczyna się od odpowiedniego doboru, tzw. słów kluczowych, czyli nazw własnych, fachowych pojęć, słów charakterystycznych dla danego tematu, haseł skojarzeniowych, a nawet słów bliskoznacznych, które mogą pojawiać się w opisie interesującego nas zagadnienia. W przypadku monitorowania firm, osób czy instytucji najważniejszym słowem kluczowym jest oczywiście nazwa podmiotu, bądź imię i nazwisko. Jednak ustalenie dodatkowych słów – kluczy, pozwala na wyszukiwanie precyzyjnych informacji, oddzielenie treści ważnych od mniej istotnych czy odnajdywanie kontekstów, w których opisuje się daną firmę lub markę. W kolejnym etapie następuje przeszukanie zasobów internetowych, w rezultacie czego pojawia się lista wyników wyszukiwania. Istnieje możliwość automatycznego wizualizowania danych oraz wygenerowania raportu. Współcześnie, coraz większego znaczenia nabiera monitoring mediów społecznościowych. Wynika to głównie z faktu codziennie pojawiających się zagrożeń kryzysowych, które w sposób szczególny dotykają firmy i osoby.

</doc>
<doc id="620720" url="https://pl.wikipedia.org/wiki?curid=620720" title="Ryszard Plantagenet, 3 książę Yorku">
Ryszard Plantagenet, 3 książę Yorku



</doc>
<doc id="620721" url="https://pl.wikipedia.org/wiki?curid=620721" title="Siarhiej Barouski">
Siarhiej Barouski

Siarhiej Uładzimirawicz Barouski, biał. Сяргей Уладзіміравіч Бароўскі, ros. Сергей Владимирович Боровский, "Siergiej Władimirowicz Borowski" (ur. 29 stycznia 1956 w Mińsku, Białoruska SRR) – białoruski piłkarz, grający na pozycji obrońcy lub pomocnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek mińskiej szkoły sportowej, którą ukończył w 1973. Przez całą karierę (od 1973 do 1987) związany z drużyną mińskiego Dynama, w barwach którego zadebiutował w 1976 w Wyższej Lidze, a w 1982 zdobył Mistrzostwo ZSRR. Z Dynamem dotarł także do finału Pucharu ZSRR w 1987. Rozegrał 270 meczów i strzelił 4 bramki w ekstraklasie.
Kariera reprezentacyjna.
30 maja 1981 w meczu z Walią zadebiutował w reprezentacji Związku Radzieckiego. Ostatni występ w drużynie radzieckiej zanotował 27 marca 1985 w meczu z Austrią. Ogółem rozegrał 21 meczów w reprezentacji. W barwach "Sbornej" wystąpił na mistrzostwach świata w 1982 w Hiszpanii.
Kariera trenerska.
W 1977 ukończył studia w Instytucie Gospodarki Narodowej, a w 1991 w Instytucie Kultury Fizycznej. Od końca lat 80. pracuje jako trener. Pierwszym klubem w jego karierze był Metalurg Mołodeczno, z którym w 1991 zdobył Mistrzostwo i Puchar Białoruskiej SRR. Prowadził także inne drużyny klubowe z Białorusi (Tarpeda-MAZ Mińsk, Biełszyna Bobrujsk), mołdawski Sheriff Tyraspol (Puchar Mołdawii w 1999), łotewski FK Ventspils, litewskie FBK Kowno (Mistrzostwo Litwy w 2003) i FK Vėtra (finał Pucharu Litwy w 2005) oraz ukraiński Metałurh Zaporoże. Dwukrotnie, w latach 1994-1996 i 1999-2000 bez większych sukcesów prowadził białoruską drużynę narodową. Od grudnia 2005 był szkoleniowcem zespołu Dynama Brześć. Stracił pracę po niepowodzeniach w sezonie 2006. Potem w latach 2007 i 2008 konsultował Tarpeda Żodino. Od 2009 do 2010 prowadził Skwicz Mińsk. 23 grudnia 2010 objął stanowisko głównego trenera FK Witebsk.

</doc>
<doc id="620722" url="https://pl.wikipedia.org/wiki?curid=620722" title="Siergiej Borowski">
Siergiej Borowski



</doc>
<doc id="620724" url="https://pl.wikipedia.org/wiki?curid=620724" title="Okrągłogłowi">
Okrągłogłowi

Okrągłogłowi (ang. "Roundheads") – potoczna nazwa purytańskich zwolenników parlamentu podczas angielskiej wojny domowej. 
Określenie to powstało pod koniec 1642 r. podczas grudniowych starć demonstrantów w Londynie, kiedy to wzajemnie nadawano sobie obelżywe przezwiska. Pogardliwa nazwa odnosiła się do strzygących krótko włosy purytanów, którzy niekorzystnie różnili się tym od rojalistycznych „kawalerów” ("cavaliers"), z reguły noszących (jako dworska szlachta) długie włosy, zgodnie z zachodnioeuropejską modą XVII wieku. Stronnicy króla stosowali wobec przeciwników to umowne określenie przez cały okres konfliktu, jakkolwiek noszenie krótko obciętych włosów nie było wśród nich regułą (cechowało głównie pobożnych purytanów). Z kolei szydercze tytułowanie rojalistów „kawalerami” odnosiło się do ich (w większości) szlacheckiego pochodzenia. W obiegu były wówczas również inne obelżywe określenia, np. „papistowskie psy” (dla rojalistów) i „buntowniczy hultaje” ("rebel rogues") – dla stronników parlamentu. 

</doc>
<doc id="620726" url="https://pl.wikipedia.org/wiki?curid=620726" title="Mleko ryżowe">
Mleko ryżowe

Mleko ryżowe – napój na bazie zboża, przeważnie robione z brązowego ryżu, w przepisach domowych słodzone cukrem lub syropem z agawy, w nowoczesnych oraz tradycyjnych (np. japońskich), komercyjnych wersjach bez dodatku cukru. W porównaniu z mlekiem krowim zawiera więcej węglowodanów, ale nie zawiera znaczących ilości wapnia i białka, a cholesterolu oraz laktozy – w ogóle. Komercyjne marki mleka ryżowego często są wzbogacane w witaminy i sole mineralne, włącznie z wapniem, witaminą B12, witaminą B3, i żelazem.
Komercyjne marki mleka ryżowego są dostępne w aromatach waniliowym i czekoladowym, jak i w oryginalnej niearomatyzowanej formie i mogą być używane w wielu przepisach jako alternatywa dla tradycyjnego, krowiego mleka.
Mleko ryżowe jest hypoalergiczne, nadaje się nawet dla starszych niemowląt – najczęściej powyżej 6 miesiąca życia. Nie powinno być traktowane jako zastępnik mleka kobiecego (lub mleka modyfikowanego).
Innymi popularnymi substytutami mleka krowiego są: mleko sojowe otrzymywane z ziaren soi, mleko migdałowe, a także mleko owsiane z owsa.
Regulacje.
Decyzją Trybunału Sprawiedliwości Unii Europejskiej z 2017 termin "mleko" co do zasady zarezerwowany jest wyłącznie dla mleka pochodzenia zwierzęcego; tak samo ma się sytuacja w wypadku pojęć: śmietana, śmietanka, chantilly, masło, ser i jogurt z pojedynczymi wyjątkami.

</doc>
<doc id="620727" url="https://pl.wikipedia.org/wiki?curid=620727" title="Mikołaj I Petrowić-Niegosz">
Mikołaj I Petrowić-Niegosz

Mikołaj I Mirković Petrović-Njegoš; czarn. "Никола I Мирков Петровић-Његош", "Nikola I Mirković Petrović-Njegoš", (ur. 19 października 1841 w Njeguši, zm. 1 marca 1921 w Antibes) – książę 1860–1910, następnie król Czarnogóry do 1918; okazjonalnie poeta.
Życiorys.
Pochodzenie.
Mikołaj urodził się we wsi nieopodal miasteczka Nieguszi. Pochodził ze starej, czarnogórskiej rodziny szlacheckiej – Petroviciów. Rodzina ta mieszkała w tych okolicach już od czasów średniowiecza oraz sprawowała władzę w Czarnogórze w okresie teokracji, gdy krajem kierował prawosławny metropolita Czarnogóry i Przymorza. Jego ojciec Mirko Petrowić-Niegosz (1820-1867) był oficerem armii czarnogórskiej i weteranem wojen Czarnogóry przeciwko Imperium Osmańskiemu. Młodszym bratem ojca był Daniel, który w 1851 r. uzyskał od Austro-Węgier i Rosji uznanie państwowości czarnogórskiej oraz jawne poparcie dla sprawy zjednoczenia jej ziem.
Dzieciństwo i młodość.
Mikołaj był wychowywany w duchu zaleceń brata stryjecznego jego dziadka Stanka (zm. 1851), ostatniego władyki (księcia i biskupa) czarnogórskiego Piotra II. Zaowocowało to u niego wysokim poczuciem odrębności kulturowej Słowian południowych. Mikołaj był przygotowywany do roli wojskowego. Wychowywał się z dala od ojczyzny. We wczesnym dzieciństwie został posłany do Istrii, aby księżna Darinka, żona Daniela I przysposobiła chłopca do zasad etykiety i nauczyła manier dworskich. Mieszkał wtedy w posiadłości ziemskiej Kustic k. Triestu. Księżna była zwolenniczką kultury francuskiej jako właściwej dla przyszłego władcy. Za jej aprobatą został posłany do szkoły w Paryżu. Mikołaj uczył się w Lycée Louis le Grand. W przeciwieństwie do współczesnych mu następców tronów, zwłaszcza włoskich i bałkańskich, kultura francuska nie zdominowała u niego kultury ojczystej. Dzięki paryskiej edukacji zyskał jednak miano księcia obytego na europejskich salonach, wykształconego i nowoczesnego.
Próby poetyckie.
Już w młodości Mikołaj wykazywał zagorzały patriotyzm, co wyrażał m.in. pisząc wiersze. Reprezentowały one wysoki poziom artystyczny i miały umocnić poczucie odrębności kulturowej Czarnogórców.
Objęcie tronu.
Stryj Daniel I doprowadził do odstąpienia od elekcji władcy w obrębie dynastii, wprowadzając dziedziczność tronu w prostej linii męskiej, ale nie pozostawił syna. Po śmierci Daniela w 1860 r. sukcesja tronu przypadła jego bratu Mirkowi, jednak ten zrezygnował z tronu na rzecz syna Mikołaja, twierdząc że sam nie ma odpowiednich kompetencji do sprawowania władzy. Mikołaj przebywał w tym czasie w Paryżu.
Lata spokoju.
W listopadzie 1860 r. Mikołaj ożenił się z Mileną Vukotić, córką wojewody Petara. Niedługo po tym nastąpił krótki okres stabilizacji dla Czarnogóry. Wtedy to książę przeprowadził wiele reform z zakresu wojskowości, administracji i oświaty.
Wkrótce jednak kraj ponownie popadł w ciągłe wojny z Turkami, które trwały, z krótkimi przerwami, od 1862 do 1878 r. W 1867 r., nieopodal Paryża, Mikołaj spotkał się z cesarzem Francji – Napoleonem III. Rok później książę nawiązał kontakty dyplomatyczne z Rosją, a dobre stosunki z Petersburgiem potwierdziło niezwykle ciepłe przyjęcie Mikołaja przez cara Aleksandra II Romanowa. Następnie, dzięki życzliwości ministrów sprawiedliwości Niemiec i Austro-Węgier, przestudiował systemy sądownicze państw germańskich. Pozwoliło to Mikołajowi na przeprowadzenie gruntownej reformy sądownictwa Czarnogóry.
Jego wysiłki znalazły szczerą aprobatę rosyjskiej rodziny panującej, co z kolei zaowocowało silnymi więzami politycznymi Czarnogóry z Rosją. Z Rosji płynęły pieniądze przekazywane na cele oświatowe i zaopatrzenie armii w broń i amunicję.
Wojna z Turcją.
W 1869 r. książę Mikołaj powstrzymywał żywiołowych górali czarnogórskich pomagających Hercegowianom w ich powstaniu przeciwko Turkom. W 1876 r. wypowiedział jednak wojnę Turcji. Zimą 1877-1878 zdobył Nikšić, Zagrodzenie i Ulcinj. W konsekwencji wygranej wojny Czarnogóra poszerzyła swój dostęp do Morza Adriatyckiego. Propaganda czarnogórska twierdziła, że zakończona wojna była odwetem na Turkach za bitwę na Kosowym Polu w 1389 r. W 1876 r. Mikołaj wysłał depeszę do Czarnogórców w Hercegowinie:
Praca nad konstytucją.
Mikołaj I rozpoczął pracę nad stworzeniem pierwszej czarnogórskiej konstytucji, którą nadał w 1905 r. pod naciskiem społeczeństwa, domagającego się większych swobód obywatelskich i praw socjalnych. Sam król widział potrzebę wprowadzenia konstytucji, jednak uważał, że należy się z tym wstrzymać. W 1906 r. przeprowadził reformę finansową, wprowadzając banknoty i opanowując galopującą inflację.
Starania o koronę.
W 1883 r. Mikołaj odwiedził sułtana, z którym utrzymywał dobre stosunki, zarówno prywatne, jak i dyplomatyczne. W 1896 r. książę świętował dwóchsetlecie dynastii Petroviciów. W tym samym roku uczestniczył w koronacji cara Mikołaja II. W maju 1898 r. odwiedził królową Wiktorię w Windsorze. Dobre stosunki z państwami zachodnimi i Rosją pozwoliły Mikołajowi na aprobatę jego starań o koronę dla Czarnogóry. 28 sierpnia 1910 r. podczas obchodów jubileuszu 50-lecia panowania, władca przyjął tytuł króla, zgodnie z petycją od Skupsztiny (parlamentu). W tym samym czasie został mianowany marszałkiem polowym armii rosyjskiej. Ten tytuł nigdy wcześniej nie przypadł żadnemu z cudzoziemców poza ks. Wellingtonem.
Wojna i emigracja.
Kiedy w 1912 r. wybuchły wojny bałkańskie, król Mikołaj był jednym z najbardziej entuzjastycznych zwolenników ataku na Turcję. Pragnął zupełnie wypchnąć Portę z Europy. Zdobył Szkodrę, mimo że Turcy zablokowali całe wybrzeże Czarnogóry. Dzięki Mikołajowi Czarnogóra stała się najwierniejszym sojusznikiem Serbii (serbski król Piotr I był jego zięciem). W czasie I wojny światowej zobowiązał się do pomocy Serbii w odebraniu Austriakom Bałkanów. Czarnogóra miała nadzieję na zdobycie zachodniej części Hercegowiny. Po tym jak Skupsztina doszła w 1918 r. do porozumienia z Piotrem I Karadziordzieviciem, Czarnogóra stała się w 1918 r. częścią Królestwa Serbów, Chorwatów i Słoweńców. Mikołaj I pozostał na emigracji we Włoszech aż do swojej śmierci w 1921 r.
W 1989 r. trumny ze zwłokami Mikołaja I i jego żony Mileny zostały przywiezione z San Remo, gdzie uprzednio para królewska była pochowana i złożono je w marmurowych sarkofagach w kaplicy Cipur w Cetyni niedaleko pałacu królewskiego, który kiedyś zamieszkiwali.

</doc>
<doc id="620728" url="https://pl.wikipedia.org/wiki?curid=620728" title="Regiony Norwegii">
Regiony Norwegii

Norwegia dzieli się na pięć regionów (norw. "landsdel", l. mn. "landsdeler"), których granice wytyczone zostały według różnic geograficzno-kulturowych, pokrywając się jednocześnie z granicami okręgów.
Poniższa lista przedstawia regiony i wchodzące w ich skład okręgi.

</doc>
<doc id="620730" url="https://pl.wikipedia.org/wiki?curid=620730" title="Sampan">
Sampan

Sampan – łódź lub mały statek, zwykle o konstrukcji drewnianej, przeznaczony do żeglugi rzecznej i przybrzeżnej we wschodniej Azji, częstokroć służący również za miejsce zamieszkania użytkującej go rodziny. Wyraz „sampan” pochodzi z j. chińskiego (舢板 "shānbǎn") i oznacza łódź.
Sampan sulluk.
Sampan sulluk spotykany był w Bangladeszu, zwłaszcza w okolicach Chittagong. Zbudowany był z drewna, a używany głównie do transportu towarów po rzekach, ale też żeglowano nim po Zatoce Bengalskiej. Był bezpiecznym statkiem, mogącym przewozić kilka ton ładunku. Napędzany żaglem lub wiosłami. 

</doc>
<doc id="620731" url="https://pl.wikipedia.org/wiki?curid=620731" title="Język ibibio">
Język ibibio

Język ibibio – język z grupy nigero-kongijskiej, klasyfikowany w obrębie języków Cross-River w podgrupie benue-kongijskiej. Język ten używany jest przez 1,5-2 mln ludzi w południowo-wschodniej Nigerii w stanie Akwa Ibom. Blisko spokrewniony z językiem efik.

</doc>
<doc id="620732" url="https://pl.wikipedia.org/wiki?curid=620732" title="Messier 48">
Messier 48

Messier 48 (również M48 lub NGC 2548) – gromada otwarta w gwiazdozbiorze Hydry. Odkrył ją w 1771 Charles Messier (w katalogu od 19 lutego 1771), jednak z powodu błędu w zapisie pozycji do 1934 roku była uznawana „za zaginioną”. 1 lutego 1786 William Herschel umieścił ją w swoim katalogu jako H VI.22.
M48 jest oddalona od Ziemi o około 1500 lat świetlnych. Średnica gromady wynosi ok. 23 lat świetlnych. Wiek szacuje się na około 300 milionów lat.
Gromada zawiera co najmniej 80 gwiazd (z czego 50 jaśniejszych od 13m). Najgorętsza z nich ma jasność obserwowaną 8,8m i należy do typu widmowego A2. Jest około 70 razy jaśniejsza od Słońca. M48 zawiera także co najmniej 3 podolbrzymy (typ widmowy G-K).
Przy sprzyjających warunkach M48 można dostrzec gołym okiem.

</doc>
<doc id="620734" url="https://pl.wikipedia.org/wiki?curid=620734" title="Aczinowie">
Aczinowie

Aczinowie – grupa etniczna zamieszkująca głównie indonezyjską prowincję Aceh, leżącą na północnym krańcu Sumatry. Ich liczbę szacuje się na około 4 miliony. Aczinowie przyjęli sunnicki islam jako pierwszy lud archipelagu. Do dzisiaj są uważani za bardziej ortodoksyjnych muzułmanów od innych indonezyjskich grup etnicznych. W swojej historii niejednokrotnie byli zmuszeni do walki o autonomię i często występowali przeciwko narzucanej im z zewnątrz władzy.
Historia.
Pierwsze wzmianki dotyczące prowincji Aceh pochodzą z roku 500 n.e i pojawiają się w źródłach chińskich opisujących buddyjskie królestwo Poli (znane także jako Po-Li). W ciągu następnych stuleci znalazło się ono pod silnym wpływem kupców indyjskich. Doprowadzili oni do pojawienia się licznych i wpływowych wspólnot hinduskich. Aczinowie wiążą jednak początki swojej historii z muzułmańskim , który powstał około 804 roku. Powstanie tego państwa przyczyniło się do szybkiego rozwoju islamu. Według XIII-wiecznej relacji Marco Polo religia ta dominowała już wówczas wśród Aczinów z Perlaku. W XVI wieku Aczinowie założyli własny sułtanat Acehu, który szybko stał się liczącą się siłą w regionie. Państwo to nie tylko zdominowało sąsiednie kraje, ale potrafiło nawet skutecznie walczyć z siłami europejskich mocarstw kolonialnych. Aczinowie odnieśli na przykład kilka sukcesów w wojnach z Portugalczykami. W XIX wieku Aceh znalazł się w sferze zainteresowań Holendrów, którzy dążyli do podporządkowania sobie archipelagu indonezyjskiego.
Chcąc uniknąć holenderskiej dominacji, Aczinowie zawarli w 1811 roku sojusz z Wielką Brytanią. Na mocy tego paktu obydwie strony zobowiązywały się do pomocy zbrojnej w razie konfliktu. Mimo tego, w 1824 roku Brytyjczycy przekazali wszystkie swoje posiadłości na Sumatrze Holendrom i zrzekli się roszczeń co do swojej strefy wpływów. Traktat ten zawierał wprawdzie paragraf mówiący o tym, iż Aceh ma pozostać niepodległy, jednak Brytyjczycy wycofali się z niego w 1871 roku, kiedy to Holendrzy przyznali im lukratywne koncesje handlowe. Władze kolonialne zapewniły sobie poparcie ze strony lokalnych elit, którym pozwoliły zachować część władzy i przywilejów. Przeciwko Holendrom ostro występowali muzułmańscy przywódcy religijni, domagający się niepodległości dla Aczinów. Konflikt między elitami a duchownymi doprowadził do wojny domowej, która trwała z przerwami od 1873 do 1903 roku. Później sytuacja uległa stabilizacji, zwaśnione strony nie osiągnęły jednak porozumienia. W 1942 roku Aceh, w wyniku II wojny światowej znalazł się pod okupacją Japonii, co doprowadziło do powstania lokalnego ruchu oporu, wspieranego przez wojska holenderskie. W czasie walk zginęło około 10 tysięcy żołnierzy holenderskich i ponad 100 tysięcy Aczinów. Po stronie Japończyków opowiedziały się jednak elity rządzące.
Mimo intensywnej działalności partyzanckiej, Aczinom nie udało się wyzwolić swojej ojczyzny. Kres okupacji japońskiej był spowodowany kapitulacją tego państwa przed siłami Aliantów. Klęska Japonii i słabość mocarstw kolonialnych spowodowały ożywienie działalności niepodległościowej wielu ludów Indonezji, które 19 sierpnia 1945 zadeklarowały niepodległość. Holendrzy próbowali odzyskać kontrolę nad archipelagiem ale spotkali się ze zbrojnym oporem i w 1949 roku zostały zmuszone do uznania niepodległości Indonezji. W czasie wojny w Acehu ponownie starły się dwa stronnictwa – proholenderskie elity rządzące i dążący do niepodległości przywódcy religijni. Wycofanie się Holendrów doprowadziło do zwycięstwa stronnictwa religijnego i niepodległościowego, którego liderzy stali się teraz siłą rządzącą. Początkowo dążyli oni do stworzenia odrębnego państwa, ale pod wpływem działalności Sukarno, który obiecał im szeroką autonomię, ostatecznie zgodzili się zostać częścią tego państwa.
Obietnice Sukarno nie zostały jednak spełnione. Aceh stał się częścią prowincji Północnej Sumatry, a władze promowały sekularyzm, któremu sprzeciwiali się miejscowi liderzy, dążący do ustanowienia szariatu. Wobec niespełnienia obietnic gubernator Acehu ogłosił w 1953 roku powstanie nowego, islamskiego państwa na administrowanych przez siebie terenach. Doprowadziło to do krwawej wojny, w wyniku której Sukarno ostatecznie zgodził się nadać Acehowi specjalny status, co umożliwiło częściową islamizację prawa i edukacji. Ugoda ta nie zawierała jednak porozumienia co do podziału zysków z wydobycia miejscowej ropy i gazu. Rząd centralny rozpoczął również proces osiedlania w Acehu Jawajczyków, Balijczyków i Maduryjczykow. Balijczycy byli wyznawcami hinduizmu, zaś Jawajczycy i Maduryjczycy, choć w większości byli muzułmanami, to mieli zazwyczaj mniej ortodoksyjne podejście do religii.
Pojawienie się licznych, wiernych wobec Dżakarty mniejszości oraz brak korzyści z eksploatacji miejscowych złóż naturalnych doprowadziło w 1976 roku do powstania ruchu Aceh Merdeka, domagającego się niepodległości. Rząd centralny odpowiedział prześladowaniami Aczinów. Wielu działaczy niepodległościowych zostało internowanych, a bojowników z Aceh Merdeka ścigało wojsko. Mimo to ruch niepodległościowy nadal istniał i na różne sposoby walczył o osiągnięcie swoich celów. Sytuacja w Acehu stała się na tyle poważna, że w 1989 roku Dżakarta uznała region za kolejny, obok Timoru MOA (obszar działań wojskowych) i wprowadziła doń dodatkowe 12 tysięcy żołnierzy. Wielu zwolenników niepodległego Acehu zostało wówczas zamordowanych lub trafiło do więzień i stało się ofiarami tortur. Dziesięć lat później prezydent Jusuf Habibie ogłosił zakończenie operacji. Prześladowania doprowadziły do zwiększenia popularności organizacji Aceh Merdeka, która zaraz po wycofaniu się części wojsk z prowincji wznowiła walkę. W efekcie rząd indonezyjski ponownie rozpoczął prześladowania Aczinów, co jednak nie przyniosło pożądanych efektów. W 2001 roku Indonezja zgodziła się w końcu na realizację części postulatów ruchu niepodległościowego. Rząd zgodził się między innymi na wprowadzenie szariatu w Acehu i zobowiązał się do sprawiedliwszego podziału zysków pochodzących z eksploatacji miejscowych złóż naturalnych.
W 2005 roku podpisano kolejne porozumienie, na mocy którego Aceh uzyskał szeroką autonomię w zamian za wyrzeczenie się dążenia do pełnej niepodległości. Dżakarta zobowiązała się również do uwolnienia więźniów politycznych. Dodatkowo członkowie ugrupowań partyzanckich objęci zostali amnestią i przyznano im ziemię uprawną. Niechęć do władzy centralnej jest tu jednak wciąż silna, zwłaszcza że większość pieniędzy z gazu i ropy nadal trafia do Dżakarty.
Gospodarka.
Aczinowie tradycyjnie zajmowali się rolnictwem i rybołówstwem i wielu z nich czyni to do dnia dzisiejszego. Podstawową rośliną uprawną są różne odmiany ryżu. Oprócz tego uprawia się tu również trzcinę cukrową, orzeszki ziemne, palmy kokosowe, kukurydzę, pieprz, tytoń i kawowce. Wiele rodzin żyjących na wsi posiada także niewielkie stada wołów domowych. Większość mieszkańców wsi nie posiada jednak ziemi na własność, jest zmuszona do dzierżawy. Wojna i tsunami z 2005 roku doprowadziły do olbrzymich zniszczeń, w wyniku których tradycyjne rolnictwo mocno podupadło. Współcześnie duża część Aczinów pracuje w przemyśle wydobywczym i na farmach przemysłowych. Panuje wysokie bezrobocie, według różnych danych z 2006 roku, bez pracy pozostawało od 26 do 50 procent mieszkańców Acehu. Należy jednak zauważyć, że wielu niezatrudnionych, klasyfikowanych jako bezrobotnych w rzeczywistości pracuje, utrzymując się z uprawy niewielkich działek.
Rodzina.
System pokrewieństwa wśród Aczinów jest podobny do tego, który panuje w większości krajów Europy, choć istnieje kilka różnic. Generalnie za rodzinę uznaje się krewnych ze strony zarówno ojca, jak i matki. Oprócz tego jednak Aczinowie za rodzinę uznają tak zwane "kawom" i "karong". Kawom to związek między kilkoma rodzinami, które w razie konfliktu pozostają w sojuszu. Związki z kawom dziedziczy się po ojcu. Karong dziedziczy się po matce i są to związki z rodzinami mieszkającymi w pobliżu domu rodzinnego matki. Po zawarciu małżeństwa to mężczyzna przeprowadza się do domu rodziny kobiety. Według tradycji to właśnie kobiety dziedziczą domy po rodzicach. Inaczej jest jednak z ziemią, którą generalnie dziedziczą mężczyźni. Tradycja ta prowadzi do częstego zawierania małżeństw w obrębie jednej wsi, co służy uniknięciu sytuacji, w której pola uprawne znajdują się zbyt daleko od domu. Mimo to nie występują związki osób pochodzących z jednej rodziny.
Religia.
Islam wyznawany przez Aczinów jest o wiele bardziej ortodoksyjny niż wśród innych indonezyjskich grup etnicznych. Jest również mniej synkretyczny i zawiera mało zapożyczeń z wierzeń animistycznych, hinduskich i buddyjskich. Aczinowie uważają się za prawowiernych muzułmanów i jest to dla nich jeden z wyznaczników stanowiących o ich odrębności. Aceh jest często określany jako indonezyjska Mekka z racji bardzo literalnego odczytywania Koranu. Zwyczaje i nakazy religijne takie jak abstynencja od alkoholu, post w okresie Ramadanu czy obowiązek hadżu są w Acehu przestrzegane o wiele częściej niż w innych częściach kraju. Prawo regionu jest oparte o zasady islamskie i z tego powodu nielegalny jest na przykład hazard.

</doc>
<doc id="620736" url="https://pl.wikipedia.org/wiki?curid=620736" title="Lamniformes">
Lamniformes



</doc>
<doc id="620738" url="https://pl.wikipedia.org/wiki?curid=620738" title="Pachamama">
Pachamama

Pachamama lub Mama Pacha (kecz. "Matka Ziemia") – inkaska bogini ziemi, zapewniająca żyzność pól i płodność, wyobrażana pod postacią smoczycy, opiekunka siewu i żniw, odpowiedzialna za trzęsienia ziemi. Pachamama uznawana jest za małżonkę boga stwórcy Pacha Kamaqa, a w innej wersji mitu – boga słońca Inti. Za święte zwierzę bogini Pachamamy uznaje się lamę. Podczas chrystianizacji Peru przez Hiszpanów, Pachamama identyfikowana była z Maryją.
W ramach kultu Pachamamy składano ofiary z dzieci.

</doc>
<doc id="620739" url="https://pl.wikipedia.org/wiki?curid=620739" title="Shane Embury">
Shane Embury

Shane Embury (ur. 27 listopada 1967 w Broseley w Shropshire) – brytyjski muzyk, kompozytor, basista i gitarzysta. Embury współpracował z takimi grupami muzycznymi jak Napalm Death, Brujeria, Unseen Terror, Blood From The Soul, Meathook Seed, Insidious Disease, Malformed Earthborn, Lock Up, Anaal Nathrakh czy Venomous Concept.

</doc>
<doc id="620740" url="https://pl.wikipedia.org/wiki?curid=620740" title="Aetowie">
Aetowie

Aetowie ("Aeta") – rdzenna ludność Filipin, zamieszkująca północne i środkowe wyspy archipelagu (ok. 50 tys.). Ich wierzenia są słabo poznane, mają charakter animistyczny. Prowadzą wędrowny tryb życia. Podstawą utrzymania jest zbieractwo, myślistwo i rybactwo. Od XIX w. także uprawa ryżu na poletkach uzyskanych techniką żarową. Brak organizacji rodowej. Wspólnota lokalna tworzy luźne zespoły koczownicze.

</doc>
<doc id="620741" url="https://pl.wikipedia.org/wiki?curid=620741" title="Mama Pacha">
Mama Pacha



</doc>
<doc id="620742" url="https://pl.wikipedia.org/wiki?curid=620742" title="NGC 2548">
NGC 2548



</doc>
<doc id="620743" url="https://pl.wikipedia.org/wiki?curid=620743" title="Trzeciak">
Trzeciak

Trzeciak (ternar) – polska srebrna moneta bita za czasów Władysława Jagiełły, a następnie za Zygmunta I Starego i Zygmunta III Wazy. Wartością była równa trzem denarom, trzeciej części półgrosza albo połowie szeląga.
W reformie z 1396–1397 zastąpiła stary zdewaluowany kwartnik, którego wartość spadła z ćwierci skojca (czyli połowy grosza) do szóstej części grosza. Dewaluacja mocno skomplikowała przeliczenia międzymonetarne (kwartnik wart był 8/3 denara), dlatego w 1398 r. przeprowadzono wymianę monet na nowe; skorygowano jednocześnie kurs grosza obrachunkowego z 16 na 18 denarów. Odtąd półgrosz wart był 9 denarów, a „mały kwartnik” 3 denary, co spowodowało przemianowanie go na ternar, czyli trzeciak. Wytwarzanie ternarów Jagiełły odbywało się w Krakowie, a zakończyło między 1407 a 1414 r.
Do trzeciaka powrócił następnie Zygmunt I Stary w okresie reformy monetarnej z lat 1526–1535. Pierwsza ordynacja mennicza z 15 października 1526 r. wprowadzała ternar jako 1/180 złotego polskiego: 1 złoty polski obrachunkowy = 10 trojaków = 30 groszy = 60 półgroszy = 90 szelągów (pruskich) = 180 ternarów. Szelągi stosowano tylko w Prusach, a ternary tylko w Koronie, ale związano je stałą relacją 2 ternary = 1 szeląg. Ternar ważył 0,57 g srebra próby 180 i produkowany był w mennicy krakowskiej w latach 1526–1529 i 1545–1548.
Zygmunt III Waza powrócił do ternara w ramach reformy z 1623 r. – jego trzeciak koronny również ważył 0,57 g srebra, ale o próbie obniżonej do 78.
Na Śląsku monety o tej nazwie używano jeszcze w XVII i XVIII wieku; dzieliła się na 3 halerze i była produkowana wyłącznie z miedzi. Ostatnia emisja pochodziła z 1809 r. z wrocławskiej mennicy Fryderyka Wilhelma III.
Rzymski "ternarius" albo triens był trzecią częścią asa.

</doc>
<doc id="620744" url="https://pl.wikipedia.org/wiki?curid=620744" title="Henry Scott, 3 książę Buccleuch">
Henry Scott, 3 książę Buccleuch



</doc>
<doc id="620751" url="https://pl.wikipedia.org/wiki?curid=620751" title="Dystrykt Corozal">
Dystrykt Corozal

Dystrykt Corozal – dystrykt w północnym Belize, ze stolicą w Corozal. Inne miasta: Little Belize, Sarteneja i Progresso.
Okręgi wyborcze.
W dystrykcie znajdują się cztery okręgi wyborcze: Corozal Bay, Corozal North, Corozal South East, Corozal South West.

</doc>
<doc id="620753" url="https://pl.wikipedia.org/wiki?curid=620753" title="Roger Mortimer, 4 hrabia Marchii">
Roger Mortimer, 4 hrabia Marchii



</doc>
<doc id="620756" url="https://pl.wikipedia.org/wiki?curid=620756" title="Język tagoi">
Język tagoi

Język tagoi – język z grupy nigero-kongijskiej, klasyfikowany w obrębie języków kordofańskich, Język ten używany jest przez około 13 tys. ludzi w prowincji Kordofan w środkowym Sudanie. Bilsko spokrewniony z językiem tegali.

</doc>
<doc id="620757" url="https://pl.wikipedia.org/wiki?curid=620757" title="Planetoidy typu C">
Planetoidy typu C



</doc>
<doc id="620758" url="https://pl.wikipedia.org/wiki?curid=620758" title="Planetoidy typu S">
Planetoidy typu S



</doc>
<doc id="620759" url="https://pl.wikipedia.org/wiki?curid=620759" title="Xylofagia">
Xylofagia



</doc>
<doc id="620761" url="https://pl.wikipedia.org/wiki?curid=620761" title="Piosenkarka">
Piosenkarka



</doc>
<doc id="620762" url="https://pl.wikipedia.org/wiki?curid=620762" title="Ksylofagia">
Ksylofagia

Ksylofagia - sposób odżywiania się (pobierania pokarmu), polegający na zjadaniu drewna. Organizmy preferujące taki sposób odżywiania nazywane są ksylofagami lub drewnojadami.
Zobacz też: 

</doc>
<doc id="620763" url="https://pl.wikipedia.org/wiki?curid=620763" title="Joanna Michałowska-Gumowska">
Joanna Michałowska-Gumowska

Joanna Michałowska-Gumowska (ur. 28 września 1945 w Wilnie, zm. 14 września 2001 w Gdańsku) – polska nauczycielka i działaczka Polskiej Zjednoczonej Partii Robotniczej, minister oświaty i wychowania (1985–1987).
Życiorys.
Urodziła się w Wilnie w rodzinie robotniczej. Po ukończeniu technikum przemysłu spożywczego pracowała w zakładach zbożowych. W 1971 została absolwentką studiów polonistycznych na Uniwersytecie Gdańskim, po czym podjęła pracę nauczycielki. W 1976 ukończyła podyplomowe studium z dziedziny nauk politycznych, zaś w 1979 uzyskała stopień doktora w Wyższej Szkole Nauk Społecznych przy KC PZPR. W 1968 przystąpiła do Polskiej Zjednoczonej Partii Robotniczej. Pracowała jako instruktorka w Komitecie Dzielnicowym PZPR Gdańsk Śródmieście, kierowniczka dzielnicowego ośrodka pracy partyjnej. Od 1975 zajmowała kolejne stanowiska w Komitecie Wojewódzkim PZPR w Gdańsku, m.in. sekretarza ds. nauki i oświaty w latach 1982–1985. Sprawowała mandat radnej Wojewódzkiej Rady Narodowej. Po stanie wojennym wiceprzewodnicząca Rady Wojewódzkiej Patriotycznego Ruchu Odrodzenia Narodowego.
Od 12 listopada 1985 do 24 października 1987 minister oświaty i wychowania w rządzie Zbigniewa Messnera. W latach 1986–1989 była członkiem Ogólnopolskiego Komitetu Grunwaldzkiego, a w latach 1986-1988 wchodziła w skład Społecznego Komitetu Odnowy Starego Miasta Zamościa. 
Od 1987 była dyrektorem Międzywojewódzkiej Szkoły Partyjnej w Gdańsku.
Odznaczona m.in. Złotym Krzyżem Zasługi.
Zmarła we wrześniu 2001. Pochowana na Cmentarzu Łostowickim w Gdańsku (17/1/1).

</doc>
<doc id="620765" url="https://pl.wikipedia.org/wiki?curid=620765" title="Cell (procesor)">
Cell (procesor)

Cell (właśc. Cell Broadband Engine Architecture) – architektura procesora opracowana przez alians STI, w skład którego wchodzą firmy Sony, Toshiba i IBM. Procesor jest wytwarzany w technologii 90, 65 i 45 nm SOI.
W centrum projektowym – STI Design Center, w Austin w Teksasie, począwszy od marca 2001, w przeciągu czterech lat, wykonano projekt architektury oraz dokonano jej pierwszej implementacji. Budżet przedsięwzięcia, według informacji podanych przez firmę IBM, zbliżył się do 400 mln USD.
Najpopularniejszym produktem, w którym swoje zastosowanie znalazł procesor Cell, jest konsola Sony PlayStation 3. Odmiana procesorów Cell o zwiększonej wydajności dla obliczeń zmiennoprzecinkowych podwójnej precyzji nosi nazwę PowerXCell 8i. Ta odmiana jest wytwarzana w technologii 65 nm. Jest ona stosowana w niektórych maszynach serwerowych IBM, w tym w superkomputerach Nautilus i Roadrunner.

</doc>
<doc id="620766" url="https://pl.wikipedia.org/wiki?curid=620766" title="Język heiban">
Język heiban

Język heiban ("hajban") – język z grupy nigero-kongijskiej, klasyfikowany w obrębie języków kordofańskich. Język ten używany jest w Górach Nubijskich w Sudanie przez około 4 tys. osób (stan z roku 1984).

</doc>
<doc id="620767" url="https://pl.wikipedia.org/wiki?curid=620767" title="Dystrykt Orange Walk">
Dystrykt Orange Walk

Dystrykt Orange Walk – dystrykt w północno-zachodniej części Belize, ze stolicą w Orange Walk. Inne miejscowości: Trial Farm, Mango Creek, Guinea Grass, Shipyard oraz San Jose.
Okręgi wyborcze.
W dystrykcie znajdują się cztery okręgi wyborcze: Orange Walk Central, Orange Walk East, Orange Walk North, Orange Walk South.

</doc>
<doc id="620773" url="https://pl.wikipedia.org/wiki?curid=620773" title="NGC 221">
NGC 221



</doc>
<doc id="620774" url="https://pl.wikipedia.org/wiki?curid=620774" title="Dystrykt Stann Creek">
Dystrykt Stann Creek

Dystrykt Stann Creek - dystrykt we wschodnim Belize, ze stolicą w Dangriga.
Okręgi wyborcze.
W dystrykcie znajdują się dwa okręgi wyborcze: Dangriga i Stann Creek West.

</doc>
<doc id="620777" url="https://pl.wikipedia.org/wiki?curid=620777" title="Anna Kędzierska">
Anna Kędzierska

Anna Kędzierska z domu Biedrzycka (ur. 30 lipca 1932 w Ostrowcu Świętokrzyskim, zm. 16 września 2020 w Warszawie) – polska polityk, minister handlu wewnętrznego i usług (1984–1985).
Życiorys.
Córka Józefa i Stanisławy. W 1954 ukończyła studia magisterskie w Wyższej Szkole Ekonomicznej w Częstochowie. Rok później rozpoczęła pracę na stanowisku inspektora Departamentu Żywienia Ministerstwa Handlu Wewnętrznego w Warszawie. Od 1958 do 1960 nauczała w warszawskim liceum ogólnokształcącym, po czym do 1964 pracowała w warszawskim Biurze Projektów Handlu Wewnętrznego na stanowisku starszego projektanta.
Należała do Związku Młodzieży Polskiej (1952–1957), Związku Młodzieży Socjalistycznej (1957–1966), a od 1964 do Ligi Kobiet Polskich. Wchodziła w skład Komitetu ds. Gospodarstwa Domowego LKP, a od 1973 do 1980 była jego dyrektorem. W latach 1980–1983 wiceprezes, a od 1983 do 1984 prezes rady krajowej Federacji Konsumentów. Od maja 1984 do listopada 1985 minister handlu wewnętrznego i usług w rządzie Wojciecha Jaruzelskiego. W latach 1986–1989 pełnomocnik rządu ds. kobiet, a od 1986 do 1990 wiceprezes Polskiego Komitetu Normalizacji, Miar i Jakości.
Pochowana na cmentarzu Bródnowskim w Warszawie.

</doc>
<doc id="620779" url="https://pl.wikipedia.org/wiki?curid=620779" title="Edward Seymour, 1 książę Somerset">
Edward Seymour, 1 książę Somerset



</doc>
<doc id="620780" url="https://pl.wikipedia.org/wiki?curid=620780" title="Dystrykt Toledo">
Dystrykt Toledo

Dystrykt Toledo – dystrykt w południowym Belize, ze stolicą w Punta Gorda. Jest najsłabiej rozwiniętym regionem kraju, ale na jego terenie występują nietknięte lasy deszczowe, rozległa sieć jaskiń, nadbrzeżne równiny i przybrzeżne wyspy koralowe zwane cay. Toledo jest ojczyzną wielu kultur, od Mopanów i Kekchí do Kreoli, Garifuna, katolików ze wschodniej Indii, mennonitów, Metysów i potomków przybyłych tu po wojnie secesyjnej konfederatów.
Geografia.
Na terenie dystryktu znajduje się wiele wsi, w tym Monkey River Town i Toledo Settlement, wsie Majów – San Pedro Columbia, Blue Creek, Indian Creek, Santa Cruz, San Antonio, San Jose, San Felipe oraz wieś Garifuna Barranco. Znaleźć tu można również szereg ruin miast Majów. Zgodnie ze stanem z 2010 r. dystrykt Toledo ma 30 538 mieszkańców.
Gospodarka.
Gospodarka dystryktu Toledo opiera się na rolnictwie. Uprawia się fasolę i kukurydzę, jak również ryż, który jest sprzedawany firmie Big Falls Rice Mill. Kakao jest uprawiane tradycyjnymi metodami i jest sprzedawane poprzez Toledo Cacao Growers Association do firmy Green &amp; Black’s, produkującej słynną czekoladę Maya Gold, jak również innym krajowym producentom czekolady. Historyczne i obecne związki dystryktu z kakaem są świętowane corocznie w maju na festiwalu „Toledo Cacao Festival”. Farmerzy uprawiający inne rośliny na sprzedaż, takie jak: kawę, jams, słodkie ziemniaki, chili, ostre papryczki, awokado, pomarańcze i banany sprzedają je targu w Punta Gorda w poniedziałki, środy, piątki i soboty.
Drobni rybacy prowadzą połowy ze swoich dłubanek, jak również w czasie sezonu nurkują w poszukiwaniu homarów i muszli. Port Honduras Marine Reserve leżący na północ od Punta Gorda, jest rezerwatem morskim, a wody dystryktu są uważane za belizańską stolicę ryby z rodziny okoniowatych – sierpika permita. Wielu tradycyjnych rybaków uczestniczy obecnie w kursach na instruktorów wędkarstwa muchowego w ramach projektów prowadzonych przez lokalne grupy ochrony przyrody i mających na celu zdobycie alternatywnych źródeł utrzymania.
Turystyka jest ważną i stosunkowo nową branżą dla dystryktu Toledo. Dawniej uważany był za obszar tylko dla twardzieli i poszukiwaczy przygód, ale otwarcie nowej bazy turystycznej, jak również rosnąca świadomość na temat dużej ilości obszarów chronionych, dzikiej przyrody i przybrzeżnych wysp koralowych spowodowały, że Toledo jest uważane za ważny „wschodzący kierunek”.
Transport.
Dostęp do dystryktu Toledo zapewnia niedawno wybudowana droga Southern Highway oraz szereg dróg przez busz prowadzących do wielu wsi w dystrykcie. Komunikację autobusową zapewnia firma James Bus Line z Punta Gorda, natomiast z Punta Gorda odbywa się kilka regularnych lotów dziennie obsługiwanych przez Tropic Air i Maya Island Air.
Wydarzenia.
Co roku, w czasie weekendu Commonwealthu, Toledo jest gospodarzem Festiwalu Czekolady. Uczestniczą w nim wytwórcy czekolady z całego kraju, jak również artyści i rzemieślnicy, których twórczość i działalność jest związana z czekoladą. Według Thomasa Tilleta, koordynatora festiwalu z ramienia Związku Plantatorów Kakao z Toledo, członkami związku jest obecnie około 1100 plantatorów.
Zabytki architektury.
W dystrykcie zachowało się w formie ruin kilka zespołów architektonicznych dawnych Majów. Miasto Nim Li Punit pochodzi z okresu klasycznego cywilizacji Majów i jest znane z boisk do gry ullamaliztli i rzeźbionych stel. Piramidy i kamienne groby w mieście Lubaantun zostały zbudowane z kamienia bez użycia zaprawy murarskiej.
Okręgi wyborcze.
W dystrykcie znajdują się dwa okręgi wyborcze: Toledo East i Toledo West.

</doc>
<doc id="620781" url="https://pl.wikipedia.org/wiki?curid=620781" title="Gieorgij Skałon">
Gieorgij Skałon

Gieorgij Antonowicz Skałon (ros. Георгий Антонович Скалон, ur. w Petersburgu, zm. 1 lutego 1914 w Warszawie) – rosyjski wojskowy, generał kawalerii, generał-gubernator warszawski i głównodowodzący wojsk Warszawskiego Okręgu Wojskowego w latach 1905–1914.
Życiorys.
Przed 1905 rokiem.
Gieorgij Antonowicz Skałon urodził się 24 października 1847 roku w stołecznym Petersburgu. Był synem Antona Antonowicza Skałona i Julii-Jelizawiety-Jeleny Jegorowny Sievers. Skałonowie wywodzili się ze szlachty hugenockiej (właściwie "Scallon"), która po wydaniu edyktu nantejskiego schroniła się w Szwecji, a następnie przeszła na służbę rosyjską. Jego przodkowie służyli w Armii Imperium Rosyjskiego, także Gieorgij Antonowicz wybrał karierę oficerską. 
W 1865 roku Skałon ukończył Mikołajewską Szkołę Oficerską Kawalerii, a następnie rozpoczął służbę jako kornet w Lejb-Gwardyjskim Pułku Ułanów Jego Wysokości. W latach 1877–1878 brał udział w wojnie rosyjsko-tureckiej. 7 stycznia 1893 roku rozpoczął służbę jako oficer sztabowy, a od 30 sierpnia 1893 roku otrzymał stopień generała-majora z funkcją generała do specjalnych poruczeń przy dowództwie Warszawskiego Okręgu Wojskowego. 19 sierpnia 1894 roku został dowódcą wspomnianego Lejb-Gwardyjskiego Pułku Ułanów. 2 sierpnia 1897 roku mianowany dowódcą 1 Dywizji Kawalerii Gwardii Imperium Rosyjskiego. 6 grudnia 1900 roku otrzymał awans na generała-lejtnanta i przyznane mu zostało dowództwo 4 Dywizji Kawalerii Imperium Rosyjskiego. 1 kwietnia 1901 roku został dowódcą 2 Dywizji Kawalerii Gwardii Imperium Rosyjskiego. Natomiast w roku 1903 został generał-adiutantem świty cesarza Mikołaja II.
Generał-gubernator warszawski.
15 maja 1905 roku Gieorgija Skałona mianowano zastępcą dowódcy Warszawskiego Okręgu Wojskowego, a 15 sierpnia tego samego roku jego głównodowodzącym i generał-gubernatorem warszawskim. Wkrótce po objęciu urzędu zwrócił się z prośbą do cesarza Mikołaja II i premiera Siergieja Witte o wprowadzenie na terenie ziem Kraju Nadwiślańskiego stanu wojennego, co też stało się 10 listopada 1905 roku. W okresie stanu wojennego Skałonowi przyznane też zostały nadzwyczajne uprawnienia policyjno-karne, które dopuszczały karanie uczestników protestów o charakterze antyrządowym bez wyroków sądów. Kary te były różnorodne, włączając zsyłkę aż po karę śmierci, którą w ten sposób kilkakrotnie zastosowano. Skałon był pierwszym wysokim urzędnikiem w Imperium Rosyjskim, który na podstawie paragrafu dwunastego o stanach nadzwyczajnych, zdecydował się karać śmiercią bez wyroku sądu. W liście datowanym na 4 lipca 1906 roku, a skierowanym do Piotra Stołypina, Skałon tak przedstawiał swoją wizję tłumienia rozruchów na podległym mu obszarze: "Walczyć z atakami terrorystycznymi rewolucjonistów, wedle mego zdania, można tylko przy pomocy jeszcze mocniejszego terroru ze strony władz rządowych, to jest drogą urzeczywistnienia w pełnej mierze artykułu dwunastego stanu wojennego, aż do zastosowania kary śmierci bez wyroku sądowego". Ta drastyczna polityka przyczyniła się do stopniowej likwidacji wrzenia rewolucyjnego na ziemiach polskich. Od 1905 do 1908 roku na terenie Kraju Nadwiślańskiego około tysiąca osób zostało poddanych karze śmierci. W samej Warszawie zarządzono ponad trzysta takich wyroków. Tak bezwzględna polityka doprowadziła do szerzenia się pogłosek, że Skałon na swoim biurku kolekcjonuje fotografie straconych osób. Generał-gubernator uważał, że "ruch robotniczy podtrzymywany jest przez Żydów, którzy są u podstaw ruchów socjalistycznych".
W 1905 roku wydanie manifestu październikowego i złagodzenie kursu zdezorientowało Skałona. Początkowo zezwolił na pokojowe manifestacje radości mieszkańców Warszawy, lecz już 1 listopada 1905 roku demonstracja odbywająca się na placu Teatralnym została brutalnie rozpędzona. Kilkadziesiąt osób zginęło, kilkaset zostało rannych, a prasa socjalistyczna całą winę zrzuciła na generała-gubernatora. „Robotnik” w 1908 roku, przypominając te zajścia, pisał, że Skałon "puścił na lud kozaków i kazał strzelać do cieszącej się z konstytucji ludności" – brakuje jednak dowodów, które winą za tę masakrę mogłyby bezpośrednio obciążyć generała-gubernatora warszawskiego. 5 listopada 1905 roku Liga Narodowa zorganizowała kolejną manifestację. Oprócz m.in. Romana Dmowskiego i Zygmunta Wielopolskiego wzięło w niej udział około dwustu tysięcy osób. Jej rozmiary miały przerazić Skałona, który już następnego dnia zabronił organizacji manifestacji i ograniczył je jedynie do pomieszczeń zamkniętych, a i w nich zakazano przemówień, które mogłyby sprzeciwiać się "istniejącemu obecnie państwowemu lub społecznemu ustrojowi". Jeszcze tego samego dnia w tajnej instrukcji nakazywał innym gubernatorom Kraju Nadwiślańskiego, by "tłumy manifestantów uważać za bandy powstańców i wystrzeliwać do zupełnego wytępienia, nie zezwalać na żadne wiece i mitingi, w razie wykrycia rozpraszać przy pomocy broni palnej". Skałon wobec manifestu październikowego stał na niewzruszonej pozycji lojalności wobec monarchii, którą to przedkładał nad obiecane w dokumencie swobody obywatelskie. W 1906 roku w związku z wyborami do Dumy Państwowej Skałon rozesłał do innych gubernatorów okólnik, w którym polecał im zezwalać na zgromadzenia publiczne wszystkim partiom politycznych poza tymi, które bojkotowały proces wyborczy. Pisał on m.in., że do partii umiarkowanych (z nazwy wymieniał jedynie Stronnictwo Polityki Realnej) należy "odnosić się z wyrozumiałością. Nadmierne skrępowanie wyborczej agitacji stronnictw umiarkowanych mogłoby spowodować odmowę uczestnictwa tych partii w wyborach, co byłoby na rękę jedynie rewolucjonistom".
18 sierpnia 1906 Organizacja Bojowa PPS przeprowadziła na niego na ulicy Natolińskiej 9 nieudany zamach bombowy. Wanda Krahelska zrzuciła na powóz gubernatora dwie bomby, jednak Skałon przeżył wybuch i został jedynie lekko ranny w głowę. Stan wojenny, wprowadzony zgodnie z rozkazem Skałona, zaczął być likwidowany dopiero w roku 1908, przy czym na niektórych terenach, m.in. w guberni piotrkowskiej, został utrzymany aż do połowy roku 1909. Po zamachu Skałon w obawie przed kolejnymi tego typu akcjami zdecydował się zaprzestać polityki stosowania kary śmierci bez wyroków sądu.
Po zakończeniu rewolucji polityka Skałona stała się bardziej umiarkowana. Był zdecydowanym przeciwnikiem utworzenia guberni chełmskiej i wydzieleniu jej z Królestwa Polskiego oraz podporządkowaniu jej generał-gubernatorstwu kijowskiemu. Popierał pomysły utworzenia na podległym sobie obszarze samorządu miejskiego, a także nie sprzeciwiał się organizacji uroczystości kulturalnych (np. obchodów setnej rocznicy urodzin Juliusza Słowackiego).
W grudniu 1907 roku zlikwidowana została przez Skałona Polska Macierz Szkolna.
Natomiast w 1908 roku, na wniosek Skałona, ministerstwo spraw wewnętrznych zamknęło Uniwersytet dla Wszystkich. W 1910 roku ujawniono, że Skałon zamieszany był w aferę korupcyjną. Przewodniczył on budowie Mostu Mikołajewskiego. Śledztwo przeprowadzone w 1910 roku wykazało, że Towarzystwo Akcyjne „K. Rudzki i S-ka”, biorące udział w przetargu na projekt i realizację mostu, przekazało Skałonowi sto tysięcy rubli łapówki. Dzięki koneksjom na petersburskim dworze generał-gubernator nie poniósł z tego powodu żadnych konsekwencji. W 1908 roku Skałon pisał do Piotra Stołypina, że "gubernia warszawska pod względem obszaru, liczebności obywateli, liczby twierdz i wojsk, liczby fabryk i zakładów w sensie trudności zarządzania zajmuje czołowe miejsce i ustępuje może jedynie guberni piotrkowskiej". Postulował, by na terenie Kraju Nadwiślańskiego funkcje gubernatorskie powierzane były osobom o zdecydowanym charakterze i wysokich kwalifikacjach. Samodzielna polityka Skałona doprowadziła do konfliktu z Piotrem Stołypinem, który dążył do usunięcia generała-gubernatora z Warszawy. W 1910 roku Stołypin zlecił przeprowadzenie kontroli w Kraju Nadwiślańskim (tzw. rewizję senatorską), którą kierował jego szwagier Dmitrij Neidhart. Wykazała ona pewne nieprawidłowości, jednakże Skałon cieszył się całkowitym zaufaniem Mikołaja II i ze swego stanowiska ostatecznie odwołany nie został. Wszelkie próby znaczniejszych koncesji i ustępstw na rzecz ludności polskiej, jakie wykazywał Skałon, były torpedowane i blokowane przez koła rządowe w stolicy nad Newą. W rosyjskich planach dotyczących potencjalnej wojny Skałon twierdził, że obrona ziem Królestwa Polskiego przed atakiem nieprzyjaciela będzie praktycznie niemożliwa. Jednocześnie jednak zauważał, że porzucenie Warszawy z politycznego punktu widzenia byłoby wielkim błędem.
Gieorgij Antonowicz Skałon rządził Królestwem Kongresowym do swojej śmierci w lutym 1914 roku. Jego następcą był Jakow Żyliński. Nabożeństwo żałobne odbyło się w "zamkniętej kaplicy w języku niemieckim, w obrządku luterańskim. Pastor wygłosił przemówienie o jego osobie również po niemiecku". Depeszę kondolencyjną, w języku niemieckim, na ręce wdowy przesłała cesarzowa Aleksandra Fiodorowna.
Życie prywatne.
Gieorgij Skałon był żonaty z Mariją Iosifowną Korf, wywodzącą się z rodu bałtyckich Niemców, z którą miał syna Antona i córkę Mariję. Skałon był właścicielem kilku domów w Petersburgu. Uchodził za wielbiciela operetki, uczęszczał chętnie do warszawskich teatrów, a także wdał się w romans z jedną z artystek operetkowych. Był wyznania ewangelickiego (luterańskiego), co nie przeszkadzało mu być członkiem honorowym działającego w Warszawie prawosławnego Bractwa św. Trójcy.
Opinie.
Oceny pracy Gieorgija Skałona jako generał-gubernatora warszawskiego są niejednoznaczne. Prasa socjalistyczna określała Skałona jako jednego z "najkrwawszych katów ludu polskiego, wiekorządcę carskiego, który setki rodzin okrył żałobą i tysiące ofiar zadręczył po więzieniach i zsyłkach". Konsul francuski w Warszawie, Michel de Coppet, oceniał natomiast, że Skałon, zostając generał-gubernatorem, "objął władzę w kraju wstrząsanym rewolucją i ogłosił stan oblężenia. Rządy jego były krwawe, ale nawet polska prasa przyznaje, że po uspokojeniu wstrząsów był raczej nastawiony liberalnie, a wykonując rozkazy, jakie otrzymywał z Petersburga, starał się wprowadzać je jak najłagodniej". W okresie urzędowania Skałona jego uprawnienia uległy jednak znacznemu ograniczeniu na rzecz władz centralnych w Petersburgu, a także na rzecz innych gubernatorów królestwa i działających w czasie stanu wojennego tymczasowych generał-gubernatorów.
Siergiej Witte opisywał Gieorgija Skałona jako wiernego sługę cesarza, człowieka silnego charakteru i mocnych pryncypiów, ale jednocześnie "nie orła, lecz prostolinijnego i uczciwego człowieka". Osadzenie Skałona na stanowisku generała-gubernatora wpisywało się doskonale w ówczesną politykę rządu petersburskiego, która zakładała, że ruch rewolucyjny jest możliwy do okiełznania jedynie w przypadku, gdy władza znajduje się w rękach zdecydowanego, a nie wahającego się człowieka. Skałon jako generał-gubernator rezydował na Zamku Królewskim, a miesiące letnie spędzał w Łazienkach. W latach 1912–1913 jego zastępcą był Aleksiej Brusiłow, który opisuje Skałona jako życzliwego i uczciwego człowieka, a wydawał mu się on być raczej dworakiem niż prawdziwym wojskowym. Brusiłow uważał także, że Skałon był przesiąknięty kulturą niemiecką i nie krył się z opinią, że Imperium Rosyjskie powinno znajdować się w bliskim sojuszu z Cesarstwem Niemieckim. Pozostawał w świetnych stosunkach z konsulem niemieckim w Warszawie Augustem Brückiem. Brusiłow, który w swych pamiętnikach twierdzi, że Skałon uważał, iż Niemcy powinni rządzić Rosją, zniesmaczony tym zachowaniem doniósł na Skałona do ministra wojny Władimira Suchomlinowa. W konsekwencji Brusiłow został przeniesiony do Kijowa, a Suchomlinow przyznał, że podziela jego wątpliwości co do poglądów Skałona. Brusiłow zauważa też, że Skałon otaczał się Rosjanami pochodzenia niemieckiego, którzy w Kraju Nadwiślańskim pełnili najwyższe funkcje administracyjne i wojskowe.

</doc>
<doc id="620787" url="https://pl.wikipedia.org/wiki?curid=620787" title="Hattieville">
Hattieville

Hattieville – miasto w Belize, w dystrykcie Belize. Miasto zamieszkuje ponad 1300 osób.

</doc>
<doc id="620788" url="https://pl.wikipedia.org/wiki?curid=620788" title="Jurij Apresjan">
Jurij Apresjan

Jurij Derenikowicz Apresjan (ur. 1930 w Moskwie) – współczesny językoznawca rosyjski.
Jest profesorem Instytutu Języka Rosyjskiego RAN oraz członkiem Rosyjskiej Akademii Nauk. Główną dziedziną zainteresowań autora jest semantyka leksykalna (synonimia, antonimia, polisemia) i leksykografia. Jest współautorem koncepcji znanej jako model Sens ↔ Tekst, opracowywanej przez I.A. Melczuka i A.K. Zolkovskiego. Jest autorem i współautorem kilku słowników rosyjskich i ang-ros. (głównie słowników synonimów).

</doc>
<doc id="620791" url="https://pl.wikipedia.org/wiki?curid=620791" title="Ladyville">
Ladyville

Ladyville – wieś w Belize, w dystrykcie Belize. W 2000 roku, miasto zamieszkiwało 3435 osób.

</doc>
<doc id="620794" url="https://pl.wikipedia.org/wiki?curid=620794" title="San Pedro (Belize)">
San Pedro (Belize)

San Pedro – miasto w Belize, w dystrykcie Belize, na wyspie Ambergris Caye. W 2000, miasto zamieszkiwało 4499 osób. Według szacunków w 2005 populacja miasta wzrosła do 8400 osób. Według danych na rok 2010 miasto liczy 11 510 mieszkańców.
Turystyka.
Plaże z rafami koralowymi wraz z Rezerwatem Rafy Koralowej Belize, w którym występuje 70 gatunków korali twardych i 36 miękkich oraz 500 gatunków ryb. Odcinek leżący kilkaset metrów od miasta jest łatwo dostępny. 6 km na południowy wschód od miasta znajduje się Morski Rezerwat Hol Chan, obejmujący obszar 8 km² płytkowodnych korali, przecięty kanałem. 100 km w głąb morza położona jest na atolu Lighthouse Reef wielka podmorska studnia Great Blue Hole.
Kurort posiada rozbudowaną infrastrukturę turystyczną z hotelami i ośrodkami sportów wodnych (nurkowanie windsurfing, kajakarstwo, pływanie). Miasto stanowi centrum rozrywkowe wyspy, gdzie znajdują się bary, kluby i restauracje. Atrakcjami miasta jak i wyspy są m.in.: 
Działa tu port lotniczy San Pedro.

</doc>
<doc id="620795" url="https://pl.wikipedia.org/wiki?curid=620795" title="Taras Mychałyk">
Taras Mychałyk

Taras Wołodymyrowycz Mychałyk, ukr. Тарас Володимирович Михалик (ur. 28 października 1983 w Lubieszowie) – ukraiński piłkarz, grający na pozycji obrońcy lub pomocnika, reprezentacji Ukrainy.
Kariera piłkarska.
Kariera klubowa.
Profesjonalną karierę rozpoczął w CSKA Kijów. W Pierwszej Lidze zagrał 89 spotkań, strzelił 10 goli. Latem 2005 został wypożyczony na pół roku do klubu Wyższej Ligi – Zakarpattia Użhorod. Klub co prawda zajmował ostatnie miejsce w lidze, jednak Mychałyk był jednym z wyróżniających się jego piłkarzy, co sprawiło, że w przerwie zimowej sezonu 2005/06 podpisał kontrakt z Dynamem Kijów, w którym występował do czerwca 2013 roku. 18 czerwca 2013 podpisał 3-letni kontrakt z Lokomotiwem Moskwa. 22 lipca 2019 przeszedł do Wołyni Łuck.
Kariera reprezentacyjna.
W reprezentacji seniorów debiutował 15 sierpnia 2006 w meczu z Azerbejdżanem wygranym przez Ukrainę 6-0. Wcześniej występował w reprezentacji Ukrainy U-20 na młodzieżowych Mistrzostwach Świata U-20 rozgrywanych w 2005 w Holandii.

</doc>
<doc id="620799" url="https://pl.wikipedia.org/wiki?curid=620799" title="The Day After Tomorrow">
The Day After Tomorrow



</doc>
<doc id="620801" url="https://pl.wikipedia.org/wiki?curid=620801" title="Benque Viejo del Carmen">
Benque Viejo del Carmen

Benque Viejo – miasto w Belize, w dystrykcie Cayo. W 2000 roku, miasto zamieszkiwało 5088 osób. Według przypuszczeń w 2013 roku populacja miasta wzrosła do 6095 osób.

</doc>
<doc id="620803" url="https://pl.wikipedia.org/wiki?curid=620803" title="Grelina">
Grelina

Grelina – 28-aminokwasowy hormon peptydowy, zidentyfikowany w żołądku szczura jako endogenny ligand dla receptora uwalniającego hormon wzrostu. Grelina wydzielana jest w czasie głodzenia się, z komórek enteroendokrynnych typu A żołądka. Zawiera n-oktaacylową modyfikację na serynie w pozycji trzeciej, która jest istotna dla wywołanej greliną stymulacji uwalniania hormonu wzrostu, natomiast deacylowana grelina w formie des-n-oktaacylowanej jest nieaktywna biologicznie.
Grelina ludzka i szczurza.
Grelina ludzka i szczurza różnią się tylko dwoma podstawnikami aminokwasowymi. Grelina, która jest produkowana i wydzielana w żołądku, ma różne działania regulacyjne w mózgu i obwodowe. Przy podaniu obwodowo lub centralnie gryzoniom grelina powoduje szybki wzrost ilości przyjmowanego pokarmu i przyrost masy ciała, w dodatku zwiększa motorykę i wydzielanie kwasów żołądkowych. Najbliższym homologiem receptora dla greliny jest receptor dla motyliny, która wydzielana jest w podobnych miejscach i również oddziałuje na autonomiczny układ nerwowy. U gryzoni poziom greliny we krwi wzrasta podczas głodzenia, natomiast ulega obniżeniu po podaniu pokarmu lub jego wprowadzeniu do żołądka. Takiego działania nie wywołuje woda. Grelina krążąca we krwi ma znaczne stężenie w surowicy.
Przyjmowanie pokarmu.
Pojedyncze podanie ośrodkowe greliny w dawkach 0,3, 1,5 i 3 nmol na szczura spowodowało znaczący dawkozależny wzrost w ilości przyjmowanego pokarmu 24 godziny po podaniu w porównaniu do kontroli. Najwyższa dawka spowodowała wzrost ilości przyjmowanego pokarmu już w godzinę po podaniu, co pozostaje w zgodzie z wcześniejszymi obserwacjami.
Uwalnianie serotoniny.
Uwalnianie serotoniny jest hamowane przez grelinę, nie ma ona natomiast wpływu na uwalnianie noradrenaliny. Ta ostatnia pobudza przyjmowanie pokarmu poprzez wpływ na receptory α2, natomiast leptyna i IL-1β hamują jej uwalnianie z synaptozomów w podwzgórzu, co może częściowo tłumaczyć anorektyczne działanie leptyny.
Poziomy greliny.
W surowicy dorosłego człowieka znajduje się 100-120 fmol/ml greliny. Oznacza to, że w żołądku grelina nie jest wydzielana do światła przewodu pokarmowego jak inne enzymy, tylko do naczyń krwionośnych. Komórki immunoaktywne dla greliny zostały znalezione również w jelicie cienkim i grubym. Zawartość greliny w OUN jest niska. Za pomocą analizy immunohistochemicznej stwierdzono, że komórki nerwowe zawierające receptory dla greliny znajdują się jedynie w jądrze łukowatym podwzgórza. Rejon ten odpowiada za regulację łaknienia, co może świadczyć o udziale greliny w regulacji tego procesu. Analiza RT-PCR pozwoliła znaleźć grelinę w wielu innych komórkach, np. serca, co może sugerować jej działanie sercowo-naczyniowe. Grelina produkowana jest głównie przez komórki żołądka, jednak w mniejszym stopniu również przez jelita, trzustkę, nerki, łożysko, tarczycę, przysadkę mózgową i podwzgórzu.
Możliwe, że agonisty i antagonisty receptorów dla greliny będą przydatne w leczeniu otyłości i anoreksji. Jest więc ważne, by szczegółowo scharakteryzować również behawioralne działanie tego peptydu. Dlatego podjęto pierwsze próby zbadania przypuszczalnej roli greliny w lęku, zaburzeniach pamięci, ruchu oraz zachowań, stosując różne testy.
Grelina może również antagonizować anorektyczne działanie leptyny poprzez aktywację szlaku receptorowego białka Y/Y1 w podwzgórzu. Poszukiwania odwrotnych agonistów pokazały, że odcinek [D-Arg1,D-Phe5,D-Trp7,9,Leu11] substancji P wykazuje takie działanie, jednak jest ono niespecyficzne, ponieważ oddziałuje również na tachykininę NK1.
Grelina pobudza swoją własną ekspresję na zasadzie sprzężenia zwrotnego dodatniego, a także uwrażliwia komórki na swoją obecność poprzez wzrost ekspresji receptora grelinowego w komórkach docelowych.

</doc>
<doc id="620804" url="https://pl.wikipedia.org/wiki?curid=620804" title="San Antonio (Belize)">
San Antonio (Belize)

 
San Antonio – miasto w Belize, w dystrykcie Cayo. W 2000 roku, miasto zamieszkiwało 2124 osób.

</doc>
<doc id="620805" url="https://pl.wikipedia.org/wiki?curid=620805" title="FC Charków">
FC Charków



</doc>
<doc id="620807" url="https://pl.wikipedia.org/wiki?curid=620807" title="Valley of Peace">
Valley of Peace

Valley of Peace – miasto w Belize, w dystrykcie Cayo. W 2000 roku, miasto zamieszkiwało 1809 osób.

</doc>
<doc id="620808" url="https://pl.wikipedia.org/wiki?curid=620808" title="Spanish Lookout">
Spanish Lookout

Spanish Lookout – miasto w Belize, w dystrykcie Cayo. W 2000 roku, miasto zamieszkiwało 1786 osób.
Większość mieszkańców stanowią mennonici. Jest to największe skupisko mennonitów w Belize. Tutejsi społeczność mennonicka wpisuje się w postępowy nurt anabaptyzmu - Używają samochodów i innych współczesnych urządzeń a także w większości znają język angielski i hiszpański.

</doc>
<doc id="620812" url="https://pl.wikipedia.org/wiki?curid=620812" title="Metalurh Donieck">
Metalurh Donieck



</doc>
<doc id="620815" url="https://pl.wikipedia.org/wiki?curid=620815" title="Medal Wojenny Marynarki Handlowej">
Medal Wojenny Marynarki Handlowej

Medal Wojenny Marynarki Handlowej (ang. "Mercantile Marine War Medal") – brytyjski medal wprowadzony w roku 1919.
Zasady nadawania.
Medal nadawany był przez Izbę Handlową rządu brytyjskiego.
Przyznawany był (przed otrzymaniem medalu British War Medal) marynarzom floty handlowej, którzy służyli na morzu podczas I wojny światowej i pływali po niebezpiecznych wodach.
Mogli go również otrzymać ci, którzy służyli na morzu przez co najmniej sześć miesięcy od wybuchu wojny 4 sierpnia 1914, do zawieszenia broni 11 listopada 1918.
Najczęściej byli to piloci i załogi statków pocztowych oraz pływających latarni morskich.
Opis medalu.
Okrągły medal wykonany z brązu o średnicy 36 mm
W sumie nadano 133 135 medali, z tego około 100 dla personelu kanadyjskiego.

</doc>
<doc id="620816" url="https://pl.wikipedia.org/wiki?curid=620816" title="Corozal">
Corozal

Corozal – miasto w Belize, stolica administracyjna dystryktu Corozal. W 2000 roku, miasto zamieszkiwało 7888 osób. Według przypuszczeń w 2013 roku populacja miasta wzrosła do 11000 osób.

</doc>
<doc id="620818" url="https://pl.wikipedia.org/wiki?curid=620818" title="Little Belize">
Little Belize

Little Belize (z ang. "Małe Belize") – miasto w Belize, w dystrykcie Corozal. W 2000 roku, miasto zamieszkiwało 2059 osób. Według szacunków w 2005 roku populacja miasta wzrosła do 2200 osób.

</doc>
<doc id="620819" url="https://pl.wikipedia.org/wiki?curid=620819" title="Sarteneja">
Sarteneja

 
Sarteneja – miasto w Belize, w dystrykcie Corozal. W 2000 roku, miasto zamieszkiwało 1648 osób.

</doc>
<doc id="620820" url="https://pl.wikipedia.org/wiki?curid=620820" title="Progresso (Belize)">
Progresso (Belize)

 
Progresso – miasto w Belize, w dystrykcie Corozal. W 2000 roku, miasto zamieszkiwało 1165 osób.

</doc>
<doc id="620823" url="https://pl.wikipedia.org/wiki?curid=620823" title="Orange Walk">
Orange Walk

Orange Walk – miasto w Belize, stolica administracyjna dystryktu Orange Walk. W 2000 roku, miasto zamieszkiwało 13 483 osób. Według przypuszczeń w 2005 roku populacja miasta wzrosła do 15 300 osób. Według szacunków na rok 2010 miasto liczy około 13,4 tys. mieszkańców. Czwarte co do wielkości miasto w kraju.

</doc>
<doc id="620824" url="https://pl.wikipedia.org/wiki?curid=620824" title="Trial Farm">
Trial Farm

 
Trial Farm – wieś w Belize, w dystrykcie Orange Walk. W 2000 roku, miasto zamieszkiwało 3443 osoby.

</doc>
<doc id="620827" url="https://pl.wikipedia.org/wiki?curid=620827" title="Mango Creek">
Mango Creek

 
Mango Creek – miasto w Belize, w dystrykcie Stann Creek. W 2000 roku, miasto zamieszkiwało 2929 osób.

</doc>
<doc id="620828" url="https://pl.wikipedia.org/wiki?curid=620828" title="Guinea Grass">
Guinea Grass

Guinea Grass – wieś w Belize, w dystrykcie Orange Walk. W 2000 roku, miasto zamieszkiwało 2510 osób. Według przypuszczeń w 2005 roku populacja miasta wzrosła do 2900 osób.

</doc>
<doc id="620829" url="https://pl.wikipedia.org/wiki?curid=620829" title="Shipyard">
Shipyard

 
Shipyard – miasto w Belize, w dystrykcie Orange Walk. W 2000 roku, miasto zamieszkiwało 2385 osób. 

</doc>
<doc id="620830" url="https://pl.wikipedia.org/wiki?curid=620830" title="San Jose (Belize)">
San Jose (Belize)

San Jose – wieś w Belize, w dystrykcie Orange Walk. W 2000 roku, miasto zamieszkiwało 2254 osoby.

</doc>
<doc id="620831" url="https://pl.wikipedia.org/wiki?curid=620831" title="Balaam">
Balaam

Balaam a. Bileam, syn Beora () – postać biblijna ze Starego Testamentu, prorok błogosławiący naród wybrany.
Historia biblijna.
Historia Balaama, syna Beora, została opisana w Księdze Liczb. Był on prorokiem z Mezopotamii, którego Balak, król Moabu, poprosił, by przeklął Izraelitów w czasie ich wędrówki po pustyni. Pokonali oni właśnie Amorytów i Balak obawiał się, że przyszła kolej na jego kraj. Początkowo Balaam odmówił spotkania się z królem (z rozkazu Bożego), lecz za drugim razem wyraził zgodę. Po drodze anioł Boga zatrzymał jego oślicę i nakazał mu powiedzieć tylko to, co kazał Bóg. Zamiast przekląć Izraelitów, pobłogosławił im trzy razy (Lb rozdz. 22 i 23).
Później próbował sprowadzić na Izraelitów zgubę i zyskać w ten sposób obiecaną nagrodę za namówienie ich do kultu Baala. Został zabity w czasie ataku Izraelitów na Midianitów (Lb 31, 8).
Proroctwo dotyczące Mesjasza.
Według Orygenesa mieszkańcy Mezopotamii posiadali stare zapiski z przepowiedniami Balaama. Jedna z nich, zanotowana przez Mojżesza, miała dotyczyć Mesjasza. Orygenes wyjaśnia, że dzięki tej przepowiedni magowie zaobserwowali gwiazdę, którą powiązali z narodzinami Jezusa, przybywając do Betlejem. 
Inskrypcja.
Prorok o tym samym imieniu, prawdopodobnie tożsamy z biblijnym, wspomniany jest w inskrypcji z Dajr Alla.

</doc>
