<doc id="622678" url="https://pl.wikipedia.org/wiki?curid=622678" title="NGC 7811">
NGC 7811

NGC 7811 (również PGC 168) – galaktyka spiralna (Sab?), znajdująca się w gwiazdozbiorze Ryb. Odkrył ją Albert Marth 5 października 1864 roku. Należy do galaktyk Seyferta typu 1.

</doc>
<doc id="622679" url="https://pl.wikipedia.org/wiki?curid=622679" title="Filip Orlik">
Filip Orlik

Filip Orlik (Orłyk) ukr. Пилип Орлик (ur. we wsi Kasuta koło Oszmiany, zm. 24 maja 1742 w Jassach) – hetman kozacki (1710-1742).
Życiorys.
Urodził się w szlacheckiej rodzinie. Pochodził z rodziny czeskiej. Podczas wojen husyckich w XV wieku rodzina wyemigrowała do Królestwa Polskiego, a stamtąd przeniosła się do Wielkiego Księstwa Litewskiego. Ojciec, Stefan Orlik, katolik, zginął w bitwie pod Chocimiem. Matka, Irena Orlik (z domu Małachowska) była prawosławna i w tym obrządku ochrzciła syna. Przyszły hetman uczył się prawdopodobnie w kolegium jezuickim w Wilnie, później w Akademii Kijowsko-Mohylańskiej, gdzie zdobył solidne wykształcenie (posługiwał się biegle co najmniej pięcioma językami). Prawdopodobnie tam też poznał Iwana Mazepę. W 1698 ożenił się z Hanną Hercyk (Mazepa był ojcem chrzestnym ich pierwszego syna).
W latach 1698-1700 Orlik był pisarzem w kancelarii metropolity kijowskiego, potem w pułku połtawskim. W roku 1702 lub 1706 został głównym pisarzem wojska zaporoskiego i najbliższym współpracownikiem hetmana. Po bitwie pod Połtawą wraz z nim, królem Szwecji Karolem XII i wieloma Kozakami emigrował na terytorium Imperium Osmańskiego. Król i hetman, a wraz z nim Orlik zatrzymali się w miejscowości Bendery. 2 października 1709 Mazepa zmarł. Pół roku po jego śmierci, 16 kwietnia 1710, Filip Orlik został obrany hetmanem. 10 maja wybór ten został oficjalnie zatwierdzony przez szwedzkiego monarchę. Na początku 1711 oddał się pod protekcję chana krymskiego Dewlet II Gireja.
Jeszcze w tym samym roku światło dzienne ujrzały zredagowane przez Orlika po łacinie i po rusku "Pacta et Constitutiones legum libertatumqe Exercitus Zaporoviensis" (Pakty i konstytucje praw i wolności wojska zaporoskiego) - w historiografii ukraińskiej określane jako tzw. "Konstytucja Benderska" i uznawana przez niektórych historyków ukraińskich za pierwszą konstytucję Ukrainy. Dokument ten nigdy nie wszedł w życie. 8 listopada 1710 Turcja wypowiedziała wojnę Rosji. Na początku 1711 Orlik wraz z Kozakami, Tatarami, Turkami i Polakami pod dowództwem Józefa Potockiego – zwolennikami Stanisława Leszczyńskiego ruszył na Ukrainę. Początkowo odnosił sukcesy w walkach z Rosjanami, później jednak, na wieść o nadchodzeniu dużych sił rosyjskich pod wodzą feldmarszałka Borysa Szeremietiewa hetmana opuścili Polacy, a wśród Turków i Tatarów następowały masowe dezercje. Siły Orlika stopniały na tyle, że był on zmuszony powrócić do Bender.
W 1720, w dobie bezskutecznej walki o oswobodzenie się Rzeczypospolitej spod kurateli carskiej po sejmie niemym, ułożył plan antycarskiego sojuszu.
Do końca życia zabiegał w europejskich stolicach o poparcie dla sprawy kozackiej. Umarł 24 maja 1742 w Jassach.
Bibliografia, literatura, linki.
"Konstytucja Filipa Orlika z 1710 roku"

</doc>
<doc id="622680" url="https://pl.wikipedia.org/wiki?curid=622680" title="NGC 7812">
NGC 7812

NGC 7812 (również PGC 195) – galaktyka spiralna (Sb), znajdująca się w gwiazdozbiorze Rzeźbiarza. Odkrył ją John Herschel 25 września 1834 roku.

</doc>
<doc id="622681" url="https://pl.wikipedia.org/wiki?curid=622681" title="NGC 7813">
NGC 7813

NGC 7813 (również IC 5384 lub PGC 287) – galaktyka spiralna (Sb), znajdująca się w gwiazdozbiorze Wieloryba.
Prawdopodobnie odkrył ją Frank Muller w 1886 roku, jednak podana przez niego pozycja jest błędna i nie ma pewności, czy to właśnie tę galaktykę zaobserwował. John Dreyer w swoim "New General Catalogue" skatalogował obserwację Mullera jako NGC 7813. W 1899 roku, poszukując obiektu zaobserwowanego przez Mullera, galaktykę dostrzegł Herbert Howe. Dreyer, nie mając pewności, czy obaj astronomowie obserwowali ten sam obiekt, skatalogował tę obserwację jako IC 5384 w suplemencie IC.

</doc>
<doc id="622682" url="https://pl.wikipedia.org/wiki?curid=622682" title="Dystrykt Lautém">
Dystrykt Lautém

Dystrykt Lautém () – jeden z 13 dystryktów Timoru Wschodniego, znajdujący się we wschodniej części kraju. Stolicą dystryktu jest miasto Lospalos, leżące 248 km na wschód od stolicy kraju Dili. W skład dystryktu wchodzi malutka wyspa Jaco.
Graniczy z dystryktami: Baucau oraz Viqueque od zachodu. Północna część dystryktu leży nad Morzem Banda, a południowa nad Morzem Timor. 

</doc>
<doc id="622683" url="https://pl.wikipedia.org/wiki?curid=622683" title="NGC 7814">
NGC 7814

NGC 7814 (również PGC 218 lub UGC 8) – galaktyka spiralna (Sab), znajdująca się w gwiazdozbiorze Pegaza. Została odkryta 8 października 1784 roku przez Williama Herschela. Przez podobieństwo do galaktyki M104 zwana Małym Sombrero.
W lipcu 2021 w galaktyce pojawiła się supernowa typu Ia SN2021rhu.

</doc>
<doc id="622684" url="https://pl.wikipedia.org/wiki?curid=622684" title="Pixel (edytor graficzny)">
Pixel (edytor graficzny)

Pixel (dawniej Pixel32) – zaawansowany program do edycji grafiki rastrowej, tworzony z wykorzystaniem Free Pascal. Pixel pracuje w skali szarości, RGB, CMYK oraz HDR (co pozwala na edycję obrazów o wysokim zakresie dynamiki). Jest aplikacją wieloplatformową – działa na komputerach z procesorami x86, x86-64, PowerPC, ARM, SPARC oraz systemach operacyjnych od MS DOS, poprzez MS Windows i Linux, na OS X i FreeBSD skończywszy.
Autorem programu jest Pavel Kanzelsberger, który rozwija program od 1997 roku. Pierwotnie powstawał on jako aplikacja dla systemu DOS. Od tamtej pory był on kilkakrotnie przepisany, zaś obecna wersja aplikacji jest rozwijana od roku 2003. Program jest wciąż w fazie beta, pojawienie się stabilnej, oficjalnej wersji było zaplanowane na 2007 r.
W maju 2009 prawa do aplikacji zostały sprzedane firmie Globell, B.V. z Holandii. Od tamtego czasu pojawiają się tylko okazjonalnie plotki na temat dalszego rozwoju aplikacji pod nazwą Pixel Studio Pro. 
Wspierane systemy operacyjne.
Pixel dostępny jest na następujące systemy:
Konstrukcja i możliwości.
Program został zaprojektowany, aby być możliwie małym i wydajnym. Jest łatwy w lokalizacji i obsługuje pełny Unicode. Dostępnych jest obecnie (jesień 2006) kilkanaście lokalizacji, m.in. angielska, niemiecka, francuska, hiszpańska, holenderska, słowacka, chorwacka, szwedzka, polska, rosyjska, koreańska, węgierska, afrykanerska, portugalska w dialekcie brazylijskim i inne.
Pixel obsługuje:
Edycja obrazów.
Program pozwala na:
Retusz zdjęć.
Program zawiera:

</doc>
<doc id="622685" url="https://pl.wikipedia.org/wiki?curid=622685" title="NGC 7816">
NGC 7816

NGC 7816 (również PGC 263 lub UGC 16) – galaktyka spiralna (Sbc), znajdująca się w gwiazdozbiorze Ryb. Odkrył ją William Herschel 26 września 1785 roku.

</doc>
<doc id="622686" url="https://pl.wikipedia.org/wiki?curid=622686" title="Hopak bojowy">
Hopak bojowy

Hopak bojowy (ukr. "Бойовий гопак", nazwa używana przez ośrodek polski: hopak bojowy) – ukraińska sztuka walki, która została opisana i usystematyzowana przez Wołodymyra Pyłata w 1985 roku.
Historia.
Hopak bojowy łączy w sobie dążenia do doskonalenia duchowego i fizycznego. Elementy walki były przekazywane z pokolenia na pokolenie w rodach kozackich oraz za pośrednictwem tańców ludowych, najczęściej hopaka.
Wołodymyr Pyłat w drugiej połowie XX wieku podjął się odtworzenia tej sztuki walki na podstawie wiedzy przekazanej przez dziadka i innych nauczycieli, którzy posiadali wiedzę o dawnej sztuce walki. Część techniki została również oparta na tradycyjnych ruchach wykorzystywanych w hopaku (tańcu). Zanim Pyłat rozpoczął pracę nad usystematyzowaniem hopaka bojowego, trenował przez siedemnaście lat karate kyokushin (uzyskał tytuł senseia), gōjū-ryū, sone, karate shōtōkan, kick-boxing, jujutsu i aikido. Na początku lat osiemdziesiątych rozpoczął badania nad ludowymi tańcami Ukraińców. Odkrył, że cechują je elementy przypominające techniki walki, które najbardziej uwydatniały się w najpopularniejszych wśród Kozaków tańcach: hopaku i "metełyci". Do tych elementów należały uderzenia nogami w wyskoku, w przysiadzie ("pawuczki", "powzunci", "prysiadki"), różnorodne kroki, zbicia, podcinania, kopnięcia okrężne (tynki), kopnięcia (kopniaki) itd. Zaobserwowane techniki dostosował do wymogów współczesnej sztuki walki, którą nazwał hopakiem bojowym.
W 1985 roku Wołodymyr Pyłat otworzył we Lwowie eksperymentalną szkołę hopaka bojowego, gdzie prowadzono dalsze badania nad nim jako sztuką walki. Dwa lata później założono Szkołę Hopaka Bojowego. W 1991 roku prace nad systematyzacją sztuki walki zostały zakończone, a wyniki badań opublikowano w książce pt. "Tradyciji Ukrajinśkoji Nacionalnoji Fizycznoji Kultury" (Традиції Української Національної Фізичної Культури) autorstwa J. Ptystupa i W. Pyłata. Ten drugi wydał także w 1994 roku książkę pt. "Bojowyj hopak" (Бойовий гопак).
Pierwsze ogólnoukraińskie zawody w hopaku bojowym odbyły się we Lwowie w dniach 18–19 maja 1996 roku. Wzięło w nich udział ponad 150 uczestników. Drugie ogólnoukraińskie zawody odbyły się we Lwowie 10-13 kwietnia 1997 roku (300 uczestników z 8 obwodów Ukrainy). W październiku 1997 roku hopak bojowy został podniesiony do rangi sportu narodowego. Dwa miesiące później zarejestrowano Centralną Szkołę Hopaka Bojowego. W latach 1998–2000 CSHB przeprowadziła 7 mistrzostw różnych poziomów zaawansowania, 8 seminariów, wiele pokazów i festiwali hopaka w różnych częściach Ukrainy. W 2000 roku Dnieprodzierżyńska Wyższa Szkoła Wychowania Fizycznego otworzyła kierunek kształcenia – hopak bojowy. W 2001 roku powstała Międzynarodowa Federacja Hopaka Bojowego, która zajmuje się szerzeniem tej sztuki walki poza granicami kraju. Ukraiński zespół hopaka bojowego zajął trzecie miejsce na IV Ogólnoświatowym Festiwalu Sztuk Walki, który odbywał się w dniach 7-15 października 2001 roku w mieście Chungju w Korei Południowej.
W 2002 roku została otwarta eksperymentalna szkoła ashardy, ukraińskiej sztuki walki dla kobiet, bazującej na technice hopaka bojowego i przystosowanej tak, aby w czasie walki maksymalnie wykorzystać anatomiczno–fizjologiczną specyfikę ciała kobiety. W latach 2003–2004 zespół hopaka bojowego i ashardy demonstrował swoje techniki w Polsce.
W Polsce.
Jedynym obecnie ośrodkiem, gdzie rozwija się ta sztuka walki jest Warszawa.
Specyfika walki.
Treningi hopaka bojowego odbywają się w tradycyjnym ukraińskim stroju: wyszywanej koszuli, szarawarach przewiązanych ozdobnym pasem, wysokich butach ludowych w jasnych kolorach (nigdy w czarnych).
Do elementów techniki tej sztuki walki należą: uderzenia nogami i rękami (w przysiadzie, na stojąco z wyskoku), bloki, zbicia ciosów, podcięcia, chwyty, walka tradycyjną bronią ukraińską. Elementem charakterystycznym jest walka w przysiadzie. W hopaku bojowym wykorzystywane są bronie (pojedyncze lub dwie naraz): kij, pika, kosa na sztorc, sierp, szabla, miecz, buława, cep bojowy, czekan.
Stopnie zaawansowania.
Kolejnym stopniom zaawansowania w hopaku bojowym odpowiadają kolory szarawarów:
Każdy Kozak bez względu na stopień może nosić czarne szarawary podczas treningów lub prezentacji stylu walki.

</doc>
<doc id="622688" url="https://pl.wikipedia.org/wiki?curid=622688" title="NGC 7817">
NGC 7817

NGC 7817 (również PGC 279 lub UGC 19) – galaktyka spiralna (Sbc), znajdująca się w gwiazdozbiorze Pegaza. Odkrył ją William Herschel 15 września 1784 roku.

</doc>
<doc id="622689" url="https://pl.wikipedia.org/wiki?curid=622689" title="NGC 7818">
NGC 7818

NGC 7818 (również PGC 288 lub UGC 21) – galaktyka spiralna (Sc), znajdująca się w gwiazdozbiorze Ryb. Odkrył ją Lewis A. Swift 23 października 1886 roku.

</doc>
<doc id="622690" url="https://pl.wikipedia.org/wiki?curid=622690" title="NGC 7819">
NGC 7819

NGC 7819 (również PGC 303 lub UGC 26) – galaktyka spiralna z poprzeczką (SBb), znajdująca się w gwiazdozbiorze Pegaza. Odkrył ją Ralph Copeland 26 października 1872 roku.

</doc>
<doc id="622691" url="https://pl.wikipedia.org/wiki?curid=622691" title="NGC 7820">
NGC 7820

NGC 7820 (również PGC 307 lub UGC 28) – galaktyka spiralna (S0-a), znajdująca się w gwiazdozbiorze Ryb. Odkrył ją John Herschel 24 września 1830 roku.

</doc>
<doc id="622692" url="https://pl.wikipedia.org/wiki?curid=622692" title="NGC 7821">
NGC 7821

NGC 7821 (również PGC 367) – galaktyka spiralna (Sc), znajdująca się w gwiazdozbiorze Wieloryba. Odkrył ją Ormond Stone 3 listopada 1885 roku.

</doc>
<doc id="622693" url="https://pl.wikipedia.org/wiki?curid=622693" title="Zaporoże">
Zaporoże



</doc>
<doc id="622694" url="https://pl.wikipedia.org/wiki?curid=622694" title="Park Narodowy Wapusk">
Park Narodowy Wapusk

Park Narodowy Wapusk (ang. "Wapusk National Park", fr. "Parc national Wapusk") – park narodowy położony w północno-wschodniej części prowincji Manitoba w Kanadzie, nad Zatoką Hudsona. Park zajmuje powierzchnię 11,475 km². Park Narodowy Wapusk został utworzony w roku 1996. Jego nazwa pochodzi od słowa Wapusk, które w języku Indian Kri oznacza białego niedźwiedzia.

</doc>
<doc id="622695" url="https://pl.wikipedia.org/wiki?curid=622695" title="NGC 7823">
NGC 7823

NGC 7823 (również PGC 328) – galaktyka spiralna z poprzeczką (SBbc), znajdująca się w gwiazdozbiorze Tukana. Odkrył ją John Herschel 11 sierpnia 1836 roku.

</doc>
<doc id="622699" url="https://pl.wikipedia.org/wiki?curid=622699" title="NGC 7824">
NGC 7824

NGC 7824 (również PGC 354 lub UGC 34) – galaktyka spiralna (Sab), znajdująca się w gwiazdozbiorze Ryb. Odkrył ją John Herschel 25 września 1830 roku.

</doc>
<doc id="622701" url="https://pl.wikipedia.org/wiki?curid=622701" title="NGC 7825">
NGC 7825

NGC 7825 (również PGC 1279700) – galaktyka spiralna (Sa), znajdująca się w gwiazdozbiorze Ryb. Odkrył ją John Herschel 25 września 1830 roku.

</doc>
<doc id="622707" url="https://pl.wikipedia.org/wiki?curid=622707" title="Droga wojewódzka nr 933">
Droga wojewódzka nr 933

Droga wojewódzka nr 933 – droga wojewódzka łącząca Chrzanów z Rzuchowem i dalej poprzez DW935 z Raciborzem. Między Pszczyną a Rzuchowem praktycznie równoległa do DW935 (odległość między drogami nie przekracza 15 km). Posiada wspólny odcinek z DK78 w Wodzisławiu Śląskim o długości ok. 2 km. Jest to jeden z najważniejszych traktów w ROW (trasa Jastrzębie-Zdrój - Wodzisław Śląski). Droga ta jest również jedną z najważniejszych i najbardziej ruchliwych dróg wojewódzkich na południu kraju gdyż pośrednio łączy Górny Śląsk oraz Beskidy z Dolnym Śląskiem. Umożliwia też dojazd ze sporej części województwa śląskiego do granicy z Republiką Czeską w Chałupkach.

</doc>
<doc id="622708" url="https://pl.wikipedia.org/wiki?curid=622708" title="NGC 7827">
NGC 7827

NGC 7827 (również PGC 378 lub UGC 38) – galaktyka soczewkowata (SB0), znajdująca się w gwiazdozbiorze Ryb. Odkrył ją John Herschel 25 września 1830 roku.

</doc>
<doc id="622709" url="https://pl.wikipedia.org/wiki?curid=622709" title="DW933">
DW933



</doc>
<doc id="622710" url="https://pl.wikipedia.org/wiki?curid=622710" title="NGC 7828">
NGC 7828

NGC 7828 (również PGC 483) – galaktyka nieregularna znajdująca się w gwiazdozbiorze Wieloryba. Odkrył ją w roku 1886 Francis Leavenworth. Wraz z sąsiednią galaktyką NGC 7829, z którą oddziałuje grawitacyjnie, stanowi obiekt Arp 144 w "Atlasie Osobliwych Galaktyk" Haltona Arpa.

</doc>
<doc id="622712" url="https://pl.wikipedia.org/wiki?curid=622712" title="NGC 7829">
NGC 7829

NGC 7829 (również PGC 488) – galaktyka soczewkowata znajdująca się w gwiazdozbiorze Wieloryba. Odkrył ją w roku 1886 Francis Leavenworth. Wraz z sąsiednią galaktyką NGC 7828, z którą oddziałuje grawitacyjnie, stanowi obiekt Arp 144 w "Atlasie Osobliwych Galaktyk" Haltona Arpa.

</doc>
<doc id="622713" url="https://pl.wikipedia.org/wiki?curid=622713" title="NGC 7831">
NGC 7831

NGC 7831 (również IC 1530, PGC 569 lub UGC 60) – galaktyka spiralna (Sb), znajdująca się w gwiazdozbiorze Andromedy. Odkrył ją Lewis A. Swift 20 września 1885 roku.

</doc>
<doc id="622714" url="https://pl.wikipedia.org/wiki?curid=622714" title="NGC 7832">
NGC 7832

NGC 7832 (również IC 5386 lub PGC 485) – galaktyka eliptyczna (E), znajdująca się w gwiazdozbiorze Ryb. Odkrył ją William Herschel 20 września 1784 roku. Jest to galaktyka z aktywnym jądrem typu LINER.

</doc>
<doc id="622715" url="https://pl.wikipedia.org/wiki?curid=622715" title="NGC 7834">
NGC 7834

NGC 7834 (również PGC 504 lub UGC 49) – galaktyka spiralna (Sc), znajdująca się w gwiazdozbiorze Ryb. Odkrył ją Albert Marth 29 listopada 1864 roku.

</doc>
<doc id="622716" url="https://pl.wikipedia.org/wiki?curid=622716" title="NGC 7835">
NGC 7835

NGC 7835 (również PGC 505) – galaktyka spiralna (S?), znajdująca się w gwiazdozbiorze Ryb. Odkrył ją Albert Marth 29 listopada 1864 roku.

</doc>
<doc id="622717" url="https://pl.wikipedia.org/wiki?curid=622717" title="Synagoga w Kępnie">
Synagoga w Kępnie

Synagoga w Kępnie – synagoga znajdująca się w Kępnie przy ulicy Łazienkowej 6, niedaleko rynku.
Historia.
Synagoga została zbudowana w latach 1815–1816 według projektu niemieckich budowniczych z Brzegu, braci Fryderyka i Karola Schefflerów. Stanęła na miejscu starszej, drewnianej synagogi. W 1893 i 1926 została poddana kapitalnemu remontowi i z tego czasu pochodziły polichromię wnętrza Zanwela Baraka z Kępna.
Podczas II wojny światowej okupanci niemieccy doszczętnie zdewastowali synagogę zamieniając ją na ujeżdżalnię. Po zakończeniu wojny przez wiele lat służyła za magazyn mebli. 16 maja 1973 uległa dalszemu zniszczeniu w wyniku pożaru. W latach 1988-1990 rozpoczęto prace remontowe, które jednak wstrzymano. Od 1999 formalnym właścicielem budynku była Żydowska Gmina Wyznaniowa we Wrocławiu. 29 maja 2009 w Warszawie został podpisany akt, na mocy którego Związek Gmin Wyznaniowych Żydowskich w Rzeczypospolitej Polskiej przekazał gminie Kępno synagogę w formie darowizny. Została ona obłożona pewnymi warunkami, między innymi: synagoga może być wykorzystana, wyłącznie na cele kulturalne, tj. na muzeum, jako sala koncertowa, wystawiennicza. Dodatkowo gmina Kępno zobowiązała się do nieodpłatnego użyczenia synagogi Związkowi Gmin Wyznaniowych Żydowskich Rzeczypospolitej Polskiej dwa razy w roku, na okres do 14 dni na organizowane przez nią uroczystości.
Architektura.
Murowany budynek synagogi wzniesiono na planie prostokąta w stylu klasycystycznym. W zachodniej części znajdował się przedsionek, z którego wchodziło się do kwadratowej głównej sali modlitewnej. Nad przedsionkiem mieścił się babiniec z wejściem dwoma biegami wewnętrznych schodów zlokalizowanych po obu stronach wejścia do sali głównej. Całość przekryto jednokondygnacyjnym dachem czterospadowym z niewielką glorietką w szczycie zachodniej połaci. Elewacja zachodnia posadowiona na siedmiu stopniach z wysuniętym ryzalitowo portykiem z czterema półkolumnami zwieńczonym belkowaniem i trójkątnym tympanonem. Narożniki synagogi były zaokrąglone i opilastrowane.
Sala główna na rzucie prostokąta o wymiarach 18,0 x 19,8 m była zagłębiona o kilka stopni w stosunku do podłogi sieni. Przekryta była dużym drewnianym pozornym sklepieniem klasztornym wbudowanym w poddasze. Okna sali usytuowano w dwóch kondygnacjach: dolne wysokie o półkolistym przesklepieniu o parapetach na poziomie podestu aron ha-kodesza i bimy i nad nimi o tej samej szerokości półkoliste. 
W jej wnętrzach zachowały się fragmenty stiukowej dekoracji klasycystycznej i polichromii z lat 1924–1926. Na ścianie wschodniej znajdowała się bardzo bogato zdobiona oprawa na duży, wielokondygnacyjny i wieloprzęsłowy Aron ha-kodesz, dzieło Jonasza syna Samuela Zangwela oraz Barucha Mordechaja z Piotrkowa, syna Pinchasa (napis umieszczony na skrzydle). 
Bima ustawiona była w połowie odległości między wejściem i schodami na aron ha-kodesz. Była ośmioboczną altaną otoczoną żelazną balustradą. Na zachodniej ścianie sali po prawej stronie drzwi znajdowała się wnęka na Ner tamid w formie rokokowego kominka.

</doc>
<doc id="622718" url="https://pl.wikipedia.org/wiki?curid=622718" title="NGC 7836">
NGC 7836

NGC 7836 (również PGC 608 lub UGC 65) – galaktyka nieregularna (I), znajdująca się w gwiazdozbiorze Andromedy. Odkrył ją Lewis A. Swift 20 września 1885 roku.

</doc>
<doc id="622719" url="https://pl.wikipedia.org/wiki?curid=622719" title="Dom dla wymyślonych przyjaciół pani Foster">
Dom dla wymyślonych przyjaciół pani Foster



</doc>
<doc id="622720" url="https://pl.wikipedia.org/wiki?curid=622720" title="NGC 7837">
NGC 7837

NGC 7837 (również PGC 516) – galaktyka spiralna (S?), znajdująca się w gwiazdozbiorze Ryb. Odkrył ją Albert Marth 29 listopada 1864 roku. Oddziałuje grawitacyjnie z sąsiednią NGC 7838, obie te galaktyki stanowią obiekt Arp 246 w "Atlasie Osobliwych Galaktyk".

</doc>
<doc id="622721" url="https://pl.wikipedia.org/wiki?curid=622721" title="Miljenko Mumlek">
Miljenko Mumlek

Miljenko Mumlek (ur. 21 listopada 1972 w Varaždinie) – chorwacki piłkarz grający na pozycji środkowego pomocnika.
Kariera klubowa.
Miljenko Mumlek pochodzi z Varaždina i tam też zaczynał karierę w miejscowym klubie NK Varteks. Do pierwszego zespołu trafił już w 1991, ale na debiut w pierwszej lidze musiał poczekać jeszcze rok. W swoim debiutanckim sezonie Mumlek od razu stał się zawodnikiem pierwszego składu i rozegrał 26 meczów popisując się przy tym dobrą skutecznością zdobywając 6 bramek. Z czasem Mumlek stał się jednym z najlepszych piłkarzy Varteksu całego okresu lat 90. Przez 7 sezonów w drużynie z Varaždina rozegrał aż 185 meczów i strzelił 50 bramek. Najwyższe miejsce, do którego Mumlek doprowadził zespół Varteksu to trzecie w sezonie 1995/1996. Dwukrotnie z Mumlekiem w składzie Varteks grał w finale Pucharu Chorwacji (1996 i 1998). Niestety 2 razy przegrał, jednak dzięki temu, iż zdobywcy pucharu Croatia Zagrzeb zdobyli również mistrzostwo kraju, to drużyna Varteksu mogła w następnych sezonach grać w Pucharze Zdobywców Pucharów. Zwłaszcza drugi występ w sezonie 1998/1999 był dla piłkarzy NK bardzo udany. Mumlek poprowadził ich aż do ćwierćfinału. Zagrał we wszystkich 6 meczach i przede wszystkim rozegrał świetną partię w 2. rundzie z SC Heerenveen, kiedy w dwumeczu z Holendrami zdobył 3 gole. Varteks przegrał dopiero w ćwierćfinale z hiszpańskim klubem RCD Mallorca (1:3 w dwumeczu).
Latem 1999 Mumlek odszedł z Varteksu do stołecznej Croatii Zagrzeb. Z tym zespołem zagrał w Lidze Mistrzów w czterech meczach (po dwóch z Olympique Marsylia i Manchesterem United). Klub z Zagrzebia odpadł jednak z pucharów zajmując 4. miejsce w grupie ustępując o 1 punkt Sturmowi Graz, który zajął 3. miejsce. W lidze w barwach Dinama Mumlek zagrał tylko 9 razy i zdołał zdobyć 5 bramek, ale nie mimo to nie znalazł uznania w oczach trenerów tego klubu, całkowicie nie poznano się na jego talencie i w 2000 roku powrócił do Varteksu. W Varaždinie grał do 2003 roku i w tym czasie Varteks zajął raz 3. miejsce (2003), i raz 4. miejsce (2002) w lidze. Także po raz trzeci w karierze Mumlek mógł poczuć się przegranym w finale Pucharu Chorwacji w 2002 roku (trzeci raz z Dinamem Zagrzeb). W 2003 roku Mumlek zdecydował się wyjechać za granicę. Trafił do belgijskiego Standard Liège. W Standardzie dla Mumleka udany był tylko pierwszy sezon, w którym to 24 razy zagrał w lidze belgijskiej i zdobył 2 gole, a Standard zajął miejsce 3. miejsce w lidze. W kolejnym sezonie 2004/2005 Mumlek stracił miejsce w składzie i grał sporadycznie (ledwie dziewięciokrotnie), a Standard znów zajął 3. miejsce. Od lata 2005 Mumlek znów gra w ojczyźnie, w zespole NK Slaven Belupo z Koprivnicy, któremu w sezonie 2005/2006 pomógł utrzymać się w pierwszej lidze.
Kariera reprezentacyjna.
W reprezentacji Chorwacji Mumlek zadebiutował 20 kwietnia 1994 roku w przegranym 1:4 meczu z reprezentacją Słowacji. Swoją pierwszą bramkę w kadrze zdobył w tym samym roku, 17 sierpnia w wygranym 4:0 meczu z Izraelem. Swój trzeci mecz w karierze Mumlek rozegrał podczas Kirin Cup w 1997 i potem wypadł z kadry na blisko 4 lata. Do kadry powrócił w 2001 roku. 11 października zagrał w przegranym 0:2 towarzyskim meczu z Koreą Południową. Ostatni jak dotąd mecz w kadrze Mumlek rozegrał 12 lutego 2003 roku w zremisowanym 0:0 meczu z Polską. Łącznie w kadrze chorwackiej Mumlek wystąpił w 8 meczach, zdobywając 1 bramkę. Zagrał także 1 mecz w kadrze B reprezentacji Chorwacji – 19 stycznia 1999 z Francją B.
Liga chorwacka.
Mumlek jest siódmym w historii (stan na koniec sezonu 2005/2006) strzelcem w pierwszej lidze chorwackiej. Zdobył 71 bramek.

</doc>
<doc id="622724" url="https://pl.wikipedia.org/wiki?curid=622724" title="NGC 7838">
NGC 7838

NGC 7838 (również PGC 525) – galaktyka spiralna (S?), znajdująca się w gwiazdozbiorze Ryb. Odkrył ją Albert Marth 29 listopada 1864 roku. Oddziałuje grawitacyjnie z sąsiednią NGC 7837, obie te galaktyki stanowią obiekt Arp 246 w "Atlasie Osobliwych Galaktyk".

</doc>
<doc id="622727" url="https://pl.wikipedia.org/wiki?curid=622727" title="NGC 7840">
NGC 7840

NGC 7840 (również PGC 1345780) – galaktyka spiralna (S), znajdująca się w gwiazdozbiorze Ryb. Odkrył ją Albert Marth 29 listopada 1864 roku.

</doc>
<doc id="622728" url="https://pl.wikipedia.org/wiki?curid=622728" title="Dystrykt Ermera">
Dystrykt Ermera

Dystrykt Ermera – jeden z 13 dystryktów Timoru Wschodniego, znajdujący się w centralno-zachodniej części kraju. Stolicą dystryktu jest Gleno, leżąca 30 km na południowy zachód od stolicy kraju Dili. Jest jednym z dwóch dystryktów, obok Aileu bez dostępu do morza.
Graniczy z dystryktami: Liquiçá od północy, Dili od północnego wschodu, Aileu od wschodu, Ainaro od południowego wschodu oraz Bobonaro od zachodu.

</doc>
<doc id="622729" url="https://pl.wikipedia.org/wiki?curid=622729" title="Mięsień zginacz krótki palca małego">
Mięsień zginacz krótki palca małego



</doc>
<doc id="622732" url="https://pl.wikipedia.org/wiki?curid=622732" title="Christian z Oliwy">
Christian z Oliwy

 
Christian z Oliwy, Chrystian (ur. 1180, zm. 4 grudnia 1245) – misjonarz, cysters, biskup Prus, założyciel zakonu rycerskiego braci dobrzyńskich, zwalczany przez zakon krzyżacki.
Życiorys.
Mnich cysterski z opactwa w Oliwie ufundowanego w 1178. Od 1205 opat Cystersów w Łeknie (Wielkopolska). Od 1210 opat w założonym przez siebie klasztorze cystersów Zantyr obok Białej Góry koło Malborka. W 1215 lub 1216 otrzymał z rąk papieża Innocentego III sakrę biskupią wraz z urzędem generalnego biskupa Prus. W latach 1233-1239 przebywał w niewoli u pruskich pogan – uwolniony w ramach wymiany za pięciu innych więźniów, uwolnionych następnie dzięki poręczeniu w wysokości 800 marek wypłaconemu przez papieża Grzegorza IX.
W 1218 Chrystian otrzymał od Konrada mazowieckiego osadę Grudziądz. Decyzja ta została potwierdzona przez księcia na mocy dokumentu „łowickiego”, wydanego 5 sierpnia 1222, na mocy którego biskup uzyskał całą ziemię chełmińską. Ze strony kościelnej potwierdzenie napłynęło w 1223 od papieża Honoriusza III.
W 1230, 1231 wszedł w porozumienie z Krzyżakami za obiecaną pomoc miał przekazać 1/3 opanowanych Prus, a 2/3 zatrzymać dla siebie oraz prawa zwierzchnictwa na całym terytorium.
W 1233 Grudziądz stał się centralnym ośrodkiem misyjnym biskupa. W 1233 Chrystian dostaje się na Sambii do niewoli pruskiej, uwolniony został dopiero w 1238, a w tym czasie zapadła decyzja o podziale Prus na 3 diecezje i przydzielenie Prus Krzyżakom. W 1239 powrócił z niewoli.
Pomimo protestów Chrystiana w 1243 legat papieski Wilhelm z Modeny podzielił biskupstwo pruskie na cztery diecezje należące do metropolii ryskiej: chełmińską, pomezańską, warmińską oraz sambijską. Christian z Oliwy, który miał objąć przewodnictwo nad jedną z diecezji, chełmińską, nie zgadzał się z decyzją zwierzchnika, i uważał się za biskupa całych Prus. Zmarł jednak przed rozwiązaniem konfliktu, w czasie powrotu z soboru powszechnego w Lyonie w 1245.
Jego podobizna widnieje na herbach Grudziądza i Lubawy.

</doc>
<doc id="622734" url="https://pl.wikipedia.org/wiki?curid=622734" title="Mięsień odwodziciel palca małego">
Mięsień odwodziciel palca małego



</doc>
<doc id="622741" url="https://pl.wikipedia.org/wiki?curid=622741" title="Batalion Golski">
Batalion Golski

3 Batalion Pancerny AK (występował jako Batalion „Golski”) – oddział broni pancernej Armii Krajowej, działający w konspiracji na terenach okupacji niemieckiej w Polsce oraz walczący w powstaniu warszawskim. Przed powstaniem stanowił VI Zgrupowanie Rejonu 3 Obwodu Śródmieście. W trakcie powstania walczył w ramach „Podobwodu Śródmieście Południowe”.
Okres konspiracji.
Powstanie oddziału datuje się na przełom 1939/1940. Podstawą była kadra oficerska i podoficerska oraz żołnierze rezerwy broni pancernej przedwojennego 3 Batalionu Pancernego stacjonującego w Warszawie. Organizatorami byli kpt. Stanisław Łętowski ps. „Mechanik” i kpt. Stefan Golędzinowski ps. „Golski”. Do struktury organizacyjnej Armii Krajowej oddział wszedł jako VI zgrupowanie III rejonu I obwodu Śródmieście Warszawskiego Okręgu AK.
Batalion organizował oddziały liniowe i służby przyszłej broni pancernej, szkolił kierowców i mechaników, gromadził i magazynował broń i sprzęt bojowy oraz brał udział w akcjach dywersji bojowej. W skład batalionu wchodziło 15 plutonów o numerach od 149 do 161 oraz 1100 i 1101.
Na wypadek wybuchu powstania zgrupowanie „Golski” miało opanować rejon Politechniki Warszawskiej i Kolonii Staszica pomiędzy ulicami: Marszałkowską, placem Zbawiciela, Mokotowską, Polną, Suchą, Wawelską, Raszyńską, Koszykową i Wilczą. Ważniejszymi obiektami bronionymi przez Niemców były: Ministerstwo Komunikacji przy ul. Chałubińskiego, budynki Politechniki, szpitale ul. Śniadeckich 17 oraz ul. 6 Sierpnia i gmach Województwa przy ul. Suchej.
Szlak bojowy.
Na godzinę „W” zmobilizowano ok. 85% żołnierzy. Uzbrojenia starczyło zaledwie dla jednej trzeciej stanu. 1 kompania czołgów w składzie 47 żołnierzy dysponowała 1 pistoletem maszynowym, 5 pistoletami, 20 granatami i butelkami zapalającymi.
W pierwszym uderzeniu udało się zrealizować postawione zadania. Opanowano ulice: Mokotowską – od placu Zbawiciela, Polną, budynki Politechniki, Emilii Plater, Lwowską, Śniadeckich i Noakowskiego. Zdobyty rejon umocniono barykadami zbudowanymi w nocy z 1 na 2 sierpnia.
Nie zdobyto szpitala na ul. 6 Sierpnia, budynku Ministerstwa Komunikacji i Kolonii Staszica.
Od 2 sierpnia Niemcy prowadzili zmasowany ogień od strony Pola Mokotowskiego i szpitala na ul. 6 Sierpnia w kierunku barykad na Polnej, 6 Sierpnia, Śniadeckich, Lwowskiej oraz na teren Politechniki.
5 i 6 sierpnia oraz 13 i 14 sierpnia nieprzyjaciel atakował, bez powodzenia, budynki Politechniki. 15 sierpnia Niemcom udało się wedrzeć pomiędzy stanowiska powstańcze. 17 sierpnia odparto dwukrotny atak z kierunku Pola Mokotowskiego. Zabudowania Politechniki stały się środkiem odcinka wrzynającego się w oddziały nieprzyjaciela. 19 sierpnia, po zaciętych walkach, Politechnika została zdobyta przez Niemców.
22 sierpnia oddział bojowy batalionu „Golski” wziął udział w udanym ataku na stację telefonów przy ul. Piusa XI (obecnie Pięknej), tzw. Małej Pasty, który został przeprowadzony przez oddziały batalionu „Ruczaj” dowodzone przez kpt. Franciszka Malika ps. „Piorun”.
9 i 10 września Niemcy podejmowali nieudane próby ataku na barykady na placu Zbawiciela bronione przez kompanię pod dowództwem por. Zdzisława Zakrzewskiego ps. „Zieliński”.
Walki pozycyjne trwały do kapitulacji powstania. Batalion utrzymał bronione pozycje. 5 października batalion pancerny „Golski”, jako 1 batalion 72 Pułku Piechoty AK wymaszerował do niewoli przez barykadę na ul. Śniadeckich. Razem z nim wyszła część oficerów Komendy Głównej AK m.in. gen. Tadeusz Komorowski „Bór”.
Ordre de bataille.
1 sierpnia VI Zgrupowanie, tworzące 3 batalion pancerny AK przedstawiało się następująco:

</doc>
<doc id="622744" url="https://pl.wikipedia.org/wiki?curid=622744" title="Radziecka Wyższa Liga">
Radziecka Wyższa Liga



</doc>
<doc id="622745" url="https://pl.wikipedia.org/wiki?curid=622745" title="ZELOS">
ZELOS



</doc>
<doc id="622753" url="https://pl.wikipedia.org/wiki?curid=622753" title="Katuń">
Katuń

Katuń (ros. Катунь) – rzeka płynąca przez azjatycką część Rosji. Wypływa z lodowca, który znajduje się w Górach Katuńskich. Długość ok. 688 km. W okolicy rzeki są bardzo liczne jeziora. Katuń znajduje się w kotlinie.
Główne dopływy.
Lewe dopływy:
Prawe dopływy:

</doc>
<doc id="622754" url="https://pl.wikipedia.org/wiki?curid=622754" title="David Berkowitz (morderca)">
David Berkowitz (morderca)

David Richard Berkowitz (właśc. Richard David Falcour; 1 czerwca 1953 w Nowym Jorku) – amerykański seryjny morderca pochodzenia żydowskiego, znany pod pseudonimami „Syn Sama” i „morderca kaliber .44”. Przyznał się do zabicia sześciu ludzi i ranienia kilku innych w Nowym Jorku w późnych latach 70. XX wieku.
Berkowitz zeznał, że pierwszego ataku dokonał w wigilię 1975. Do czasu aresztowania 10 sierpnia 1977 zabił 6 osób w wieku od 18 do 26 lat, za co został skazany na sześciokrotne dożywocie.
Już jako dziecko bardzo podniecał się widokiem ciał wynoszonych z płonącego budynku. Często jako dziecko podkładał ogień. Podczas rozmów agentów Federalnego Biura Śledczego z seryjnymi mordercami przyznał się do ponad dwóch tysięcy podpaleń na Bronksie i w Queens, każde z nich skrupulatnie notował w swoim pamiętniku. 
Tak opisywał swoją pierwszą udaną zbrodnię: „Dwie kobiety siedziały w samochodzie. Czułem, że muszę je dorwać. Strzeliłem przez szybę. Potem naciskałem spust, nawet po tym jak skończyły się naboje. Nie mogłem oderwać oczu od rozpryskującej się szyby”. Po dokonaniu morderstwa poszedł do domu i położył się do łóżka. Z telewizji dowiedział się, że zabił Donnę Laurię. Został skazany na dożywocie, za każde z sześciu zabójstw, których się dopuścił.

</doc>
<doc id="622757" url="https://pl.wikipedia.org/wiki?curid=622757" title="Kościół św. Mikołaja w Gąsawie">
Kościół św. Mikołaja w Gąsawie

Kościół św. Mikołaja w Gąsawie - kościół drewniany, modrzewiowy, zrębowo-szkieletowy, zbudowany ok. 1625 r. przez kanoników regularnych z Trzemeszna, znajdujący się w Gąsawie. 
Podczas niedawnego remontu odkryto niepowtarzalny w Wielkopolsce gotycki układ belek szkieletu z późniejszymi wtrętami. Przebogata więźba dachowa. Około roku 1850 dzięki decyzji władz pruskich, które nie wydały pozwolenia na rozebranie dawnej świątyni i postawienie kościoła murowanego, istnieje on do dziś. Brakowało po kasacie zakonów sponsorów z Trzemeszna. Miejscowej wspólnocie kierownej przez ks. Teofila Kegla wystarczyło zasobów na remont walącego się kościoła - zmieniono więźbę dachową, wymieniono gont na łupek, dodano prostujące ściany belki, zwane lisicami. Zabrakło środków na restaurację malowideł ściennych i dlatego przykryto je trzciną i otynkowano. O ich istnieniu zapomniano na 150 lat. W ostatnich latach kościołowi groziła kolejna katastrofa budowlana.
W latach 1998-1999 zmieniono więźbę dachową, wymieniono wiele elementów na ławie fundamentowej, na nowo oszalowano. W ostatnich dniach dwuletniego remontu sprawdzono stan otynkowanych tzw. lisic. Kiedy usunięto z jednej tynk i odsunięto spróchniałą belkę od ściany, ukazała się postać malowidła św. Augustyna na belce zrębowej. Wizyta w archiwum gnieźnieńskim przyniosła zapiski o malowidłach na stropach i ścianach świątyni gąsawskiej. Po kilku etapach zdjęcia tynku ze stropu i ścian ukazał się zespół malowideł ściennych - iluzjonistycznych, wielowarstwowych, nakładających się. Dużo symbolizmu. Jedna z warstw została dokładnie datowana na 1705-1706. Duże połacie malowideł historycy sztuki i konserwatorzy nazywają arrasami, gobelinami. Malowidła nawy odrestaurowano z funduszu Ministerstwa Kultury w roku 2003. 
Od lipca 2006 r. trwają prace konserwatorskie w prezbiterium. W 3 scenach przedstawiono św. Augustyna, którego regułę zakonną przejęli kanonicy regularni. Szereg świętych: Katarzyna, Barbara, Szczepan, Wawrzyniec. Obraz Sądu Ostatecznego, rzadkość – scena cierpiącego Hioba, symboliczne zestawienie świadków zmartwychwstania obok Uwielbionego Chrystusa: Tomasz, Piotr, Magdalena i św. Paweł. Na ścianie czołowej Dawid i malowidło św. Cecylii. Pod chórem słabo zachowane sceny z życia patrona kościoła - św. Mikołaja. Na chórze instrument z 1815 r. na tle wymalowanego prospektu organowego. W prezbiterium namiot (czasy walk z Turko-Tatarami) jako tło ołtarza głównego, podtrzymywany przez aniołów, na stropie szereg aniołów muzykujących, łączący elementy florystyczne. W centrum stropu Madonna Apokaliptyczna w otoczeniu 4 ewangelistów. Na gobelinach sceny z jawnogrzesznicą, monetą czynszową, Eucharystią, nadaniem prymatu. Szereg patronów: św. Wojciech, św. Kazimierz Królewicz, św. Stanisław Kostka malowany tuż przed swoją kanonizacją. 
W kościele zachowały się także liczne rzeźby barokowe w drzewie, pięć ołtarzy, ambona. Na belce znajduje się późnogotycka Grupa Ukrzyżowania. Do naszych czasów przetrwały także: późnorenesansowe (a właściwie manierystyczne) baptysterium z elementami barokowymi oraz dobudowana w 1817 r. murowana rotunda z ruchomą szopką.

</doc>
<doc id="622758" url="https://pl.wikipedia.org/wiki?curid=622758" title="Nechen">
Nechen

Nechen (gr. , translit. Hierakonpolis, Hieraconpolis lub Hieracompolis, , translit. Kom El-Ahmar) – miasto w starożytnym Egipcie; arabska nazwa oznacza „Czerwone Wzgórze”.
W okresie predynastycznym i na początku okresu wczesnodynastycznego religijna i polityczna stolica Górnego Egiptu, ośrodek kultu boga Horusa i bogini Nechbet. Stolica władców, którzy zjednoczyli Górny i Dolny Egipt. Głównym bóstwem miasta był sokół z dwoma wysokimi piórami na głowie (Horus Nechenita).
W późniejszym okresie pierwsza stolica III nomu górnoegipskiego. W strukturze staroegipskiego aparatu władzy istniała funkcja „naczelnika Nechen”, który musiał odgrywać rolę zbliżoną do wicekróla Południa.
Intensywna rozbudowa za czasów Pepiego I.
Obecnie jedno z ważniejszych stanowisk archeologicznych w Górnym Egipcie. Miejsce odnalezienia klasycznych zabytków, mówiących o początkach zjednoczonego państwa egipskiego: Palety Narmera, głowic maczug króla Skorpiona i Narmera, Palety Sępów, Palety Łowów, a także zabytków z czasów Pepiego I, w tym miedzianych posągów samego Pepiego I i jego syna Merenrego.
W 2009 roku ekspedycja archeologiczna prowadzona przez Renée Friedman odnalazła na terenie miasta liczne szczątki zwierząt (m.in. dzikich kotów, hipopotama, pawianów) pogrzebanych wraz z naczyniami glinianymi i figurkami ludzkim. Ponadto badania kości wykazały, że zwierzęta te były leczone, co wskazuje, że zwierzęta te mogły przebywać w środowisku przypominającym dzisiejsze ogrody zoologiczne.

</doc>
<doc id="622760" url="https://pl.wikipedia.org/wiki?curid=622760" title="Droga wojewódzka nr 432">
Droga wojewódzka nr 432

Droga wojewódzka nr 432 (DW432) – droga wojewódzka klasy G w środkowej części woj. wielkopolskiego o długości 86 km. Droga przebiega przez 5 powiatów: śremski (gminę Śrem), kościański (gminę: Krzywiń), powiat leszczyński (gminy: Osieczna, Leszno), średzki (gminy: Zaniemyśl, Środa Wielkopolska i Dominowo) i wrzesiński oraz przez miasta Środa Wielkopolska, Śrem, Krzywiń, Osieczna i Leszno.

</doc>
<doc id="622761" url="https://pl.wikipedia.org/wiki?curid=622761" title="Stanisław Mąderek">
Stanisław Mąderek

Stanisław Mąderek, Staszek Mąderek (ur. 11 lutego 1970 w Poznaniu) – polski reżyser, scenarzysta, kompozytor i aktor filmowy.
Życiorys.
Aktorstwem zajmował się od dzieciństwa: kierował szkolnym teatrzykiem w szkole podstawowej, a w liceum ogólnokształcącym prowadził kabaret. Usiłował dostać się do Szkoły Teatralnej w Warszawie, lecz karierę aktorską uniemożliwiły mu braki w dykcji.
W 1988 roku rozpoczął pracę w ośrodku regionalnym TVP w Poznaniu. Reżyserował sekwencje fabularne i fabularyzowane w audycjach, reportażach i filmach dokumentalnych jego współpracowników – dziennikarzy. Pod koniec 1992 na zlecenie Telewizji Dzieci i Młodzieży TVP zrealizował bajkę muzyczną pt. "Co wiedzą dzieci o krasnoludkach", która była też jego debiutem aktorskim. Często umieszczał się w obsadzie własnych produkcji.
W 1994 roku ukończył z wynikiem bardzo dobrym Zaoczne Wyższe Zawodowe Studium Realizacji Telewizyjnej w PWSFTviT. Założył firmę produkującą m.in. spektakle teatru TV, seriale, filmy dokumentalne, reklamy, teledyski i animacje komputerowe. Sławę przyniósł mu zrealizowany roku 2000 krótkometrażowy film "Stars in Black" (parodia zwiastuna filmowego), w którym zagrał główną rolę. W lipcu 2006 ruszyła produkcja pełnometrażowego filmu "Gwiazdy w czerni". Aktorzy tacy jak Katarzyna Bujakiewicz, Michał Żebrowski, Grażyna Wolszczak zagrali w filmie nie pobierając wynagrodzenia.
Od kilku lat na terenie całego kraju prowadzi liczne prelekcje związane z techniką filmową.

</doc>
<doc id="622762" url="https://pl.wikipedia.org/wiki?curid=622762" title="Dives in misericordia">
Dives in misericordia

Dives in misericordia (łac. "Bogaty w Miłosierdziu") – druga encyklika Jana Pawła II. Ogłoszona została 30 listopada 1980 w Watykanie. Podtytuł: "O Bożym Miłosierdziu". Razem z wcześniejszą encykliką "Redemptor hominis" (4.03.1979 r.) o Chrystusie i późniejszą "Dominum et vivificantem" o Duchu Świętym (18.05.1986 r.), stanowi trzyczęściową refleksję na temat Boga jako Trójcy Świętej, którą Papież podjął na początku swego pontyfikatu.
Treść.
Encyklika poświęcona jest problematyce Miłosierdzia Bożego i jego znaczenia w moralności chrześcijańskiej. Jan Paweł II dał w niej teologiczne pogłębienie dla kultu Bożego Miłosierdzia, głoszonego przez św. s. Faustynę Kowalską.
Papież podkreślił, że miłosierdzie "w swoim właściwym i pełnym kształcie objawia się jako dowartościowanie, jako podnoszenie w górę, jako wydobywanie dobra spod wszelkich nawarstwień zła, które jest w świecie i w człowieku". "W takim znaczeniu – podkreśla Papież – miłosierdzie stanowi podstawową treść orędzia mesjańskiego Chrystusa oraz siłę konstytutywną Jego posłannictwa". Przypomina też, że szczytem objawienia się Bożego Miłosierdzia jest misterium paschalne Chrystusa. "Krzyż stanowi najgłębsze pochylenie się Boga nad człowiekiem, nad tym, co człowiek – zwłaszcza w chwilach trudnych i bolesnych – nazywa swoim losem". Papież naucza, że gotowość Boga w przyjmowaniu marnotrawnych synów jest niewyczerpana, a ograniczyć może ją tylko upór człowieka i brak pokuty. Miłosierdzie nie oznacza pobłażliwości wobec zła, a warunkiem przebaczenia jest naprawienie tego zła i zadośćuczynienie.
Misterium paschalne i miłosierdzie.
Papież poświęcił misterium paschalnemu rozdział piąty encykliki. Jan Paweł II napisał, że prawdę o miłosierdziu, objawioną w swej głębi w historii zbawienia, odnaleźć można w końcowym wydarzeniu mesjańskiej misji Jezusa, określonym w języku Soboru watykańskiego II jako "Mysterium paschale".
Nauczając o misterium paschalnym jako najwyższym objawieniu Boga i Jego miłosierdzia, Jan Paweł II podjął nauczanie Konstytucji Soboru watykańskiego II o Objawieniu Bożym "Dei Verbum" (18 listopada 1965) (DV). Sobór stwierdził, że Objawienie, które dokonało się w życiu i działalności Jezusa Chrystusa, wyraziło się najpełniej w misterium paschalnym. „Dlatego Ten, którego gdy ktoś widzi, widzi też i Ojca (por. J 14,9), przez całą swoją obecność i okazanie się przez słowa i czyny, przez znaki i cuda, zwłaszcza zaś przez śmierć swoją i pełne chwały zmartwychwstanie, a wreszcie przez zesłanie Ducha prawdy, objawienie doprowadził do końca i do doskonałości” (DV 4).
Rozwijając ten temat Papież napisał, że w misterium paschalnym objawiła się miłość, która przeciwstawiła się temu, co jest korzeniem zła w historii człowieka czyli grzechowi i śmierci – i miłość ta okazała się silniejsza. Objawienie dokonało się w krzyżu Chrystusa, w nim miłosierdzie ukazało się najpełniej, w najwyższym stopniu (DM 8). W krzyżu spotkały się miłosierdzie i transcendentna sprawiedliwość Boża, „miłosierdzie Boże dało «pocałunek» sprawiedliwości”. Tego misterium krzyża doświadczyła, jak nikt inny z ludzi Maria, „Matka Ukrzyżowanego”. Stała się odtąd „Matką Bożego miłosierdzia”, jej macierzyństwo według Soboru watykańskiego II, jest „w porządku łaski” i towarzyszy „braciom jej Syna” w ich ziemskiej drodze do ich błogosławionego domu (DM 9, por. Lumen gentium 62).

</doc>
<doc id="622763" url="https://pl.wikipedia.org/wiki?curid=622763" title="Tiny Tunes">
Tiny Tunes



</doc>
<doc id="622766" url="https://pl.wikipedia.org/wiki?curid=622766" title="Miguel Piñero">
Miguel Piñero

Miguel Piñero (ur. 19 grudnia 1946 w Gurabo, zm. 16 czerwca 1988 w Nowym Jorku) – portorykański poeta, dramaturg, scenarzysta i aktor, współzałożyciel Nuyorican Poets Cafe.
Życiorys.
Gdy miał cztery lata, wyemigrował z rodzicami do Nowego Jorku. Jego ojciec porzucił rodzinę w 1954 roku, wraz z matką przeniósł się do piwnicy i mieszkał poza dobrostanem. Pierwszy raz złamał prawo w wieku siedmiu lat, była to kradzież. Został wysłany do Juvenile Detention Center w Bronx, dzielnicy Nowego Jorku. Między trzynastym a czternastym rokiem życia dołączył do ulicznego gangu o nazwie "Smoki" (The Dragons). Zanim ukończył dwadzieścia lat, był uzależniony od narkotyków i stał się kryminalistą.
W 1972 roku, kiedy mając 25 lat był w więzieniu Sing Sing za rozbój drugiego stopnia, napisał sztukę "Krótkie oczy" ("Short Eyes" - więzienny slang - określenie mężczyzny molestującego dzieci) w ramach warsztatów więźniowej dramaturgii. Spektakl jest dramatem opartym na jego doświadczeniach w więzieniach; życiu, miłości i śmierci wśród więźniów. W 1974 roku została jego sztuka została wystawiona w Riverside Church na Manhattanie. Teatralny impresario Joseph Papp był tak zachwycony fabułą, że przeniósł produkcję na Broadway. Spektakl został mianowany do sześciu nagród Tony, otrzymał New York Critics Circle Award i Obie Award za "najlepszą sztukę roku". Przedstawienie odniosło również sukces w Europie. Piñero zdobył literacką sławę, a jego tekst "Short Eyes" został opublikowany w formie książki przez redakcję Hill &amp; Wang.
W latach 70. Piñero nadal pisał i wraz z grupą artystów założył Nuyorican ("New York-Puerto Rican") Poets Cafe, gdzie można było wysłuchać poezji o Portorykańczykach w Nowym Jorku. W 1977 roku sztuka "Short Eyes" została przeniesiona na duży ekran przez Roberta M. Younga z udziałem Bruce'a Davisona oraz Piñero w roli więźnia Go-Go.
Wystąpił w jednym z odcinków serialu CBS "Kojak" (1977) oraz w dramacie kryminalnym "Fort Apache, Bronx" (1981) u boku Paula Newmana. Został uznany za utalentowanego pisarza opisującego zło społeczeństwa, chociaż w dalszym ciągu był uzależniony od narkotyków. Napisał także scenariusz do jednego z odcinków serialu NBC "Policjanci z Miami" ("Miami Vice", 1985).
Zmarł w wieku 42. lat na marskość wątroby.

</doc>
<doc id="622778" url="https://pl.wikipedia.org/wiki?curid=622778" title="Slavorum apostoli">
Slavorum apostoli

Slavorum apostoli (łac. "Apostołowie Słowian") – czwarta encyklika papieża Jana Pawła II. Ogłoszona została 2 czerwca 1985 roku z okazji tysięcznej rocznicy dzieła ewangelizacji św. Cyryla i Metodego.
Pełny tytuł dokumentu:
Encyklika ta poświęcona jest dziełom misyjnym Kościoła. Papież ukazuje znaczenie działalności świętych Cyryla i Metodego dla kultury i ekumenizmu.
W dokumencie tym Jan Paweł II przedstawia sposoby pokonywania podziałów między narodami oraz między Kościołami chrześcijańskimi. Zarysowuje wizję powszechności Kościoła, obejmującego różne tradycje kulturowe z poszanowaniem ich odrębności. "Być chrześcijaninem w naszych czasach − oznacza być twórcą komunii w Kościele i w społeczeństwie" − napisał.

</doc>
<doc id="622782" url="https://pl.wikipedia.org/wiki?curid=622782" title="Aleksander Jan Cuza">
Aleksander Jan Cuza

Aleksander Jan Cuza (rum. "Aleksandru Ioan Cuza;" ur. 20 marca 1820 w Gałaczu, zm. 15 maja 1873 w Heidelbergu) – bojar mołdawski i książę (domnitor) Zjednoczonych Księstw Mołdawii i Wołoszczyzny.
Młodość i dojście do władzy.
Aleksander Jan Cuza pochodził z mołdawskiej rodziny bojarskiej. Zdobył wykształcenie na europejskim poziomie i został pułkownikiem armii mołdawskiej. W 1848, gdy Europę ogarnęła Wiosna Ludów, zarówno w Mołdawii, jak i na Wołoszczyźnie wybuchły rewolty. Aleksander J. Cuza należał wówczas w Jassach do grupy najbardziej radykalnych działaczy, żądających natychmiastowych, daleko idących zmian politycznych, a zwłaszcza ustąpienia znienawidzonego księcia Michała Sturdzy. Walki w Mołdawii szybko zostały stłumione, a młody Cuza został uwięziony w Wiedniu, skąd wkrótce uciekł z pomocą brytyjską.
Po powrocie do ojczyzny, w 1858 r. Cuza został ministrem wojny. Jako świetny mówca agitował za połączeniem Mołdawii i Wołoszczyzny. Korzystając z poparcia europejskich potęg 17 stycznia 1859 r. został obrany księciem Mołdawii. Kilkanaście dni później w Bukareszcie tron wołoski powierzono księciu Bibescu. Wywołało to zamieszki uliczne w mieście. W powtórzonym pod naciskiem ulicy głosowaniu 5 lutego jednogłośnie obwołano Cuzę również księciem Wołoszczyzny, co doprowadziło do unii personalnej obu państw. W 1861 r. władzę Aleksandra J. Cuzy na tych ziemiach potwierdził sułtan turecki Abdülaziz.
Książę zjednoczonej Rumunii.
Dwa lata później Cuza, który dotąd władał dwoma faktycznie niezależnymi państwami, zjednoczył Mołdawię i Wołoszczyznę w jeden organizm państwowy – Rumunię ze stolicą w Bukareszcie. Po tym wydarzeniu Cuza, panujący odtąd jako Aleksander Jan I, rozpoczął serię reform. Pierwszą z nich była decyzja o sekularyzacji dóbr klasztornych. Patriarchatowi Konstantynopola, do którego część z tych klasztorów należała, zaproponowano rekompensatę, lecz patriarcha Konstantynopola zerwał negocjacje na jej temat. Po kilku latach rząd rumuński wycofał się z tej propozycji. Reforma uwłaszczeniowa przysporzyła mu wielu przeciwników, zwłaszcza wśród konserwatystów. Próbowali zawetować ustawę, lecz Cuza to weto odrzucił i przeprowadził plebiscyt modyfikujący Konwencję Paryską (traktat pokojowy po wojnie krymskiej gwarantujący autonomię Mołdawii i Wołoszczyzny) – nierzeczywistą konstytucję (to referendum potwierdziło jego władzę). Następnie rozszerzył prawa wyborcze i zniósł status bojarów jako grupy uprzywilejowanej. Stworzył bazujące na Kodeksie Napoleona Kodeks cywilny i karny. Zreformował armię na styl europejski i założył uniwersytety w Bukareszcie i Jassach.
Rodzina.
W 1844 Cuza poślubił Elenę Rosetti. Jego żona nie mogła mieć dzieci, więc Cuza zaczął ją zdradzać. Elena nie protestowała, a nawet wychowywała jak własne dzieci, dwóch synów Cuzy (Alexandru Al. Ioan Cuzę, ur. między 1862 a 1864, zm. 1889, i Dimitrie Cuzę, ur. 1865, popełnił samobójstwo w 1888), i jego kochanki – Eleny Marii Catargiu-Obrenović.
Upadek, emigracja i śmierć.
W 1866 Cuza został obalony przez oficerów związanych z opozycją i w związku z tym emigrował. Na jego następcę został wybrany Karl von Hohenzollern-Sigmaringen, który przyjął imię Karol I. Cuza zmarł na wygnaniu po tułaczce z rodziną po Europie. Został pochowany w swojej rezydencji w Ruginoasie, a po wojnie jego ciało zostało przeniesione do Jass. Jego nagrobek znajduje się w przednawiu klasztornej cerkwi Trzech Świętych Hierarchów.

</doc>
<doc id="622784" url="https://pl.wikipedia.org/wiki?curid=622784" title="Władcy Chin przedcesarskich">
Władcy Chin przedcesarskich

Władcy Chin przedcesarskich – władcy starożytnych Chin z trzech pierwszych dynastii: Xia, Shang i Zhou.
"Uwaga:" Pierwszą powszechnie akceptowaną datą w historii Chin jest rok 841 p.n.e.
Trzech Czcigodnych i Pięciu Cesarzy.
Legendarni pierwsi władcy Chin.
Dynastia Xia.
Półlegendarna pierwsza dynastia.
Dynastia Shang.
Pierwsza w pełni historyczna dynastia w historii Chin.
Dynastia Zhou.
XI wiek p.n.e.–256 p.n.e., tradycyjnie dzielona na:

</doc>
<doc id="622785" url="https://pl.wikipedia.org/wiki?curid=622785" title="Ornak (szczyt)">
Ornak (szczyt)

Ornak, Pośredni Ornak (1854 lub 1853 m) – jeden ze szczytów grzbietu górskiego Ornak w Tatrach Zachodnich, oddzielającego górną część Doliny Kościeliskiej (Dolinę Pyszniańską) od górnej części Doliny Chochołowskiej (Doliny Starorobociańskiej).
Długi grzbiet Ornaku ma cztery szczyty, niewiele wznoszące się ponad główną grań. Są to od strony Iwaniackiej Przełęczy: Suchy Wierch Ornaczański (1832 m), Ornak, Zadni Ornak (1867 m) i Kotłowa Czuba (1840 m). Od Suchego Wierchu Ornaczańskiego Ornak oddzielony jest Wyżnią Ornaczańską Przełęczą (1825 m), od Zadniego Ornaku Ornaczańską Przełęczą (1795 m).
Płaski wierzchołek Ornaku jest trawiasty i nieco skalisty. W zachodnim kierunku (do Doliny Starorobociańskiej) opadają z niego dwie grzędy tworzące obramowania żlebu Graniczniak, w kierunku wschodnim (do Doliny Pyszniańskiej) niezbyt stromy stok, w który poniżej wcinają się koryta Ornaczańskiego Żlebu. Dawniej stoki Ornaku stanowiły teren wypasowy dwóch hal: Hali Stara Robota (stoki zachodnie) i Hali Ornak (stoki wschodnie). Po zaprzestaniu wypasu zarosły już w dolnej części lasem lub kosówką, część zboczy porasta murawa z czerwieniącymi pędami situ skuciny, a tylko sam wierzchołek jest skalisty. Pojawiające się już na zboczach kępy kosodrzewiny wskazują, że w nieodległej przyszłości całe zbocza zarosną i utworzą się na nich typowe dla Tatr piętra roślinne (ze szkodą dla walorów widokowych). Pozostałością pasterskiej przeszłości są jeszcze zachowane na mapach nazwy dawnych upłazów i innych pasterskich miejsc na stokach Ornaku: Skrajna Wolarnia, Wielki Rohacz, Mały Rohacz, Szeroki Upłaz, Pieronisko, Wielkie Dwojaki, Wyżnia Wolarnia, Wyżnie Ornaczańskie.

</doc>
<doc id="622786" url="https://pl.wikipedia.org/wiki?curid=622786" title="Jarek Śmietana">
Jarek Śmietana



</doc>
<doc id="622789" url="https://pl.wikipedia.org/wiki?curid=622789" title="Jezioro Wielkie">
Jezioro Wielkie

Jezioro Wielkie – nazwy jezior w Polsce, na Białorusi, w Rosji i na Ukrainie.

</doc>
<doc id="622790" url="https://pl.wikipedia.org/wiki?curid=622790" title="John Montagu-Douglas-Scott (7. książę Buccleuch)">
John Montagu-Douglas-Scott (7. książę Buccleuch)

John Charles Montagu-Douglas-Scott KT, GCVO (ur. 30 marca 1864 w Londynie, zm. 18 października 1935 w Selkirk) – brytyjski arystokrata syn Williama Montagu-Douglasa-Scotta, 6. księcia Buccleuch, i lady Louisy Jane Hamilton, córki 1. księcia Abercorn. Jego chrzest miał miejsce 21 maja 1864 r. w Opactwie Westminsterskim.
Buccleuch był posiadaczem wielu tytułów i godności: kapitana Królewskiej Kompanii Łuczników, oficera Royal Navy, kawalera Orderu Ostu i Królewskiego Orderu Wiktoriańskiego, Lordem Namiestnikiem Dumfries, honorowym pułkownikiem 78. polowej brygaty Królewskiej Artylerii (1929 r.), 7. księciem Buccleuch i 9. księciem Queensberry (od 1914 r.) i członkiem Izby Gmin jako reprezentant okręgu Roxburghshire (w latach 1895-1906).
30 stycznia 1893 r. w Londynie John poślubił lady Margaret Alice Bridgeman (20 stycznia 1872 – 7 sierpnia 1954), córkę George’a Bridgemana, 4. hrabiego Bradford i lady Idy Lumbley. John i Margaret mieli razem 3 synów i 5 córek:

</doc>
<doc id="622797" url="https://pl.wikipedia.org/wiki?curid=622797" title="Nuyorican Poets Cafe">
Nuyorican Poets Cafe

Nuyorican Poets Cafe to nowojorskie miejsce przedstawień kulturalnych (ang. "performance venue"), najbardziej znane z prezentowania sesji slam poetry, wystawia się tam także sztuki teatralne, przedstawia komedie stand-up, latynoski jazz, hip-hop i odczyty scenariuszy. Nuyorican Poets Cafe jest organizacją non-profit.
Klub jest zlokalizowany w East Village, we wschodniej części Manhattanu, w okolicy zwanej Alphabet City albo Loisaida. Cafe powstało w 1973 r. w pomieszczeniu byłego salonu mieszkania Miguela Algarína, pisarza, poety i profesora Rutgers University, który do 2004 był członkiem zarządu klubu. 
W Nuyorican Poets Cafe prezentowali się m.in. Miguel Piñero (współzałożyciel), Pedro Pietri (współzałożyciel), Piri Thomas, , Esmeralda Santiago, Edwin Torres, Daniel Dumile i .

</doc>
<doc id="622799" url="https://pl.wikipedia.org/wiki?curid=622799" title="Viktoria Žižkov">
Viktoria Žižkov

Fotbalový Klub Viktoria Žižkov – czeski klub piłkarski z Pragi. Założony w 1903 roku – jest jednym z najstarszych w kraju. Obecnie występuje w drugiej lidze czeskiej.

</doc>
<doc id="622800" url="https://pl.wikipedia.org/wiki?curid=622800" title="Jezioro Wielkie (Pojezierze Poznańskie)">
Jezioro Wielkie (Pojezierze Poznańskie)

 
Jezioro Wielkie – jezioro morenowe w woj. wielkopolskim, w pow. międzychodzkim, w gminie Chrzypsko Wielkie, leżące na terenie Pojezierza Poznańskiego.
Jego linia brzegowa jest stosunkowo bogata. Wrzynają się w nie dwa półwyspy, większy o długości około 1 km od północy i mniejszy od południa wydzielające dwie zatoki. Na jeziorze znajduje się niewielka, zadrzewiona wyspa. Brzegi od strony zachodniej i południowo-wschodniej są wysokie i strome, południowe wznoszą się łagodnie, zaś północne najniższe i porośnięte lasem.
Dane morfometryczne.
Powierzchnia zwierciadła wody według różnych źródeł wynosi od 247,5 ha przez 260,8 ha do 262 ha.
Zwierciadło wody położone jest na wysokości 46,7 m n.p.m. lub 46,9 m n.p.m. Średnia głębokość jeziora wynosi 8,5 m, natomiast głębokość maksymalna 30,1 m.

</doc>
<doc id="622801" url="https://pl.wikipedia.org/wiki?curid=622801" title="Walter Scott (hrabia Dalkeith)">
Walter Scott (hrabia Dalkeith)

Walter Henry Scott (ur. 17 stycznia 1861 w Londynie, zm. 18 września 1886 w Achnacryforest) – brytyjski arystokrata, najstarszy syn Williama Montagu-Douglasa-Scotta, 6. księcia Buccleuch, i lady Louisy Jane Hamilton, córki 1. księcia Abercorn. Od 1884 roku nosił tytuł hrabiego Dalkeith.
Walter został ochrzczony 4 marca 1861 w opactwie westminsterskim, kształcił się w Eton College i w Oksfordzie. Był znanym i zapalonym krykiecistą. Zginął w młodym wieku podczas wypadku na polowaniu w Achnacryforest.

</doc>
<doc id="622803" url="https://pl.wikipedia.org/wiki?curid=622803" title="Parafia Najświętszej Maryi Panny Królowej Polski w Wejherowie">
Parafia Najświętszej Maryi Panny Królowej Polski w Wejherowie

Parafia Najświętszej Maryi Panny Królowej Polski i Błogosławionego Stefana Kardynała Wyszyńskiego w Wejherowie – rzymskokatolicka parafia położona dokładnie na granicy dwóch dzielnic: Nanic i Śmiechowa w Wejherowie przy ulicy Rybackiej. Wchodzi w skład dekanatu Wejherowo w archidiecezji gdańskiej. Jest to jedna z dwóch parafii położonych po północnej stronie miasta, na terenie osiedla Śmiechowo – Północ i os. Kaszubskiego.
Historia.
Parafia została erygowana w 8 grudnia 1982 dekretem biskupim przez ordynariusza diecezji chełmińskiej – Mariana Przykuckiego. Początkowo została zbudowana tymczasowa kaplica. W 1984 Urząd Miasta wydał pozwolenie na budowę kościoła. Jednak najpierw powstał dom parafialny, a budowę kościoła rozpoczęto w 1986. Uroczystość konsekracji nowego kościoła odbyła się 25 października 1997, której przewodniczył arcybiskup metropolita gdański – Tadeusz Gocłowski CM.
Kaplica parafialna.
Tymczasowa kaplica wybudowana została w 1983 roku i służyła jako miejsce sprawowania liturgii mszalnej do momentu oficjalnej konsekracji kościoła. Później służyła jako miejsce święcenia pokarmów w Wielką Sobotę, a także okazjonalnie do innych celów. W 2013 została rozebrana, a zwolnione w ten sposób miejsce zostało przeznaczone na parking dla wiernych przyjeżdżających na mszę.
Kościół parafialny.
Kościół został wyposażony w nowoczesnym stylu. Na uwagę zasługuje prezbiterium z rzeźbą Pana Jezusa Zmartwychwstałego, a także witraże i inne elementy sakralnego wystroju.
1 lipca 2013 – Wejście w życie dekretu biskupiego o zmianie granic parafii. Część dotychczasowego obszaru parafii wcielono do nowej parafii pw. św. Karola Boromeusza – erygowanej w 2011.

</doc>
<doc id="622806" url="https://pl.wikipedia.org/wiki?curid=622806" title="Jezioro Wielkie (Bruzda Zbąszyńska)">
Jezioro Wielkie (Bruzda Zbąszyńska)

Jezioro Wielkie (niem. "Großer See") – jezioro rynnowe w Bruździe Zbąszyńskiej przez które przepływa Obra (województwo lubuskie, powiat międzyrzecki, gmina Trzciel). Jezioro znajduje się na terenie Pszczewskiego Parku Krajobrazowego, a samo tworzy rezerwat przyrody Jezioro Wielkie.
Charakterystyka.
Linia brzegowa akwenu jest dobrze rozwinięta, brzegi, szczególnie wschodni są wysokie, poza zachodnim porośnięte lasem. Poszczególne części jeziora mają odrębne nazwy:
Na jeziorze znajdują się dwie wyspy, a na wschodnim brzegu Rybojadła, na stromym wzniesieniu, istnieje grodzisko datowane na wczesną epokę żelaza, używane wtórnie w okresie wczesnego średniowiecza, w VIII wieku.
Przyroda.
Brzegi są częściowo niedostępne. Szuwar trzcinowy zajmuje około 30 hektarów. Akwen stanowi ostoję ptactwa. Gniazduje tutaj około sto par kormoranów i około pięćdziesiąt par czapli siwej. Obecna jest gęś gęgawa, gągoł, trzmielojad, kania czarna i błotniak stawowy.

</doc>
<doc id="622807" url="https://pl.wikipedia.org/wiki?curid=622807" title="Jezioro Konin">
Jezioro Konin



</doc>
<doc id="622808" url="https://pl.wikipedia.org/wiki?curid=622808" title="Jezioro Rybojadło">
Jezioro Rybojadło



</doc>
<doc id="622809" url="https://pl.wikipedia.org/wiki?curid=622809" title="Messier 52">
Messier 52

Messier 52 (również M52 lub NGC 7654) – gromada otwarta w gwiazdozbiorze Kasjopei. Odkrył ją w 1774 roku Charles Messier podczas obserwacji komety (w katalogu od 7 września 1774 roku).
Nie jest znana dokładna odległość M52 od Ziemi. Niepewność wywołana jest przez dużą absorpcję międzygwiazdową, która ma wpływ na światło gromady biegnące do Ziemi. Podaje się wartości od 3 do 7 tys. lat świetlnych. Obserwowana średnica gromady wynosi około 13 minut kątowych, co w zależności od przyjętej odległości odpowiada od 11 do 26 ly. Wiek M52 wynosi jedynie około 35 milionów lat.
Według obserwacji Åke Wallenquista z 1959 roku gromada w promieniu 9' od centrum zawiera 193 gwiazdy (gęstość wynosi około 3 gwiazdy na parsek²). Najjaśniejsza z nich należąca do ciągu głównego ma jasność obserwowaną 11,0 i należy do typu widmowego B7. Jaśniejsze od niej są dwa żółte olbrzymy – jasność pierwszego sięga 7,77m (typ widmowy F9), natomiast drugiego – 8,22m (typ G8).
Około 35' na południowy zachód od M52 znajduje się mgławica NGC 7635, natomiast na południowym krańcu położona jest gromada otwarta Czernik 43 (Cz 43).

</doc>
<doc id="622811" url="https://pl.wikipedia.org/wiki?curid=622811" title="Orbiter (symulator)">
Orbiter (symulator)



</doc>
<doc id="622812" url="https://pl.wikipedia.org/wiki?curid=622812" title="Klaudiusz Perendyk">
Klaudiusz Perendyk

Klaudiusz Maria Paweł Perendyk, właśc. Klaudiusz Perendyk (ur. 13 kwietnia 1945 w Krakowie, zm. 20 marca 1994 w Hamburgu) – polski biskup starokatolicki działający na terenie Polskiej Rzeczypospolitej Ludowej i Republiki Federalnej Niemiec. W okresie swojego życia związany z kilkoma różnymi wyznaniami chrześcijańskimi.
Życiorys.
Klaudiusz Perendyk był duchownym Polskiego Kościoła Starokatolickiego. 4 czerwca 1963 r. przyjął święcenia diakonatu z rąk Ignacego Wysoczańskiego w kaplicy w Kosewie. Dwa miesiące później, 29 sierpnia 1963 r., z rąk tego samego biskupa przyjął święcenia prezbiteratu, jednocześnie otrzymując nominację na funkcję proboszcza parafii starokatolickiej w Krakowie, którą zorganizował w swoim mieszkaniu prywatnym. W tamtym okresie był pod ciągłą obserwacją funkcjonariuszy SB. W 1965 przez pewien krótki czas pełnił funkcję proboszcza parafii starokatolickiej w Wierzbicy. 25 grudnia tego samego roku przyjął sakrę biskupią z rąk Ignacego Wysoczańskiego. W wyniku konfliktu pomiędzy biskupami, Perendyk opuścił struktury kierowane przez Wysoczańskiego. 1 sierpnia 1967 r. przyjął w Żytawie święcenia prezbiteratu "sub conditione" z rąk mariawickiego biskupa – Helmuta Norberta Maasa i przez kilka lat pozostawał pod jego jurysdykcją. W 1969 zdobył tytuł magistra teologii na The Ministerial Training College. Dwa lata później The National Ecclesiastical University nadało mu tytuł doktora teologii. W 1974 wyjechał do Republiki Federalnej Niemiec. W 1977 w Niemczech zorganizował struktury Polskiego Kościoła Starokatolickiego na Obczyźnie. Była to licząca kilkuset wiernych i posiadająca kilku kapłanów wspólnota starokatolicka, odwołująca się doktrynalnie do mariawityzmu i utrzymującą dialog z Kościołem Starokatolickim Mariawitów, pozostająca jednocześnie pod jurysdykcją abpa Roberta R.J.M. Zaborowskiego – biskupa mariawickiego z Ameryki. W tym czasie Klaudiusz Perendyk wstąpił do Zgromadzenia Kapłanów Mariawitów i przyjął imiona zakonne Maria Paweł.
Rozkwit Polskiego Kościoła Starokatolickiego na Obczyźnie miał miejsce po wprowadzeniu stanu wojennego w Polsce, gdy z posługi religijnej i pomocy ze strony wspólnoty korzystało wielu uchodźców politycznych. Ostatecznie jednak w 1984 Polski Kościół Starokatolicki na Obczyźnie nie wytrzymał próby czasu, utracił autokefalię i wszedł w skład Apostolskiego Katolickiego Asyryjskiego Kościoła Wschodu.
Klaudiusz Perendyk w 1986 zmienił wyznanie. Został duchownym prawosławnym i opiekował się do śmierci parafią Polskiego Autokefalicznego Kościoła Prawosławnego w Hamburgu.
W wyniku ujawnionego, przez przysłanego na prośbę metropolity Bazylego wikarego, skandalu obyczajowego, Klaudiusz Perendyk popełnił samobójstwo, wieszając się na klamce drzwi własnego mieszkania. W uroczystościach pogrzebowych brali udział duchowni Polskiego Kościoła Starokatolickiego.

</doc>
<doc id="622815" url="https://pl.wikipedia.org/wiki?curid=622815" title="Ras Salasat Madari">
Ras Salasat Madari

Ras Salasat Madari ("Ras Tleta Madari"; fr. "Cap des Trois Fourches", hiszp. "Cabo Tres Forcas") – przylądek znajdujący się na śródziemnomorskim wybrzeżu Maroka. Na przylądku znajduje się latarnia morska.

</doc>
<doc id="622819" url="https://pl.wikipedia.org/wiki?curid=622819" title="Wyższa liga ZSRR w piłce nożnej mężczyzn">
Wyższa liga ZSRR w piłce nożnej mężczyzn

Wyższa liga ZSRR (ros. "Высшая лига СССР", ukr. "Вища ліга СРСР", biał. "Вышэйшая ліга СССР") – najwyższa klasa rozgrywek o Mistrzostwo Związku Radzieckiego w piłce nożnej. W latach 20. i 30. o tytuł mistrzowski grały drużyny miast i republik. Mistrzostwa klubów były rozgrywane od 1936 do końca istnienia ZSRR w 1991. System rozgrywek zmieniał się na przestrzeni lat. Najczęściej turnieje o Mistrzostwo ZSRR toczyły się w formie rozgrywek ligowych (mecz i rewanż) w systemie wiosna-jesień.
Historia ligi.
W czasie istnienia ligi zmieniała się także jej nazwa. Nazwę "Wysszaja Liga" nadano jej w sezonie 1971. W latach 1936-1941 nosiła nazwę "Grupa A", w 1945-1949 "Pierwaja grupa SSSR", w latach 1950-1962 "Klasa A SSRR" (w niektórych sezonach także "Klasa A1" lub "Klasa A. Grupa 1"), w 1963-1969 "Pierwaja grupa A SSSR", a w 1970 "Wysszaja Grupa A".
Do najbardziej utytułowanych klubów ligi należały Dynamo Kijów, Spartak Moskwa i Dinamo Moskwa. Najpopularniejszymi klubami, obok wyżej wymienionych, były CSKA Moskwa i Dinamo Tbilisi. Pierwszym zespołem, który zdobył 10 mistrzostw było Dinamo Moskwa w 1963 roku, a następnie Spartak w 1979 roku. Dynamo Kijów zdobył je w 1981 roku, ale potem wyprzedził wszystkich, zajmując pierwsze miejsce w ilości zdobytych mistrzostw (13-krotnie). , podczas gdy stronę rosyjską reprezentowały głównie kluby moskiewskie.
Tylko jedenaście klubów uczestniczyło w lidze przez więcej niż 30 sezonów, a prawie połowa z nich (5) to kluby z Moskwy. Tylko Dinamo Moskwa i Dynamo Kijów brały udział we wszystkich sezonach w lidze. Wśród innych znanych klubów są SKA Rostów nad Donem (wojskowa drużyna), Zenit Leningrad i Krylja Sowietow Kujbyszew. Ukraina też była często przedstawiana przez Szachtar Donieck (klub górniczy), później bardzo udanie występował Dnipro Dniepropietrowsk. Po reorganizacji ligi w ostatnich sezonach wzrosła liczba klubów ukraińskich. Wśród klubów z innych republik ZSRR, ligę często reprezentował co najmniej jeden klub z republik bałtyckich, azjatyckich, Kaukazu lub Białorusi. Wśród towarzystw sportowych radzieckich największe sukcesy zdobyły kluby Dynamo oraz Armii (CSKA/SKA), które były również ściśle związane ze stanem agencji egzekwowania.

</doc>
<doc id="622820" url="https://pl.wikipedia.org/wiki?curid=622820" title="Leutkirch im Allgäu">
Leutkirch im Allgäu

Leutkirch im Allgäu – miasto w zachodnich Niemczech, we wschodniej części kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, siedziba wspólnoty administracyjnej Leutkirch im Allgäu.
Geografia.
Miasto leży w pobliżu Jeziora Bodeńskiego (ok. 40 km), w zachodniej części regionu Allgäu, na północnym końcu odnogi alpejskiej Adelegg.
Przez teren miasta przepływa rzeka Eschach. Rzeka wkracza na obszar Leutkirch w miejscowości Schmidsfelden, następnie przepływa przez wschodnie tereny (miejscowości Emerlanden, Winterstetten, Friesenhofen i Urlau) i wkracza do centrum miasta, tam kieruje się z południa na północ, po czym zmienia swój bieg na północny wschód i po pokonaniu miejscowości Mailand łączy się z Wurzacher Ach tworząc Aitrach, która po kilku kilometrach zasila rzeką Iller. Zachodnią część Leutkirch odwadniają dopływy Argen (Untere Argen) uchodzącej do Jeziora Bodeńskiego.
Leutkirch im Allgäu ma 174,95 km² powierzchni (5 miejsce w kraju związkowym) i zamieszkuje je ponad 22 tysiące osób (4 miejsce w powiecie), miasto leży ok. 120 km na południowy zachód od Monachium, 65 km na południe od Ulm i 120 km na północny wschód od Zurychu.
Podział administracyjny.
Obszar miasta składa się z centrum i byłych gmin (Diepoldshofen, Friesenhofen, Gebrazhofen, Herlazhofen, Hofs, Reichenhofen, Winterstetten i Wuchzenhofen) przyłączonych w ramach reformy administracyjnej w latach 70. XX wieku.
Włączone gminy są dzisiaj miejscowościami (dzielnicami) w znaczeniu badeńsko-wirtemberskiego prawa, to znaczy, że uprawnieni do głosowania w wyborach samorządowych wybierają radę miejscowości (dzielnicy) oraz wójta jako przewodniczącego. W każdej miejscowości działa quasi-ratusz dzielnicy, którego kierownikiem jest wójt.
Do wszystkich dzielnic należy również wiele wsi, siedlisk i wólek. Niektóre z nich nazwane są imieniem mieszkańców, którzy zajęli się zabudowaniem terenów, w takich przypadkach wsie te nie mają ustalonych granic.
Wsie w poszczególnych dzielnicach:
Reformy administracyjne.
Do miasta zostały włączone następujące gminy:
Demografia.
Gminy sąsiednie.
Leutkirch im Allgäu graniczy łącznie z ośmioma gminami. Na wschodzie są to bawarskie gminy Lautrach, Legau (powiat Unterallgäu) i Altusried (powiat Oberallgäu), na południu już w Badenii-Wirtembergii, w tym samym powiecie Isny im Allgäu i Argenbühl, na zachodzie jest to gmina Kißlegg, a na północy Bad Wurzach i Aichstetten.
Historia.
Leutkirch im Allgäu.
Siedliska pochodzące z czasów prehistorycznych i starożytnych odnajdowane w regionie Allgäu są rzadko, wiele z nich upadło. W Leutkirch odkryto groby z czasów wielkiej wędrówki ludów. Najwidoczniej pozostali na przedpolu Dunaj-Iller-Ren-Limes, terenu należącego do zamku Isny (Alamanowie).
Zaludnienie pagórkowatego terenu Westallgäu w czasach panowania Merowingów jest potwierdzona w niewielkim stopniu, jednak wnioskuje się tak na podstawie źródeł historycznych za które przyjmuje się wczesne wzmianki, formy nazw miejscowości oraz patronów wsi i miejsc kultu. Rzekome pisemne znaleziska alamanowskie z Leutkirch pochodzą z VIII wieku, odnoszą się one do odnalezionych wzmianek o czasach wcześniejszych.
Miasto powstało przez zrośnięcie się dwóch wsi, Ufhofen i Mittelhofen, miejscowości leżały u podnóża kościoła ludowego pw. św. Marcina "(Leutekirche)". Miasto wzięło nazwę właśnie od tego kościoła, dzisiaj jest on umieszczony w herbie miasta. Pierwsza autentyczna wzmianka o kościele i sądzie Nibelgau pochodzą z dokumentów opactwa St. Gallen i są datowane na 766, było to po wyginięciu grafów Udalriching i Weitern, gdy tereny te przejęły właściciele Bregencji i grafowie Montfort. Tymczasem między Ufhofen i Mittelhofen powstał targ.
W 1293 dla Leutkirch przez Adolfa z Nassau zostały nadane prawa miasta Lindau (Bodensee), w wyniku czego Leutkirch stało się wolnym miastem Rzeszy.
Głównym rzemiosłem rozwiniętym w mieście było tkactwo (produkcja płótna), największy cech liczył do 200 członków, wyroby były przesyłane do Włoch i Hiszpanii. W 1488 Leutkirch zostało członkiem Ligi Szwabskiej i uzyskało miejsce oraz głos w parlamencie i lidze.
W 1546 miasto dołączyło do reformacji.
Wojna trzydziestoletnia była dla miasta bardzo ciężka. Wiele domów zostało zniszczonych, liczba mieszkańców spadła o 184 osoby. Także w czasie po 1648 miasto nie mogło się rozwinąć, cały czas rosło zadłużenie. Mimo złej sytuacji gospodarczej w 1740 wybudowano barokowy ratusz. Sztukaterie, wykonane przez Johannesa Schütza, zaliczane są do głównych zabytków miasta.
Leutkirch poprzez mediatyzację w 1803 stało się częścią Bawarii, następnie w 1810 przeszło do Królestwa Wirtembergii i zostało siedzibą Głównego Urzędu Leutkirch "(Oberamt)".
XIX wiek był ważny dla rozwoju gospodarki i komunikacji, w 1872 został otwarty odcinek kolejowy Kißlegg–Leutkirch, dwa lata później uruchomiono linię do Isny im Allgäu a w 1889 do Memmingen. W dzielnicy Schmidsfelden rozwinął się przemysł szklarski, jednak przetrwał on do 1900.
Wszystkie główne urzędy "(oberamty)" zostały zlikwidowane w 1938 i miasto zostało wcielone do powiatu Wangen. W ciągu reform administracyjnych w 1972 połączono sąsiednie gminy w miasto Leutkirch. Przez to liczba mieszkańców miasta przekroczyła 20 000, władze miejskie złożyły wniosek o podniesienie tytułu.
1 stycznia 1973 w ramach powiatowych reform administracyjnych miasto zostało wcielone do dzisiejszego powiatu Ravensburg.
Rząd krajowy Badenii-Wirtembergii pozytywnie rozpatrzył wniosek o nowy tytuł dla miasta, został on nadany z dniem 1 stycznia 1974.
Do 11 czerwca 1974 zmieniono nazwę miasta, odtąd oficjalna nazwa brzmi: "Große Kreisstadt Leutkirch im Allgäu".
Dzielnice.
Leutkirch w większości powstało z połączenia gmin (przede wszystkim Tautenhofen, Herlazhofen, Wuchzenhofen i Reichenhofen), gdzie w późnym średniowieczu i we wczesnej erze nowożytnej przeważnie żyli wolni chłopi. Nie podlegali oni żadnemu hrabiemu prócz cesarza. Tak zwana "swoboda na wrzosowisku Leutkirch" posiadała własne sądownictwo, de facto wsie te przynajmniej w późnym średniowieczu miały specjalny status wsi rzeszy "(Reichsdorf)". Stan wolnych chłopów wiązał się z konkretną osobą, z biegiem czasu różnorako interpretowano jego dziedziczność, przez co stracił on wyraźnie na znaczeniu. Habsburgowie domagali się od wolnych chłopów, by zamieszkane przez nie wsie były częścią wójtostwa krajowego Szwabia "Landvogtei" (zarządzanego przez landwójta). Jednak w tych wsiach pozostało kilka przywilejów aż do mediatyzacji Niemiec.
Pierwsza wzmianka o Diepoldshofen pochodzi z 1152. W XIII w. miejscowość była w posiadaniu klasztorów Baindt, Isny i Rot. Do przejścia do Wirtembergii w 1810 okolicznymi ziemiami władało hrabstwo Zeil. Diepoldshofen należało do nadsołectwa Zeil "(Oberschultheißerei)" w Głównym Uzędzie Leutkirch "(Oberamt)". W 1820 została utworzono gmina Diepoldshofen, która należała do urzędu Waldburg-Zeil do 1849. Później znów powróciła do Oberamtu Leutkirch, po jego zlikwidowaniu gmina trafiła do powiatu Wangen.
Frieshofen pierwszy raz w dokumentach pojawia się w 1176. W XIV/XV wieku miejscowość była posiadłością klasztoru Kempten. Pod koniec XVIII w. wieś została zniszczona. W latach 1805/1807 powstało wiele nowych osiedli (Bachschwemme, Boschen, Bottentann, Speckenloch i inne), rok później obszar wszedł w skład Królestwa Wirtembergii i utworzono gminę Friesenhofen. Gmina należała najpierw do Głównego Urzędu Wangen "(Oberamt)", przeszła w 1842 do Głównego Urzędu Leutkirch i po jego zamknięciu trafiła do powiatu Wangen.
W 1249 jako "Egebrechtshoven" wspomniane zostaje Gebrazhofen, nie jest jednak potwierdzone, czy rzeczywiście chodzi o to miejsce. W 1353 miejscowość nazwano Gebrazhofen. Utworzono tutaj wójtostwo Szwabia "(Landvogtei)" w Austrii Przedniej. Król Rudolf I Habsburg nabył ten obszar wraz z hrabstwem Zeil i miastem Leutkirch w 1291. W 1415 miejscowość ponownie została włączona do wójtostwa Szwabia, znajdowała się ona w Głównym Urzędzie Altdorf. Od 1802 trwał spór między Bawarią i Austrią o tutejsze ziemie, aż w 1806 trafiły w ręce Bawarczyków. W 1810 Gebrazhofen trafiło do Wirtembergii (Główny Urząd Leutkirch) wraz z obszarem, który został podzielony na sołectwa "(Schultheißerei)" Gebrazhofen, Herlazhofen, Niederhofen, Tautenhofen i Wuchzenhofen. W 1819 wcielono gminę Tautenhofen do Herlazhofen i Niederhofen po Wuchzenhofen, pozostały jedynie trzy gminy. W 1938 znalazły się one w powiecie Wangen.
Pierwsze wzmianki o Herlazhofen jako "Erlandishovin" pochodzą z 1246. W XIV wieku miejscowość znalazła się w posiadaniu hrabiów Hohentann, a w wieku XV klasztoru Kempten. Później Herlazhofen należało do urzędu Gebrazhofen w wójtostwie Szwabia. W 1806 miejscowością administrowała Bawaria, a już w 1810 Wirtembergia. Później Heralzhofen stało się oddzielną gminą w Głównym Urzędzie Leutkirch. W 1819 do gminy została włączona inna gmina, Tautenhofen.
Hofs wspominany jest po raz pierwszy w 1359, gdy wieś została sprzedana przez Truchseß Otto von Waldburg do klasztoru Weingarten. Miejscowość należała później do urzędu Ausnang, który był zwierzchnikiem wójtostwa Szwabia. Wraz z Weingarten urząd Ausnang na początku XIX w. kilkakrotnie zmieniał władców, urząd leżał w 1802 w księstwie Oranje-Nassau, w 1804 były to już ziemie austriackie, dwa lata później bawarskie a na koniec, w 1810 wirtemberskie. W 1810 powstała gmina Hofs (Główny Urząd Leutkirch). W 1938 wraz z innymi gminami Hofs znalazło się w powiecie Wangen.
Reichenhofen jako "Richehoven" pojawia się w 1127. W XIV w. wieś była siedzibą rodziny Trauchberg. Później stała się dobrami klasztorów Isny, Rot i Kempten a ostatecznie Spitala Waldsee. W 1756 połączono miejscowość z nowo powstałymi osiedlami. Władzę nad okolicznymi obszarami dzierżyło hrabstwo Zeil. W 1806 Reichenhofen przeszło do królestwa Wirtembergii (Główny Urząd Leutkirch od 1810), na początku należało do sołectwa Zeil-Zeil, w 1820 gmina była w książęcym urzędzie Waldburg-Zeil i Trauchburgischen Zeil (do 1849). Gmina znalazła się w powiecie Wangen (1938).
Tatenhofen jako "Tutenhofen" znane jest już od 1094. Miejscowość należała do urzędu Gebrazhofen w wójtoswie Szwabia i w 1810 przeszła do Wirtembergii. Później Tautenhofen stało się samodzielną gminą w Głównym Urzędzie Leutkirch. W 1819 gmina została wcielona do Herlazhofen i po reformie administracyjnej 1938 znalazła się w powiecie Wangen.
Urlau jest najstarszą częścią miasta, pierwsze wzmianki jako "Urallon" pojawiły się już w 834. Posiadłości miał tutaj klasztor St. Gallen. W XV w. Urlau należało do hrabiów Hohentann i klasztoru Kempten. W pobliskim lecie podczas drugiej wojny światowej wybudowano zakład amunicji.
Pierwsze wzmianki o Winterstetten jako "Wintirsteti" pochodzą również z 834. W 1806 miejscowość znalazła się w Wirtembergii i w 1820 została sformowana gmina o takiej samej nazwie w Głównym Urzędzie Wangen. Później gmina przeszła do Głównego Urzędu Leutkirch i ponownie w 1938 znalazła się w powiecie Wangen.
Wuchzenhofen, pierwsze wzmianki jako "Wuczenhofen" pochodzą z 1353. Miejscowość należała do urzędu Gebrazhofen w wójtostwie Szwabia, w 1806 przeszła do Bawarii, a w 1810 do Wirtembergii. W 1811 powstała gmina Wuchzenhofen, która została wcielona do gminy Niederhofen. Stale leżała ona w Główny Urząd Leutkirch, po jego zamknięciu gmina trafiła do powiatu Wangen.
Religia.
Obszar dzisiejszego miasta Leutkirch podlegał biskupstwu Konstancja (archidekanat Tannenfels, dekanat "auf der Heide"). Kościół i parafia wspominana jest już w 788. W 797 występuje on jako kościół św. Marcina "(St. Martin)", w 1352 został podarowany przez Karola IV Luksemburskiego dla klasztoru Stams. Następnie poprzez wymianę trafił on do klasztoru Weingarten. Dzisiejszy kościół został wybudowany w latach 1514/1519 w stylu późnogotyckim, wieża posiada romańskie pozostałości. W 1814 wieża kościelna została przykryta dachem hełmowym.
Reformacja wkroczyła do Leutkirch dopiero w 1546 - pięć lat po śmierci pochodzącego z Leutkirch biskupa Wiednia Johanna Fabera, który ostrzegał mieszkańców miasta przed nową wiarą. Ludność przyłączyła się do wyznania augsburskiego i związku szmalkaldzkiego. Następstwem były długoletnie spory z patronatem parafii św. Marcina, klasztorem Weingarten. W 1562 między obiema stronami zostało zawarte pojednanie. Katolicy zatrzymali kościół św. Marcina, protestantom nadano kościół przyszpitalny, sam szpital został założony w 1418. W 1589 mały kościół został rozbudowany i dzisiaj nosi nazwę Kościoła Pamięci "(Gedächtniskirche)". Liczba katolików została ograniczona po podpisaniu ugody. W latach 1613/1615 został wybudowany ewangelicki kościół parafialny pw. św. Trójcy, był to pierwszy protestancki kościół między Dunajem a Jeziorem Bodeńskim. Dziś świątynia ta jest najważniejszym kościołem ewangelickim w mieście. Architektem był Daniel Schopf, wybudował on kościół w stylu Heinricha Schickhardta. Kościół ewangelicki przebudowano w latach 1857/1860 w stylu neogotyckim, wyposażenie wymieniono w 1972. W 1963 wybudowano dom "Markushaus".
W Leutkirch z inicjatywy dziekana Karla Kästle w roku 1958 otworzono seminarium chłopięce. Biskup dr Carl Joseph Leiprecht nadał seminarium patrona - "Regina Pacis", królowa pokoju. Dom (seminarium, Bischöfliches Studienheim Regina Pacis) istniał 28 lat, wydał ponad stu uczniów i przez mieszkańców miasta był nazywany "Semi". Diecezja rottenbursko-stuttgarcka chciała umożliwić uzdolnionym osobom w Górnej Szwabii w szkole wyższej, spodziewała się również nowego, młodego pokolenia kapłanów.
Oficjalnie seminarium zostało zamknięte w 1984 z powodu wysokich kosztów utrzymania, odbudowane i zmodernizowane zostało otwarte na nowo w 1987 jako "Haus Regina Pacis".
Kościół ewangelicki.
Parafia ewangelicka Leutkirch do 1802 pozostawała samodzielna, w 1810 została przyporządkowana diecezji wirtemberskiej i dekanatowi Ravensburg. W parafii działają dzisiaj dwaj pastorowie. Regularne nabożeństwa odbywają się również w Unterzeil, Gebrazhofen i Friesenhofen, organizowane są w kościołach katolickich lub ratuszach dzielnic.
Kościół katolicki.
Parafia katolicka należała do 1802 do diecezji Konstancji. Później gmina kościelna została podporządkowana biskupowi Ellwangen, który w latach 1821/1827 założył nową diecezję Rottenburg (dzisiaj rottenbursko-stuttgarcka).
W Leutkirch siedzibę ma dekanat. Należą do niego wszystkie katolickie parafie w dzielnicach miasta.
W dzielnicach Leutkirch działają następujące kościoły:
Ponadto na terenie miasta znajduje się wiele kaplic i innych mniejszych kościołów filialnych np.: kaplica pw. św. Leonarda "(St. Leonhard)" Rimpach (wybudowana w 1765 z użyciem gotyckim elementów poprzedniej kaplicy), kaplica "La Salette" Engerazhofen (wybudowana w 1864, nawa pochodzi z 1889), kaplica pw. św. Jana i Pawła "(St. Johann und Paul)" Herlazhofen (wybudowana w 1603, restaurowana w XIX w.), kaplica Ellerazhofen (pochodząca z 1845), kaplica pw. św. Wita "(St. Veit)" Grünenbach (późnogotycka, przebudowana w stylu barokowym), kaplica Lanzenhofen (prawdopodobnie z XVIII w.), kaplica pw. św. Sylwestra i Wendelina "(St. Silvester und Wendelin)" (przebudowana w 1594), kaplica św. Otylii "(Hl. Ottilie)" Raggen (neoromańska, wcześniejsza kaplica pw. św Agaty "(St. Agatha)" została zburzona w 1902), kaplica Auenhofen, kościół filialny pw. św. Szczepana "(St. Stephan)" Striemen (styl gotycki, odnawiana w 1890), kaplica pw. św. Wolfganga "(St. Wolfgang)" (wybudowana w 1427-1467 w miejscowości o tej samej nazwie), kaplica "Sebastianssaul" (budowa 1675), kaplica pw. św. Fridolina "(St. Fridolin)" (wybudowana w 1934 na podstawie XVIII-wiecznego budynku), kaplica Balterazhofen, kaplica Lauben (XVIII w.) i kaplica Wielazhofen (wybudowana w 1883, odbudowa w 1954).
Zabytki.
Stare Miasto.
Starówka Leutkirchen pochodzi w głównej mierze z wczesnej ery nowożytnej.
Zamek Zeil.
Zamek Zeil znajduje się w okolicy Unterzeil, na północ od centrum miasta i jest imponującą renesansową budowlą. Można go obejrzeć tylko z zewnątrz. W kompleksie zamku znajduje się również kościół parafialny pw. św. Marii "(St. Maria)".
Atelier.
W miejscowości Rotis wybudowano młyn "Atelierhäuser", zaprojektował go grafik Otl Aicher w latach 80. XX wieku. Dziś odbywają się tutaj seminaria zawodowe. Aicher od tego miejsca nazwał swój krój czcionki "rotis".
Kaplica przy autostradzie.
Obok wymienionych wyżej budynków sakralnych w Leutkirch istnieje kaplica ekumeniczna: w lipcu 2002 na górze
Winterberg, przy miejscowości Tautenhofen wzniesiono kaplicę autostradową pw. św. Gawła "(St. Gallus)", jest ona jedną z 23 tego typu kaplic w Niemczech. Z parkingu przy autostradzie A96 do kaplicy prowadzi ścieżka.
Budynek jest rotundą, przed nią stoi pomnik przedstawiający trzech irlandzkich mnichów, apostołów Allgäu: św. Gaweł "(St. Gallus)" z niedźwiedziem, św. Kolumban Młodszy "(St. Kolumban)" ze słońcem oraz św. Magnus "(St. Magnus)" ze smokiem. Ze wzgórza roztacza się szeroki widok na miasto Leutkirch, zamek Zeil i pofałdowany region Allgäu.
Polityka.
Burmistrzowie.
Na szczycie wolnego miasta rzeszy Leutkirch stał królewski wójt ziemski "(Landvogt)" mianowany dzierżawcą dóbr państwowych "(Amtmann)". Pierwsze wzmianki o radzie miasta pochodzą z 1311, jej członkowie byli zarazem sędziami. Przewodniczącym miejskiego sądownictwa był "Amtmann". W XV wieku wprowadzono konstytucję cechów "(Zunftverfassung)". Dzięki temu obywatele brali udział w głosowaniu na burmistrza, który był przewodniczącym rady miasta. "Amtmannowi" pozostała już tylko władza sądownicza. Obok rady powstał tzw. "komitet dzwudziestki" "(Ausschuss der Zwanzig)" który reprezentował poszczególne cechy. Później Amtmann znów stał się członkiem rady miasta, w której zasiadało dwóch burmistrzów i 12 radnych.
W 1802 miasto znalazło się pod panowaniem Bawarii, a w 1810 Wirtembergii. Potem powołano sołtysa miasta i radę miasta. Od 1935 miastem zarządzał burmistrz. Po nadaniu Leutkirch tytułu "Große Kreisstadt" osoba piastująca najwyższe stanowisko w mieście nosi tytuł prezydenta miasta. Dziś prezydent wybierany jest na ośmioletnią kadencję. Jest on przewodniczącym rady miasta i kierownikiem władz. Prezydent posiada swojego pełnoetatowego zastępcę, nazywany jest on burmistrzem. Dwaj honorowi zastępcy są radnymi.
Burmistrzowie i prezydenci miasta od 1802:
Współpraca.
Miejscowości partnerskie:
Herb.
Herb miasta Leutkirch im Allgäu przedstawia na niebieskim tle srebrny kościół przykryty czerwonym dachem. Po prawej stronie znajduje się duża wieża zakończona dachem dwuspadowym i złotym krzyżem, po lewej stoją dwie mniejsze wieżyczki zwieńczone dachami stożkowatymi. Nad kościołem ulokowano oddzielny złoty herb z dwugłowym czarnym orłem. Herb jest już widoczny na stemplowanych dokumentach z 1382, przedstawia on kościół pw. św. Marcina ("Leutekirche"). Orzeł wskazuje na wcześniejszy status miasta rzeszy. W XIX w. orzeł został częściowo zastąpiony przez wirtemberskie czarne poroża jelenia.
Horyzontalna flaga miasta jest koloru niebieskiego i żółtego. Flaga została zaczerpnięta z kolorów herbu, chorągiew w tych kolorach miało wojsko obywatelskie w 1832.
Infrastruktura.
Komunikacja.
Leutkirch im Allgäu leży przy autostradzie A96 (Lindau (Bodensee)-Monachium). Sieć drogową uzupełniają drogi krajowe B18 o B465.
Miasto leży przy linii kolejowej Augsburg–Lindau (Bodensee). Codziennie pociągi kursują średnio w dwugodzinnych odstępach (rano i wieczorem co godzinę). 1 września 1872 otwarto odcinek kolejowy Kißlegg-Leutkirch, dzięki temu gotowa była linia do Aulendorfu (Württembergische Allgäubahn). 15 sierpnia 1874 został otwarty odcinek Leutkirch-Isny im Allgäu, a w 1889 odcinek Leutkirch-Memmingen. Linia Augsburg–Lindau składa się z odcinków do Kißlegg i Memmingen, połączenie do Isny zamknięto a tory zostały usunięte.
Autobusy regionalne Leutkirch związane są z oddziałami w Isny im Allgäu i Bad Wurzach i wspólnie należą do Związku Komunikacyjnego Jezioro Bodeńskie-Górna Szwabia "(Bodensee-Oberschwaben Verkehrsverbund)". Na terenie miasta działa przedsiębiorstwo komunikacji miejskiej "Stadtbus Leutkirch".
Od 1955 w Unterzeil działa cieszące się dużą popularnością lotnisko Leutkirch-Unterzeil (kod ICAO: EDNL). Najbliższy międzynarodowy port lotniczy to port lotniczy Memmingen.
Media.
W Leutkirch im Allgäu od 1945 swoją siedzibę ma wydawnictwo Schwäbischer Verlag, publikuje ono Schwäbische Zeitung. Gazeta ta jest jednym z największych dzienników w Badenii-Wirtembergii a swoim zasięgiem obejmuje również częściowo Bawarię, jej nakład dzienny wynosi ponad 180 tysięcy egzemplarzy. W 2011 planowana była przeprowadzka głównej redakcji do Ravensburga.
Sądownictwo.
Leutkirch jest siedzibą sądu rejonowego "(Amtsgericht)" Leutkirch, który znajduje się w okręgu sądowniczym "(Landgericht)" Ravensburg i wyższym okręgu sądowniczym "(Oberlandesgericht)" Stuttgart.
Oświata.
W mieście znajduje się gimnazjum "(Hans-Multscher-Gymnasium)", szkoła realna "(Otl-Aicher-Realschule)", szkoła specjalna "(Don-Bosco-Schule)", trzy szkoły podstawowe wraz z technicznymi szkołami głównymi "Technische Hauptschule)" w Leutkirch, Gebrazhofen i Wuchzenhofen), jedna szkoła główna ((Diepoldshofen) i sześć samodzielnych szkół podstawowych (Engerazhofen, Friesenhofen, Oberer Graben, Herlazhofen-Willerazhofen, Nachbarschafts-Grundschule Reichenhofen i szkoła podstawowa "St.-Leonhard-Grundschule" Ausnang).
Działają również dwie szkoły zawodowe, "(Gewerbliche Schule)" Leutkirch z "Technisches Gymnasium" - szkoła przemysłowa Leutkirch z technicznym liceum oraz "Sophie-Scholl-Schule" - szkoła gospodarcza.

</doc>
<doc id="622821" url="https://pl.wikipedia.org/wiki?curid=622821" title="Leutkirch">
Leutkirch

Niemcy:

</doc>
<doc id="622822" url="https://pl.wikipedia.org/wiki?curid=622822" title="Stare Miasto w Iławie">
Stare Miasto w Iławie



</doc>
<doc id="622829" url="https://pl.wikipedia.org/wiki?curid=622829" title="Love Is War">
Love Is War

Love Is War – czwarty album zespołu Vanilla Ninja, został wydany w roku 2006 przez wytwórnię EMI Music. Dwie piosenki z niego, "Silence" i "Rockstarz", zostały po raz pierwszy zaprezentowane przez dziewczyny 10 grudnia 2005 roku na wielkim koncercie w Tallinnie. Prawie wszystkie piosenki są autorstwa członkiń zespołu,same napisały piosenki i je skomponowały. To jest ich najbardziej osobista płyta.

</doc>
<doc id="622831" url="https://pl.wikipedia.org/wiki?curid=622831" title="Wangen im Allgäu">
Wangen im Allgäu

Wangen im Allgäu – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, siedziba wspólnoty administracyjnej Wangen im Allgäu. Leży w regionie Allgäu, przy autostradzie A96 pomiędzy Leutkirch im Allgäu a Lindau (Bodensee), nad rzeką Obere Argen.
W 1950 założono tu stowarzyszenie Wangener Kreis – „Gesellschaft für Literatur und Kunst des Ostens e. V.” ( – „Stowarzyszenie Literatury i Sztuki Wschodu”), grupujący pisarzy i artystów ze Wschodu, powojennych przesiedleńców, m.in. z dawnych wschodnich terenów Niemiec.
Współpraca.
Miejscowości partnerskie:

</doc>
<doc id="622833" url="https://pl.wikipedia.org/wiki?curid=622833" title="Zjednoczenie Wolnego Harcerstwa">
Zjednoczenie Wolnego Harcerstwa

Zjednoczenie Wolnego Harcerstwa – organizacja harcerska powstała 2 lipca 1923 na krakowskim, II zjeździe Wolnego Harcerstwa reprezentująca opcję lewicową tego ruchu. 
Przed II Zjazdem Wolnego Harcerstwa środowiska warszawskie, łódzkie, krakowskie, lwowskie, kaliskie, tarnowskie i kilka innych wystąpiły z ZHP. Postępowała też radykalizacja poglądów, pod wpływem instruktorów związanych z coraz aktywniejszymi w Polsce komunistami (m.in. Jankowskiego). Wobec takiej zmiany, niektórzy sympatycy, w tym Alojzy Pawełek, zdecydowanie odcięli się od Wolnego Harcerstwa.
Na zjeździe krakowskim (1-2 lipca 1923) dwa nurty Wolnego Harcerstwa, zdecydowanie się starły. Jankowski krytykował puszczaństwo, twierdząc, że w można dzięki niemu wychować dzielnych ludzi, ale nie zmieni się ustroju. Optował za pacyfizmem, walką o sprawiedliwość społeczną i internacjonalizmem. Ostatecznie uchwałom zjazdu daleko było do komunistycznego radykalizmu, jednak ogłoszono powstanie Zjednoczenia Wolnego Harcerstwa, jako federacji grup ideowych i terytorialnych i zadeklarowano „najściślejszą łączność z ruchem proletariatu walczącego o swe wyzwolenie społeczne, (...) jesteśmy przeciwko militaryzmowi i wojnom, jako narzędziom kapitalizmu, (...) przeciwko szałom nacjonalizmu i nienawiści plemiennej”.
W związku z utworzeniem na zjeździe (2 lipca 1923) struktur organizacyjnych (Rada Główna i Komitet Wykonawczy), większość apolitycznych instruktorów z Adamem Ciołkoszem, opuściło Wolne Harcerstwo, nie biorąc udziału w nowo powstałej organizacji.
Jednak już po roku, ta lewicowa organizacja harcerska, została rozwiązana decyzją władz państwowych w 1924, na skutek konfliktu w jego kierownictwie.
Do tradycji Zjednoczenia Wolnego Harcerstwa oraz Wolnego Harcerstwa nawiązywały późniejsze organizacje młodzieżowe działające w Polsce międzywojennej: Pionier oraz Czerwone Harcerstwo Towarzystwa Uniwersytetu Robotniczego.

</doc>
<doc id="622836" url="https://pl.wikipedia.org/wiki?curid=622836" title="Jezioro Białokoskie">
Jezioro Białokoskie

Jezioro Białokoskie – jezioro rynnowe na Pojezierzu Poznańskim o bogatej linii brzegowej, z dwoma półwyspami na brzegu zachodnim. Brzeg ten jest zalesiony. Na wschodnim znajduje się wieś Białokosz i Sierakowski Park Krajobrazowy. Z północnego krańca wypływa Strumień Białokoski, który łączy jez. Białokoskie z jez. Chrzypskim.
Warunki naturalne.
Białokoskie jest charakterystycznym przykładem jeziora polodowcowego położonego wzdłuż stromych wzgórz morenowych. Przy brzegu wschodnim niższym, bezleśnym, znajduje się wieś Białokosz, a w niej gospodarstwo rolne i odrestaurowany pałac. Brzeg zachodni jest wysoki i stromy z pięknym lasem mieszanym, linią brzegową urozmaiconą, gdzie w wodę wrzynają się dwa półwyspy. Zbiornik posiada kilka drobnych dopływów w południowej części i dopływ z jeziora Lubocześnickiego. W północnej części jeziora odpływ do jez. Chrzypskiego zwany strumieniem białokoskim. Różnica poziomów wynosząca 38 m powoduje, że ma on charakter górskiego potoku.
Akwen jest przez to jednym z najwyżej położonych jezior na Pojezierzu Międzychodzko-Sierakowskim.
Ukształtowanie dna.
Dno jest silnie zróżnicowane, z dużymi spadami, z licznymi głęboczkami i 4 wysepkami o łącznej powierzchni 0,6 ha. W większości dno jest twarde, pokryte osadami o małej miąższości od 0,1 do 0,3 m, tylko przy dopływie i w zatokach miąższość ok. 0,5 m.
Przeźroczystość wody.
Przeźroczystość jest duża, waha się od 1,5 m w lecie do 3 m wiosna i jesienią. Latem zdarzają się zakwity planktonu i wtedy przeźroczystość spada do 0,6 m.
Warunki do wędkowania.
W klasyfikacji rybackiej jezioro określane jest typem sielawowym.
Zbiornik odznacza się dużymi walorami wędkarskimi: dostępne brzegi, czysta woda, urozmaicone dno, z podwodnymi górkami i stokami.
Do najatrakcyjniejszych okazów w jeziorze należą duże osobniki węgorza, leszcza i szczupaka. Od kilku lat jezioro stało się celem wędkarskich polowań na okonie. Latem istnieje możliwość rozstawienia przyczep campingowych i namiotów tuż nad wodą od strony wsi, a obok, w odrestaurowanym pałacu- noclegi i wyżywienie.

</doc>
<doc id="622837" url="https://pl.wikipedia.org/wiki?curid=622837" title="Walter Montagu-Douglas-Scott (8. książę Buccleuch)">
Walter Montagu-Douglas-Scott (8. książę Buccleuch)

Walter John Montagu-Douglas-Scott KT, GCVO (ur. 30 grudnia 1894 w Dalkeith, zm. 4 października 1973) – najstarszy syn Johna Montagu-Douglasa-Scotta, 7. księcia Buccleuch, i lady Margaret Alice Bridgeman, córki 4. hrabiego Bradford. Od urodzenia nosił tytuł lorda Eskdaill, od 1914 r. hrabiego Dalkeith, zaś od 1935 r. 8. księcia Buccleuch i 10. księcia Queensberry.
Walter kształcił się, jak reszta jego rodziny, w Eton College i w Christ Church na Uniwersytecie w Oksfordzie. Służbę wojskową odbył w elitarnej jednostce piechoty King’s Own Scottish Borderers. Był również kapitanem Królewskiej Kompanii Łuczników.
Jako hrabia Dalkeith był w latach 1923-1935 członkiem Izby Gmin z ramienia Szkockiej Partii Unionistycznej, jako reprezentant okręgu Roxburgh and Selkirk. Później jako książę Buccleuch i Queensberry zasiadał w Izbie Lordów. W tym czasie zawarł bliską znajomość z ambasadorem Rzeszy Niemieckiej w Londynie, Joachimem von Ribbentropem. W latach 1937-1940 był Lordem Stewardem Dworu Królewskiego, a w latach 1956-1973 pełnił funkcję Lorda Clerk Register.
Książę uzyskał tytuły honorowego Doktora Prawa od Uniwersytetów w Edynburgu i St Andrews.
21 kwietnia 1921 r. w Westminsterze, Walter poślubił Vredę Esther Mary Lascelles (17 września 1900 - 9 lutego 1993), córkę majora Williama Franka Lascellesa i lady Sybil Beauclerk, córki 10. księcia St Albans. Walter i Vreda mieli razem syna i 2 córki:

</doc>
<doc id="622842" url="https://pl.wikipedia.org/wiki?curid=622842" title="Dystrykt Aileu">
Dystrykt Aileu

Dystrykt Aileu – jeden z 13 dystryktów Timoru Wschodniego, znajdujący się w północno-zachodniej części kraju. Stolicą dystryktu jest Aileu, leżąca 47 km na południe od stolicy kraju Dili. Jest jednym z dwóch dystryktów, obok Ermera bez dostępu do morza. 
Graniczy z dystryktami: Dili od północy, Manatuto od wschodu, Manufahi od południowego wschodu, Ainaro od południa, Ermera od zachodu oraz Liquiçá od północnego zachodu.
Dystrykt Aileu jest podzielony na 4 poddystrykty: Aileu, Laulara, Lequidoe i Remexio.

</doc>
<doc id="622845" url="https://pl.wikipedia.org/wiki?curid=622845" title="Jason Everman">
Jason Everman

Jason Mark Everman (ur. 16 października 1967 w Ouzinkie na Alasce) – amerykański gitarzysta i basista rockowy, muzyk znany z występów w grupach Nirvana, Soundgarden, Mindfunk.
W lutym roku 1989 Jason Everman dołączył do Nirvany jako drugi gitarzysta. Mimo iż jest wymieniony we wkładce pierwszego albumu tej grupy, "Bleach" jako jeden z gitarzystów, nie brał udziału w sesji nagraniowej do tego albumu. Przez kilka miesięcy Everman koncertował z Nirvaną, aż w lipcu 1989 roku, jak twierdził, sam opuścił zespół. Cobain i Krist Novoselic (założyciele Nirvany) utrzymywali że wyrzucili Evermana z grupy. Powodem końca jego występów w Nirvanie miała być słaba trasa zespołu z udziałem Evermana i osobiste "tarcia" z resztą zespołu.
Po opuszczeniu zespołu Cobaina Everman występował, również przez niedługi czas, jako basista w Soundgarden, gdzie zastąpił Hiro Yamamoto. Jason Everman pojawił się na VHS Soundgarden pt. "Louder Than Live". Pod koniec 1990 roku Evermana opuścił Soundgarden, jego następcą został Ben Shepherd.
Następnie Everman udzielał się w zespole o nazwie Mindfunk, w którym grał na gitarze do 1994. Występy w MindFunk zakończyły muzyczną karierę Evermana, który wstąpił do sił specjalnych USA i jako żołnierz brał udział w operacjach w Afganistanie i Iraku.

</doc>
<doc id="622846" url="https://pl.wikipedia.org/wiki?curid=622846" title="Let Go">
Let Go

Let Go – debiutancki album studyjny kanadyjskiej piosenkarki Avril Lavigne, wydany po raz pierwszy 4 czerwca 2002 roku przez wytwórnię Arista Records. Pod względem muzycznym płyta łączy w sobie głównie pop z elementami rocka alternatywnego i pop-rocka. Z kolei teksty utworów nawiązują do młodzieńczych problemów, relacji międzyludzkich oraz indywidualności. Pierwotne, ostrzejsze brzmienie albumu w dużej mierze stało się przyczyną konfliktu Lavigne z zarządcami wytwórni, oczekującymi od niej zmiany gatunku muzycznego. Następnie w prace z Kanadyjką zaangażowano zespół producencki The Matrix, który zrozumiał jej wizję płyty.
"Let Go" uzyskał głównie pozytywne recenzje krytyków muzycznych, jednakże jakość tekstów utworów, napisanych przez Lavigne, została niejednokrotnie skrytykowana. Płytę wypromowały trzy ogólnoświatowe przeboje z 2002 roku: „Complicated”, „Sk8er Boi” i „I'm with You”. W 2003 roku wydano kolejne dwa single, „Losing Grip” i „Mobile”, które nie powtórzyły sukcesów poprzedników. Z racji dużej sprzedaży, album został ogłoszony sześciokrotną platynową płytą w Stanach Zjednoczonych, siedmiokrotną w Australii oraz czterokrotną w Nowej Zelandii, natomiast w Kanadzie i Japonii otrzymał certyfikat diamentowej płyty. "Let Go" uczynił Lavigne najmłodszą wokalistką w historii, która osiągnęła szczyt brytyjskiej listy UK Albums Chart. W sumie sprzedaż albumu szacuje się na ponad 17 milionów egzemplarzy. Dzięki przychylnemu odbiorowi recenzentów i sukcesowi komercyjnemu, płyta i zawarte na nim utwory uzyskały wiele prestiżowych nagród i nominacji muzycznych, w tym aż osiem do nagrody Grammy w latach 2003-2004.
Historia.
Geneza.
W listopadzie 2000 roku, po podpisaniu kontraktu z wytwórnią Arista Records, szesnastoletnia Avril Lavigne przeprowadziła się do Nowego Jorku. Tam rozpoczęła prace nad swoim debiutanckim albumem i na sześć miesięcy została powiązana z dwoma współautorami tekstów, którzy pracowali z nią pod instrukcjami Antoniego L.A. Reida. Prezes Arista Records oczekiwał od Lavigne nagrania folkowych piosenek w stylu ballad nowego country, ale jego koncepcje nie spodobały się młodej piosenkarce, zafascynowanej gitarą basową. W wyniku rocznego konfliktu z zarządcami wytwórni, Lavigne grożono zerwaniem kontraktu z Aristą. W tym czasie proponowano jej nagranie utworów, napisanych przez innych artystów, jednak ona lekceważyła ich jakość i chciała pisać własne teksty.
Następnie Kanadyjka przeniosła się do Los Angeles, gdzie współpracowała z tekściarzem i producentem Clifem Magnessem, który pozwolił jej kontrolować proces pisania kompozycji według własnej idei. Lavigne i Magness stworzyli wiele utworów, w tym „Losing Grip” oraz „Unwanted”, uznane przez artystkę za idealny obraz całego albumu. Jednakże wytwórni nie spodobało się brzmienie tego materiału, przepełnionego dźwiękami gitar elektrycznych. Rozpoczęto poszukiwania nowych producentów, którzy zrozumieliby koncepcje zarówno piosenkarki, jak i Aristy.
Na początku 2002 roku wciąż nieznana Lavinge zwróciła uwagę menadżera trzyosobowego zespołu producentów The Matrix. Według członka Lauren Christy, najpierw wysłuchali wczesnych piosenek Kanadyjki z roku 2001 i wyczuli w nich wpływ muzyki country. Później doszło do spotkania początkującej piosenkarki z muzykami, którzy po godzinnej rozmowie dowiedzieli się, że nie była ona zwolenniczką nagrywania utworów narzuconych przez wytwórnię. The Matrix zaproponowali jej kilka piosenek charakterystycznych dla Faith Hill, ponieważ takiego stylu muzycznego oczekiwała Arista. Lavigne odrzuciła je, twierdząc, że potrzebuje więcej utworów punk rockowych i zaprezentowała im własne kompozycje, nagrane we współpracy z Magnessem. Przed uformowaniem The Matrix, wcześniejsze projekty jego członków zahaczały o pop-rock, dlatego zrozumieli tę wizję płyty. Następnego dnia ponownie zaprosili Kanadyjkę do studia nagraniowego, gdzie wspólnie napisali utwór, który z czas ewoluował w „Complicated”. Kolejne nagranie, „Falling Down”, producenci uznali za przykład brzmienia odpowiedniego dla wokalistki. Lavigne postanowiła zaprezentować nowe nagrania Reidowi i zostały one przez niego zaakceptowane. Prezes wytwórni Arista Records poparł kierunek, w którym podążali artystka i The Matrix, a także zdecydował, że „Complicated” będzie pierwszym singlem promującym wydawnictwo. Reid odesłał Lavigne z powrotem do zespołu producentów, oczekując od nich miesięcznej współpracy. Ostatecznie wytwórnia pozwoliła na nagranie dziesięciu piosenek, co potrwało dwa miesiące.
Pisanie i nagrywanie.
Z grupą The Matrix, Avril nagrywała utwory w Decoy Studios, usytuowanych na przedmieściach Los Angeles, znanych jako Valley Village. Pracowała również z autorem i producentem Curtem Frasca i Peterem Zizzo, których studio na Manhattanie było wybrane przed podpisaniem kontraktu z Aristą, gdzie Lavigne nagrała także kilka piosenek. Członek zespołu The Matrix, Scott Spock, był ich głównym technikiem projektu, podczas gdy Tom Lord-Alge był przydzielony do łączenia nagrań. Spock ujawnił, że Avril normalnie nagrywała piosenkę w pięciu lub sześciu nagraniach, „i prawdopodobnie 90 procent użytych pochodziło z pierwszego lub drugiego”. The Matrix zasilił także chórki.
Przedstawiona jako piosenkarka i autorka tekstów, wpływ Lavigne powoli rósł. Avril zasugerowała, że jest główną autorką albumu. W artykule opublikowanym w magazynie "Rolling Stone", artystka stwierdziła, że podczas współpracy z The Matrix, jeden członek zespołu był w studio kiedy pisali, ale nie napisał żadnych partii na gitarze, tekstów lub melodii. Według Lavigne, ona i Christy napisali wszystkie teksty. Graham wpadł na parę partii gitarowych.
The Matrix, który wyprodukował sześć piosenek Lavigne, z których pięć pojawiło się na albumie, miał inne wytłumaczenie na to jak przebiegała współpraca. Według nich, napisali znaczną część trzech singli: "Complicated", "Sk8er Boi" i I'm with You, które były w zamyśle z partiami na gitarze i pianinie. Christy powiedziała, „Avril przyszła i zaśpiewała parę melodii, zmieniła słowo tu lub tam”. Reid uzupełnił kwestię mówiąc: „Jeśli szukam singla dla artysty, nie dbam o to, kto go napisał. Avril miała dowolność, gdyż naprawdę zadowalała i piosenki pokazują jej sposób myślenia. Avril zawsze była pewna swoich pomysłów”.
Pomimo tego, że potrzebowała popowych piosenek, by „wbić się” do środowiska, Avril czuła, że "Complicated" nie odzwierciedla jej i jej umiejętności jako autorki tekstów. Mimo to, była zadowolona z nagrania, gdy rozwinął z sukcesem jej karierę. Woli "Losing Grip", ponieważ „jest o wiele więcej warte to, co wychodzi prosto od artysty”.
Wydanie i promocja.
Album został wydany 4 czerwca 2002 roku w Kanadzie i Stanach Zjednoczonych. 22 lipca "Let Go" biło rekordy w sklepach na całym świecie i 26 sierpnia w niektórych partiach Europy, włączając Wielką Brytanię i Irlandię. Płyta w formacie DataPlay była wydana we wrześniu 2002 roku. Arista podpisała kontrakt z DataPay wcześniej w 2002 i włączyła "Let Go" wraz z albumami Santany i Whitney Houston.
Pomimo tego, że muzyka Avril była kierowana do nastoletniej publiczności, chcąc rozpocząć jej karierę, Arista wydała "Complicated" jako pierwszy singiel albumu, który był uważany za wstęp do muzyki Lavigne dla wszystkich pokoleń. Mimo tego teledysk do utworu ukazywał artystkę i jej zespół siejących spustoszenie w sklepie, „rodzaj symbolu, który zmuszał dorosłych do myślenia raczej „Wyczyść ten bałagan!” niż oburzenia nagraniem”. Następny singiel "Sk8er Boi" był wymierzony w dzieci z kultury pop-punk. Aranżacja singli, z "I'm with You" jako trzeci, było uważane za „kontrowersyjny wybór”. Uważano, że "I'm with You" miał „największy potencjał do bycia hitem na albumie” i mógł pokazać Avril w świetle bardziej dojrzałej artystki, gdyby był wydany jako pierwszy. Według Reida, „Niektórzy ludzie po prostu tego nie zrozumieli. Z pierwszym teledyskiem, była obawa, że może z powodu tego, że jest tak młoda i chętna do zabawy, może odstraszyć poważniejszych wielbicieli muzyki”. Wydanie "Sk8er Boi" spowodowało nieporozumienia pomiędzy wieloma dyrektorami ustalającymi ramówki w radiach. Jednakże ich wrażenia zmieniały się kiedy słuchacze pomogli im zmienić ich tok myślenia. Wczesny awans singla udowodnił jego sukces, pokazując, że jest popularny zarówno wśród starszych słuchaczy, jak i wśród nastolatków.
Dojrzała ballada "I'm with You" biła rekordy pod koniec listopada 2002 roku, polecając rodzicom na święta, jeśli nie do zakupu dla siebie, to do sprezentowania go ich córkom i siostrzenicom lub bratanicom. Jego wydanie postawił inne wyzwanie wytwórni, ponieważ, według Reida, nie był taki, by urzec dzieci. "Losing Grip" był wydany jako czwarty singiel albumu, „mając za zadanie bycie mostem do jej następnego albumu, który Avril zapowiada jako jeszcze bardziej hard rockowy niż jej debiut”. Jednakże inne piosenki zostały wydane jako regionalne single, tylko radiowe. "Mobile" był wydany jedynie w Australii i Nowej Zelandii. Był później użyty w 2003 w filmie The Medallion, w 2004 w filmie Wimbledon i jako krótki moment w filmie Just Married. "Things I'll Never Say" został wydany we Włoszech. "Unwanted" w Wielkiej Brytanii. "Tomorrow" był grany w jednym odcinku drugiego sezonu serialu "Smallville" i stał się bardzo popularny wśród fanów.
Avril Lavigne występowała w wydarzeniach wakacyjnych w Stanach Zjednoczonych, co spowodowało wzrost sprzedaży albumu w tym sezonie. Wyruszyła w swoją pierwszą trasę koncertową, Try To Shut Me Up Tour, która rozpoczęła się 23 stycznia i skończyła 4 czerwca 2003 roku. Koncertowała ze swoją grupą - perkusista Matthew Brann, basista Charlie Moniz oraz gitarzyści Jesse Colburn i Evan Taubenfeld. W trasie zawarła wszystkie piosenki z "Let Go", piosenkę z B-sides oraz covery "Knockin’ on Heaven’s Door" Boba Dylana i "Basket Case" wydanej przez "Green Day".
Avril nagrała swój występ w Buffalo 18 maja 2003 roku, ostatniego koncertu w trakcie trasy po Ameryce Północnej. DVD "My World" zostało wydane 4 listopada 2003 roku, jako współprzedsięwzięcie Arista Records i 20th Century Fox Home Entertainmnet. Płyta DVD pokazuje koncert, sceny z kulis, pięć teledysków i sześciopiosenkową płytę audio, zawierającą cztery niewydane nigdzie nagrania.
Odbiór.
Reakcja krytyków.
"Let Go" otrzymał przeważnie przychylne opinie od krytyków. Krytyk magazynu "Rolling Stone" Pat Blashill napisał, że album „przyszedł naładowany w pełni tuzinami zaraźliwymi hymnami z "Total Request"”. Blashill pogratulował Avril posiadania „wspaniałego głosu”, dodając, że zrobiła płytę z „wykwalifikowanym zespołem tworzącym hity”. Christina Saraceno z "Allmusic" zauważyła, że Lavigne „zgrabnie radzi sobie z różnorodnymi stylami”, jednocześnie uważając ją za „zdolną autorkę tekstów z silnymi wokalnymi chwytami”. Mimo to Saraceno wydała opinię, że „w jej wieku, wydaje się, że ciągle szuka siebie, zapożyczając z muzyki, przy której dorastała”. John Perry z magazynu "Blender" podsumował "Let Go" jako „nadzwyczajny popowo-gitarowy debiut”. Recenzja w magazynie "Q" chwaliła Lavigne za ukazanie „muzycznej przebiegłości, daleko wyprzedzającej jej wiek”. Dla Jona Caramanica z "Entertainment Weekly", „jednobarwny debiut Lavigne złożony z pozbawionego wyobraźni rocka jest uratowany tylko przez brak powagi jej piosenek”.
Niektórzy recenzenci mieli podobne odczucia co do jakości słów niektórych piosenek z albumu. Saraceno powiedziała, że Lavigne „wciąż musi dorosnąć, by tworzyć teksty”, podkreślając, że "Sk8er Boi" ukazuje jej „mankamenty tekstowe” i nazywając sposób wyrażania w "Too Much To Ask" „niezręcznym i czasem głupawym”. Perry zauważa, że słowa do "Sk8er Boi" są „ujmująco naiwne”.
Album zarobił dla Avril wiele nagród od organizacji na całym świecie. Sukces pojawienia się płyty doprowadził Lavine do nazwania jej "Najlepszą Nową Wokalistką" na "MTV Video Music Awards" w 2002 roku, jak również do wygrania "World Music Award" dla "Najlepiej Sprzedającej Się Kanadyjskiej Piosenkarki". Wygrała trzy nagrody - "Ulubiona Wokalistka", "Ulubiony Wybijający Się Artysta" i "Nagrodę Za Styl" - najwięcej ze wszystkich występujących na "MTV Asia Awards" w 2003 roku. Otrzymała pięć nominacji za album na "Grammy Awards" w 2003 roku, włączając "Najlepszy Nowy Artysta" i "Najlepszy Album Pop". Single "Complicated" i "I'm with You" były nominowane do "Piosenki Roku" w 2003 i 2004 roku, co daje sumę ośmiu nominacji za album. Avril była nominowana w sześciu kategoriach na "Juno Awards" w 2003 rok - odbywającym się w Ontario, w Kanadzie - wygrywając cztery w tym "Najlepszy Album" i "Najlepszy Nowy Artysta".
Komercyjne osiągnięcia.
"Let Go" zdobył komercyjny sukces w Stanach Zjednoczonych, zyskując pochwałę od magazynu "Entertainment Weekly" jako jeden z najwybitniejszych debiutów pop 2002 roku. Album zadebiutował na "Billboard 200" ze sprzedażą na poziomie 62,000. Wysoki debiut spowodowany był sukcesem "Complicated", który zanotował wysoki awans na "MTV". Zwiększające się tygodniowe sprzedaże pozwoliły płycie na pozostanie w pierwszej dziesiątce na 10 tygodni. W grudniu 2002 roku magazyn "Entertainment Weekly" ogłosił, że album sprzedał się w ilości 3,9 miliona kopii, stając się trzecim najlepiej sprzedającym się albumem 2002 roku w Stanach Zjednoczonych. Po roku Nielsen SoundScan ujawnił, że "Let Go" sprzedał ponad 4,1 miliona kopii w Stanach Zjednoczonych. Album uzyskał czterokrotną platynę od "Recordin Industry Association of America". Wszystko to zapewniło "Let Go" tytuł najlepszego debiutu 2002 roku i najlepiej sprzedającego się albumu żeńskiej wokalistki. 30 kwietnia 2004 roku, "RIAA" obłożyła album sześciokrotną platyną, ogłaszając sprzedaż przekraczającą 6 milionów kopii.
Po otwierającym występie na "Billboard Music Awards" w 2002 roku, "Let Go" nadal było najlepiej sprzedającą się płytą w trakcie wakacji. Pomimo tego, że spadła na pozycję drugą we wrześniu 2002 roku, "Let Go" podniosło się z 3 na 2 miejsce na "Billboard 200". Wzrost sprzedaży był wynikiem występu Avril 11 stycznia w "Saturday Night Live" jako gość muzyczny. W Wielkiej Brytanii, płyta potrzebowała więcej czasu, by osiągnąć szczyt "UK Albums Chart". W 18 tygodniu zestawienia w roku 2003, album osiągnął pozycję pierwszą przez kontynuujący się sukces "Sk8er Boi". "Let Go" był 12. najlepiej sprzedającym się albumem w 2003 roku w Wielkiej Brytanii. Płyta pokryła się pięciokrotną platyną, uznaną przez "British Phonographic Industry".
"Let Go" sprzedawało się także dobrze w Kanadzie, w przeciągu niecałego roku osiągając ponad milion kopii. "Canadian Recordin Industry Association" uznało płytę za diamentową w maju 2003 roku. W Australii "Let Go" pokryło się siedmiokrotną platyną przez "Australian Recording Industry Association" w 2003 roku, sprzedając się w ilości przekraczającej 490 tysięcy kopii. Album był 10. najlepiej sprzedającą się płytą 2002 roku i trzecią w następnym roku. W Polsce uzyskał status złotej płyty.
Try to Shut Me Up Tour.
"Try to Shut Me Up Tour” to trasa koncertowa promująca 1 album Avril Lavigne.
Track Lista „Try to Shut Me Up Tour”:
Single.
Ulubioną piosenką fanów okazała się być „Too Much To Ask”. Lavigne jednak nie zdecydowała się wydać singla, gdyż rozpoczęła prace związane z drugim albumem studyjnym – "Under My Skin".
Trasy koncertowe.
Główna trasa koncertowa promująca album "Let Go" nazywała się "Try To Shut Me Up Tour". Z niej pochodzi pierwsza płyta koncertowa wydana przez Avril Lavigne – "My World".

</doc>
<doc id="622849" url="https://pl.wikipedia.org/wiki?curid=622849" title="Ī">
Ī

Īī – litera alfabetu łacińskiego używana w zapisie języka łotewskiego, rōmaji, w językach polinezyjskich oraz w łacińskim zapisie języka arabskiego. Przypisywana jest samogłosce []. 

</doc>
<doc id="622851" url="https://pl.wikipedia.org/wiki?curid=622851" title="Under My Skin (album)">
Under My Skin (album)

Under My Skin (ang. "pod moją skórą") – drugi studyjny album Avril Lavigne wydany w 2004 roku. Sprzedany został w 6.5 milionach egzemplarzy.
Na drugim albumie młodej Kanadyjki zawarto zdecydowanie cięższą muzykę niż na debiutanckiej płycie, o tytule "Let Go". Album wyraźnie różni się od pozostałych płyt wokalistki mocnym, wręcz hard rockowym brzmieniem.
Bonez Tour.
"Bonez Tour" to trasa koncertowa promująca 2 album Avril Lavigne.
Track Lista "Bonez Tour":

</doc>
<doc id="622852" url="https://pl.wikipedia.org/wiki?curid=622852" title="Ciągówka">
Ciągówka



</doc>
<doc id="622859" url="https://pl.wikipedia.org/wiki?curid=622859" title="Dystrykt Ainaro">
Dystrykt Ainaro

Dystrykt Ainaro – jeden z 13 dystryktów Timoru Wschodniego, znajdujący się w południowo-zachodniej części kraju, posiadający dostęp do morza Timor. Stolicą dystryktu jest miasto Ainaro, leżące 78 km na południe od stolicy kraju Dili. 
Graniczy z dystryktami: Aileu od północy, Manufahi od południa, Cova-Lima od południowego zachodu, Bobonaro od zachodu oraz Ermera od północnego zachodu.
Dystrykt Ainaro podzielony jest na 4 poddystrykty: Ainaro, Hato-Udo, Hatu-Builico, Maubisse.

</doc>
<doc id="622862" url="https://pl.wikipedia.org/wiki?curid=622862" title="Konwertaza angiotensyny">
Konwertaza angiotensyny

ACE (ang. "angiotensin-converting enzyme") – glikoproteina, enzym z grupy egzopeptydaz, występuje w płucach. Katalizuje odszczepienie C-końcowego dipeptydu od dekapeptydu angiotensyny I, dając oktapeptyd angiotensynę II. Inhibitorami tego enzymu są głównie nonapeptydowe analogi angiotensyny I. Konwertaza angiotensyny rozkłada również bradykininę, będącą silnym czynnikiem rozszerzającym naczynia. Tak więc enzym ten podwyższa ciśnienie tętnicze w dwojaki sposób.
Główną funkcją konwertazy angiotensyny jest katalizowanie reakcji przemiany angiotensyny I w angiotensynę II.

</doc>
<doc id="622864" url="https://pl.wikipedia.org/wiki?curid=622864" title="Dystrykt Baucau">
Dystrykt Baucau

Dystrykt Baucau () – jeden z 13 dystryktów Timoru Wschodniego, znajdujący się we wschodniej części kraju, posiadający dostęp do morza Banda. Stolicą dystryktu jest miasto Baucau, leżące 122 km na wschód od stolicy kraju Dili. 
Graniczy z dystryktami: Lautém od wschodu, Viqueque od południa oraz Manatuto od zachodu.

</doc>
<doc id="622865" url="https://pl.wikipedia.org/wiki?curid=622865" title="KL Auschwitz-Birkenau">
KL Auschwitz-Birkenau



</doc>
<doc id="622867" url="https://pl.wikipedia.org/wiki?curid=622867" title="Ū">
Ū

Ūū – litera alfabetu łacińskiego używana w zapisie języka litewskiego, łotewskiego, w językach polinezyjskich oraz w łacińskim zapisie języka arabskiego i japońskiego (rōmaji). Przypisywana jest samogłosce []. 

</doc>
<doc id="622868" url="https://pl.wikipedia.org/wiki?curid=622868" title="KL Gross-Rosen">
KL Gross-Rosen



</doc>
<doc id="622874" url="https://pl.wikipedia.org/wiki?curid=622874" title="Ţ">
Ţ

Ţ, ţ Litera alfabetu łacińskiego używana tylko w języku gagauskim dla oddania dźwięku .

</doc>
<doc id="622876" url="https://pl.wikipedia.org/wiki?curid=622876" title="Jumpstyle">
Jumpstyle

Jumpstyle (właściwie hard house) – podgatunek muzyki house wywodzący się z Chicago, zyskał popularność przede wszystkim w Belgii i Holandii, gdzie wyewoluował do obecnej postaci i skąd obecnie pochodzi najwięcej twórców tego gatunku. Charakterystyczny dla tego gatunku jest skoczny, przesterowany i głęboki dźwięk bębna basowego, podobny do występującego w muzyce gabber. Innym znakiem rozpoznawczym jest clap występujący równo z uderzeniem stopy. Pozostałe dźwięki pochodzą głównie z innych odmian muzyki trance (w szczególności hardstyle i hands-up, chociaż w niektórych utworach muzyka ta jest łączona również z innymi gatunkami). Przeciętne tempo wynosi 140-150 BPM.
Odmiany muzyki jumpstyle.
W Polsce muzyka jumpstyle kojarzona jest głównie z gatunkiem hardstyle. Potocznie nazywana jest "muzyką jumpstyle/hardstyle". W okresie 2007-2008 zaczęło powstawać bardzo dużo prywatnych produkcji dotyczących tych gatunków. Jednakże jumpstyle/hardstyle cechuje się mocnym i szybkim kickiem (145-160 BPM), clapem i szybką linią melodyjną często zawierającą efekty (BellSynth, Lead itp.).
Wyróżniamy kilka rodzajów muzyki, która wiąże się ze stylem jumpstyle, m.in. "oldschool" - cechuje się wolnym tempem w przedziale (135-150 BPM), "hardjump" - jest tutaj preferowany najszybszy rodzaj muzyki (145-160 BPM), "starstyle i tekstyle" - posiadają tą samą wartość BPM. Wyróżniamy zakres szybkości w przedziale 135-165 BPM. Często jednak style te obejmuje wolniejsza muzyka.

</doc>
<doc id="622882" url="https://pl.wikipedia.org/wiki?curid=622882" title="Glyphis">
Glyphis

Glyphis – rodzaj drapieżnych, dwuśrodowiskowych ryb chrzęstnoszkieletowych z rodziny żarłaczowatych (Carcharhinidae).
Klasyfikacja.
Gatunki zaliczane do tego rodzaju:

</doc>
<doc id="622884" url="https://pl.wikipedia.org/wiki?curid=622884" title="Ē">
Ē

Ēē – litera alfabetu łacińskiego używana w zapisie języka łotewskiego, rōmaji, w językach polinezyjskich, w łacińskim zapisie języka arabskiego, a także w transkrypcji pinyin. Przypisywana jest samogłosce []. 

</doc>
<doc id="622885" url="https://pl.wikipedia.org/wiki?curid=622885" title="Zgromadzenie Kapłanów Mariawitów">
Zgromadzenie Kapłanów Mariawitów

Zgromadzenie Kapłanów Mariawitów (właściwie Zgromadzenie Kapłanów Mariawitów Nieustającej Adoracji Ubłagania, popularna nazwa mariawici) – wspólnota kapłanów, założona na początku XX wieku przez Feliksę Marię Franciszkę Kozłowską. Przełożonym Zgromadzenia Kapłanów Mariawitów jest obecnie bp Marek Maria Karol Babi.
Historia.
2 sierpnia 1893 Feliksa Kozłowska miała otrzymać objawienie "Dzieła Wielkiego Miłosierdzia". Jezus Chrystus miał jej nakazać założenie Zgromadzenia Kapłanów Mariawitów Nieustającej Adoracji Ubłagania. Do zgromadzenia wstępowali księża – przede wszystkim wychowankowie carskiej Akademii Teologicznej w Petersburgu – pragnący rzetelnie wypełniać swe powołanie kapłańskie. Pierwszym przełożonym zgromadzenia został ksiądz Kazimierz Przyjemski. Zgromadzenie Kapłanów Mariawitów istniało do 1903 w ukryciu, kiedy zadecydowano, że konieczne jest oficjalne powiadomienie hierarchii kościelnej.
6 sierpnia 1903 odbyła się w Watykanie kapituła mariawitów, na której liderem zgromadzenia został Jan Maria Michał Kowalski. 13 sierpnia 1903 papież Pius X przyjął na audiencji kapłanów mariawitów. Złożono wówczas prośbę o legalizację Zgromadzenia Kapłanów Mariawitów, dołączając opis objawienia "Dzieła Wielkiego Miłosierdzia" i krótką historię zgromadzenia. Po analizie dokumentów Watykańska Kongregacja Inkwizycji 31 sierpnia 1904 nakazała skasowanie zgromadzenia mariawickiego. 5 kwietnia 1906 Pius X wydał encyklikę "Tribus circiter", która rozwiała wszelkie nadzieje kapłanów mariawitów na zmianę stanowiska Watykanu w sprawie Zgromadzenia Kapłanów Mariawitów.
Wykluczenie z Kościoła rzymskokatolickiego spowodowało konieczność utworzenia przez duchowieństwo i wiernych nowej organizacji kościelnej. 10 października 1907 odbyła się pierwsza Kapituła Generalna Kapłanów Mariawitów, w wyniku której powstał Kościół Starokatolicki Mariawitów. Do dziś wszyscy jego kapłani należą jednocześnie do zgromadzenia.
Cele i zadania.
Celem Zgromadzenia Kapłanów Mariawitów Nieustającej Adoracji Ubłagania jest szerzenie czci dla Przenajświętszego Sakramentu i wzywanie pomocy Matki Boskiej Nieustającej Pomocy, będących ostatnim ratunkiem dla świata ginącego w grzechach, oraz głoszenie treści zawartych w "Dziele Wielkiego Miłosierdzia". Zakonnicy prowadzą parafie, domy parafialne i ośrodki kulturalno-oświatowe. Mariawitów nie obowiązuje celibat.
Habit.
Habit Zgromadzenia Kapłanów Mariawitów nawiązuje do historii zgromadzenia, jak i duchowości, w której wzrastają jego członkowie. Kolor habitu – szary, popielaty, został zaczerpnięty od szaty pokutnej św. Franciszka z Asyżu, który był założycielem wszystkich gałęzi franciszkańskich.
Zasadniczą część habitu stanowi tunika, a ściślej sutanna. Tunika mariawicka jest bowiem szyta według kroju diecezjalnej sutanny rzymskokatolickiej z tą jednak różnicą, że nie posiada na zewnątrz drobnych guzików. Kapłani mariawici, w przeciwieństwie do większości zgromadzeń opartych na pierwszej regule św. Franciszka, nie mieli bowiem prowadzić życia wspólnego w klasztorach, ale życie cenobickie w poszczególnych placówkach duszpasterskich, czyli tak jak czyni to duchowieństwo diecezjalne. Ponadto zachowanie sutanny zamiast prostej tuniki wskazywało na to, iż wszyscy pierwsi kapłani mariawici rekrutowali się z kleru diecezjalnego. Sutanna zakończona jest od góry koloratką, taką samą, jak mają redemptoryści.
Sutanna przepasana jest paskiem, podobnie jak habit u większości zgromadzeń franciszkańskich. Na pasku zawiązane są cztery węzły, które odpowiadają czterem ślubom zakonnym.
Zgromadzenie w Kościele Katolickim Mariawitów.
W latach 1935–2010 istniało odrębne Zgromadzenie Kapłanów Mariawitów z siedzibą w Felicjanowie, wchodzące w skład Kościoła Katolickiego Mariawitów. Ostatni kapłan z tego Zgromadzenia, Józef Maria Polikarp Zaborek, zmarł 17 stycznia 2010.

</doc>
<doc id="622887" url="https://pl.wikipedia.org/wiki?curid=622887" title="Blake Edwards">
Blake Edwards

Blake Edwards, właśc. William Blake Crump (ur. 26 lipca 1922 w Tulsie, zm. 15 grudnia 2010 w Santa Monica) – amerykański reżyser, scenarzysta i producent filmowy oraz aktor. W 2004 za całokształt osiągnięć otrzymał honorowego Oscara.
Życiorys.
Edwards urodził się jako William Blake Crump w 1922 roku. Był synem Donalda i Lillian ("de domo" Grommett) Crumpów. Jego ojciec opuścił rodzinę jeszcze zanim się urodził. Jego matka ponownie wyszła za mąż za Jacka McEdwardsa, który został jego ojczymem; McEdwards był synem J. Gordona Edwardsa, reżysera niemych filmów. Blake Edwards karierę zaczynał jako aktor i autor scenariuszy.
Edwards znany był głównie jako reżyser serii filmów o Różowej Panterze z Peterem Sellersem w roli niezdarnego inspektora Clouseau oraz innych zwariowanych komedii z połowy lat 60. – "Wielki wyścig" (1965), "Przyjęcie" (1968). W swoim dorobku ma także dzieła innych gatunków: melodramat "Śniadanie u Tiffany’ego" (1961), dramat obyczajowy "Dni wina i róż" (1962) oraz western "Zawadiaki" (1971). Łącznie jest autorem ponad 40 filmów.
W latach 1953–1967 był żonaty z Patricią Walker, a od 1969 roku z Julie Andrews, która zagrała w kilku jego filmach (m.in. "Victor/Victoria", 1982).
Zmarł w szpitalu, wskutek powikłań po zapaleniu płuc.

</doc>
<doc id="622897" url="https://pl.wikipedia.org/wiki?curid=622897" title="Dystrykt Bobonaro">
Dystrykt Bobonaro

Dystrykt Bobonaro – jeden z 13 dystryktów Timoru Wschodniego, znajdujący się w zachodniej części kraju, posiadający dostęp do morza Sawu. Stolicą dystryktu jest Maliana, leżąca 149 km na południowy zachód od stolicy kraju Dili.
Graniczy z dystryktami: Liquiçá od północnego wschodu, Ermera od wschodu, Ainaro od południowego wschodu, Cova-Lima od południa oraz od zachodu z indonezyjską prowincją Małe Wyspy Sundajskie Wschodnie. 

</doc>
<doc id="622898" url="https://pl.wikipedia.org/wiki?curid=622898" title="Bajdak">
Bajdak

Bajdak (bajdarka) – jednomasztowa duża, szeroka, bezpokładowa łódź żaglowo-wiosłowa używana dawniej na rzekach Ukrainy, Białorusi i Rosji (m.in. na Dnieprze i Prypeci). Wykorzystywana w różnych celach, m.in. w zawodach oraz do przewożenia towarów. 
Posiadała dwie kotwice, płaskie dno i proste burty. Poruszana była żaglem i wiosłami lub długimi żerdziami. W tylnej części łodzi mieściła się kajuta.
Łódź ta pojawiła się również w literaturze np. w powieści "Ogniem i mieczem" Henryka Sienkiewicza. Rozgrywała się na niej m.in. scena walki Kozaków z piechotą niemiecką pod dowództwem podpułkownika Johana Wernera (t. I, rozdz. XIV).

</doc>
<doc id="622900" url="https://pl.wikipedia.org/wiki?curid=622900" title="Flyswatter">
Flyswatter

Flyswatter – pierwszy album demo amerykańskiej grupy Blink-182 z 1992 roku.

</doc>
<doc id="622901" url="https://pl.wikipedia.org/wiki?curid=622901" title="Û">
Û

Û, Ûû - litera alfabetu łacińskiego, używana w języku walijskim, języku francuskim oraz w Jèrriais.

</doc>
<doc id="622902" url="https://pl.wikipedia.org/wiki?curid=622902" title="John Scott (9. książę Buccleuch)">
John Scott (9. książę Buccleuch)

Walter Francis John Montagu-Douglas-Scott KT (ur. 28 września 1923 w Westminsterze, zm. 4 września 2007 w Bowhill House w Selkirkshire) – jedyny syn Waltera Montagu-Douglasa-Scotta, 8. księcia Buccleuch, i Vredy Lascelles, córki majora Williama Franka Lascellesa.
Od urodzenia nosił tytuł lorda Eskdaill, od 1935 r. hrabiego Dalkeith, zaś od 1973 r. 9. księcia Buccleuch i 11. hrabiego Queensberry. Pełnił funkcję lorda namiestnika Selkirkshire (1955), Roxburghshire (1962), Dumfriesshire (1974), ponownie Roxburgshire (1974–1975), Selkirk (1975) oraz Roxburg, Ettrick i Lauderdale (1975–1998).
Książę kształcił się w Eton College i w Christ Church na Uniwersytecie w Oksfordzie. W 1942 r. rozpoczął służbę Royal Navy. Rok później przydzielono go do służby na niszczycielach. Po wojnie kontynuował karierę w Ochotniczej Rezerwie Royal Navy i Rezerwie Royal Navy do 1971 r. W 1959 r. został odznaczony Volunteer Reserve Decoration. W 1988 r. przyznano mu tytuł honorowego komandora Rezerwy Royal Navy. Był również kapitanem Królewskiej Kompanii Łuczników. W 1978 r. został kawalerem Orderu Ostu. Od 1992 r. pełnił funkcję Wielkiego Kanclerza tego orderu.
Po ukończeniu studiów rozpoczął pracę w City of London, gdzie był dyrektorem kompanii ubezpieczeniowej. W 1958 r. został członkiem rady hrabstwa Roxburghshire. W 1959 r. bezskutecznie startował w ramienia Szkockiej Partii Unionistycznej w wyborach do Izby Gmin w okręgu Edinburgh East. Do parlamentu dostał się do wyborach uzupełniających w 1960 r. jako reprezentant okręgu Edinburgh North. W latach 1961–1962 był parlamentarnym prywatnym sekretarzem lorda adwokata, Williama Rankine’a Milligana. Przez kilka miesięcy 1962 r. pełnił analogiczną funkcję u ministra ds. Szkocji, Jacka MaClaya, a do 1964 r. u jego następcy na tym stanowisku, Michaela Noble’a.
W 1971 r. Dalkeith przeżył upadek z konia, jednak doznał uszkodzenia kręgosłupa i resztę życia spędził na wózku inwalidzkim. Jednocześnie stał się aktywnym członkiem różnych organizacji ds. osób niepełnosprawnych. Był pierwszym po II wojnie deputowanym do Izby Gmin, który wjechał do sali posiedzeń na wózku inwalidzkim. W Izbie Gmin zasiadał do 1973 r., kiedy po śmierci ojca odziedziczył tytuły parowskie i zasiadł w Izbie Lordów. Zajmował się tam głównie sprawami rolnictwa, osób niepełnosprawnych oraz zagadnieniami ustrojowymi. Nie otrzymał dożywotniego parostwa i po reformie Izby Lordów w 1999 r. utracił miejsce w parlamencie.
Książę jest jednym z największych posiadaczy ziemskich (400 mil kwadratowych) i najbogatszych ludzi w Szkocji. Jego majątek jest szacowany na 55 milionów funtów (ponadto ok. 400 milionów funtów zainwestowanych w Buccleuch Group).
Książę Buccleuch znalazł się na czołówkach gazet w 2003 r., kiedy to z jego rezydencji w Drumlanrig Castle skradziono obraz Leonarda da Vinci "Madonna with the Yarnwinder".
10 stycznia 1953 w Edynburgu Walter poślubił Jane McNeill, córkę Johna McNeilla i Amy Yvonne Maynard. Walter i Jane mieli razem 3 synów i córkę:

</doc>
<doc id="622903" url="https://pl.wikipedia.org/wiki?curid=622903" title="Rhizoprionodon">
Rhizoprionodon

Rhizoprionodon – rodzaj drapieżnych ryb chrzęstnoszkieletowych z rodziny żarłaczowatych (Carcharhinidae). 
Klasyfikacja.
Gatunki zaliczane do tego rodzaju:

</doc>
<doc id="622904" url="https://pl.wikipedia.org/wiki?curid=622904" title="Noor Hassanali">
Noor Hassanali

Noor Mohamed Hassanali (ur. 13 sierpnia 1918 w San Fernando, zm. 25 sierpnia 2006 w Westmoorings) – trynidadzko-tobagijski polityk, prawnik, prezydent w latach 1987-1997.
Był szóstym z siedmiorga rodzeństwa. Po nauce w lokalnych szkołach (m.in. Naparima College, prowadzonym przez kanadyjskich misjonarzy prezbiteriańskich) i kilku latach pracy w tej placówce w charakterze nauczyciela, wyjechał w 1943 do Kanady na studia prawnicze. Studiował na Uniwersytecie Toronto, jednocześnie odbywając służbę wojskową. Po ukończeniu studiów zdał w 1947 egzamin adwokacki w Londynie.
Po powrocie na Trynidad prowadził prywatną praktykę prawniczą, następnie pracował w państwowym wymiarze sprawiedliwości. W 1966 został mianowany sędzią Sądu Najwyższego, w 1978 przeszedł do pracy w Sądzie Apelacyjnym. W 1985 odszedł w stan spoczynku. Dwa lata później został wybrany na prezydenta z poparciem Narodowego Sojuszu Odnowy. Urząd objął w lutym 1987, zastępując Ellisa Clarke. Był pierwszym muzułmaninem na czele państwa na kontynencie amerykańskim. Cieszył się dużą popularnością i w 1992 został wybrany na drugą kadencję prezydencką, tym razem głosami Narodowego Ruchu Ludowego. W 1989 przeżył próbę zamachu na życie, kiedy nieznany sprawca ostrzelał samochód prezydencki. W 2003 wydany został zbiór jego przemówień "Teaching Words".
Z małżeństwa z Zalayhar Mohammed miał dwoje dzieci. Syn Khalid pracował w administracji gospodarczej.
W młodości z powodzeniem uprawiał sport, m.in. wspólnie z braćmi grał w piłkę nożną w drużynie Naparima College. Jeden z braci Fyzul opublikował dwie książki o krykiecie. Noor Hassanali był również spokrewniony z Manny Ramjohnem, biegaczem, olimpijczykiem, mistrzem igrzysk Ameryki Środkowej i Karaibów. Krewną Hassanaliego jest Jean Ramjohn-Richards, żona George’a Maxwella Richardsa, jednego z jego następców na stanowisku prezydenta Trynidadu i Tobago.

</doc>
<doc id="622908" url="https://pl.wikipedia.org/wiki?curid=622908" title="A Passage in Time">
A Passage in Time

A Passage in Time to album australijskiej grupy Dead Can Dance, wydany 21 października 1991 roku i pierwotnie przeznaczony wyłącznie na rynek amerykański. Jak sugeruje sam tytuł („podróż w czasie”), był to wybór dorobku grupy z poprzednich albumów. Zawierał jednak dwa nowe nagrania, „Bird” i „Spirit”.
Album został później ponownie zmiksowany i miał światową premierę w roku 1991.

</doc>
<doc id="622909" url="https://pl.wikipedia.org/wiki?curid=622909" title="Musical Instrument Digital Interface">
Musical Instrument Digital Interface



</doc>
<doc id="622910" url="https://pl.wikipedia.org/wiki?curid=622910" title="Tančik vz.33">
Tančik vz.33

Tančik vz.33 – czechosłowacka tankietka z okresu przed II wojną światową, powstała z rozwinięcia brytyjskiej Carden Loyd Mk VI. Łącznie powstały 74 egzemplarze tego czołgu.
Historia.
Pod koniec lat 20. XX w. armia czechosłowacka postanowiła wprowadzić na swe uzbrojenie tankietki. W marcu 1930 Czechosłowacja zakupiła 3 egzemplarze popularnej na świecie brytyjskiej tankietki Vickers Carden Loyd Mark VI oraz licencję na jej produkcję, przekazaną firmie ČKD. W tym samym roku ČKD wyprodukowała 4 licencyjne prototypowe tankietki Praga-Carden-Loyd, nie różniące się od brytyjskich (jedna z nich pozostała w fabryce). Były one uzbrojone, podobnie jak Carden-Loydy, w ciężki karabin maszynowy vz. 24. Testy pod koniec roku wykazały wady oryginalnej konstrukcji, m.in. utrudnioną komunikację między członkami załogi (mieli oni indywidualne osłony pancerne nad głowami), za słaby silnik, niewielkie pole ostrzału i widzenia. W konsekwencji ČKD w 1931 przebudowało jeden z prototypów, który stał się prototypem nowej tankietki o oznaczeniu fabrycznym ČKD (Praga) P-I.
Zastosowano w nim całkowicie zamknięty i powiększony przedział bojowy, z wizjerami w ścianach osłoniętymi szkłem pancernym i pogrubionym nieco pancerzem. Zainstalowano mocniejszy silnik Praga AH. Zmianie uległ też kadłub z tyłu, gdzie zastosowano pancerną żaluzję osłaniającą chłodnicę oraz zlikwidowano charakterystyczne dla Mk VI pojemniki z tyłu nad gąsienicami, przez co sylwetka stała się bardziej zwarta. Jako uzbrojenie główne zastosowano zajmujący mniej miejsca ręczny karabin maszynowy ZB vz. 26 w opancerzonym jarzmie, a ponadto dodano pomocniczy drugi km tego typu obsługiwany przez kierowcę. Zamieniono przy tym miejscami członków załogi – nowa tankietka miała miejsce kierowcy po prawej stronie, a strzelca po lewej. Podobnie przebudowano dwa dalsze prototypy.
W kwietniu 1933, mimo wątpliwości armii, Ministerstwo Obrony zamówiło serię 70 tankietek P-1, które otrzymały oficjalne oznaczenie Tančik vz.33 (tankietka wzór 33; zdrobnienie od „tank” – czołg), w skrócie Tč. vz.33. Praga P-I zwyciężyła nad oryginalną czeską konstrukcją Škoda MU-4. W 1934 zbudowano i dostarczono armii wszystkie 70 pojazdów. Pomimo że były lepsze od Carden-Loydów, miały one nadal pewne wady i z powodu ich małej przydatności bojowej były używane głównie do szkolenia w trzech pułkach pancernych (PÚV).
W sierpniu 1938 trzy trzypojazdowe plutony tych wozów, przydzielone do dywizji piechoty, uczestniczyły w starciach z niemieckimi dywersantami Freikorpsu. Tančiki miały szansę wykazania swojej przydatności bojowej 5 października 1938 roku, gdy pod Felednicami uzbrojona w nie kompania rozpoznawcza uczestniczyła w obronie miasta przed wojskami węgierskimi, otoczyła je i wzięła do niewoli 200 Węgrów. Po aneksji Czech, 30 sztuk czołgów trafiło na uzbrojenie sprzymierzonej z Niemcami Słowacji, gdzie służyły do celów szkolnych oraz przeciwpartyzanckich, kilka uczestniczyło w słowackim powstaniu narodowym w 1944 roku. Jeden z prototypów wysłano w 1935 jako prezent do szacha Iranu, który zachwycony jego wykonaniem podpisał następnie kontrakt na dostawę czołgów CKD TNH i CKD AH-IV.
Konstrukcja.
Nowy czołg otrzymał 4-cylindrowy silnik rzędowy benzynowy Praga AH o pojemności 1950 cm³ i mocy 31 KM, który pozwalał mu na rozwijanie prędkości do 35 km/h. Mechanizmy przeniesienia napędu, w tym skrzynia biegów (4 przełożenia do przodu, 1 do tyłu) i hamulce zostały przejęte z ciężarówki Praga AN. Stalowe gąsienice miały szerokość 170 mm, długość oporowa wynosiła 1300 mm.
Pancerz nitowany do szkieletu nie chronił przed bronią przeciwpancerną, a jedynie w części przed bronią strzelecką. Przedni pancerz tankietki miał grubość 12 mm, boczny i tylny 8 mm, góra – 6 mm i dno – 4 mm.
Uzbrojenie stanowiły dwa czeskie karabiny ZB vz. 26 kal. 7,92 mm z zapasem 2600 sztuk amunicji. Jeden był obsługiwany przez strzelca i mieścił się w jarzmie po lewej stronie pojazdu, zapewniającym kąt ostrzału 60°, zaś drugi służył jako karabin kursowy i był obsługiwany przez kierowcę (nie okazał się jednak praktyczny podczas jazdy).

</doc>
<doc id="622911" url="https://pl.wikipedia.org/wiki?curid=622911" title="Droga wojewódzka nr 436">
Droga wojewódzka nr 436

Droga wojewódzka nr 436 (DW436) – droga wojewódzka w środkowej części woj. wielkopolskiego o długości 28 km. Droga przebiega przez 2 powiaty: śremski (gminy: Śrem, Książ Wielkopolski), średzki (gminę: Nowe Miasto) oraz przez miasta Śrem i Książ Wielkopolski

</doc>
<doc id="622912" url="https://pl.wikipedia.org/wiki?curid=622912" title="Dystrykt Cova-Lima">
Dystrykt Cova-Lima

Dystrykt Cova-Lima – jeden z 13 dystryktów Timoru Wschodniego, znajdujący się w południowo-zachodniej części kraju, nad Morzem Timor. Stolicą dystryktu jest Suai, leżąca 136 km na południowy zachód od stolicy kraju Dili.
Graniczy od północy i wschodu z dystryktami Ainaro i Bobonaro, od zachodu i północy z indonezyjską prowincją Małe Wyspy Sundajskie Wschodnie.

</doc>
<doc id="622916" url="https://pl.wikipedia.org/wiki?curid=622916" title="Negaprion">
Negaprion

Negaprion – rodzaj drapieżnych ryb chrzęstnoszkieletowych z rodziny żarłaczowatych (Carcharhinidae). 
Klasyfikacja.
Gatunki zaliczane do tego rodzaju:

</doc>
<doc id="622917" url="https://pl.wikipedia.org/wiki?curid=622917" title="51 Andromedae">
51 Andromedae

51 Andromedae ("Nembus", "51 And") – piąta pod względem jasności gwiazda w gwiazdozbiorze Andromedy, odległa o 177 lat świetlnych od Słońca.
Nazwa.
Gwiazda ta nosi oznaczenie Flamsteeda 51 Andromedae, które jest poprawniejsze niż wciąż stosowane oznaczenie Bayera Ypsilon Persei, gdyż nie mieści się ona w granicach gwiazdozbioru Perseusza ustalonych przez Międzynarodową Unię Astronomiczną w 1930 roku.
Ma ona nazwę własną Nembus, której pochodzenie jest nieznane. Johann Bayer błędnie określił ją jako arabską; gwiazdy nie otacza także mgławica, która mogłaby być źródłem określenia (chmura). Międzynarodowa Unia Astronomiczna w 2017 roku formalnie zatwierdziła użycie nazwy Nembus dla określenia tej gwiazdy.
Charakterystyka.
Jest to olbrzym o typie widmowym K3. Jego temperatura to 4380 K, świeci on (po uwzględnieniu znacznej emisji w podczerwieni) 177 razy jaśniej niż Słońce. Pomiary interferometryczne promienia dają różne wyniki w zależności od zakresu promieniowania, co może być wynikiem różnej przejrzystości atmosfery gwiazdy dla różnych fal: w zakresie widzialnym promień jest 22 razy większy od słonecznego, ale dla dłuższych fal jest równy 28,6 .

</doc>
<doc id="622918" url="https://pl.wikipedia.org/wiki?curid=622918" title="51 And">
51 And



</doc>
<doc id="622919" url="https://pl.wikipedia.org/wiki?curid=622919" title="Shonisaurus popularis">
Shonisaurus popularis



</doc>
<doc id="622921" url="https://pl.wikipedia.org/wiki?curid=622921" title="Network Driver Interface Specification">
Network Driver Interface Specification

Network Driver Interface Specification (NDIS) – interfejs programowania aplikacji (API) dla kart sieciowych. Standard ten był wspólnie rozwijany przez Microsoft i 3Com; aktualnie jest używany głównie w komputerach opartych na technologiach firm Intel i Microsoft, jednakże projekty open source takie jak ndiswrapper czy Project Evil pozwalają na używanie wielu kart kompatybilnych z NDIS pod systemami Linux czy FreeBSD. Także yellowTAB Zeta, pochodne BeOS, od wersji 1.0 obsługuje NDIS.
NDIS pełni rolę interfejsu pomiędzy drugą (łącza danych) a trzecią (sieci) warstwą modelu OSI, działającego w LLC, czyli wyższej podwarstwie warstwy łącza danych. NDIS jako biblioteka funkcji jest często określane jako „opakowanie” (ang. "wrapper"), które ukrywa zasadniczą złożoność sprzętową karty sieciowej i pełni rolę interfejsu dla sterowników protokołu trzeciej warstwy i sprzętowych sterowników podwarstwy MAC. Innym znanym interfejsem sprawującym funkcje warstwy LLC jest Open Data-Link Interface (ODI).

</doc>
<doc id="622922" url="https://pl.wikipedia.org/wiki?curid=622922" title="Mizantrop">
Mizantrop



</doc>
<doc id="622924" url="https://pl.wikipedia.org/wiki?curid=622924" title="Bitwa pod Lubarem">
Bitwa pod Lubarem

Bitwa pod Lubarem miała miejsce 14-27 września 1660 podczas wojny polsko-rosyjskiej 1654–1667.
Wstęp.
Dnia 7 września do stojącego pod Konstantynowem hetmana wielkiego koronnego Stanisława Rewery Potockiego przybyła wysłana uprzednio z podjazdem chorągiew tatarska Aleksandra Kryczyńskiego. Schwytani jeńcy kozaccy oceniali przesadnie armię rosyjsko-kozacką Wasyla Szeremietiewa na 80 000 żołnierzy i 40 dział, zeznając jednocześnie że wojska te mają iść na Tarnopol przez Cudnów. Było to skutkiem mylnych informacji, jakie posiadał Szeremietiew, sądzący, że Potocki z 6000 ludzi stoi właśnie pod Tarnopolem, a hetman polny koronny Jerzy Sebastian Lubomirski jest jeszcze za Wisłą. Chcąc wykorzystać tę sytuację dążył wódz rosyjski do zniszczenia Potockiego, co otworzyłoby drogę na Lwów. Dnia 9 września dowództwo polskie postanowiło wykorzystać błąd nieprzyjaciela, nie spodziewającego się tak dużej armii polskiej, zaskoczyć go i zniszczyć przed nadejściem Jerzego Chmielnickiego i jeszcze tego samego dnia armia polska ruszyła na Szeremietiewa.
Wasyl Szeremietiew, pewny swej przewagi, maszerował bez żadnego ubezpieczenia. Dnia 12 września dotarł do Cudnowa, gdzie doszła go wieść o pragnących go wesprzeć posiłkach kozackich stojących 26 kilometrów od Międzybóża. Szeremietiew postanowił poczekać na nich do 16 września.
Bój spotkaniowy.
Z powodu trudnych warunków terenowych armia polska dopiero 11 września dotarła do Ostropola, skąd po krótkim odpoczynku ruszono 12 września. Dnia 14 września dowiedziano się o obecności nieprzyjaciela w odległości około 11 km od Lubaru. Z pobliskiego pagórka można już było dostrzec awangardę armii rosyjsko-kozackiej i główne siły maszerujące na Lubar. Mimo że piechota i artyleria były jeszcze z tyłu, Potocki z Lubomirskim postanowili skorzystać z okazji i natychmiast uderzyć na niczego nie spodziewającą się straż przednią nieprzyjaciela. Posłano chorągiew pancerną Jana Kłopotowskiego z zadaniem obejścia nieprzyjacielskiej awangardy. Natomiast około godziny 13:00 od czoła uderzyli Tatarzy w sile 2000 żołnierzy, zadając kilkuset Kozakom ciężkie straty. Pomimo tego znaczna część Kozaków zdołała jednak schronić się do taborku, który zaczął się cofać prowadząc jednocześnie intensywny ogień, co całkowicie odebrało Tatarom ochotę do walki. Taborek zajął dogodną pozycję w pobliskim zagajniku.
Na pomoc Tatarom ruszyła jazda Iwana Wyhowskiego i pisarza polnego Jana Sapiehy. Dragonia dowodzona przez von Bockuma skryta za laskiem pokryła taborek ogniem swych muszkietów. Kozacy nie wytrzymali i zaczęli pospiesznie wycofywać się w kierunku nadciągających sił głównych. Jednak natychmiast po opuszczeniu zagajnika rzuciła się na Kozaków jazda polska. Tylko niedobitki zniesionej straży przedniej armii rosyjsko-kozackiej przyniosły Szeremietewowi wieść o niebezpieczeństwie. Wojewoda był zdumiony zaistniałą sytuacją i nie wiedział, co o tym sądzić. W końcu by osłonić swą armię posłał rosyjską jazdę, na którą z miejsca natarł pułk Sapiehy wspierany przez Tatarów. Rosyjska jazda miała znaczną przewagę liczebną i mimo strat poniesionych na skutek impetu uderzenia szarżującej jazdy polskiej, nie dała się rozbić, a następnie samą swą przewagą zaczęła spychać Polaków, którzy wykorzystując zapadające ciemności wycofali się z pola bitwy. Trwający 5 godzin bój spotkaniowy zakończył się. Straty rosyjsko-kozackie wyniosły kilkuset ludzi, natomiast Polacy stracili kilkunastu ludzi. Tatarzy tradycyjnie ponieśli bardzo niewielkie straty.
Rosjanie i Kozacy okopują się.
Polacy po starciu wycofali się pod Lubar, czekając na piechotę i artylerię, które nadciągnęły nocą z 14 września na 15 września. Rosjanie zaczęli się okopywać. Wasyl Szeremietiew dopiero teraz zaczął podejrzewać, że ma przed sobą potężną armię koronną, a nie mały korpusik Potockiego, jak uprzednio sądził. Jeśli jeszcze miał jakieś wątpliwości, to następnego dnia widząc całą armię polską (ok. 30000 żołnierzy), zdał sobie w pełni sprawę, w jak strasznej znalazł się sytuacji. Na widok stojącej przed nim potęgi wspomaganej dodatkowo przez 15000 Tatarów, Wasyl Szeremietiew nakazał całej armii schronić się w taborze. Okopana armia rosyjsko-kozacka (ok. 50000 żołnierzy) ustawiona była teraz z frontem zwróconym na południowy zachód, lewym skrzydłem opierając się o Cudnów, a prawym o Lubar. Pozycja ta, choć dogodna do obrony, nie zapewniała dostatecznego zaopatrzenia w wodę i paszę. Na prawym skrzydle stanęli Kozacy, a na lewym Rosjanie.
Tabor polski ustawił się na południe od wzgórza, lewe skrzydło opierało się o rzekę Słucz, podczas gdy prawe było odsłonięte. Zajęta pozycja dawała armii polsko-tatarskiej łatwy dostęp zarówno do wody jak i paszy.
Dnia 15 września obie armie zaczęły ostrzeliwać swoje pozycje ogniem artyleryjskim. 16 września Rosjanie i Kozacy zakończyli budowanie fortyfikacji polowych. Rosjanie byli zadowoleni z wykonanej pracy, uważając swą pozycję za niemożliwą do zdobycia.
Początek walk sił głównych.
Walki zaczęły się od utarczek harcowników po czym w południe wojska polskie wyszły w pole, poza swe umocnienia. Armia polska ustawiona została w tradycyjny sposób, czyli piechota i artyleria w centrum, a jazda z dragonią na skrzydłach. Hetman polny koronny Jerzy Sebastian Lubomirski stanął naprzeciw wojsk kozackich Cieciury, natomiast hetman wielki koronny Stanisław Rewera Potocki miał przed sobą wojska rosyjskie. Tatarzy stali na lewym skrzydle armii.
Armia rosyjsko-kozacka czekała w umocnionym obozie licząc na to, że nieprzyjaciel wykrwawi się w kolejnych szturmach. Chcąc sprowokować armię polską do ataku część sił Szeremietiewa wychodziła poza umocnienia, po czym cofała się. Jazda polska za cenę dużych strat spędziła grupę rosyjskiej piechoty ze wzgórza, chroniącego dostęp do pozycji nieprzyjacielskich. Zdobytą pozycję zajęła dragonia von Bockhuma. Z kolei rosyjska kawaleria wyparła polskich dragonów ze wzgórza. Następnie dragonów wsparło kilka kompanii polskiej piechoty i ponownie wzgórze znalazło się w polskim ręku. Rosjanie z uporem usiłowali odzyskać pagórek, ale kolejne natarcia rosyjskiej piechoty były odpierane. Gdy Szeremietiew dla opanowania pagórka ponownie rzucił jazdę, Potocki rzucił dwie chorągwie pancerne, które pobiły i zmusiły do odwrotu rosyjską kawalerię, którą ścigano aż do wałów obozu armii rosyjsko-kozackiej. Kozacy z kolei zaczęli sypać szańce przed swym obozem i w ten sposób stopniowo podchodzili pod linię wojsk Lubomirskiego. Gdy zbliżyli się na dostateczną odległość, rozpoczęli ostrzał z rusznic. Hetman polny rzucił przeciw nim lekką jazdę, która wyparła Kozaków. Natarcie pułków Jana Sobieskiego, Jana Sapiehy i Iwana Wyhowskiego wyparło Kozaków do obozu. Opuszczone szańce zajęły regimenty piechoty niemieckiej dowodzone przez Stefana Niemirycza oraz generałów Krzysztofa Koryckiego i Ernesta Magnusa Grotthauza. Siłą rozpędu piechota rzuciła się na wały kozackiego obozu i pomimo powodzenia została odwołana przez Lubomirskiego z powodu zapadającego zmierzchu. Straty rosyjskie wyniosły około 1000 zabitych i rannych, Kozacy stracili 500 zabitych i rannych oraz 3 działa zostawione w straconych szańcach. Wojska polskie straciły mniej niż 100 zabitych oraz 200 rannych. Walka tego dnia upewniła Szeremietewa w przekonaniu, że otwarta walka zakończyłaby się niechybną katastrofą. Postanowił więc okopać się jeszcze bardziej i próbować nocnych wypadów.
W toczonych walkach wodzowie obu armii z poświęceniem kierowali działaniami swych wojsk, będąc cały czas na pierwszej linii. Szczególnie beztrosko poczynał sobie hetman Stanisław Rewera Potocki, który na swym białym koniu spokojnie jeździł między oddziałami nie zważając na ogień artyleryjski, co jednego z Tatarów tak wyprowadziło z równowagi, że próbował przemocą odciągnąć wodza armii polskiej w bezpieczne miejsce.
Blokada armii rosyjsko-kozackiej.
Zaczęła się blokada armii rosyjsko-kozackiej, w czasie której dochodziło do licznych drobnych potyczek. W tym okresie polski tabor stopniowo przybliżył się do umocnień nieprzyjacielskich na odległość około 2 do 3 kilometrów, zacieśniając coraz bardziej blokadę. Położone naprzeciw Rosjan i Kozaków szańce obsadzono piechotą i działami. Pod nieobecność Wolfa artylerią polską dowodził Terkant. Rozpoczął się regularny ostrzał artyleryjski pozycji rosyjsko-kozackich. Tatarzy, mistrzowie walki podjazdowej, odcięli Rosjanom i Kozakom wszystkie drogi zaopatrzeniowe. Morale zablokowanej armii Szeremietiewa zaczęło podupadać. Już 17 września zaczęły się dezercje w armii kozackiej. Cała nadzieja rosyjsko-kozackiej armii spoczęła teraz w odsieczy Chmielnickiego. Podkomorzy kijowski Niemirycz nakłaniał listownie zadnieprzańskich Kozaków by odstąpili Rosjan i wrócili pod panowanie Rzeczypospolitej. List ten rozszedł się po obozie i chociaż Cieciura nie zerwał z Rosjanami, to jego armia w coraz szybszym tempie zaczęła topnieć z powodu licznych ucieczek. Większość uciekinierów kierowała się do domów, tylko nieliczni przyłączyli się do Wyhowskiego. Dnia 19 września Tatarzy rozbili potężny rosyjski oddział furażowy, zabijając i raniąc kilkuset Rosjan oraz biorąc 100 jeńców. Zrozpaczony Szeremietew usiłował bez powodzenia przekupić wodza wojsk tatarskich nuraddyn-sułtana Safer Gireja, który zaraz zawiadomił o tym fakcie polskie dowództwo. Przechwycono listy naglące Chmielnickiego by czym prędzej ruszał na odsiecz.
W dniach 21 września i 22 września dochodziło jedynie do drobnych utarczek. Dnia 23 września przybył generał Fromhold Wolff z artylerią oblężniczą (kilka dział, 5 moździerzy i 60 wozów z amunicją). Dla armii rosyjsko-kozackiej zaczęło się piekło. Potężny ogień artyleryjski, brak wody, opału oraz paszy przybliżały widmo klęski dla wojsk Szeremietiewa. Gdy dowódcy polscy dowiedzieli się, że Szeremietew będzie usiłował wymknąć się z matni, wzmożono czujność, a od strony Cudnowa usypano dwa szańce i obsadzono je piechotą i artylerią. W nocy z 24 września na 25 września Rosjanie przeprowadzili wycieczkę, odpartą przez siły Potockiego.
Rosjanie i Kozacy wydostają się z matni.
Nieudana wycieczka przekonała dowództwo armii rosyjsko-kozackiej, że dalsza blokada musi zakończyć się klęską. Postanowiono wydostać się z matni. W nocy z 25 września na 26 września Kozacy i Rosjanie przygotowywali się do odwrotu, przekształcając tabor w dziesięciorzędowy szyk marszowy. Na czele taboru mieli iść Rosjanie, a na tyłach Kozacy. Zostawiono zabitych, wozy i 9 najcięższych dział. Dnia 26 września o świcie Rosjanie zburzyli wał od strony Cudnowa i wyszli z obozu. Gdy Potocki i Lubomirski dowiedzieli się o tym, natychmiast poderwali swe wojska i wezwali Tatarów. Na kozackie tyły uderzył korpus Lubomirskiego, natomiast Potocki starał się wyprzedzić wrogą armię i zastąpić jej drogę od czoła. Na tyłach Szeremietiewa atak husarii rozbił pilnującą Kozaków rajtarię rosyjską (2 szwadrony). Następnie uderzono na tabor Kozacki, oddzielając jego ariergardę. Gdy do akcji wkroczyła dragonia i piechota, kozacka ariergarda została całkowicie rozbita. Między godziną 10 a 11 Szeremietiew zatrzymał swój tabor na równinie, przeformowując go w 16 rzędów. W tym czasie Potocki wyszedł na jego czoło, Lubomirski obstawił tyły, a do tego nadciągnęli Tatarzy. Przeprowadzono skoordynowany atak ze wszystkich stron. Nie udało się jednak zdobyć ziejącej ogniem ruchomej fortecy. Zniechęceni Tatarzy wycofali się z pola bitwy.
Według Radosława Sikory, miejscem decydującego ataku były a szarżę husarią Aleksandra Michała Lubomirskiego rozpoczął Władysław Wilczkowski, prawdopodobny inicjator ataku na rosyjską ariergardę.
Dramatyczna przeprawa przez Iber.
Wieczorem Wasyl Szeremietiew dotarł do bagnistej rzeki i przystąpił do przeprawy. Trudne warunki terenowe spowodowały zamieszanie w całym taborze. Dowiedziawszy się o niespodziewanym zamieszaniu w wojskach nieprzyjaciela Lubomirski posłał jazdę i Tatarów za rzekę, jednak zostali odparci ogniem dział i piechoty. Umieszczone na wzgórzu rosyjskie działa skutecznie chroniły pomieszany tabor, który stał zablokowany w rzece. Sytuację radykalnie zmieniło nadciągnięcie Wolfa z piechotą i artylerią. Część taboru kozackiego przed rzeką została zdobyta, reszta armii rosyjsko-kozackiej okopała się we wsi Krasnosiółka. Straty armii Szeremietiewa wyniosły 2000 zabitych i rannych, 500 wozów oraz 7 dział, straty polskie to 100 zabitych i 300-400 rannych. Straty Tatarów były minimalne. Rankiem 27 września tabor rosyjsko-kozacki ruszył w dalszą drogę i po kilku godzinach dotarł pod Cudnów, gdzie dołączył do niego miejscowy garnizon liczący blisko 1000 żołnierzy. Wkrótce armia polsko-tatarska osaczyła Kozaków i Rosjan pod Cudnowem.

</doc>
<doc id="622925" url="https://pl.wikipedia.org/wiki?curid=622925" title="Ivan Ribar">
Ivan Ribar

Ivan Ribar, serbska cyrylica: Иван Рибар (ur. 21 stycznia 1881, zm. 11 czerwca 1968) – chorwacki i komunistyczny jugosłowiański polityk.
Urodził się 21 stycznia 1881 w Vukmaniciu niedaleko Karlovacu w Chorwacji. W latach 1920-1922 pełnił funkcję posła królewskiego – był przewodniczącym parlamentu – Skupštiny. Od 1929 roku w opozycji wobec króla. W 1937 został przywódcą Partii Demokratycznej. Premierem państwa jugosłowiańskiego został 4 grudnia 1943 roku. Funkcję pełnił aż do 5 marca 1945 roku. Po zdetronizowaniu w 1945 roku ostatniego króla Jugosławii Piotra II Karadziordziewicia, został głową państwa. Funkcję tę pełnił do 1953 roku. Jego następcą został Josip Broz "Tito". W latach 1945-1953 Ribar ponownie był przewodniczącym parlamentu.
Ivan Ribar zmarł 11 czerwca 1968 roku w Zagrzebiu w Chorwacji.
W 1946 otrzymał Order Odrodzenia Polski I klasy.

</doc>
<doc id="622928" url="https://pl.wikipedia.org/wiki?curid=622928" title="Słoweńska Domobrana">
Słoweńska Domobrana

Słoweńska Domobrana (SD), niem. "Slowenische Landeswehr", sl. "Slovensko domobranstvo" (domobrańcy) – kolaboracyjna słoweńska formacja pomocnicza o charakterze policyjno-wojskowym, utworzona przez Niemców po kapitulacji Włoch 24 września 1943 na terenie Słowenii na bazie oddziałów Ochotniczej Milicji Antykomunistycznej.
SD funkcjonowało na podobnych zasadach jak inne oddziały pomocnicze w okupowanej przez Niemców Europie podczas II wojny światowej, lecz posiadało ograniczoną autonomię. Domobrańcy wywodzili się ze środowisk konserwatywnych, klerykalnych, antykomunistycznych i profaszystowskich, ale w czasie walk nierzadko siłą wcielano ludzi do Słoweńskiego Legionu Obrony Narodowej ("Slovenska domobranska legija").
Oddziały SD przysięgały wierność III Rzeszy, współpracę z SS i policją w walce z komunistami o „słoweńską ojczyznę” i „wolną Europę”. Żołnierze byli utrzymywani i wyposażani przez Niemców. Na czele SD stał gen. Leon Rupnik (szef administracji prowincji Lublana pod okupacją niemiecką w 1943) jako szef inspektor (1944), a następnie komendant (1945). Słoweńska Domobrana zorganizowana była początkowo w plutony i kompanie, następnie w bataliony lub grupy bojowe (). W kwietniu 1945 istniało sześć batalionów SD. Liczbę domobrańców ocenia się na 13500 (zapisanych około 17000).
Jednostki domobrańców początkowo uczestniczyły w organizowanych przez Niemców akcjach antypartyzanckich, później podejmowały także samodzielne działania wymierzone w lewicową partyzantkę (Front Wyzwolenia Ludu Słoweńskiego) na terenie Słowenii.
Większość oddziałów stanowiły jednostki piechoty. Istniały także oddziały artylerii, ale rzadko były używane. Brak było jednostek pancernych (poza kilkoma pociągami pancernymi), mimo że kilkanaście załóg czołgowych odbyło przeszkolenie w Rzeszy. Uzbrojenie i wyposażenie: początkowo głównie włoskie, potem niemieckie, a także wszelkiego rodzaju broń zdobyta na partyzantach.
W maju 1945 większość domobrańców opuściła Słowenię i ukrywała się na terenie austriackiej Karyntii, jednakże uciekinierzy zostali wydani przez brytyjską administrację wojskową w ręce nowego rządu Jugosławii, gdzie w większości zostali skazani na śmierć, a następnie rozstrzelani w Kočevje (według szacunków około 10 tys.). 4 września 1946 w Lublanie rozstrzelano za zdradę i kolaborację generała Leona Rupnika.

</doc>
<doc id="622930" url="https://pl.wikipedia.org/wiki?curid=622930" title="Dystrykt Dili">
Dystrykt Dili

Dystrykt Dili – jeden z 13 dystryktów Timoru Wschodniego, znajdujący się w północnej części kraju, posiadający dostęp do morza Sawu. Stolicą dystryktu jest miasto Dili, będące zarazem stolicą kraju. W skład dystryktu wchodzi również wyspa Atauro. 
Graniczy z dystryktami: Manatuto od wschodu, Aileu od południa oraz Liquiçá od zachodu.

</doc>
<doc id="622931" url="https://pl.wikipedia.org/wiki?curid=622931" title="Masters of Chant Chapter II">
Masters of Chant Chapter II

Masters of Chant Chapter II - trzeci album zespołu Gregorian, złożony z coverów różnych wykonawców.

</doc>
<doc id="622933" url="https://pl.wikipedia.org/wiki?curid=622933" title="Willibald Jobst">
Willibald Jobst



</doc>
<doc id="622934" url="https://pl.wikipedia.org/wiki?curid=622934" title="Miasto Meksyk">
Miasto Meksyk



</doc>
<doc id="622935" url="https://pl.wikipedia.org/wiki?curid=622935" title="Marek Kamecki">
Marek Kamecki

Marek Kamecki (ur. 1964) – harcmistrz, autor książek o metodzie harcerskiej. Ukończył studia historyczne, pracuje jako agent ubezpieczeniowy, przewodnik po Wrocławiu i organizator rejsów jachtowych.
W latach 1978–1980, drużynowy zuchowy, od 1979 – 86 drużynowy 130 Wrocławskiej Drużyny Harcerzy SKAUT im. A. Małkowskiego, od 1986 – 88 komendant wrocławskiego szczepu SKAUT, od 1987 ponownie prowadzi macierzystą drużynę do roku 1991. Wraca do prowadzenia 130-tej w latach 2009–2014. W 2014 odszedł z harcerstwa z powodów osobistych,
Członek KIHAM, instruktor niezależnego harcerstwa w latach 80., od 1986 roku poza strukturami ZHP, w roku 1988 współtwórca Związku Drużyn Rzeczypospolitej, jego członkowie na początku 1989 roku zasilili ZHR. Współtwórca systemu harcerskiego w ZHR, w latach 1989–1991 hufcowy I Hufca ZHR we Wrocławiu, od 1990-93 był zastępcą Naczelnika Harcerzy ZHR – Tomasza Maracewicza i Komendantem Centralnej Szkoły Instruktorskiej ZHR. Stworzył i wdrożył system kursów dla drużynowych i hufcowych – „Młody Las” i „Magister”, które prowadził i przez które przewinęła się większość ówczesnych instruktorów organizacji. W latach 2010–2013 był Przewodniczącym Komisji Instruktorskiej Dolnośląskiej Chorągwi Harcerzy ZHR.
W latach 2008–2014 publikował artykuły o metodzie harcerskiej na łamach czasopisma internetowego „Pobudka”. Napisał książki o harcerskim systemie wychowawczym:

</doc>
<doc id="622938" url="https://pl.wikipedia.org/wiki?curid=622938" title="Tomasz Wachnowski">
Tomasz Wachnowski

Tomek Wachnowski – polski muzyk, autor, kompozytor, aranżer, piosenkarz i producent muzyczny.
Biografia artystyczna.
Od 1984 roku Tomek Wachnowski występował i zdobywał nagrody oraz wyróżnienia na takich festiwalach jak: Ogólnopolski Przegląd Piosenki Autorskiej OPPA w Warszawie, Studencki Festiwal Piosenki w Krakowie i Festiwal Artystyczny Młodzieży Akademickiej Fama w Świnoujściu, a także w koncertach Kraina Łagodności na Festiwalu Piosenki Polskiej w Opolu. W latach 1985–1987 był związany ze studiem piosenki w klubie Politechniki Warszawskiej Riwiera-Remont prowadzonym przez Jana Kazimierza Siwka i Juliusza Loranca i Ewę Kossak.
W 1990 roku artysta podczas rocznego pobytu w USA występował dla publiczności polonijnej i amerykańskiej. Wykonywał swoje utwory między innymi w „Chopin Theater”, „Cafe Lura”, „The Edge of the Looking Glass” w Chicago. Brał również udział w programach telewizyjnych stacji Ethnic Television i Polvision, gdzie wykonywał swoje autorskie piosenki.
Tomek Wachnowski występował również w ambasadach polskich w Pekinie i w Atenach, gdzie jego autorskie piosenki zdobyły uznanie publiczności.
Po powrocie do Polski Tomek Wachnowski przygotował program „Śniegowice”, który w 1993 roku został nagrany w krakowskim studiu „Nieustraszeni Łowcy Dźwięków” z udziałem krakowskich muzyków: pianisty i aranżera Tadeusza Leśniaka oraz saksofonisty Leszka Szczerby, a wydany na płycie pod tym samym tytułem. Wszystkie utwory nagrane na tej płycie są autorskimi piosenkami Tomka Wachnowskiego.
W 1992 roku w Dublinie została wystawiona sztuka pt. „Bunreaht Boy” autorstwa i w reżyserii Macieja Bernatta-Reszczyńskiego z Krzysztofem Kiersznowskim w roli głównej z muzyką skomponowaną przez Tomka Wachnowskiego.
Artysta trzykrotnie brał udział w Festiwalu Polskiej Piosenki w Opolu, w 1995 i 1996 roku w koncertach pt. „Kraina Łagodności”, a w 1999 roku wystąpił w koncercie Premiery, na którym wykonał swoją autorską piosenkę pt. „Byłoby miło”. Utwór został nagrodzony II miejscem w koncercie „Premiery”. Piosenka pt. „Byłoby miło” znalazła się na płycie pt. „Właśnie tak”, której premiera odbyła się we wrześniu 1999 roku.
W tym samym roku Tomek Wachnowski został wybrany przez Jean Jacques’a Goldmana – kompozytora muzyki do filmu pt. Asterix i Obelix kontra Cezar do zaśpiewania polskiej wersji piosenki promującej ten film. Piosenka pt. „Ona nie widzi mnie” do której Tomek Wachnowski napisał również polski tekst, stała się jednym z przebojów lata 1999 roku i znalazła się na płycie „Właśnie tak” i na płycie z muzyką z filmu „Asterix i Obelix kontra Cezar”.
Pod koniec 2000 roku i na początku 2001 roku Tomek Wachnowski zagrał kilkanaście koncertów w Chicago, głównie z towarzyszeniem Mikołaja Korzystki (znanego między innymi z zespołu „Bus stop” i zespołu „5000 Band”.
W 2003 roku Tomek Wachnowski zaprosił do współpracy wielu znanych i cenionych artystów: Grażynę Auguścik, Krzysztofa Pieczyńskiego, Leszka Szczerbę, Mieczysława Feleckiego i innych. Owocem tej współpracy była płyta pt. „Dla bogaczy pogoda” wydana przez Sony Music Entertainment Poland.
Cytaty.
Tomek Wachnowski: "Mam szczęście do ludzi otwartych i hojnych, dzięki spotkaniom z nimi staję się lepszy, a czasem, mam nadzieję, mądrzejszy. Swoje piosenki śpiewałem od zawsze, przeważnie sam, czasem z zespołem, lub u boku tych, których lubię z wzajemnością. Takie kontakty pomagają zrozumieć, o co w tym wszystkim chodzi".
Piotr Woźniak: "Tomek Wachnowski śpiewa o życiu, miłości i naszych tęsknotach. Naszych, bo wyjątkowość jego ballad polega na tym, że śpiewając o sobie, śpiewa o nas, jakby obdarowany przez los niezwykłym współodczuwaniem".
Współpraca z innymi artystami.
Artysta występuje solo oraz z zespołem złożonym ze znanych muzyków jazzowych i rockowych. Współpracował między innymi z zespołami: Wolna Grupa Bukowina, „Mr. Bober’s Friends”, „Mr.ZOOB" "TBAnd", Ryszardem Styłą, Zbigniewem Łapińskim, Markiem Wierzchuckim, Adamem Palmą, Miłoszem Wośko, Krzysztofem Ścierańskim, Tadeuszem Leśniakiem, Leszkiem Szczerbą, Jerzym Filarem, Marcinem Dańcem, Jackiem Królikiem, Olą Królik, Magdą Piskorczyk i wieloma innymi.
Działalność kompozytorska.
Piosenki Tomka Wachnowskiego znajdują się zarówno na jego płytach autorskich jak i składankach pt. „Kraina Łagodności” wydawanych przez EMI i w serii „Gitarą i piórem” wydawanej przez Polskie Radio.
Tomek Wachnowski komponuje muzykę i pisze teksty również dla innych wykonawców. Piosenka jego autorstwa pt. „Znaki na niebie” śpiewana przez znakomitych artystów – Iwonę Loranc i Kubę Badacha znalazła się na ścieżce dźwiękowej filmu „Ławeczka”. W 2006 roku ukazała się płyta pt. „Znaki na niebie” wyprodukowana przez Tomka Wachnowskiego wspólnie z Miłoszem Wośko, a piosenki zamieszczone na niej wykonuje Iwona Loranc.
Duet Georginia i José Cura wykonał w angielskiej wersji piosenkę pt. „Najdalszą z gwiazd”, którą Tomek Wachnowski napisał wspólnie z Piotrem Rubikiem. Ponadto w repertuarze Georginii, na jej debiutanckiej znalazły się dwie piosenki: „Dwa słowa nieprzytomne” i „We śnie” tego autora. Piosenkę pt. „Most między nami” do filmu pt. „6 dni strusia” z tekstem Tomka Wachnowskiego śpiewała popularna wokalistka Katarzyna Cerekwicka.
Autor napisał również teksty piosenek: „Jakie szkło”, „Kłam sam na sam”, „Nie szukaj mnie” na debiutancką płytę Katarzyny Stankiewicz. Na debiutanckiej płycie wokalistki jazzowej Anny Stępniewskiej znajdują się dwie piosenki z tekstem Tomka Wachnowskiego; „Byłam” i „Niecały czas”.
Artysta występuje również na „Famach”, Olsztyńskich Spotkaniach Zamkowych – „Śpiewajmy poezję”, w Borowicach i w Karpaczu na „Gitarą i piórem”, na „Bieszczadzkich Aniołach” w Cisnej, czy na mazurskim „Zajeździe Bardów”. Tomek Wachnowski wystąpił ze swoim recitalem w ramach telewizyjnego cyklu pt. „Powrót Bardów” (TVP1), a w 2000 roku został wyprodukowany i pokazany przez telewizję polską reportaż Jędrzeja Dutkiewicza pt. ”Tomek Wachnowski – Właśnie tak”.
Po piosenki Tomka sięgają też inni wykonawcy: Iwona Loranc, Grażyna Łobaszewska, Leszek Dranicki, Marek Dyjak, Marcin Daniec i inni. Bierze też udział jako wykonawca w koncertach; „Kolega z pracy” i „Radio Wolna Europa” – z piosenkami Jacka Kaczmarskiego czy „Niechaj zabrzmi” i „Maestro bezdomny” z piosenkami Wojciecha Bellona.
Jest członkiem stowarzyszenia autorów ZAiKS i stowarzyszenia wykonawców SAWP. Jest członkiem założycielem stowarzyszenia Grupa rozwoju Artystycznego G.R.A.
Dyskografia.
"Źródło": Discogs
Składanki z udziałem Tomka Wachnowskiego:

</doc>
<doc id="622941" url="https://pl.wikipedia.org/wiki?curid=622941" title="Dystrykt Liquiçá">
Dystrykt Liquiçá

Dystrykt Liquiçá (tet. "Likisá") – jeden z 13 dystryktów Timoru Wschodniego, znajdujący się w północnej części kraju, posiadający dostęp do morza Sawu. Stolicą dystryktu jest miasto Liquiçá, leżące 32 km na zachód od stolicy kraju Dili. 
Graniczy z dystryktami: Dili od wschodu, Aileu od południowego wschodu, Ermera od południa oraz Bobonaro od południowego zachodu.

</doc>
<doc id="622947" url="https://pl.wikipedia.org/wiki?curid=622947" title="Dystrykt Manatuto">
Dystrykt Manatuto

Dystrykt Manatuto – jeden z 13 dystryktów Timoru Wschodniego, znajdujący się w centralnej części kraju, posiadający dostęp do morza Timor od południa oraz morza Banda od północy. Stolicą dystryktu jest miasto Manatuto, leżące 87 km na wschód od stolicy kraju Dili. 
Graniczy z dystryktami: Baucau i Viqueque od wschodu oraz Aileu, Dili i Manufahi od zachodu.

</doc>
<doc id="622949" url="https://pl.wikipedia.org/wiki?curid=622949" title="F91 Dudelange">
F91 Dudelange

F91 Dudelange, – luksemburski klub piłkarski z siedzibą w gminie Dudelange, założony w 1991.
Historia.
Klub został założony w 1991 w wyniku fuzji Alliance Dudelange, Stade Dudelange i US Dudelange. Wszystkie te kluby wygrywały w przeszłości zarówno krajową ligę, jak i puchar, ale każdy z nich przeżywał właśnie trudne czasy. Nowy zespół stworzono w celu uzyskania większej stabilizacji, sportowej, jak i finansowej.
Droga klubu do czołówki ligi luksemburskiej trwała kilka lat. Stade Dudelange i US Dudelange grały wcześniej w trzeciej lidze Luksemburga, natomiast Alliance w drugiej. Nowy zespół zajął miejsce tej ostatniej drużyny w sezonie 1991/92.
F91 awansował do ekstraklasy już pierwszym sezonie i wkrótce stał się solidnym zespołem środka tabeli do końca sezonu 1996/97. W późniejszych latach klub grał coraz lepiej, by w końcu w roku 2000 przełamać dotychczasową hegemonię Jeunesse Esch i zdobyć mistrzostwo kraju przewagą 11 punktów nad drugą drużyną.
W sezonie 2004/05 Dudelange grając w eliminacjach Ligi Mistrzów jako pierwszy w historii klub z Luksemburga awansowało do drugiej rundy, po pokonaniu bośniackiego Zrinjskiego Mostar. W kolejnej fazie jednak łatwo przegrało ze Slovanem Bratysława (0:3 u siebie i 1:2 na wyjeździe), kończąc swoją przygodę z rozgrywkami.
W sezonie 2005/06 zespół po raz pierwszy w swojej historii sięgnął po dublet, zdobywając mistrzostwo i puchar Luksemburga.
W sezonie 2006/07 drużyna powtórzyła osiągnięcia z poprzedniego sezonu, także zdobywając dublet, a współtwórcą sukcesu był Polak Tomasz Gruszczyński – strzelec bramki w finałowym meczu Pucharu Luksemburga.
W sezonie 2011/12 ponownie udało im się przebrnąć pierwszą rundę kwalifikacji do Ligi Mistrzów. Tym razem pokonali 4:0 w dwumeczu FC Santa Coloma. W drugiej rundzie zbyt silny okazał się jednak słoweński NK Maribor. Luksemburczycy przegrali oba mecze (0:2 w Mariborze i 1:3 u siebie). Na „krajowym podwórku” F91 ponownie zdobyli oni dublet.
Do najdalszej rundy eliminacji w Lidze Mistrzów dotarli w sezonie 2012/2013. W pierwszej rundzie eliminacji pokonali w dwumeczu SP Tre Penne 11:0, by w drugiej rundzie sprawić wielką sensację i wyeliminować austriacki Red Bull Salzburg (1:0 w pierwszym meczu u siebie oraz 3:4 na wyjeździe). Ich rywalem w trzeciej rundzie eliminacji był NK Maribor. W pierwszym meczu na wyjeździe przegrali 1:4, a następnie grając u siebie, przegrali 0:1.
W sezonie 2018/19 jako pierwszy klub w historii Luksemburga Dudelange zagrał w Lidze Europy. W kwalifikacjach pokonali Dritę Gnjilane, Legię Warszawa i CFR Cluj. W fazie grupowej, Luksemburczycy zdobyli jeden punkt, zajmując ostatnie miejsce w tabeli. W sezonie 2019/2020 ponownie awansowali do fazy grupowej Ligi Europy – zdobyli w niej cztery punkty, ostatecznie ponownie kończąc swój udział na 4. miejscu.

</doc>
<doc id="622951" url="https://pl.wikipedia.org/wiki?curid=622951" title="Union pour la démocratie française">
Union pour la démocratie française



</doc>
<doc id="622968" url="https://pl.wikipedia.org/wiki?curid=622968" title="Designated survivor">
Designated survivor

Designated survivor (dosł. z ang. "wyznaczony ocalały") – członek amerykańskiego gabinetu wyznaczony, aby nie być obecnym na inauguracji prezydenckiej czy podczas wystąpienia prezydenta przed połączonymi izbami Kongresu (gdzie, w obu przypadkach, wymagana jest obecność praktycznie wszystkich najważniejszych osób w państwie). Ma to służyć temu, aby w wypadku ataku lub innego wydarzenia, gdy nikt z tam obecnych nie przeżyje, ocalała nieobecna osoba mogła objąć urząd prezydenta, aby zapewnić ciągłość władzy.
Praktyka ta wywodzi się z czasów zimnej wojny, kiedy obawiano się ataku nuklearnego podczas takich wydarzeń. Od tamtej pory wyznaczona osoba przebywa w tym czasie w odosobnionym, nieznanym miejscu pod ścisłą ochroną Secret Service.
Po zamachach na World Trade Center i Pentagon 11 września 2001 r. praktykę tę rozszerzono na dwóch senatorów i reprezentantów z głównych partii w Kongresie, aby ci mogli, w razie takiego fatalnego wydarzenia, przejąć urząd spikera Izby Reprezentantów oraz przewodniczącego "pro tempore" Senatu, którzy są następni w linii sukcesji po wiceprezydencie.
Dotąd nie zdarzył się przypadek ataku, który zagroziłby życiu najważniejszych osób w państwie. Taki przypadek został jednak elementem fabuły serialu o tym samym tytule, gdzie w rolę ocalałego wcielił się Kiefer Sutherland.
Wybrane ostatnie przypadki.
Jakkolwiek zarówno w 2005, jak i w 2006 r. w czasie orędzia wyznaczony sekretarz był nieobecny na sali, wśród wyznaczonych senatorów był Ted Stevens, który jako przewodniczący "pro tempore" Senatu ma pierwszeństwo w linii sukcesji. Gdyby zdarzyła się katastrofalna sytuacja, to on objąłby prezydenturę, a nie wyznaczony sekretarz.

</doc>
<doc id="622969" url="https://pl.wikipedia.org/wiki?curid=622969" title="Wilk (rodzaj ssaka)">
Wilk (rodzaj ssaka)

Wilk ("Canis") – rodzaj ssaka z rodziny psowatych (Canidae).
Występowanie.
Rodzaj obejmuje gatunki występujące w Eurazji, Ameryce Północnej, Afryce i Australii.
Morfologia.
Długość ciała samic 74–120 cm, samców 74–130 cm, długość ogona samic 20–50cm, samców 20–52 cm; masa ciała samic 6,5–50 kg, samców 7,6–62 kg.
Systematyka.
Podział systematyczny.
Do rodzaju należą następujące żyjące współcześnie gatunki:
Opisano również szereg gatunków wymarłych:

</doc>
<doc id="622970" url="https://pl.wikipedia.org/wiki?curid=622970" title="Canis adustus">
Canis adustus



</doc>
<doc id="622971" url="https://pl.wikipedia.org/wiki?curid=622971" title="Canis lupus">
Canis lupus



</doc>
<doc id="622972" url="https://pl.wikipedia.org/wiki?curid=622972" title="Canis simensis">
Canis simensis



</doc>
<doc id="622973" url="https://pl.wikipedia.org/wiki?curid=622973" title="Alliance Dudelange">
Alliance Dudelange

Alliance Dudelange – luksemburski klub piłkarski, mający swoją siedzibę w mieście Dudelange, na południu kraju.
Historia.
Chronologia nazw:
Klub piłkarski Alliance Dudelange został założony w mieście Dudelange w 1916 roku w wyniku fuzji klubów "Etoile Rouge 1908 Dudelange" i "Etoile Bleue Dudelange". Na początku zespół grał w niższych ligach. W 1928 roku po raz pierwszy startował w drugiej dywizji. W następnych sezonach klub często zmieniał drugą lub trzecią dywizję. Klub grał w cieniu lokalnych rywali US Dudelange i Stade Dudelange, które w latach czterdziestych zdominowały ekstraklasę. 
Podczas okupacji Luksemburga przez Trzecią Rzeszę klub z niemiecką nazwą FV Rot-Schwarz Düdelingen brał udział w rozgrywkach lokalnych, zabrakło go w mistrzostwach Niemiec w Gaulige Mozeland.
W 1949 roku klub spadł z powrotem do trzeciej dywizji, ale potem wrócił, a w 1952 roku klub nawet zdobył awans do Éirendivisioun. Ponieważ debiutowy sezon zakończył na przedostatnim 11.miejscu, to musiał walczyć w barażach o utrzymanie w lidze. Jednak przegrał 2:3 z CS Tétange i spadł z powrotem do drugiej dywizji. Po jednym sezonie klub wrócił do najwyższej klasy i został uplasowany w następnym roku na 8.pozycji.
W 1957 odbyła się kolejna reorganizacja systemu lig - pierwsza liga została mianowana - "Nationaldivisioun", druga - "Éierepromotioun", trzecia - 1.Divisioun itd. Pomimo szóstej lokaty Nationaldivisioun w 1960 roku klub został ukarany przez Federację i zmuszony do degradacji. Następnego sezonu zdobył mistrzostwo Éierepromotioun, a w sezonie 1961/62 został wicemistrzem kraju. W tym samym sezonie wygrał również Puchar Luksemburgu i potem startował w pucharach europejskich. W 1966 klub zajął ostatnie 12.miejsce i spadł do Éierepromotioun. W 1970 roku powrócił, ale znów był zdegradowany po dwóch sezonach. W 1974 roku promowany ponownie i już występował w pierwszej klasie aż do 1979 roku. Po roku nieobecności wrócił na kolejne trzy sezony do Nationaldivisioun i znów spadł na rok do drugiej ligi. Potem jeszcze od 1984 do 1988 roku, oraz w sezonie 1989/90 klub grał w najwyższej klasie rozgrywkowej. Sezon 1990/91 zakończył na szóstej pozycji w grupie 2 drugiej dywizji, a potem połączył się z Stade Dudelange (w ostatnim sezonie grał w trzeciej dywizji) i US Dudelange (w trzeciej). W wyniku fuzji powstał nowy klub o nazwie F91 Dudelange.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Stade Amadeo Barozzi w Dudelange, który może pomieścić 3000 widzów.

</doc>
<doc id="622975" url="https://pl.wikipedia.org/wiki?curid=622975" title="Stade Dudelange">
Stade Dudelange

Stade Dudelange – luksemburski klub piłkarski, mający swoją siedzibę w mieście Dudelange, na południu kraju.
Historia.
Chronologia nazw:
Klub piłkarski Gallia Dudelange został założony w mieście Dudelange w 1908 roku. Był jednym z zespołów - założycieli 1. ligi Luksemburga w 1909 roku. W debiutowym sezonie 1909/10 zespół przegrał 1:4 z US Hollerich Bonnevoie, 2:9 z Jeunesse Esch i 0:3 z Racingiem. W następnych dwóch sezonach klub nie uczestniczył w mistrzostwach. W 1912 klub zmienił nazwę na Sparta Dudelange. W sezonie 1912/13 mistrzostwa nie rozgrywano z powodu nieporozumień w Związku Piłkarskim. W 1913 po fuzji z "Fleurus Dudelange" przyjął nazwę Stade Dudelange. Dopiero w sezonie 1914/15, kiedy system rozgrywek był zmieniony, ponownie startował w rozgrywkach, wygrywając dwukrotnie z wynikiem 6:1 z US Dudelange w 3.Serie Éischt Divisioun, a potem w play-off przegrał 1:4 z Jeunesse Esch. W sezonie 1915/16 zespół zajął ostatnie 6.miejsce i spadł do drugiej ligi luksemburskiej. W sezonie 1918/19 odniósł zwycięstwo i wrócił do Éischt Divisioun. W pierwszym sezonie po powrocie zdobył wicemistrzostwo kraju.
Złoty okres klubu przyszedł w okresie od lat 20. do lat 50. XX wieku, kiedy wygrał prawie wszystkie trofea krajowe lub był drugim.
Podczas okupacji Luksemburga przez Trzecią Rzeszę klub z niemiecką nazwą FV Stadt Düdelingen brał udział w mistrzostwach Niemiec w Gaulige Mozeland. W sezonie 1941/42 zespół wygrał Gauligę i awansował do play-off, ale w pierwszej rundzie przegrał 0:2 w domu z Schalke 04, przyszłym zwycięzcę.
W 1965 roku klub, jak się później okazało, ostatni raz został mistrzem kraju. Po trzech sezonach zajął 11.miejsce i spadł do drugiej ligi. Potem zespół zagrał 10 razy w ekstraklasie i 8 - w drugiej dywizji. W sezonie 1985/86 roku klub ostatnio zagrał w najwyższej klasie rozgrywek, ale zajął ostatnie 12.miejsce i spadł do drugiej ligi. W następnym sezonie był ostatnim w Éierepromotioun i został zdegradowany do 1.Divisioun. W 1989 roku klub został wyeliminowany z trzeciej ligi, ale wrócił rok później. Sezon 1990/91 zakończył na czwartej pozycji, a potem połączył się z Alliance Dudelange (w ostatnim sezonie grał w drugiej dywizji) i US Dudelange (w trzeciej). W wyniku fuzji powstał nowy klub o nazwie F91 Dudelange.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Stade Aloyse Meyer w Dudelange, który może pomieścić 1000 widzów.

</doc>
<doc id="622976" url="https://pl.wikipedia.org/wiki?curid=622976" title="US Dudelange">
US Dudelange

US Dudelange – luksemburski klub piłkarski, mający swoją siedzibę w mieście Dudelange, na południu kraju.
Historia.
Chronologia nazw:
Klub piłkarski US Dudelange został założony w mieście Dudelange w 1912 roku w wyniku fuzji klubów "Minerva Dudelange" i "Jeunesse de la Frontière 1908 Dudelange". W sezonie 1913/14 zespół startował w drugiej dywizji, w której zajął drugie miejsce. W sezonie 1914/15, kiedy system rozgrywek był zmieniony, debiutował w rozgrywkach Éischt Divisioun, przegrywając dwukrotnie z wynikiem 1:6 z Stade Dudelange w 3.Serie. Potem przez dłuższy czas nie występował w mistrzostwach. Dopiero w sezonie 1920/21 zespół przystąpił do rozgrywek w czwartej lidze luksemburskiej. W 1922 awansował do 2.Divisioun, a w 1923 do Promotioun. W następnym sezonie 1923/24 zdobył wicemistrzostwo ligi oraz promocję do Éischt Divisioun. Drugi w historii sezon w najwyższej lidze znów był nieudanym, klub zajął ostatnie 8.miejsce i spadł do drugiej ligi, w której zmagał się do 1929 roku. Sezon 1929/30, tak jak poprzednie dwa w najwyższej klasie ponownie był nieudanym, klub na rok wrócił do Promotioun. Czwarta próba w pierwszej dywizji zakończyła się tak jak i poprzednie fiaskiem - klub został zdegradowany do Promotioun. W 1933 roku promowany ponownie i już występował w pierwszej klasie aż do 1940 roku. W dwóch przedwojennych sezonach zdobywał tytuł wicemistrza kraju.
Podczas okupacji Luksemburga przez Trzecią Rzeszę klub z niemiecką nazwą SV Düdelingen brał udział w mistrzostwach Niemiec w Gaulidze Mozeland.
Od 1945 ponownie występował w najwyższej klasie rozgrywek. W dwóch powojennych sezonach ponownie zdobywał tytuł wicemistrza kraju. W sezonie 1950/51 zajął przedostatnie 11.miejsce i spadł do 1.Divisioun. Po dwóch latach wrócił do Éirendivisioun, ale powrót był nieudanym i klub spadł z powrotem na dwa lata do 1.Divisioun.
W 1957 odbyła się kolejna reorganizacja systemu lig - pierwsza liga została mianowana - "Nationaldivisioun", druga - "Éierepromotioun", trzecia - 1.Divisioun itd. W pierwszym sezonie 1957/1958 w Nationaldivisioun klub zajął przedostatnie 11.miejsce i spadł do Éierepromotioun. Dopiero w 1961 wrócił do najwyższej klasy, w której zadomowił się na kolejne dziewięć sezonów. Po zajęciu przedostatniego 11.miejsca w 1970 roku spadł do Éierepromotioun. W 1975 został zdegradowany do trzeciej dywizji, a w 1978 wrócił do Éierepromotioun. Od 1984 do 1986 znów grał w trzeciej dywizji. W sezonie 1989/90 klub zajął 6.miejsce w grupie 2 i nie zakwalifikował się do grupy mistrzowskiej i potem w drugiej rundzie zmagał się w grupie spadkowej, zajmując przedostatnie 5.miejsce w grupie A i spadł do 1.Divisioun. Sezon 1990/91 zakończył na piątej pozycji w grupie 2 trzeciej dywizji, a potem połączył się z Alliance Dudelange (w ostatnim sezonie grał w drugiej dywizji) i Stade Dudelange (w trzeciej). W wyniku fuzji powstał nowy klub o nazwie F91 Dudelange.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywał swoje mecze domowe na stadionie Stade Jos Nosbaum w Dudelange, który może pomieścić 1500 widzów.

</doc>
<doc id="622977" url="https://pl.wikipedia.org/wiki?curid=622977" title="4 of a Kind">
4 of a Kind

4 of a Kind – czwarty album w dorobku amerykańskiej grupy D.R.I., wydany w roku 1988. Ten album jest pierwszym, w którym grupa odeszła od stylu thrash punk z wcześniejszego okresu jej twórczości, na rzecz utworów thrashmetalowych. Na tej płycie zespół zdecydował się na kilka nietypowych rozwiązań. Na przykład, wstawki niemuzyczne, zazwyczaj umieszczane jako intro lub outro, na "4 of a Kind" rozpoczynają utwory "Gone Too Long" i "Do the Dream". Większość utworów zaczyna się w wolniejszym tempie, by później przejść do szybkiego i bardzo szybkiego. Jak na ten zespół, znany z utworów krótkich i bardzo krótkich (nawet kilkunastosekundowych), płyta ta zawiera dość rozbudowane muzycznie utwory.

</doc>
<doc id="622980" url="https://pl.wikipedia.org/wiki?curid=622980" title="Omikron Andromedae">
Omikron Andromedae

 
Omikron Andromedae ("ο And") – gwiazda poczwórna, jedna z jaśniejszych w gwiazd w gwiazdozbiorze Andromedy (wielkość gwiazdowa dla całego układu: 3,62). Gwiazda ta jest odległa od Słońca o około 690 lat świetlnych. Absolutna wielkość gwiazdowa całego systemu wynosi -3,0m.
Charakterystyka.
W skład tego systemu wchodzą: "Omikron Andromedae A" oraz "Omikron Andromedae B". Obydwa te składniki są dodatkowo gwiazdami podwójnymi, oddalone są od siebie o 0,34″ i obiegają się w czasie 68,6 lat.
Składnik A może zostać dostrzeżony jako podwójny z pomocą większych instrumentów, a odległość dwóch tworzących go gwiazd to 0,05″. Są to błękitny olbrzym typu B6 (ο And Aa), któremu towarzyszy gwiazda typu A2 (ο And Ab). Główny składnik to równocześnie gwiazda zmienna typu Gamma Cassiopeiae o amplitudzie zmian pomiędzy +3,58 a +3,65m. Jasność obserwowana składnika Ab to 5,70m.
Składnik B o jasności 6,03m jest gwiazdą spektroskopowo podwójną o okresie obiegu 33,01 lat. Jego podwójność odkryto w 1988 roku; objawia się ona podwojeniem linii widmowych.
Układ otacza mgławica refleksyjna; nie ma pewności, czy jest ona związana genezą z tym systemem gwiezdnym.

</doc>
<doc id="622981" url="https://pl.wikipedia.org/wiki?curid=622981" title="Ο And">
Ο And



</doc>
<doc id="622983" url="https://pl.wikipedia.org/wiki?curid=622983" title="Kathrine Kressmann Taylor">
Kathrine Kressmann Taylor

Kathrine Kressmann Taylor (ur. 1903 w Portland w stanie Oregon, zm. 1996), amerykańska pisarka i publicystka, autorka powieści "Adresat nieznany".
Kathrine Kressmann urodziła się w 1903 roku w Portland. W wieku 21 lat ukończyła studia na Uniwersytecie Oregońskim i wyjechała do San Francisco, gdzie pracowała jako copywriter. W 1928 roku na jednym z przyjęć poznała Elliotta Taylora, właściciela niewielkiej agencji reklamowej. Dwa tygodnie później wzięli ślub. 
W okresie Wielkiego Kryzysu firma Taylora zbankrutowała, małżeństwo kupiło więc farmę na prowincji i wyprowadziło się z miasta. Tam urodziła się trójka ich dzieci. W 1938 Kathrine Kressmann Taylor przeprowadziła się wraz z rodziną do Nowego Jorku, gdzie Elliott rozpoczął pracę jako wydawca.
W tym samym roku Kathrine Kressmann Taylor napisała swoją pierwszą i najgłośniejszą powieść – "Adresata nieznanego". Była to fikcyjna korespondencja pomiędzy dwoma kumplami z dzieciństwa a jednocześnie partnerami w interesach; amerykańskim Żydem i rodowitym Niemcem. Początkowa przyjaźń zmienia się z czasem w nienawiść podszytą faszyzmem, efekt pierwszych lat rządów Adolfa Hitlera. 
Powieść "Adresat nieznany" ukazała się w 1938 roku w magazynie "Story", rok później z powodzeniem wydano ją w wersji książkowej. W obu przypadkach na okładce pojawiał się "Kressmann Taylor" – wydawca stwierdził bowiem, że powieść jest "zbyt mocna, by jako jej autor figurowała kobieta". W 1939 roku "Adresat nieznany" trafił do Wielkiej Brytanii, gdzie odniósł nie mniejszy sukces. Wydano go również po niemiecku, tyle że w Moskwie. 
Jej triumfalny marsz przez kontynent zatrzymała wojna – powieść trafiła wówczas na indeks ksiąg zakazanych, a wydrukowany już nakład edycji holenderskiej skonfiskowano. W 1944 roku powieść przełożono na język filmu – obraz wyreżyserował William C. Menzies. Po wojnie nie myślano o wznowieniu "Adresata nieznanego", gdyż jego demaskatorska siła straciła na znaczeniu. Dopiero w 1995 roku książka ponownie trafiła na rynek.
Po wybuchu wojny Kathrine Kressmann Taylor nie zrezygnowała z pisania. Jej druga powieść, "Until That Day", ukazała się w 1942 roku w Stanach Zjednoczonych i również obrazowała nazizm. Zmęczeni wojną i Hitlerem czytelnicy niezbyt chętnie kupowali powieść. W efekcie Kathrine zrezygnowała z pisania. Od 1947 roku uczyła dziennikarstwa i nauk humanistycznych w Gettysburg College w Pensylwanii. W 1953 zmarł jej mąż.
Kathrine Kressmann Taylor przeszła na emeryturę w 1966 roku i przeprowadziła się do Włoch. W grudniu tego samego roku była świadkiem wielkiej powodzi – w efekcie raz jeszcze sięgnęła po pióro, tworząc "Pamiętnik z Florencji w czasie powodzi". Rok później Katherine poślubia rzeźbiarza Johna Rooda i przeprowadziła się do Minnestoty. Zmarła w 1996 roku, ciesząc się z odzyskanej sławy.

</doc>
<doc id="622985" url="https://pl.wikipedia.org/wiki?curid=622985" title="Lutte ouvrière">
Lutte ouvrière



</doc>
<doc id="622987" url="https://pl.wikipedia.org/wiki?curid=622987" title="Harcerski Festiwal Kultury Młodzieży Szkolnej „Kielce”">
Harcerski Festiwal Kultury Młodzieży Szkolnej „Kielce”

Harcerski Festiwal Kultury Młodzieży Szkolnej "Kielce" - odbywający się w Kielcach nieprzerwanie od 1974 roku festiwal muzyczny. Gromadzi młodych ludzi z całej Polski i zagranicy, którzy prezentują dotychczasowe osiągnięcia i doskonalą swoje umiejętności. Festiwal organizowany jest w lipcu i trwa około 2 tygodni. Organizatorem festiwalu jest Związek Harcerstwa Polskiego Komenda Chorągwi im. Stefana Żeromskiego w Kielcach. Wsparcia przy organizacji imprezy udziela także Prezydent Miasta Kielc, Wojewoda Świętokrzyski, Urząd Marszałkowski Województwa Świętokrzyskiego oraz Ministerstwo Edukacji Narodowej.
Cele.
Celem festiwalu jest prezentacja osiągnięć dziecięcych i młodzieżowych zespołów zarówno wokalnych jak i teatralnych czy tanecznych, doskonalenie umiejętności artystycznych podczas organizowanych warsztatów, wymiana doświadczeń i pomysłów pomiędzy uczestnikami festiwalu a także promocja kultury osobistej i artystycznej.
Przebieg festiwalu.
Tradycyjnie festiwal jest rozpoczynany barwnym korowodem, który z ulicy Henryka Sienkiewicza przechodzi do parku miejskiego im. Stanisława Staszica, gdzie prezydent miasta wręcza harcerzom klucze do miasta. W trakcie trwania festiwalu odbywa się wiele prezentacji, pokazów i koncertów zarówno dla zgromadzonej publiczności jak i uczestników festiwalu. Podczas imprezy organizowany jest także Jarmark Festiwalowy i Dzień Turystyki. Jest to okazja dla uczestników do prezentacji swoich regionów na przygotowanych przez siebie stoiskach. Uczestnicy poznają także najładniejsze zakątki Kielecczyzny podczas organizowanych wycieczek.
Na scenach Wojewódzkiego Dom Kultury, Kieleckiego Centrum Kultury i Teatru im. Stefana Żeromskiego mają miejsce prezentacje konkursowe zespołów muzycznych, tanecznych i teatralnych oraz solistów, którzy konkurują o nagrody festiwalowe: Złote, Srebrne i Brązowe "Jodły".
W połowie trwania festiwalu, w amfiteatrze na Kadzielni odbywa się koncert "Gospodarze Gościom", podczas którego na scenie występują artyści z Kielc i regionu świętokrzyskiego prezentując program artystyczny dla pozostałych uczestników. Festiwal kończy się Koncertem Galowym Laureatów, podczas którego wykonawcy nagradzani są "Jodłami".

</doc>
<doc id="622988" url="https://pl.wikipedia.org/wiki?curid=622988" title="Siarhiej Dziarhaj">
Siarhiej Dziarhaj

Siarhiej Sciapanawicz Dziarhaj, błr. Сяргей Сцяпанавіч Дзяргай (ur. 17 września 1907 w Mińsku - zm. 25 grudnia 1980 w Mińsku), poeta białoruski. W wierszach, wzorowanych na poetyce folkloru, podejmował współczesne problemy etyczne i społeczne (zbiory: "Czatyry stychii" 1962, "Na wohniennaj ściażynie" 1977). Tworzył także przekłady poezji polskiej (m.in.: utworów Adama Mickiewicza, Juliusza Słowackiego, Leopolda Staffa, Jana Kasprowicza).

</doc>
<doc id="622989" url="https://pl.wikipedia.org/wiki?curid=622989" title="Dystrykt Manufahi">
Dystrykt Manufahi

Dystrykt Manufahi – jeden z 13 dystryktów Timoru Wschodniego, znajdujący się w południowej części kraju, posiadający dostęp do morza Timor. Stolicą dystryktu jest miasto Same, leżące 81 km na południe od stolicy kraju Dili. 
Graniczy z dystryktami: Manatuto od wschodu, Ainaro od zachodu oraz Aileu od północy.

</doc>
<doc id="622990" url="https://pl.wikipedia.org/wiki?curid=622990" title="Union pour un mouvement populaire">
Union pour un mouvement populaire



</doc>
<doc id="622998" url="https://pl.wikipedia.org/wiki?curid=622998" title="Panionios GSS">
Panionios GSS

Panionios GSS − grecki klub piłkarski z siedzibą w Nea Smirni w aglomeracji ateńskiej. Założony w 1890 roku w Smyrnie (obecnie Izmir w Turcji) przez grecką społeczność tego miasta, pod nazwą "Orfeas Smyrne" ("Orfeusz Smyrna"). W 1895 zmienił nazwę na "Panionios". W 1922, po wypędzeniach greckiej mniejszości z Anatolii przez wojska Kemala Atatürka, klub przeniósł się do nowo tworzonej miejscowości pod Atenami, nazwanej Nea Smirni ("Nowa Smyrna"), gdzie kontynuuje swoją działalność do dziś.
Panionios nie odnosił dużych sukcesów w Alpha Ethniki (największym było 2. miejsce w 1971 roku), jednak na swoim koncie ma 2 zwycięstwa w Pucharze Grecji, czterokrotnie był również finalistą tych rozgrywek. Dzięki temu występował w Pucharze Zdobywców Pucharów i Pucharze UEFA. W 2001 roku zespół zmienił nazwę na "Panionios N.F.C." aby, pod nowym szyldem, uniknąć bankructwa i spadku do niższych lig. Oryginalną nazwą klubu było: "Πανιώνιος Γυμναστικός Σύλλογος Σμύρνης (Panionios Gymnastikos Syllogos Smyrnhs, PGSS)", czyli w polskim tłumaczeniu: "Wszechjońska Organizacja Gimnastyczna Smyrny", co obecnie jest nazwą amatorskiego klubu sportowego, działającego przy Panioniosie NFC.
W sezonie 2019/2020 klub zajął ostatnie, 14. miejsce w Superleague Ellada po rozpoczęciu sezonu z sześcioma ujemnymi punktami, jednakże wycofał się z rozgrywek Superleague Ellada 2 i przystąpił do gry w Gamma Ethniki (czwarty poziom rozgrywkowy).

</doc>
<doc id="623005" url="https://pl.wikipedia.org/wiki?curid=623005" title="Perfuzjonista">
Perfuzjonista

Perfuzjonista – termin medyczny określający specjalistę obsługującego płucoserce, który podczas zabiegu w krążeniu pozaustrojowym nadzoruje w sposób ściśle skoordynowany z działaniami operatora prawidłową pracę płucoserca.
Perfuzjoniści są niezbędnymi członkami zespołu chirurgii sercowo-naczyniowej. Jako członek zespołu chirurgii sercowo-naczyniowej, perfuzjonista, znany również jako perfuzjonista kliniczny, pomaga utrzymać przepływ krwi do tkanek organizmu, a także regulować poziom tlenu i dwutlenku węgla we krwi za pomocą aparatu płucoserce.
Obowiązki.
Perfuzjonista przygotowuje maszynę i nadzoruje krążenie pozaustrojowe oraz podawanie płynu kardioplegicznego w celu zatrzymania pracy serca przez specjalny system pomp. Do jego zadań należy przygotowanie aparatu do oziębiania i ogrzewania chorego, przepływomierza gazów medycznych, zdobycie pełnej informacji o pacjencie, kalkulacja limitów przepływu oraz takich parametrów jak BSA, SV, BMI. Do podstawowych obowiązków perfuzjonisty należy aseptyczne złożenie aparatury oraz jej sprawdzenie, dokładne przygotowanie płucoserca pod względem mechanicznym i elektronicznym. Do zadań należy ponadto asekuracja podczas badań w pracowni hemodynamiki (stand-by), asekuracja podczas operacji na bijącym sercu.
Perfuzjoniści zajmują się również aparaturą do dializoterapii, hemodiafiltracji, która podczas operacji z powodzeniem może zastąpić pracę nerek.
Perfuzjoniści pracują przy każdych innych wspomaganiach w systemach ECMO w oddziałach kardiopediatrycznych i innych.
Perfuzjoniści w Polsce i na świecie.
Polscy perfuzjoniści zrzeszeni są w Polskim Stowarzyszeniu Perfuzjonistów. Polskie Stowarzyszenie Perfuzjonistów skupia w swoich szeregach chętnych perfuzjonistów z całej Polski i pracujących za granicą; obecnie w Stowarzyszeniu jest 150 perfuzjonistów. 
W 2004 w Lipsku podczas spotkania delegatów EBCP "Polskie Stowarzyszenie Perfuzjonistów" zostało jednogłośnie przyjęte na pełnoprawnego członka "Europejskiego Stowarzyszenia Perfuzjonistów", a od 2011 posiada Akredytację "EBCP".
Perfuzjoniści to grupa zawodowa specjalistów zajmujących się obsługą sztucznego płucoserca podczas operacji na otwartym sercu oraz obsługą i sprawowaniem kontroli nad urządzeniami wspomagającymi pracę serca i płuc w czasie i po zabiegu kardiochirurgicznym w oddziałach kardiologicznego nadzoru.
Kurs i egzamin.
W Polsce łączna liczba godzin przeznaczona na realizację kursu kwalifikacyjnego dla kandydatów na perfuzjonistę wynosi 500 godzin (1 godzina = 45 minut). Zajęcia praktyczne, które obejmują 300 godzin kształcenia, realizowane są w macierzystych ośrodkach i stanowią wstępny etap przygotowania kandydata do zadań związanych z tematyką poszczególnych bloków. Wymagane jest wykształcenie średnie medyczne, dodatkowo kończy się zdanym egzaminem państwowym (praktycznym i teoretycznym) przed komisją. 
Egzamin końcowy zdawany jest przed komisją egzaminacyjną, w skład której wchodzą: 
W zależności od zapotrzebowania, do pracy w komisji mogą zostać powołane także inne, dodatkowe osoby, które mogą zostać zaproszone do niej przez przewodniczącego komisji. 
Sam egzamin teoretyczny odbywa się w dwóch etapach:

</doc>
<doc id="623012" url="https://pl.wikipedia.org/wiki?curid=623012" title="Cha-cha-cha">
Cha-cha-cha



</doc>
<doc id="623016" url="https://pl.wikipedia.org/wiki?curid=623016" title="Leon Rupnik">
Leon Rupnik

Leon (Leo, Lev, Lav) Rupnik (ur. 10 sierpnia 1880 w Lokve, zm. 4 września 1946 w Lublanie) – jugosłowiański wyższy wojskowy (generał lejtnant) słoweńskiego pochodzenia, przewodniczący rady miejskiej i burmistrz Lublany pod okupacją włoską, a następnie prezydent administracji prowincji Lublana pod okupacją niemiecką, generalny inspektor, a później komendant Słoweńskiej Domobrany podczas II wojny światowej
W latach 1895–1899 uczył się w szkole kadetów piechoty w Trieście. Od 1901 do 1902 r. służył w 15 batalionie saperów w Klosterneuburg, złożonym w większości z Chorwatów i Serbów. W latach 1905–1907 studiował w wyższej szkole wojskowej w Wiedniu. Podczas I wojny światowej w stopniu kapitana służył do lutego 1916 r. w 1 Brygadzie Górskiej jako szef sztabu. Od marca 1916 r. do grudnia 1917 r. służył w sztabie 50, 63 i 42 dywizji piechoty. Do lipca 1918 r. był szefem sztabu 42 dywizji piechoty, zaś do końca wojny – obrony nadbrzeżnej Południowej Dalmacji. Walczył na froncie włoskim (bitwy nad Isonzo), serbskim i rosyjskim. Po zakończeniu wojny wstąpił w maju 1919 r. do nowo tworzonej armii jugosłowiańskiej. Dostał stopień majora. W 1923 r. awansował do stopnia podpułkownika, w 1927 r. – pułkownika, w 1933 r. – generała brygady, zaś w 1937 r. – generała lejtnanta. Zajmował różne stanowiska sztabowe. W 1938 r. był autorem i kierownikiem budowy fortyfikacji obronnych na granicy z Włochami wzorowanych na rozwiązaniach francuskich (Linia Maginota) i czeskich (umocnienia w Sudetach) zwanych Linią Rupnika. W czasie agresji państw Osi na Jugosławię w kwietniu 1941 r. sprawował funkcję szefa sztabu I Grupy Armijnej w Zagrzebiu. Po kapitulacji wojsk jugosłowiańskich i utworzeniu Niezależnego Państwa Chorwackiego powrócił do południowej Słowenii, gdzie przystał na kolaborację z Włochami, przyjmując 7 czerwca 1942 r. funkcję przewodniczącego rady miejskiej i jednocześnie burmistrza Lublany. Po kapitulacji Włoch we wrześniu 1943 r. stanął pod koniec tego miesiąca na czele administracji prowincji Lublana pod okupacją niemiecką. Zajmował stanowisko zdecydowanie prohitlerowskie, a także antykomunistyczne i antysemickie. Równocześnie był współtwórcą kolaboracyjnej formacji zbrojnej złożonej ze Słoweńców pod nazwą Słoweńska Domobrana. Mianował się jej komendantem, ale już 4 listopada został zdymisjonowany przez Niemców. Od listopada 1944 r. był formalnie generalnym inspektorem Domobrany, choć bez faktycznych kompetencji. Na pocz. 1945 r. został jej komendantem. 5 maja tego roku wraz z niewielką grupą podwładnych przedostał się do Austrii. 23 lipca został aresztowany przez Brytyjczyków, zaś w styczniu 1946 r. przekazany komunistycznym władzom Jugosławii. Po procesie został 30 sierpnia skazany za zdradę i rozstrzelany na cmentarzu Žale w Lublanie.

</doc>
<doc id="623017" url="https://pl.wikipedia.org/wiki?curid=623017" title="AO Ksanti">
AO Ksanti

AO Ksanti () – grecki klub piłkarski z siedzibą w mieście Ksanti w Tracji, założony w 1967 roku, w wyniku fuzji dwóch lokalnych klubów "Aspida" i "Orfeas". Do 1991 roku nosił nazwę "AO Ksanti", po raz pierwszy awansował do Superleague Ellada w 1989 roku. W 1991, po wykupieniu przez firmę "Viamar S.A.", oficjalnego importera samochodów Skoda, zespół zmienił nazwę na "Skoda Ksanti". W 2016 roku umowa o współpracy została zakończona i klub wrócił do nazwy "AO Ksanti"
W sezonie 2004/2005 zespół zajął najwyższe w historii, 4. miejsce w Superleague Ellada.

</doc>
<doc id="623020" url="https://pl.wikipedia.org/wiki?curid=623020" title="Robert Blake">
Robert Blake



</doc>
<doc id="623021" url="https://pl.wikipedia.org/wiki?curid=623021" title="Reprezentacja Austrii w skokach narciarskich">
Reprezentacja Austrii w skokach narciarskich

Reprezentacja Austrii w skokach narciarskich – grupa skoczków narciarskich wybrana do reprezentowania Austrii w międzynarodowych zawodach przez Austriacki Związek Narciarski ("Österreichischen Skiverbands").
W Austrii reprezentacja narodowa podzielona jest zarówno na kadry, jak i na grupy treningowe. Trenerzy i członkowie sztabu są przydzielani do każdej grupy treningowej, nie do kadr. Najwyższą kadrą jest kadra narodowa, zaś najniższą grupą jest grupa I.
Kadra na sezon 2022/2023.
Centralnym szkoleniem objęto 32 mężczyzn i 14 kobiet. Dla obu grup utworzono po 4 kadry. Zawodników rozdzielono pomiędzy niepokrywające się z kadrami grupy treningowe: 5 u mężczyzn i 3 u kobiet. Trenerem pierwszej grupy treningowej mężczyzn pozostał Andreas Widhölzl, drugiej – Florian Liegl, a pierwszej grupy kobiet – Harald Rodlauer.
Kadra na sezon 2021/2022.
Utworzone zostały po 4 kadry męskie i kobiece, do których powołano 32 zawodników i 13 zawodniczek.
Kadra na sezon 2020/2021.
Utworzono po 4 kadry męskie i kobiece. Nowym trenerem męskiej reprezentacji Austrii został Andreas Widhölzl.
Kadra na sezon 2019/2020.
Utworzone zostało po 4 kadry dla mężczyzn i kobiet.
Kadra na sezon 2018/2019.
Utworzono cztery kadry zarówno dla mężczyzn, jak i dla kobiet. Nowym trenerem reprezentacji mężczyzn został Andreas Felder, a jego asystentami Florian Liegl i Florian Schabereiter. W miejsce Andreasa Feldera trenerem reprezentacji kobiet został Harald Rodlauer, a jego asystentem Stefan Kaiser.
Kadra na sezon 2017/2018.
W sezonie olimpijskim ponownie utworzono cztery kadry dla mężczyzn, natomiast powstały tylko dwie kadry kobiet. Trenerem kadry mężczyzn pozostał Heinz Kuttin, a kobiet Andreas Felder.
Kadra na sezon 2016/2017.
Ponownie utworzono po cztery poziomy kadrowe dla mężczyzn i dla kobiet.
Kadra na sezon 2015/2016.
Austriacki Związek Narciarski wraz z trenerami utworzył cztery kadry dla mężczyzn i cztery kadry dla kobiet.
Kadra na sezon 2014/2015.
Na stanowisku trenera głównego Alexander Pointner został zastąpiony przez Heinza Kuttina, a jego asystentem został Harald Rodlauer. Utworzono cztery kadry dla mężczyzn i cztery kadry dla kobiet.
Kadra na sezon 2013/2014.
Utworzono cztery kadry męskie i dwie kobiece.
Kadra na sezon 2012/2013.
Skład reprezentacji na kolejny sezon został ujawniony w maju 2012:
Kadra na sezon 2011/2012.
Trenerem kadry narodowej pozostał Alexander Pointner.
Kadra na sezon 2010/2011.
Trenerem kadry narodowej mężczyzn pozostał Alexander Pointner.
Kadra na sezon 2009/2010.
Sztab szkoleniowy.
Pierwszym trenerem kadry mężczyzn był Alexander Pointner, drugim Marc Nölke, zaś trenerem II grupy treningowej Klaus Huber.
Kadra na sezon 2008/2009.
Sztab szkoleniowy.
Pierwszym trenerem mężczyzn był Alexander Pointner, a drugim Marc Nölke. Trenerem kadry kobiet był Gerald Daringer.
Kadra na sezon 2007/2008.
Sztab szkoleniowy.
Pierwszym trenerem mężczyzn był Alexander Pointner, a drugim Marc Nölke.
Kadra na sezon 2006/2007.
Sztab szkoleniowy.
Pierwszym trenerem mężczyzn był Alexander Pointner, a drugim Marc Nölke.
Kadra na sezon 2005/2006.
Sztab szkoleniowy.
Pierwszym trenerem mężczyzn był Alexander Pointner, pozostałymi Alexander Diess, Harald Haim i Werner Schuster.
Kadra na sezon 2004/2005.
Pierwszym trenerem kadry narodowej został Alexander Pointner, a jego asystentami Richard Schallert i Michael Beismann. Zawodnicy, którzy znaleźli się w kadrze, to Andreas Goldberger, Martin Höllwarth, Andreas Kofler, Wolfgang Loitzl, Thomas Morgenstern i Andreas Widhölzl. W kadrze A znaleźli się Stefan Kaiser, Martin Koch, Florian Liegl, Stefan Thurnbichler, Roland Müller, Christian Nagiller, Balthasar Schneider i Reinhard Schwarzenberger. Do kadry B powołani zostali Manuel Fettner, Nicolas Fettner, Christoph Lenz, Christoph Strickner, Thomas Thurnbichler i Lukas Tschuschnig. Kadra C liczyła 10 zawodników (znaleźli się w niej m.in. Daniel Lackner, Arthur Pauli, Andreas Strolz i Gregor Schlierenzauer), zaś kadra rezerwowa 8 skoczków (byli w niej m.in. Mathias Hafele, Bastian Kaltenböck i Gerald Wambacher).
Kadra na sezon 2003/2004.
W kadrze narodowej (której głównym trenerem był Hannu Lepistö) znaleźli się Andreas Goldberger, Martin Höllwarth, Andreas Kofler, Florian Liegl, Thomas Morgenstern, Christian Nagiller, Reinhard Schwarzenberger i Andreas Widhölzl. Zawodnikami kadry A byli: Mathias Hafele, Bastian Kaltenböck, Martin Koch, Wolfgang Loitzl, Stefan Thurnbichler, Bernhard Metzler i Balthasar Schneider.

</doc>
<doc id="623022" url="https://pl.wikipedia.org/wiki?curid=623022" title="Aleksandra Spanowicz">
Aleksandra Spanowicz

Aleksandra Spanowicz z domu Czubek (ur. 24 maja 1966 w Wejherowie) – polska malarka, rysowniczka komiksów, ilustratorka. Laureatka Grand Prix na V Ogólnopolskim Konwencie Twórców Komiksu w Łodzi w roku 1994.
Absolwentka gdyńskiego Liceum Sztuk Plastycznych. W 1995 ukończyła poznańską Akademię Sztuk Pięknych na Wydziale Malarstwa, Grafiki i Rzeźby. Mieszka w Wejherowie, gdzie uczy plastyki w szkole podstawowej.
Trafiła na karty II i III wydania "Bedekera wejherowskiego" oraz I wydania "Leksykonu wejherowian" Reginy Osowickiej.
Inne dzieła.
Okładki i ilustracje do książek:

</doc>
<doc id="623023" url="https://pl.wikipedia.org/wiki?curid=623023" title="Książę Machiavellego">
Książę Machiavellego



</doc>
<doc id="623025" url="https://pl.wikipedia.org/wiki?curid=623025" title="Tu-22M">
Tu-22M

Tu-22M (ros. "Ту-22М", oznaczenie NATO "Backfire") – radziecki/rosyjski samolot bombowy średniego lub dalekiego zasięgu przeznaczony do wykonywania uderzeń bombowo-rakietowych na cele naziemne rozmieszczone w strefie operacyjnej przeciwnika. Spotykane jest również oznaczenie Tu-26.
Projekt Tu-22M stanowi następcę innego modelu Tupolewa – Tu-22. Najbardziej widoczną różnicą jest zastosowanie w konstrukcji Tu-22M skrzydeł o zmiennej geometrii. "Backfire" miał być również zdolny do przeprowadzenia ataków międzykontynentalnych (w tym nuklearnych) na cele w Stanach Zjednoczonych.
Historia.
Na początku lat 60. XX wieku w Związku Radzieckim zaczęto prace nad nowym modelem naddźwiękowego bombowca, następcy Tu-22. Wymagania wobec samolotu obejmowały zdolność do lotu z szybkością ponaddźwiękową dla przełamania obrony powietrznej nieprzyjaciela, a także do lotu poddźwiękowego na małej wysokości na dalekie odległości. Biuro konstrukcyjne Tupolewa postanowiło udoskonalić konstrukcję Tu-22 przez dodanie skrzydeł o zmiennym skosie, jednak pierwsze dwa prototypy oznaczone "106" i "125" zostały odrzucone przez rząd (zaakceptowano projekt biura Suchoja pod nazwą T-4 w 1962 roku). Kolejny projekt ("145") miał być alternatywą dla T-4, ale po przerwaniu prac przez OKB Suchoja w 1967 prace nad nim nabrały rozpędu.
Pierwszy z pięciu prototypów serii "145" oblatano 30 sierpnia 1969 roku. Oznaczono go jako Tu-22M0, co miało sugerować, że bombowiec ten jest tylko niewielką modyfikacją Tu-22 i zaniżać jego wartość bojową w trakcie negocjacji rozbrojeniowych SALT II (według innych autorem tej mistyfikacji było samo biuro Tupolewa, chcące ułatwić sobie finansowanie z budżetu państwa). Pierwszy samolot seryjny wystartował w lipcu 1971 roku, a produkcję rozpoczęto w Kazaniu już jako Tu-22M1 (kod NATO Backfire-A). Wkrótce jednak produkcja została wstrzymana, a w maju 1973 oblatano prototyp kolejnej, udoskonalonej wersji – Tu-22M2 (Backfire-B). Samolot został oficjalnie przyjęty do uzbrojenia w 1975, jednak już wtedy biuro konstrukcyjne Tupolewa rozpoczęło projektowanie następnej modernizacji. Budowa wersji M2 zakończyła się zatem na liczbie 279 egzemplarzy, a 20 czerwca 1977 roku w powietrze wzbił się pierwszy Tu-22M3 (Backfire-C), przyjęty następnie do uzbrojenia w 1983. Wariant ten charakteryzował się nowymi silnikami NK-25, bardziej efektywnym uzbrojeniem i wyposażeniem awionicznym (w NK-25 wyposażona była też wersja Tu-22M2Je, co jednak nie poprawiło jej osiągów) oraz większym maksymalnym skosem skrzydeł (65 stopni). Konstruktorzy postanowili również zmienić układ wlotów powietrza do silników – stosowane dotychczas rozwiązanie w postaci powiększonych w stosunku do znanych z Tu-28, bocznych kanałów z centralnymi stożkami generowało trudne w kompensacji, niesymetryczne siły aerodynamiczne – zastąpiono je wydłużonymi wlotami prostokątnymi z klinami. Ogółem w latach 1971-1997 zakłady KAPO im. Gorbunowa w Kazaniu wyprodukowały 497 egzemplarzy wszystkich odmian samolotu Tu-22M, z czego 222 egzemplarze Tu-22M3, w tym rozpoznawcze Tu-22MR oraz Tu-22MP przeznaczone do walki radioelektronicznej.
Opis techniczny.
Tu-22M wszystkich serii to dwusilnikowe, czteromiejscowe samoloty bombowe średniego zasięgu. Ich konstrukcja opiera się na zastosowaniu kadłuba nośnego o konfiguracji prostopadłościennej na całej jego długości oraz skrzydeł o zmiennym skosie (podobnie jak w amerykańskim General Dynamics F-111 Aardvark). Konstrukcja o układzie dolnopłata, całkowicie metalowa. Przednia część kadłuba mieści przedziały wyposażenia awionicznego oraz instalację do tankowania w powietrzu (zdemontowana po podpisaniu przez Związek Socjalistycznych Republik Radzieckich układu SALT). Miejsca w kabinie załogi rozmieszczone są w dwóch rzędach (samolot ma dwie pary odchylanych do góry drzwi): z przodu obok siebie siedzi dwóch pilotów, za nimi nawigator i operator uzbrojenia. Cała załoga dysponuje fotelami wyrzucanymi typu KT-1 klasy zero-zero, w systemie ratownictwa ASS.
Zarówno kadłub jak i skrzydła samolotu mają konstrukcję półskorupową z zintegrowanymi zbiornikami paliwa. Skrzydła samolotu podzielone są na część nieruchomą połączoną z kadłubem oraz ruchomą, której kąt skosu zmienia się automatycznie w czasie lotu w przedziale od 20° do 65° (dla Tu-22M3; wcześniejsze wersje miały mniejszy kąt maksymalny). Obie części łączą połączenia przegubowe. Każda ma budowę dwudźwigarową z hermetycznymi kesonami stanowiącymi zbiorniki paliwowe integralne. Ruch skrzydeł (zmianę skosu) zapewniają dwa silniki hydrauliczne ze śrubowymi siłownikami, poruszanymi dzięki dwóm niezależnym obwodom hydraulicznym (rozwiązanie zwiększające niezawodność). Przeguby umiejscowione są tak, aby obrót w pełnym zakresie nie powodował przesunięcia względnego środka parcia o więcej niż 2%. Ponadto część ruchoma skrzydła wyposażona jest w tylnej części w dwuszczelinowe klapy wychylane pod kątem 23° (do startu) i 40° (do lądowania) do reszty skrzydła, a także trójsekcyjne klapy na krawędzi natarcia. Usterzenie poziome umieszczone w części ogonowej ma konstrukcję płytową i jest wychylane zgodnie lub różnicowo – w zakresie dużych kątów natarcia pełni rolę sterów przechylenia. Do sterowania poprzecznego służą też trójsekcyjne przerywacze na skrzydłach (przy małych i średnich kątach natarcia; samolot nie posiada klasycznych lotek). Usterzenie pionowe samolotu to klasyczna pojedyncza płetwa ogonowa z podziałem na ster i statecznik, zwężana ku górze. W dolnej jej części mieści się dodatkowy zbiornik paliwa. Ster kierunku jest wyważony masowo oraz odciążony aerodynamicznie (współczynnik kompensacji równy 15,1%).
Tu-22M napędzany jest dwoma dwuprzepływowymi silnikami turboodrzutowymi typu Klimow NK-22 lub NK-25, każdy o maksymalnym ciągu z dopalaniem odpowiednio 196,1 kN lub 245,2 kN. Rozruszniki silników są pneumatyczne. Podwozie samolotu każdej z wersji jest trójpodporowe: z przodu koło podwójne, z tyłu zdwojone, sześciokołowe podwozie główne z hamulcami wyposażonymi w wentylatory chłodzące zasilane prądem trójfazowym o stałej częstotliwości. Podwozie chowane jest w całości do wnęk kadłubowych. W tylnej części kadłuba zamontowane są elektropneumatyczne wyrzutniki spadochronu hamującego złożonego z dwóch czasz o powierzchni 52 m² każda. Służy on skróceniu dobiegu lub przerwaniu rozbiegu samolotu w sytuacji awaryjnej.
Wyposażenie awioniczne.
System nawigowania samolotu jest bezwładnościowy; korzysta on z danych przekazywanych przez nawigacyjny radar dopplerowski DISS A322 Z. Do zadań bombardiersko-nawigacyjnych służy radiolokator umieszczony w przedniej części kadłuba (wykrywalność celów średniej wielkości już z odległości 150–200 km) oraz celownik optyczny OBP-15T w owiewce pod kabiną. Za współpracę tych urządzeń odpowiada komputer pokładowy typu NI-50BM, a ich uzupełnienie stanowią dwa wysokościomierze radiowe RW-18, system identyfikacji swój – obcy SRZO-2 (lub nowszy), dwa radiokompasy automatyczne ARK-15, odbiornik radiosygnałów MRP-56P, system przyrządowego lądowania SP-50 oraz pokładowe urządzenia bliskiej i dalekiej nawigacji. Łączność zewnętrzną samolotu zapewniają dwie radiostacje UHF R-832M i jedna HF R-846, a wewnętrzną – rozmównica pokładowa SPU-10. W skład tego kompleksu wchodzi również zestaw kodujący korespondencję radiową.
Tu-22M posiada również wyposażenie radioelektroniczne o charakterze obronnym. Głównym jego elementem jest system Urał: stacje zakłóceń aktywnych (odzewowych) SPS-171 i SPS-172, stacja wykrywająco-ostrzegawcza Sirena-3, generator zakłóceń szumowych AG-56 oraz wyrzutnie dipoli i flar (zamocowane u spodu usterzenia poziomego). Całości dopełnia odbiornik LO-82 Mak ostrzegający o odpaleniu w kierunku samolotu pocisków rakietowych. Do koordynacji działań tak wielu urządzeń służy osobny komputer systemu obronnego CWU-10.022. Operator uzbrojenia ma również do dyspozycji działko pokładowe, do którego sterowania służy celownik telewizyjny TP-1 oraz radiolokator obserwacji tylnej półsfery PRS-4KM.
Na Tu-22M3 poważną modernizację przeszła instalacja elektryczna samolotu. Podstawowy system zasilania – 6 generatorów prądu stałego o napięciu 27 V – został zastąpiony przez generatory prądu przemiennego o stałej częstotliwości, co osiągnięto dzięki zainstalowaniu na nowych silnikach NK-25 hydromechanicznych stabilizatorów obrotów. Zmiana ta wymuszona została przez zapotrzebowanie nowoczesnego osprzętu awionicznego na prąd stałoczęstotliwościowy i umożliwiła rezygnację z ciężkich elektromagnetycznych przetworników prądu przemiennego oraz pomocniczego zespołu napędowego do zasilania wentylatorów chłodzących hamulce kół. Ponadto na Tu-22M3 zamontowane są akumulatory niklowo-kadmowe (zastąpiły akumulatory ołowiowo-kwasowe).
Tu-22MR korzystają z lotniczego aparatu fotograficznego AFA-15 oraz zestawu sensorów wbudowanego w komorę bombową.
Tu-22M nie są przystosowane do działania na bardzo małej wysokości, ponieważ ich system radarowy nie ma możliwości śledzenia i automatycznego omijania przeszkód terenowych.
Uzbrojenie.
Do celów ofensywnych Backfire może być uzbrojony w kierowane pociski rakietowe klasy powietrze-powierzchnia oraz bomby o maksymalnej masie łącznej nieprzekraczającej 24 000 kg. Do ich przenoszenia służy komora bombowa oraz cztery węzły podwieszeń (dwa podskrzydłowe i dwa pod obudowami wlotów powietrza do silników). Podstawowe środki rażenia to zestaw trzech pocisków powietrze-ziemia typu Raduga Ch-22 (w kodzie NATO AS-4 Kitchen, zdolnych do przenoszenia głowic nuklearnych) rozmieszczonych symetrycznie: jeden pod kadłubem częściowo schowany na belce BD-45K oraz dwa pod skrzydłami na belkach BD-206. W normalnych warunkach samolot przenosi jednak tylko jeden taki pocisk.
Drugi wariant uzbrojenia Tu-22M stanowią kierowane pociski krótkiego zasięgu klasy powietrze-ziemia Raduga Ch-15 (kod NATO AS-16 Kickback) używane do przełamywania obrony powietrznej przeciwnika i przenoszone na sześciomiejscowej obrotowej wyrzutni MKU-6 montowanej w komorze bombowej. W tym wariancie na węzłach zewnętrznych podwieszone mogą być kolejne cztery Ch-15 lub konwencjonalne bomby o wagomiarze do 500 kg, po dziewięć na jednej belce MBD3-U9-68 mocowanej do węzła (łącznie 36 bomb).
Ostatni wariant to bomby konwencjonalne o wagomiarze do 3000 kg podwieszone w komorze bombowej na belkach KD-4-105A lub KD-3-22R oraz (podobnie jak w wariancie drugim) 250 lub 500-kilogramowe bomby na węzłach zewnętrznych. Tu-22M może być również uzbrojony w bomby kierowane (laserowo lub telewizyjnie) typu KAB-1500 i UPAB-1500; brak jest jednak informacji na temat sposobu ich przenoszenia.
Tu-22M wszystkich serii to samoloty stricte bombowe, nie przenoszą więc rakiet klasy powietrze-powietrze. Ich jedynym uzbrojeniem defensywnym pozostaje zatem dwulufowe działko GSz-23 umieszczone w ogonie samolotu w wieżyczce UK-9A-802, sterowane zdalnie ze stanowiska operatora uzbrojenia (jedno – na Tu-22M3; dwa – na samolotach starszych wersji).
Kontrowersje.
Oznaczenie Tu-22M mające zaniżać wysoką wartość bojową samolotu początkowo spełniło swoje zadanie. Amerykański wywiad uznał Backfire za samolot o znaczeniu peryferyjnym, niezdolny do lotów międzykontynentalnych (stąd zapewne jego dość pogardliwy kryptonim w kodzie NATO). Pogląd ten zdawało się potwierdzać rozmieszczenie pułków Tu-22M w bazach północnej Syberii, gdzie ich użytkowanie dodatkowo pogarszały warunki pogodowe. Tymczasem samoloty operujące z okręgu czukockiego bez tankowania w powietrzu mogły razić cele na zachodnim wybrzeżu USA, a z tankowaniem – niemal na całym obszarze Stanów Zjednoczonych.
Po raz pierwszy temat zasięgu Backfire'a w rozmowach radziecko-amerykańskich został poruszony w trakcie negocjacji układu SALT II i chociaż strona radziecka z uporem twierdziła, że jest to wyłącznie bombowiec o zasięgu taktycznym, niezdolny do misji interkontynentalnych, negocjatorzy amerykańscy wymogli na Leonidzie Breżniewie obietnicę usunięcia instalacji do tankowania w powietrzu z Tu-22M oraz ograniczenie liczebności produkcji (max. 30 rocznie). Było to jedno z niewielu dotrzymanych przyrzeczeń układu SALT II.
Mimo to przez cały okres lat 80. Backfire pozostawał samolotem-zagadką, który przez swoją tajemniczość trzymał w szachu amerykańskie dowództwo wojskowe i wymógł zwiększenie funduszy na rozwój amerykańskiego lotnictwa. Atmosferę niepewności podgrzewały relacje prasowe cytujące wypowiedzi radzieckiego zdrajcy o niedocenianiu wartości Tu-22M, który miał być regularnie testowany na odległościach międzykontynentalnych, a instalacje do tankowania miały być bardzo łatwe w montażu i demontażu. Sama nazwa miała być błędna i z premedytacją myląca, gdyż w ZSRR samolot miał się nazywać Tu-26. Ostateczne potwierdzenie wyłącznie taktycznego zasięgu Tu-22M zostało zawarte dopiero w układzie START I z 31 lipca 1991 roku.
Użycie.
Od momentu wejścia do służby największym użytkownikiem Tu-22M pozostaje rosyjskie Lotnictwo Dalekiego Zasięgu, posiadające co najmniej 125 maszyn. Podstawowym zadaniem Backfire'ów w tej formacji wojskowej jest penetracja nieprzyjacielskiego terytorium i niszczenie bombami i pociskami kierowanymi celów położonych głęboko na zapleczu przeciwnika, poza zasięgiem Su-24 Fencer. Drugim wielkim użytkownikiem jest rosyjskie Lotnictwo Morskie, do którego na początku lat 90 XX wieku przeniesiono 47 samolotów Tu-22M, stacjonujących obecnie głównie w bazach na dalekiej północy. Rosyjscy dowódcy doszli bowiem do wniosku, że mogą być one skutecznym narzędziem w walce z amerykańskimi grupami lotniskowcowymi przy zastosowaniu pocisków AS-4 Kitchen i AS-6 Kingfish.
Po raz pierwszy Tu-22M zostały użyte w warunkach bojowych w końcowej fazie wojny w Afganistanie. Wykonywały one konwencjonalne rajdy bombowe chroniąc w ten sposób wycofujące się wojska radzieckie. W późniejszym okresie (na początku lat 90 XX w.) z powodu braku części zamiennych gotowość bojowa wielu pułków Tu-22M spadła jednak do poziomu 30%-40%. Pomimo tego Backfire'y wzięły udział w pierwszej wojnie czeczeńskiej dokonując ataków na cele w pobliżu Groznego w 1995 roku.
Po upadku ZSRR spora część floty Tu-22M przypadła w udziale Ukrainie i Białorusi. Jeszcze w roku 1999 Ukraińskie Siły Powietrzne posiadały ok. 60 Backfire'ów podzielonych na dwa pułki stacjonujące w bazach w Pryłukach i Połtawie. W ramach programu Nunn-Lugar w listopadzie 2001 rządy ukraiński i amerykański podjęły decyzję o zniszczeniu 47 ukraińskich Tu-22, w tym 25 nowoczesnych Tu-22M z Połtawy. W maju 2004 podobny los spotkał kolejnych 6 samolotów z pułku w Mikołajowie. Obecnie Ukraina nie posiada broni jądrowej ani środków jej przenoszenia, w tym samolotów Tu-22M. Liczebność tych bombowców w siłach powietrznych Białorusi oceniana była na 52 egzemplarze, nieznany jest jednak ich obecny los. W spisach samolotów wojskowych użytkowanych na Białorusi dokonanych po 1996 roku nie figurują Tu-22M; również według nieoficjalnych wypowiedzi osób pracujących w białoruskich wojskach lotniczych samolotów tych nie ma w eksploatacji. Prawdopodobnie zostały one przekazane siłom powietrznym Rosji.
Zakupem Tu-22M od Rosji zainteresowane są dwa wielkie państwa azjatyckie: Chiny oraz Indie. W grudniu 1999 ogłoszona została decyzja o wypożyczeniu czterech egzemplarzy Backfire Indyjskim Siłom Powietrznym oraz o planowanej modernizacji indyjskich Tu-142 i Ił-38 przez Rosjan. W styczniu 2004 Indie zawarły umowę na zakup rosyjskiego lotniskowca „Admirał Gorszkow”, jednak umowa o kupnie Tu-22M nie została podpisana.
Chiny interesują się tym nowoczesnym bombowcem ze względu na coraz większe zapóźnienie technologiczne chińskiego lotnictwa bombowego i jego H-6 Badger. Zakup Tu-22M pozwoliłby Chinom znacznie zwiększyć zasięg działania ich sił powietrznych. Pod koniec lat 90 XX wieku Rosja kategorycznie sprzeciwiła się sprzedaży Chinom tak nowoczesnej broni jak Tu-22M w obawie przed destabilizacją równowagi militarnej na Dalekim Wschodzie. Jednak w ostatnim czasie po ociepleniu stosunków między przywódcami obu państw eksport Tu-22M do Chin wydaje się być tylko kwestią czasu.
9 sierpnia 2008 roku grupa maszyn z 52 Pułku Bombowców Ciężkich stacjonujących na stałe w Szajkowce koło Kirowa wykonywała atak bombowy na cele w okolicach miasta Gori w czasie wojny w Osetii Południowej. Po wykonaniu zadania samoloty zostały ostrzelane przez gruzińskie rakiety przeciwlotnicze, 9K37 Buk lub S-200. Jeden z bombowców został zestrzelony. Z całej, czteroosobowej załogi ocalał jedynie jej drugi pilot. Bezpośrednio po stracie Rosjanie rozpowszechnili informację jakoby maszyna wykonywała lot rozpoznawczy.
17 listopada 2015 roku Tu-22M3 Sił Powietrzno-Kosmicznych FR dokonały bombardowań bombami OFAB-250-270 celów należących do przeciwników syryjskiego rządu, za zgodą Prezydenta Syrii Baszszara al-Asada.
21 lipca 2016 roku formacja sześciu Tu-22M3 przeprowadziła bombardowania pozycji tzw. Państwa Islamskiego w okolicy miasta Palmyra w prowincji Hims. 11 sierpnia 2016 roku, po raz kolejny sześć bombowców Tu-22M3, które wystartowały z terytorium Federacji Rosyjskiej, zbombardowało cele na terytorium tzw. Państwa Islamskiego. W wyniku nalotów zniszczone miały zostać składy amunicji, paliwa oraz obozy szkoleniowe dżiahdystów znajdujące się w okolicy miasta Ar-Rakka.
Rosyjskie Tu-22M3 z 52. Ciężkiego Pułku Bombowego Gwardii zostały użyte podczas inwazji Rosji na Ukrainę, bombardując 15 kwietnia 2022 roku teren zakładów Azowstal w obleganym Mariupolu trzytonowymi bombami FAB-3000 M-54.
Plany modernizacji.
W lutym 2012 rzecznik prasowy rosyjskich wojsk lotniczych podał do publicznej wiadomości informację o planowanej modernizacji bombowców strategicznych Tu-22M3. Projekt ma objąć około 30 samolotów z posiadanej floty, cechujących się najmniejszym stopniem wyeksploatowania, i zakończyć się w 2020. Maszyny zostaną wyposażone w nowe systemy awioniczne (komputer pokładowy, radiostacje, systemy rozpoznania); dane w kabinie pilotów prezentowane będą na wielofunkcyjnych wyświetlaczach ciekłokrystalicznych. Samoloty mają zostać przystosowane do przenoszenia nowych systemów uzbrojenia (być może chodzi tu o pocisk rakietowy Ch-32, rozwinięcie konstrukcji przenoszonego obecnie Ch-22). Prawdopodobnie również przeprowadzone zostaną remonty płatowców oraz silników, skutkujące wydłużeniem resursów. Zmodyfikowane w ten sposób bombowce określane będą jako Tu-22M3M.
Wnioskując z ogłoszonego w 2010 planu rozwoju Sił Powietrznych FR, zakładającego stopniowe wycofywanie starzejącego się sprzętu lotniczego, możliwe jest, że po roku 2020 Tu-22M3M będą jedynym i ostatnim wariantem Backfire służącym w rosyjskim lotnictwie wojskowym. Ich następcą będzie nowa generacja bombowców dalekiego zasięgu, projektowana w biurze konstrukcyjnym Tupolewa.

</doc>
<doc id="623027" url="https://pl.wikipedia.org/wiki?curid=623027" title="Warszawa (samochód)">
Warszawa (samochód)



</doc>
<doc id="623029" url="https://pl.wikipedia.org/wiki?curid=623029" title="Łazar Mojsow">
Łazar Mojsow

Łazar Mojsow (; ur. 19 grudnia 1920 w Negotinie, zm. 25 sierpnia 2011 w Belgradzie) – macedoński i jugosłowiański dziennikarz, dyplomata oraz polityk.
Urodził się 19 grudnia 1920 w Negotinie w Macedonii. W czasie II wojny światowej działał jako antyfaszysta. Po wojnie w 1945 roku wstąpił do Partii Komunistycznej. W latach od 1987 do 1988 sprawował funkcję przewodniczącego Prezydium SFRJ.
Był absolwentem Wydziału Prawa Uniwersytetu w Belgradzie.

</doc>
<doc id="623030" url="https://pl.wikipedia.org/wiki?curid=623030" title="FK Viktoria Žižkov">
FK Viktoria Žižkov



</doc>
<doc id="623035" url="https://pl.wikipedia.org/wiki?curid=623035" title="Dystrykt Oecusse">
Dystrykt Oecusse

Dystrykt Oecusse ("Oecussi-Ambeno", ) – jeden z 13 dystryktów Timoru Wschodniego, stanowiący eksklawę w zachodniej części wyspy, posiadający dostęp do Morza Sawu. Stolicą dystryktu jest Pante Macassar, leżąca 281 km na zachód od stolicy kraju Dili. 
Graniczy jedynie z indonezyjską prowincją Małe Wyspy Sundajskie Wschodnie.

</doc>
<doc id="623037" url="https://pl.wikipedia.org/wiki?curid=623037" title="2cm KwK 30">
2cm KwK 30



</doc>
<doc id="623038" url="https://pl.wikipedia.org/wiki?curid=623038" title="Niccolo Machiavelli">
Niccolo Machiavelli



</doc>
<doc id="623040" url="https://pl.wikipedia.org/wiki?curid=623040" title="Bumar-Łabędy">
Bumar-Łabędy



</doc>
<doc id="623041" url="https://pl.wikipedia.org/wiki?curid=623041" title="Musculus biceps brachii">
Musculus biceps brachii



</doc>
<doc id="623042" url="https://pl.wikipedia.org/wiki?curid=623042" title="Musculus brachialis">
Musculus brachialis



</doc>
<doc id="623043" url="https://pl.wikipedia.org/wiki?curid=623043" title="Messier 59">
Messier 59

Messier 59 (również M59 lub NGC 4621) – galaktyka eliptyczna w gwiazdozbiorze Panny. Odkrył ją 11 kwietnia 1779 roku Johann Gottfried Koehler razem z sąsiednią M60 podczas obserwacji komety. Cztery dni później (15 kwietnia 1779 roku) M58, M59 i M60 niezależnie od Koehlera odkrył Charles Messier.
Galaktyka znajduje się w odległości około 60 milionów lat świetlnych od Ziemi. Wymiary M59 wynoszą ok. 87 × 61 tys. lat świetlnych (5' × 3,5').
M59 należy do Gromady galaktyk w Pannie. Prawdopodobnie towarzyszy jej 1,5-2,3 tys. gromad kulistych.
W galaktyce zaobserwowano supernową SN 1939B.

</doc>
<doc id="623045" url="https://pl.wikipedia.org/wiki?curid=623045" title="Musculus anconeus">
Musculus anconeus



</doc>
<doc id="623046" url="https://pl.wikipedia.org/wiki?curid=623046" title="Flet irlandzki">
Flet irlandzki

Flet irlandzki – instrument dęty drewniany z grupy aerofonów wargowych, rodzaj drewnianego fletu poprzecznego używanego w tradycyjnej muzyce celtyckiej, szczególnie irlandzkiej, muzyce dawnej oraz gatunkach pokrewnych.
Pochodzenie.
Współcześnie produkowane flety irlandzkie są wzorowane na XIX-wiecznych fletach angielskich stosowanych wówczas w muzyce profesjonalnej (tzw. Nicholson-type flute). Zostały one wyparte przez używane obecnie flety według konstrukcji Theobalda Boehma i (w związku z gwałtownym spadkiem wartości rynkowej) przejęte przez muzyków ludowych.
Budowa.
Flet irlandzki jest drewnianą piszczałką otwartą o przekroju konicznym. Piszczałka ta podzielona jest z reguły na szereg części: główkę z bocznym otworem wlotowym, dwie części środkowe z otworami palcowymi oraz stopę. Niekiedy występuje także osobna sekcja łącząca główkę z korpusem. Główka zwieńczona jest ruchomą nasadką umożliwiającą korekturę intonacji. W najprostszej wersji flet irlandzki posiada 6 otwartych otworów palcowych, co umożliwia łatwą grę tylko przy użyciu dźwięków jednej tonacji. Bardziej zaawansowane modele są natomiast wyposażone w dodatkowe otwory z klapami, tzw. klucze, w ilości od jednego do ośmiu. Dzięki temu rozszerzeniu ulega skala instrumentu oraz łatwiejsze jest wydobycie wszystkich dźwięków chromatycznych.
Skala i technika gry.
Skala fletu irlandzkiego wynosi co najmniej dwie pełne oktawy skali diatonicznej (standardowo D-dur), czasem więcej. Pozostałe dźwięki wydobyć można przy pomocy chwytów kombinowanych lub używając kluczy (o ile są). Klucze: d#, f, g#, a# i c zapewniają możliwość wydobycia pełnej skali chromatycznej. Oklapowanie stopy daje dodatkowe dźwięki c# i c. Dla wygody grającego stosuje się także dodatkowy klucz f (tzw. "long F") 
Pod względem manualnym technika gry na flecie irlandzkim jest stosunkowo prosta. Na instrumencie pozbawionym dodatkowego oklapowania palcowanie jest analogiczne (lub zbliżone - zależnie od modelu i egzemplarza) jak na flażolecie (tin whistle). Wraz ze wzrostem ilości klap rosną możliwości instrumentu, ale także trudność gry. Mimo to jest ona jednak mniej skomplikowana, niż w przypadku zwykłego fletu poprzecznego. Stosunkowo trudne jest natomiast zadęcie i prawidłowa intonacja.
Flet we współczesnej muzyce folk.
Flet należy obecnie do najważniejszych instrumentów solowych w irlandzkiej muzyce folk i stanowi jeden z podstawowych komponentów jej brzmienia. Wykorzystywany jest zarówno do partii lirycznych jak i (może nawet częściej) szybkich melodii tanecznych, najczęściej w rytmie jiga i reela. Częstą praktyką jest granie melodii na flecie unisono z innymi instrumentami (skrzypce, dudy, mandolina, akordeon, koncertyna itd.), przy czym melodia ta traktowana jest dosyć swobodnie z pozostawieniem dużego marginesu dla inwencji flecisty. Manierą wielu flecistów irlandzkich jest silnie zrytmizowany, pulsujący styl gry z wyrazistymi akcentami, a także naśladowanie brzmienia dud.
Najbardziej bodaj znanym i poważanym flecistą tradycyjnym jest Matt Molloy, który nagrał kilkadziesiąt płyt, m.in. w składzie grup: The Chieftains, Bothy Band, Planxty, a także solo. Do grona wirtuozów fletu irlandzkiego trzeba zaliczyć także takich muzyków jak: Kevin Crawford, Michael McGoldrick, Seamus Egan, Brian Finnegan, Grey Larsen, Garry Shannon, Conal O'Grada, Jean-Michel Veillon, Sylvain Barou i in.

</doc>
<doc id="623048" url="https://pl.wikipedia.org/wiki?curid=623048" title="Musculus triceps brachii">
Musculus triceps brachii



</doc>
<doc id="623050" url="https://pl.wikipedia.org/wiki?curid=623050" title="Musculus flexor carpi radialis">
Musculus flexor carpi radialis



</doc>
<doc id="623052" url="https://pl.wikipedia.org/wiki?curid=623052" title="Musculus palmaris longus">
Musculus palmaris longus



</doc>
<doc id="623054" url="https://pl.wikipedia.org/wiki?curid=623054" title="Musculus flexor carpi ulnaris">
Musculus flexor carpi ulnaris



</doc>
<doc id="623056" url="https://pl.wikipedia.org/wiki?curid=623056" title="II Liceum Ogólnokształcące im. Marii Skłodowskiej-Curie w Gorzowie Wielkopolskim">
II Liceum Ogólnokształcące im. Marii Skłodowskiej-Curie w Gorzowie Wielkopolskim

II Liceum Ogólnokształcące im. M. Skłodowskiej-Curie w Gorzowie Wlkp. jest jednym z najstarszych w mieście. Powstało w roku 1950, początkowo posiadało nr XIX (dziewiętnaste liceum w ówczesnym województwie gorzowskim), dopiero później przemianowano je na obecną nazwę. Patronem szkoły jest Maria Skłodowska-Curie, stąd hasło promujące szkołę "Radioaktywność to stan świadomości.". Cechą wyróżniającą tę szkołę jest wprowadzony od roku szkolnego 1993/1994 roku system amerykański. Liceum to również jako pierwsze w Polsce zorganizowało model ONZ (PolMUN), na który przyjeżdżają uczniowie z różnych krajów w celu symulacji tego zgromadzenia. W 2009 roku II LO w Gorzowie Wielkopolskim zajęło 19. miejsce w rankingu najlepszych szkół średnich w Polsce. W 2022 roku liceum zajęło 1. miejsce w województwie w rankingu Perspektywy.
W II Liceum od 2018 roku odbywa się Gorzowski Konwent Fantastyki Gorcon.
System amerykański.
Został wprowadzony od roku szkolnego 1993/1994. Jest to równocześnie pierwsza szkoła w Polsce z takim systemem. W ślad za nią poszło również kilka innych liceów w Polsce.
System ten opiera się na systemie stosowanym w szkołach amerykańskich, jednak nie jest jego wierną kopią. Zasadnicze różnice między klasycznym polskim systemem a systemem amerykańskim:
Historia.
Początki szkoły sięgają roku 1906, gdy w obecnym budynku LO mieściła się niemiecka szkoła dla chłopców. Początki polskiego liceum przypadają na rok 1950. Pierwszym dyrektorem szkoły był Karol Herma (do roku 1970). Kolejni dyrektorzy, to: Jerzy Pietrzyk (1970-1988), Andrzej Kłosiński (1988-1992), Małgorzata Ragiel (1992-1999), Alina Nowak (1999-2011), Tomasz Pluta (od 2011).

</doc>
<doc id="623058" url="https://pl.wikipedia.org/wiki?curid=623058" title="Musculus extensor carpi radialis brevis">
Musculus extensor carpi radialis brevis



</doc>
<doc id="623060" url="https://pl.wikipedia.org/wiki?curid=623060" title="Musculus supinator">
Musculus supinator



</doc>
<doc id="623061" url="https://pl.wikipedia.org/wiki?curid=623061" title="Françoise Dorléac">
Françoise Dorléac

Françoise Dorléac (ur. 21 marca 1942 w Paryżu, zm. 26 czerwca 1967 w Nicei) – francuska aktorka filmowa.
Życiorys.
Była córką francuskiego aktora Maurice’a Dorléaca i Renée Deneuve, miała młodszą siostrę Catherine Deneuve.
W przeciwieństwie do Catherine (która przyjęła panieńskie nazwisko matki) pozostała przy nazwisku ojca. Zaczynała jako modelka, w filmie debiutowała pod koniec lat 50. Popularność przyniósł jej występ w "Człowieku z Rio" (1964) z Jean-Paulem Belmondo. Najwybitniejsze kreacje stworzyła w "Gładkiej skórze" (1964) François Truffauta i "Matni" (1966) Romana Polańskiego (rok wcześniej główną rolę w jego "Wstręcie" zagrała Deneuve).
Zginęła w wyniku pożaru samochodu, płonąc żywcem we wnętrzu kabiny.

</doc>
<doc id="623064" url="https://pl.wikipedia.org/wiki?curid=623064" title="Puchar Grecji w piłce nożnej">
Puchar Grecji w piłce nożnej

Puchar Grecji w piłce nożnej ( lub często ) – cykliczne rozgrywki piłkarskie o charakterze pucharu krajowego w Grecji. Organizowane co sezon przez Grecki Związek Piłki Nożnej (HFF) i przeznaczone są dla krajowych klubów piłkarskich. Najważniejsze po Superleague piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
W 1931 roku rozpoczęły się pierwsze rozgrywki o Puchar Grecji, w których startowały 17 drużyn. Zwyciężył klub AEK Ateny. 
Format.
Format rozgrywek był wiele razy zmieniany. W rozgrywkach uczestniczą 119 klubów występujących w Mistrzostwach Grecji. Obecnie wszystkie rywalizacje od 1/8 finału do półfinału (oprócz rundy od pierwszej do piątej i finału) grane są systemem każdy z każdym (mecz i rewanż). Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1998/99 rozgrywki składają się z 6 etapów: rundy wstępnej eliminacyjnej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Olimpijski w Atenach.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Grecji na podium oficjalnie stawało w sumie 19 drużyn. Liderem klasyfikacji jest Olympiakos, który zdobył 28 Pucharów.
Stan na 22.05.2022.
Klasyfikacja według miast.
Siedziby klubów: stan po finale 2022

</doc>
<doc id="623066" url="https://pl.wikipedia.org/wiki?curid=623066" title="Musculus extensor digitorum">
Musculus extensor digitorum



</doc>
<doc id="623067" url="https://pl.wikipedia.org/wiki?curid=623067" title="Francoise Dorleac">
Francoise Dorleac



</doc>
<doc id="623068" url="https://pl.wikipedia.org/wiki?curid=623068" title="Musculus extensor digiti minimi">
Musculus extensor digiti minimi



</doc>
<doc id="623069" url="https://pl.wikipedia.org/wiki?curid=623069" title="Musculus extensor carpi ulnaris">
Musculus extensor carpi ulnaris



</doc>
<doc id="623072" url="https://pl.wikipedia.org/wiki?curid=623072" title="Musculus palmaris brevis">
Musculus palmaris brevis



</doc>
<doc id="623074" url="https://pl.wikipedia.org/wiki?curid=623074" title="Musculi lumbricales manus">
Musculi lumbricales manus



</doc>
<doc id="623076" url="https://pl.wikipedia.org/wiki?curid=623076" title="Musculi lumbricales">
Musculi lumbricales



</doc>
<doc id="623077" url="https://pl.wikipedia.org/wiki?curid=623077" title="Dystrykt Viqueque">
Dystrykt Viqueque

Dystrykt Viqueque () – jeden z 13 dystryktów Timoru Wschodniego, znajdujący się we wschodniej części kraju, posiadający dostęp do morza Timor. Stolicą dystryktu jest Viqueque, leżąca 183 km na południowy wschód od stolicy kraju Dili. 
Graniczy z dystryktami: Baucau od północy, Lautém od wschodu oraz Manatuto od zachodu.

</doc>
<doc id="623078" url="https://pl.wikipedia.org/wiki?curid=623078" title="Ozębna">
Ozębna

Ozębna, więzadło przyzębne (łac. "periodontium"), desmodont (tj. więzadło przyzębia) – tkanka wypełniająca przestrzeń między cementem korzeniowym a kością wyrostka zębodołowego, łącząca jednocześnie obie struktury.
Zbudowana jest z dwóch typów tkanki łącznej: włóknistej (o układzie regularnym) oraz wiotkiej (bogatej w komórki, naczynia i nerwy).
W ozębnej można wyróżnić następujące elementy strukturalne:
Uważa się, że ozębna pełni następujące funkcje:

</doc>
<doc id="623081" url="https://pl.wikipedia.org/wiki?curid=623081" title="Prażarłacze">
Prażarłacze

Prażarłacze (Cladoselachii, Cladoselachiformes) – rząd wymarłych morskich ryb chrzęstnoszkieletowych z podgromady spodoustych żyjących od górnego dewonu do górnego karbonu.
Były prawdopodobnie przodkami dzisiejszych rekinokształtnych. Dochodziły do 2 metrów długości i były drapieżne. Najpewniej polowały na mniejsze ryby i pelagiczne bezkręgowce. Zachowywały strunę grzbietową przez całe życie. Otwór gębowy znajdował się na końcu pyska. Płetwy były małe, bez kolców, w tym dwie płetwy grzbietowe, a brak płetwy odbytowej. Płetwa ogonowa typu heterocerkalnego. Po każdej stronie głowy miały siedem otworów skrzelowych. Nie miały wyodrębnionych trzonów kręgowych i gonopodium. Przedstawicielami rzędu są gatunki z rodzaju "Cladoselache".

</doc>
<doc id="623087" url="https://pl.wikipedia.org/wiki?curid=623087" title="Bad Wurzach">
Bad Wurzach

Bad Wurzach – miasto uzdrowiskowe w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg.
Współpraca.
Miejscowości partnerskie:

</doc>
<doc id="623089" url="https://pl.wikipedia.org/wiki?curid=623089" title="Michaił Barclay de Tolly">
Michaił Barclay de Tolly

Michaił Barclay de Tolly (ros. Михаил Богданович Барклай-де-Толли, "Michaił Bogdanowicz Barklay de Tolly", ur. w Pamūšis, zm. w Wystruci) – rosyjski generał-feldmarszałek (od 1814) i minister wojny w czasie wyprawy Napoleona na Moskwę w 1812 roku.
Początki kariery.
Barclay de Tolly wychowywał się w Liwonii wówczas będącej częścią Cesarstwa Rosyjskiego a obecnie będącej częścią Estonii i Łotwy. Jego ojczystym językiem był niemiecki, natomiast on sam wywodził się z rodziny szkockich imigrantów, którzy przybyli do Liwonii (Ryga) w XVII wieku. Jego dziadek pełnił funkcję burmistrza Rygi, a ojciec otrzymał szlachectwo rosyjskie. Przyszły feldmarszałek zaczął służbę wojskową bardzo wcześnie (w 1776).
W latach 1788–1789 służył podczas wojny z Turcją, wyróżnił się m.in. zdobyciem Oczakowa i Akermanu. W 1790 r. uczestniczył w walkach ze Szwedami a cztery lata później brał udział w tłumieniu insurekcji kościuszkowskiej w Polsce. W 1798 r. osiągnął stopień pułkownika, a w 1799 r. generała-majora.
Wyróżnił się w wojnie z Francją w latach 1806–1807. W grudniu 1806 r. Tolly walczył z wojskami Napoleona w bitwie pod Pułtuskiem. Dowódca dywizji od 1807. 7 lutego 1807 r. został ranny w bitwie pod Pruską Iławą, wtedy też otrzymał awans do stopnia generała porucznika.
Po odbyciu rekonwalescencji Tolly wrócił do wojska w 1808 r. i dowodził korpusem w walkach ze Szwedami w czasie wojny fińskiej. W 1809 r. rozgłos w całej Europie przyniósł mu szybki śmiały marsz po zamarzniętej Zatoce Botnickiej. Dzięki temu wybiegowi udało się mu zaskoczyć armię nieprzyjaciela i zdobyć Umeę. Ten wyczyn został uwieczniony przez poetę Jewgienija Baratynskiego a sam Tolly został mianowany generałem teraz już pełnej rangi. Później otrzymał stanowisko generała-gubernatora Finlandii. Rok później w styczniu 1810 został ministrem wojny, na stanowisku tym pozostawał do września 1812 r. Jako minister wojny przyczynił się do wzmocnienia armii rosyjskiej.
Wyprawa Napoleona.
W czasie ataku Napoleona na Rosję w 1812 r. Tolly dowodził 1 Armią Zachodnią, największą formacją rosyjską, która stała naprzeciw czoła francuskiego pochodu. Jako ministrowi była mu podporządkowana także 2 Armia zachodnia. W związku z przewagą wojsk francuskich z sukcesem prowadził zorganizowane wycofanie dwóch armii. Tolly zastosował wówczas prostą, ale skuteczną taktykę spalonej ziemi, zalecił także wciągnięcie nieprzyjaciela w głąb terytorium kraju. Wykonując te plany wycofał się do wioski Carowe Zajmiszcze pomiędzy Moskwą a Smoleńskiem.
Wyznaczenie Tolly’ego na stanowisko głównodowodzącego napotykało na opór rodowitych Rosjan, którzy bali się powierzyć to stanowisko „cudzoziemcowi”, konkurenci rozpowszechniali także plotki jakoby Tolly był agentem Napoleona. Car oraz podwładni Barclaya zmusili go do wydania bitwy wojskom francuskim. Bitwa pod Smoleńskiem trwała od 17 do 18 sierpnia 1812 r. i zakończyła się porażką Rosjan. Przeciwnicy Tolly’ego rozpętali wtedy wokół niego prawdziwą burzę i w końcu zmusili go do rezygnacji i do podporządkowania się nowemu głównodowodzącemu, którym został doświadczony weteran Michaił Kutuzow.
Podczas bitwy pod Borodino 7 września 1812 r. Barclay dowodził prawym skrzydłem. W walkach wykazał wytrwałość i wielkie opanowanie oraz umiejętne dowodzenie w obronie. Uznał wybraną przez L.L Beningsena strategię obrony Moskwy za nierokującą powodzenia i poradził Kutuzowowi, aby ten poddał nieufortyfikowaną Moskwę Napoleonowi bez walki. We wrześniu 1812 musiał odejść z armii ze względu na problemy ze zdrowiem.
Po porażce Napoleona Tolly zbierał wyrazy uznania za swoją strategię walki, mimo że początkowo nie był rozumiany i nie zdobył uznania dworu carskiego. Jednak po udowodnieniu swojej skuteczności stał się osobą popularną i zyskał poważanie u cara Aleksandra I.
Dalsza kariera wojskowa.
W lutym 1813 został wyznaczony na dowódcę 3 Armii, a zatem na dowódcę armii rosyjsko-pruskiej. Po śmierci Kutuzowa Barclay był głównodowodzącym armii rosyjskiej w bitwach pod Budziszynem – 21 maja 1813 r., Dreznem – 26 i 27 sierpnia 1813 r., Kulm – 29 i 30 sierpnia, Lipsk – 16 do 19 października 1813 r. W ostatniej z tych bitew tak skutecznie kierował posunięciami środkowej części wojsk sojuszniczych, że car nadał mu tytuł hrabiego.
W 1814 r. Tolly uczestniczył w ataku na Francję i przeprowadzał operację zajęcia Paryża. W nagrodę za to otrzymał buławę feldmarszałka. W 1815 r. znowu pełnił funkcję głównodowodzącego armii rosyjskiej, która wkroczyła do Francji. Przy końcu wojny otrzymał tytuł księcia.
Barclay de Tolly zmarł w Wystruci (Insterburgu) w Prusach 26 maja 1818 r. w czasie drogi powrotnej do Rosji. Jego zwłoki zostały zabalsamowane i złożone na terenie jego majątku do mauzoleum zaprojektowanego przez Apołłona Szedrina i Wasilija Demuta-Malinowskiego w 1823 r. w Jõgeveste w obecnej Estonii. Pałac Barclaya de Tolly został zniszczony w 1944 r., natomiast mauzoleum zachowało się w dobrym stanie i jest udostępnione do zwiedzania.
Na rozkaz cara Aleksandra I wystawiono mu pomnik przed soborem Kazańskiej Ikony Matki Bożej w Petersburgu w 1837 i w Tartu w 1849.

</doc>
<doc id="623090" url="https://pl.wikipedia.org/wiki?curid=623090" title="Szeszonk I">
Szeszonk I

Szeszonk I – faraon, władca starożytnego Egiptu, założyciel XXII dynastii libijskiej, z czasów Trzeciego Okresu Przejściowego. Prawdopodobnie panował w latach 946–925 p.n.e. Był synem Nimlota i Tanetsepeh. Objął tron po śmierci swego poprzednika, Psusennesa II. Często utożsamia się go z wymienionym w "Starym Testamencie" faraonem o imieniu "Szyszak".
Rodowód i polityka wewnętrzna.
Pochodził z rodu libijskich wodzów plemion Maszauasz. Jego główną małżonką prawdopodobnie była Pentresznes lub też, na co może wskazywać następstwo po Szeszonku – matka Osorkona I – Karoma I. W czasie rządów Psusennesa II oraz pontyfikatu Pinodżema II, Szeszonk był energicznym, bardzo wpływowym nomarchą Herakleopolis, jednym z głównych wodzów armii faraona oraz głównym doradcą króla. Aby wzmocnić swe więzi z rodziną królewską oraz, później, uprawomocnić swą władzę doprowadził do małżeństwa swego syna, późniejszego faraona Osorkona I z córką Psusennesa II – Maatkare. Według twierdzenia Manethona, nowa dynastia wywodziła się z Bubastis. To jeszcze za czasów panowania Psusennesa II, wpływy Szeszonka sięgnęły do Bubastis i właśnie tam później znajdowała się siedziba jego następców. Już od początku swego panowania, aby utrwalić i wzmocnić swą władzę, zdając sobie sprawę z tego, że cała władza w Egipcie należała do faraona i Wielkiego Kapłana Amona w Tebach, mianował na to stanowisko swego syna Juputa. ("następcą Juputa na tym stanowisku został Szeszonk, syn i następca Osorkona I – późniejszy Szeszonk II"). Juput piastował również funkcję naczelnego wodza armii oraz namiestnika Górnego Egiptu. Innego syna Nimlota ustanowił namiestnikiem w Herakleopolis, mieście o znaczeniu strategicznym, kontrolującym komunikację między Górnym a Dolnym Egiptem, a córkę Taszepenbastet wydał za mąż za trzeciego kapłana Amona w Tebach – Dżeddżehutiiuefanch. Wszystkie te posunięcia miały za cel ograniczenie władzy kapłanów tebańskich i utrzymanie władzy w rękach zaufanych sobie ludzi, co miało nadrzędny cel utrzymania jedności całego Egiptu poprzez powiązanie władzy świeckiej i duchownej. Stało się później zasadą w XXII dynastii, że najwyższe stanowisko kapłańskie w Tebach, przyznawano książętom domu panującego.
Polityka zagraniczna.
Wydarzenia, które miały miejsce w Syropalestynie, powstanie i później podział Izraela na Królestwo Judy i Izrael, były przedmiotem pilnego zainteresowania w Egipcie. Szeszonk w podziale Izraela, jego osłabieniu politycznym oraz militarnym, upatrywał szansę dla Egiptu, odzyskania wpływów w tym regionie. W piątym roku panowania króla Judy – Roboama, zorganizowano wyprawę wojenną. Ogromna armia, składająca się z oddziałów egipskich oraz wojsk najemnych, wtargnęła do Izraela i Judy, doszczętnie pustosząc kraj Filistynów i Izrael. W szybkim marszu wojska egipskie, zdobywając po drodze lokalne twierdze, podeszły do stolicy Królestwa Judy. Zawarto układ, w wyniku którego Jerozolima wydała skarby i została doszczętnie ograbiona, ale wydanie Egipcjanom skarbów uratowało miasto przed zniszczeniem, a mieszkańców przed śmiercią. Egipcjanie odeszli unosząc niezmierzone łupy – złoto i srebro. Według Jean Yoyotte`a wśród złupionych skarbów nie było Arki Przymierza, nie wspomina także o skrzyni lista łupów. Wyruszono do Izraela, którego król – Jeroboam zbyt późno odgadł plany swego dotychczasowego sprzymierzeńca i uszedł za rzekę Jordan. Został jednak pojmany. Wojska Szeszonka dotarły aż pod Megiddo, gdzie faraon rozkazał wznieść stelę, upamiętniająca ten fakt. Kampania owa, jak podają źródła egipskie i fenickie, była częścią zakrojonej na szerszą skalę operacji militarnej, mającej na celu podporządkowanie Egiptowi całego regionu oraz zawarcie przymierza z miastami fenickimi:Arwad, Byblos i Sydon. Błyskawiczna operacja zakończona zwycięstwem i zawarciem strategicznych przymierzy, znacznie podniosła znaczenie Egiptu w całym regionie, a dzięki wielkiej ilości zrabowanego złota, wyraźnemu polepszeniu uległ stan skarbu państwa, co z kolei pozwoliło rozwinąć faraonowi działalność wewnątrzpaństwową. Bogatym źródłem wiedzy o inwazji Szeszonka na Judę, jest Biblia, obszernie opisująca historię najazdu i rabunku Jerozolimy. Istnieją jednak pewne wątpliwości z identyfikacją biblijnego Szeszonka z Szeszonkiem I. Argumenty wątpiących opierają się na braku nazwy Jerozolimy na Reliefie Zwycięstwa króla Szeszonka, umieszczonym na południowej ścianie świątyni w Karnaku. Obok wielu zdobytych, (na ocalałej części reliefu jest ponad sto nazw miast) znanych również z Biblii miast, niestety nie ma Jerozolimy. Sam fakt zdobycia miasta przez Szeszonka I nie budzi jednak wątpliwości. Potwierdzają to również odkrycia archeologiczne. W Megiddo odnaleziono fragment steli z inskrypcją zawierającą imię Szeszonka, a w Byblos fragment jego posągu. Zamieszki w Egipcie, które wybuchły podczas nieobecności króla w kraju, zmusiły go do zakończenia działań wojennych i pilnego powrotu, co zapewne zapobiegło całkowitemu podbojowi i długotrwałemu podporządkowaniu Izraela i Judy Egiptowi. Dla samych najechanych krajów, wyprawa Szeszonka miała w rezultacie pozytywne znaczenie. Zmusiła bowiem władców tych krajów do powrotu do dawnych obyczajów i wiary, co spowodowało ponowną ich konsolidację.
Działalność budowlana.
Po powrocie z kampanii w Palestynie, wzbogacony skarbami, wydanymi i zrabowanymi w Jerozolimie oraz całej Judzie i Izraelu, Szeszonk rozwinął na szeroką skalę działalność budowlaną, wdrażając ambitne plany rozbudowy świątyni Amona w Karnaku. Szczegółowe informacje zawarte są na steli, wzniesionej z okazji ponownego otwarcia kamieniołomów w Gebel el-Silsile, około 924 roku p.n.e. Na głównego nadzorcę prac budowlanych został mianowany syn władcy – arcykapłan Juput. Przebudowano dziedziniec świątyni przed II pylonem. Na murze zewnętrznym południowego portalu, powstałego w ten sposób nowego dziedzińca, umieszczono relief mówiący o tryumfie Egiptu nad królestwami Judy i Izraela. Przedstawia on króla z maczugą w uniesionej, prawej dłoni, wymierzającego cios spętanym jeńcom, znajdującym się u stóp króla. Każde ze zdobytych miast symbolizuje grupa spętanych jeńców nad którymi znajduje się hieroglificzny zapis nazwy miasta. Zwycięstwo nad Judą i Izraelem, upamiętnia również stele wystawiona przez króla, umieszczona w Karnaku, nieopodal "Dzienników Totmesa III". Jej lokalizacja nie jest przypadkowa, a świadczyć miała o podobieństwie dokonań odu władców – odrodzeniu i odzyskaniu znaczenia Egiptu w skali całego Bliskiego Wschodu.
Teby były głównym miejscem działalności budowlanej Szeszonka. Poza nimi budowy prowadzono w Memfis, Bubastis i Tanis.
Konkluzja.
Polityka wewnętrzna Szeszonka I, prowadząca do skupienia władzy w rękach zaufanych ludzi, obsadzenie głównych urzędów w państwie przez jego synów oraz alianse polityczne, doprowadziły do rzeczywistego zjednoczenia Egiptu, podzielonego wcześniej na dwie części. Zdolności przywódcze, energia i rozwaga władcy pozwoliły osiągnąć ten cel bez walk wewnętrznych. Za czasów Szeszonka Egipt ponownie stał się jednolitym państwem ze sprawnie działającym systemem władzy, mocnym militarnie i mającym ugruntowaną pozycję na arenie międzynarodowej.
Szeszonk I zmarł około 925 roku p.n.e. Miejsce jego pochówku wciąż nie zostało odkryte. Być może pochowano go w jednym z anonimowych grobów w Tanis, lub być może w Bubastis. Władzę po nim objął jego syn – Osorkon I.

</doc>
<doc id="623091" url="https://pl.wikipedia.org/wiki?curid=623091" title="Michael Andreas Barclay de Tolly">
Michael Andreas Barclay de Tolly



</doc>
<doc id="623092" url="https://pl.wikipedia.org/wiki?curid=623092" title="Bad Waldsee">
Bad Waldsee

Bad Waldsee – miasto uzdrowiskowe w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, siedziba wspólnoty administracyjnej Bad Waldsee.
Współpraca.
Miejscowości partnerskie:

</doc>
<doc id="623094" url="https://pl.wikipedia.org/wiki?curid=623094" title="Blu-ray Disc Association">
Blu-ray Disc Association

Blu-ray Disc Association – stowarzyszenie firm zajmujących się rozwojem i promocją formatu Blu-ray. Przynależy do niego 170 firm.
Firmy stanowiące radę nadzorczą stowarzyszenia:
Firmy stowarzyszone, a nie należące do rady nadzorczej:

</doc>
<doc id="623095" url="https://pl.wikipedia.org/wiki?curid=623095" title="Estadio Vicente Calderón">
Estadio Vicente Calderón

Estadio Vicente Calderón – stadion piłkarski w stolicy Hiszpanii, Madrycie, na którym domowe mecze rozgrywało do sezonu 2016/17 Atlético Madryt. Korzystała z niego także reprezentacja Hiszpanii. Do 14 lipca 1971 znany był jako Estadio Manzanares od rzeki Manzanares, nad którą stoi. Podczas mistrzostw świata w 1982 roku jego pojemność wynosiła 65695 miejsc dla kibiców. Nazwany na cześć słynnego prezydenta klubu Vicente Calderóna.
Stadion zajmuje 112 miejsce w rankingu największych stadionów piłkarskich świata. W 2003 roku UEFA przyznała stadionowi 5 gwiazdek w swojej klasyfikacji stadionów. Obiekt składa się z czterech trybun, jednak tylko główna trybuna jest zadaszona. Pod nią też znajdują się szatnie oraz inne pomieszczenia użytkowe. Dodatkowo pod nią przebiega autostrada M-30.
Projektantami stadionu są Javier Barroso Sánchez-Guerra i Miguel Ángel García-Lomas Mata.
Mecze rozegrane na stadionie podczas wielkich imprez.
Mecze Mistrzostw Europy 1976.
Na stadionie rozegrano jeden mecz w ramach Mistrzostw Europy 1976:
Mecze Mistrzostw Świata 1982.
Na stadionie rozegrano trzy mecze w ramach Mistrzostw Świata 1982:

</doc>
<doc id="623096" url="https://pl.wikipedia.org/wiki?curid=623096" title="Aileu">
Aileu

Aileu – miasto w Timorze Wschodnim, stolica administracyjna dystryktu i poddystryktu Aileu, położone 47 km na południe od stolicy kraju Dili. Miasto zamieszkuje 17 326 osób.

</doc>
<doc id="623099" url="https://pl.wikipedia.org/wiki?curid=623099" title="Aulendorf">
Aulendorf

Aulendorf – miasto uzdrowiskowe w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg,
W mieście znajduje się stacja kolejowa Aulendorf.
Współpraca.
Miejscowość partnerska:

</doc>
<doc id="623101" url="https://pl.wikipedia.org/wiki?curid=623101" title="Ainaro">
Ainaro

Ainaro – miasto w Timorze Wschodnim, stolica administracyjna dystryktu, poddystryktu i "suco" Ainaro.
Miejscowość.
Ainaro leży w górzystej części Timoru Wschodniego, między rzekami Sarai i Maumall, ok. 60 km na południe od stolicy kraju, Dili. W mieście mieszka 3 085 mieszkańców. Znajduje się w nim lokalne lotnisko dla helikopterów oraz ośrodek zdrowia.
"Suco".
W "suco" Ainaro mieszka 6 937 osób. Obok "suco" Maubisse jest jednym z dwóch "sucos" w dystrykcie Ainaro określanych jako zurbanizowane. Ponad 90% mieszkańców posługuje się dialektem Tetum-Dili jako językiem ojczystym. Ok. 5% posługuje się językiem mambai, niewielkie mniejszości zaś językiem bunak oraz kemak.
Rozlegle położone "suco" rozciąga się na obszar 30,75 km², od granicy z dystryktem Ermera na północnym zachodzie do centrum poddystryktu, gdzie zlewają się rzeki Sarai i Maumall. Zlewisko tworzy rzekę Buronuno, która z kolei wpada do rzeki Belulik. Przeważająca część zachodniej granicy "sucos" Mau-Ulo, Mau-Nuno i Cassa jest kształtowana przez rzekę Sarai, zaś znaczną część wschodniej granicy "sucos" Manutaci i Soro kształtuje rzeka Maumall.
W pobliżu Ainaro znajdują się miejscowości: Kertapati i Mauulo 1. Dalej na południe położone są: Mauulo 2 oraz Builico. Na północ od Kertapati znajduje się Sebagulau. W "suco" funkcjonują: przedszkole oraz szkoły podstawowe.
W Ainaro znajduje się siedem "aldeias": Builico, Hato-Mera, Lugatú, Nugufú, Sebagulau i Teliga. Obecnie w budowie jest niewielka elektrownia wodna, która w założeniu ma zaopatrywać 250 rodzin w Ainaro 28 kilowatami prądu dziennie.
Podczas wyborów samorządowych w latach 2004/2005 jako "chefe" został wybrany "Agapito Fatima Martins". Po kolejnych wyborach utrzymał swoje stanowisko. 

</doc>
<doc id="623102" url="https://pl.wikipedia.org/wiki?curid=623102" title="Baucau">
Baucau

Baucau — miasto w Timorze Wschodnim, stolica administracyjna dystryktu Baucau, położone 122 km na wschód od stolicy kraju Dili. Miasto zamieszkuje 16 tys. osób. Czwarte co do wielkości miasto kraju.

</doc>
<doc id="623103" url="https://pl.wikipedia.org/wiki?curid=623103" title="Maliana">
Maliana

 
Maliana – miasto w Timorze Wschodnim, stolica administracyjna dystryktu Bobonaro, położone 149 km na południowy zachód od stolicy kraju Dili. Miasto zamieszkuje 22 tys. osób.

</doc>
<doc id="623104" url="https://pl.wikipedia.org/wiki?curid=623104" title="Markdorf">
Markdorf

Markdorf – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, siedziba związku gmin Markdorf.

</doc>
<doc id="623105" url="https://pl.wikipedia.org/wiki?curid=623105" title="Suai">
Suai

 
Suai – miasto w Timorze Wschodnim, stolica administracyjna dystryktu Cova-Lima, położone 136 km na południowy zachód od stolicy kraju Dili. Miasto zamieszkuje 23 000 osób.

</doc>
<doc id="623107" url="https://pl.wikipedia.org/wiki?curid=623107" title="Rayo Vallecano">
Rayo Vallecano

Rayo Vallecano de Madrid – hiszpański klub piłkarski z siedzibą w Madrycie, założony w 1924 roku. Obecnie występuje w Primera División, swoje mecze rozgrywa na Campo de Fútbol de Vallecas.
Historia.
Rayo Vallecano założony został w 1924 roku, w latach 80. i 90. znany był jako "zespół jo-jo", z powodu swoich częstych spadków do Segunda División i powrotów do Primera División, w sezonie 1998/1999 awansował ponownie do La Liga i spędził w niej kilka sezonów, w tym najbardziej udany sezon 2000/2001, kiedy to zespół dotarł do ćwierćfinału Pucharu UEFA, ulegając późniejszym finalistom tych rozgrywek Deportivo Alavés. Później klub dopadł kryzys, w sezonie 2002/2003 spadł do Segunda División, zaś rok później do Segunda División B. Od 2008 roku klub ponownie jednak grał w Segunda División. W roku 2011 klub wywalczył awans do najwyższej klasy rozgrywkowej Primera División, w której utrzymał się do końca sezonu 2015/16, spadając do drugiej klasy rozgrywkowej.
Spotkanie Rayo Vallecano – Albacete, które miało miejsce 10 czerwca 2020 roku, było pierwszym w Hiszpanii oficjalnym meczem piłkarskim po przerwie spowodowanej pandemią COVID-19. Rozegrano wtedy drugą połowę meczu rozpoczętego 15 grudnia 2019 roku, który został przerwany po pierwszej połowie z powodu obraźliwych wyzwisk skierowanych w zawodnika Rayo, Romana Zozulę.
Znany hiszpański zespół muzyki ska Ska-P napisał o tym klubie dwie piosenki ("Como un rayo" i "Rayo Vallecano").
Zawodnicy.
Obecny skład.
"Stan na 3 września 2021"
Stadion.
Campo de Fútbol de Vallecas znajduje się w Madrycie i został otwarty 10 maja 1976 roku. Jego pojemność wynosi 14 708 osób. Obiekt wcześniej nosił nazwę Estadio Teresa Rivero, od nazwiska byłej prezes klubu.

</doc>
<doc id="623108" url="https://pl.wikipedia.org/wiki?curid=623108" title="Gleno">
Gleno

Gleno – miasto w Timorze Wschodnim, stolica administracyjna dystryktu Ermera, położone 30 km na południowy zachód od stolicy kraju Dili. Miasto zamieszkuje 29 000 osób.

</doc>
<doc id="623109" url="https://pl.wikipedia.org/wiki?curid=623109" title="Lospalos">
Lospalos

Lospalos – miasto w Timorze Wschodnim, stolica administracyjna dystryktu Lautém, położone 248 km na wschód od stolicy kraju Dili. Według danych ze stycznia 2008 r. miasto zamieszkuje 17 465 osób. Jest to trzecie co do wielkości miasto kraju.
Na okolicach miasta Lospalos koncentruje się obszar występowania języka fataluku, zaliczanego do języków transnowogwinejskich. Nazwa miasta wywodzi się od jego dawnej nazwy w tym właśnie języku ("Lohoasupala"), jednakże ze względu na skojarzenie z językiem hiszpańskim bywa zapisywana w formie "Los Palos".

</doc>
<doc id="623112" url="https://pl.wikipedia.org/wiki?curid=623112" title="Liquiçá">
Liquiçá

Liquiçá () – miasto w Timorze Wschodnim, stolica administracyjna dystryktu Liquiçá, położone 32 km na zachód od stolicy kraju Dili. Miasto zamieszkuje 19 tys. osób.

</doc>
<doc id="623113" url="https://pl.wikipedia.org/wiki?curid=623113" title="Meersburg">
Meersburg

Meersburg – miasto w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Bodenseekreis, siedziba związku gmin Gemeindeverwaltungsverband Meersburg. Leży nad Jeziorem Bodeńskim.
Współpraca.
Miejscowości partnerskie:

</doc>
<doc id="623114" url="https://pl.wikipedia.org/wiki?curid=623114" title="Carl Cox">
Carl Cox

Carl Cox (ur. 29 lipca 1962 w Oldham) − DJ oraz producent house/techno.
Karierę rozpoczynał w połowie lat 80., jako DJ grający hardcore i acid house. Występował wówczas jako "Three Deck Wizard". Jest współtwórcą dwóch wytwórni płytowych – Intec Records i 23rd Century Records. W plebiscycie czasopisma "DJMag – Top 100 DJs 2008", Carl zajął miejsce 12. Był długoletnim rezydentem klubu Space na Ibizie, aż do jego zamknięcia w 2016 roku, gdzie na imprezie Closing Party zagrał 9 godzinny set.

</doc>
<doc id="623115" url="https://pl.wikipedia.org/wiki?curid=623115" title="Radio Watykańskie">
Radio Watykańskie

Radio Watykańskie (łac. "Statio Radiophonica Vaticana", wł. "Radio Vaticana") – rozgłośnia radiowa Stolicy Apostolskiej, powstała 12 lutego 1931 roku. Emituje całodobowe programy w wielu językach (m.in. w języku esperanto), od 1938 roku także po polsku. Audycje rozgłośni zawierają informacje o działalności papieża, Stolicy Apostolskiej i Kościołów lokalnych oraz wiadomości o charakterze religijno-społecznym z całego świata, a także transmisje modlitwy Anioł Pański, audiencji generalnych i Podróży apostolskich papieża. Radio należy do Europejskiej Unii Nadawców.
27 czerwca 2015 roku papież Franciszek w liście apostolskim "motu proprio" ustanowił Sekretariat Komunikacji w Kurii Rzymskiej, który wchłonął Radio Watykańskie od 1 stycznia 2017, kończąc 85 lat niezależnej działalności organizacji.
Transmisje w języku polskim.
Sekcja Polska Radia Watykańskiego została powołana w 1938 roku. Do 1948 roku nadawano audycje dwa razy w tygodniu, a później codziennie. Polskie audycje Radia Watykańskiego odgrywały szczególną rolę w czasie II wojny światowej, będąc niejednokrotnie jedynym środkiem przekazywania wiadomości o sprawach kościelnych i narodowych do Polski. Po II wojnie światowej Sekcja Polska Radia Watykańskiego przez długi czas była jedyną rozgłośnią katolicką, której programy można było odbierać w Polsce. Wraz z wyborem Karola Wojtyły na papieża, Sekcja Polska rozpoczęła nadawać relacje z pielgrzymek papieskich, a od 1979 roku transmisje mszy świętych w języku polskim.
Transmisje.
Programy w języku polskim nadawane są w następujących porach:
Powyższe audycje retransmitowane są także przez stacje polskie:

</doc>
<doc id="623117" url="https://pl.wikipedia.org/wiki?curid=623117" title="Manatuto">
Manatuto

 
Manatuto – miasto w Timorze Wschodnim, stolica administracyjna dystryktu Manatuto, położone 87 km na Manatuto od stolicy kraju Dili. Miasto zamieszkuje 12 tys. osób.

</doc>
<doc id="623119" url="https://pl.wikipedia.org/wiki?curid=623119" title="Same">
Same

 
Same – miasto w Timorze Wschodnim, stolica administracyjna dystryktu Manufahi, położone 81 km na południe od stolicy kraju Dili. Miasto zamieszkuje 25 000 osób.

</doc>
<doc id="623120" url="https://pl.wikipedia.org/wiki?curid=623120" title="Pante Macassar">
Pante Macassar

Pante Macassar – miasto w Timorze Wschodnim, stolica administracyjna dystryktu-eksklawy Oecussi-Ambeno, położone 281 km na zachód od stolicy kraju Dili. Miasto zamieszkuje 4730 osób.

</doc>
<doc id="623121" url="https://pl.wikipedia.org/wiki?curid=623121" title="Tettnang">
Tettnang

Tettnang – miasto w południowych Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, siedziba wspólnoty administracyjnej Tettnang. Leży ok. 7 kilometrów na północ od Jeziora Bodeńskiego, na terenie historycznego regionu Górnej Szwabii, słynnego z upraw chmielu.
Historia.
Pierwszy raz wzmiankowane jako "Tettinanc" w 882 r., w dokumentach opactwa St. Gallen. W XII wieku w mieście zbudowano zamek hrabiów von Montfort, co zapoczątkowało trwające aż do XVIII wieku panowanie tego rodu w Tettnang. Prawa miejskie zostały nadane miejscowości 1 grudnia 1297 r. przez króla Adolfa z Nassau. W 1780 r. ród von Montfort, z powodu długów, zmuszony był sprzedać Tettnang wraz z zamkiem Austrii. Po pokoju w Preszburgu w 1805 r. miasto po raz kolejny zmieniło swoją przynależność, tym razem przyłączone do Bawarii, która po pięciu latach oddała je Wirtembergii. W 1952 r. Tettnang zostało włączone do nowo utworzonego kraju związkowego Badenia-Wirtembergia, a do reformy administracyjnej w 1973 r. było stolicą powiatu Tettnang, przekształconego potem w Jezioro Bodeńskie ze stolicą we Friedrichshafen.

</doc>
<doc id="623122" url="https://pl.wikipedia.org/wiki?curid=623122" title="Viqueque">
Viqueque

Viqueque – miasto w Timorze Wschodnim, stolica administracyjna dystryktu Viqueque, położone 183 km na południowy wschód od stolicy kraju Dili. Miasto zamieszkuje 22 000 osób.

</doc>
<doc id="623123" url="https://pl.wikipedia.org/wiki?curid=623123" title="Wyspa stabilności">
Wyspa stabilności

Wyspa stabilności – częściowo potwierdzona hipoteza głosząca, że istnieje grupa izotopów superciężkich pierwiastków chemicznych, których jądra atomowe wykazują znacznie wyższą trwałość, niż inne z tego obszaru liczb atomowych (Z). Termin ten został wprowadzony do terminologii fizycznej w 1966 r. przez Williama Myersa i Władysława Świąteckiego, a następnie był promowany przez laureata Nagrody Nobla w dziedzinie chemii, Glenna Seaborga.
Czas połowicznego rozpadu takich izotopów może być rzędu minut, godzin, miesięcy; bardzo optymistyczne oszacowania mówią nawet o czasach rzędu milionów lat. Uwzględnienie w obliczeniach nie jednego, a różnych możliwych kanałów (sposobów) rozpadu zmniejsza znacznie przewidywane rozmiary wyspy stabilności i przewidywany czas życia. Po uwzględnieniu możliwości rozpadu alfa, beta i rozszczepienia jądra w pobliżu Z = 114 możliwe jest istnienie kilku izotopów o czasach połowicznego rozpadu rzędu co najwyżej miesięcy.
Stabilność jąder.
Żaden znany pierwiastek chemiczny cięższy od ołowiu nie posiada stabilnych izotopów. Co prawda bizmut, tor i uran mają izotopy, których czas połowicznego rozpadu jest rzędu miliardów lat – dlatego też spotykamy je na Ziemi – jednak żaden z nich nie jest stabilny. Olbrzymia większość masywnych jąder atomowych otrzymywanych w sztuczny sposób jest skrajnie niestabilna, co uniemożliwia syntezę wielu potencjalnie istniejących pierwiastków z „dołu” układu okresowego.
Przyczyną tego jest energia wiązania jądra, spadająca (od izotopu żelaza 56Fe) ze wzrostem liczby nukleonów. Jednak model powłokowy budowy jądra atomowego sugeruje, że dla pewnych określonych liczb protonów i neutronów jądro jest dużo silniej związane. Mówi się w takim przypadku o zamkniętej powłoce nukleonowej. Liczby takie nazywane są „liczbami magicznymi”, a największą trwałość wykazują jądra o „magicznej” liczbie zarówno protonów, jak i neutronów. Najcięższym takim znanym jądrem jest jądro 208Pb (Z = 82, N = 126).
Takie jądra posiadają teoretycznie także pierwiastki transuranowe. Obliczenia sugerują, że następna magiczna liczba protonów to 114, 120 lub 126, a neutronów to 184 lub 196. Najwyższą odporność na rozszczepienie, a zatem podwyższoną stabilność, powinny zatem wykazywać jądra Fl-298, Ubn-304 lub Ubh-310. Żadne z nich nie zostało dotąd wytworzone.
Aktualny stan badań.
Dotychczasowe badania z zakresu syntezy izotopów superciężkich wskazują na wzrost czasu życia nuklidów wraz ze zbliżaniem się do przewidywanej wyspy stabilności. Wszystkie syntetyzowane obecnie izotopy najcięższych pierwiastków są zbyt ubogie w neutrony, zatem leżą daleko od jej centrum i rozpadają się zazwyczaj po upływie milisekund. Nuklidy o większej liczbie neutronów są trwalsze, przykładowo 285Cn ma czas połowicznego rozpadu ok. 29 sekund (a jego metastabilny izomer 285mCn nawet 8,9 minuty).
Jądra zdeformowane.
Innym odkryciem związanym z badaniem stabilności transuranowców było stwierdzenie podwyższonej trwałości niesferycznych jąder pomiędzy obszarem względnie stabilnych izotopów uranu i toru a hipotetyczną wyspą stabilności. Nuklidy te nie rozszczepiają się, ani nie emitują promieniowania beta, lecz ulegają rozpadowi alfa. Obszar ten znajduje się w zakresie Z = 106–108, N = 160–164, znajduje się w nim podwójnie magiczne jądro 270Hs o czasie połowicznego rozpadu ok. 22 s.
Druga wyspa stabilności.
Obliczenia teoretyczne wskazują na możliwość istnienia następnego obszaru podwyższonej stabilności w pobliżu Z = 164. Po uwzględnieniu różnych możliwych kanałów rozpadu, w pobliżu nuklidu mogą istnieć jądra o czasie połowicznego zaniku rzędu godzin. Wytworzenie takich nuklidów jest poza zasięgiem obecnej aparatury naukowej. Ekstrapolacja istniejących modeli tak daleko poza obszar znanych jąder jest obarczona znacznie większą niepewnością, niż w przypadku pierwszej wyspy stabilności.

</doc>
<doc id="623127" url="https://pl.wikipedia.org/wiki?curid=623127" title="Tuz (ujednoznacznienie)">
Tuz (ujednoznacznienie)



</doc>
<doc id="623128" url="https://pl.wikipedia.org/wiki?curid=623128" title="Budynek autonomiczny">
Budynek autonomiczny

Budynek autonomiczny (dom autonomiczny) – budynek zaprojektowany tak, by mógł funkcjonować niezależnie od zewnętrznej infrastruktury, to jest bez dostarczania z zewnątrz energii elektrycznej, wody oraz bez odbierania ścieków i kanalizacji burzowej.
Zwolennicy budownictwa autonomicznego wśród jego zalet wymieniają mniejszy jego wpływ na środowisko i koszty utrzymania oraz większe poczucie bezpieczeństwa przez użytkujących. Ostatnia zaleta wynika z niezależności domu od dostarczania z zewnątrz energii elektrycznej i wody, których dostawy mogą w przypadku normalnego budynku zostać zaburzone w przypadku kataklizmu, wojny, rozruchów, czy zwykłego remontu i konserwacji sieci energetycznej, bądź też wodociągowej. Koszt wybudowania takiego budynku jest jednak wyższy – ocenia się, że za te same pieniądze można zbudować dom w technologii tradycyjnej lub dom autonomiczny o powierzchni około 25% mniejszej od tradycyjnego.
Teoria.
Gdy projektując budynek weźmiemy pod uwagę wady istniejących sieci przesyłowych (do przesyłu energii elektrycznej, gazu i wody), zależność od odległych zasobów, rosnące opłaty związane z eksploatacją i stałą rozbudową ww. sieci zaczynamy brać pod uwagę projekty wyposażone w elementy pozwalające na choćby częściową autonomię. Historycznie drogą do uzyskania przez budynki autonomii była konieczność zabezpieczenia niezależnych źródeł ciepła, energii elektrycznej, wody i żywności. W dzisiejszych czasach dążenie do uzyskania takiego stanu budynku wynika również ze świadomości niekorzystnego wpływu budynków oraz sieci przesyłowych na środowisko.
Użycie dostępnych na miejscu zasobów (energii słonecznej, energii wiatrowej, wody deszczowej) powoduje zmniejszenie niekorzystnego wpływu na środowisko. W przypadku normalnego budownictwa, większość z tych zasobów jest marnowana. Autonomia zmniejsza wpływ kosztów zewnętrznych (abonament za przyłącza gazowe, elektryczne, wodne, kanalizacyjne i koszt dostarczania energii, wody, gazu) na utrzymanie domu.
Budynki autonomiczne są zazwyczaj również energooszczędne, co pozwala na dalsze zmniejszenie kosztów ich utrzymania. Taka tendencja wynika z tego, że łatwiej zaspokoić potrzeby energetyczne budynku odłączonego od sieci gdy są one mniejsze.
Budynek autonomiczny nie jest z definicji przyjazny dla środowiska, jednakże jego niezależność od zewnętrznych (nieodnawialnych) źródeł energii oznacza mniejszy wpływ na środowisko niż budownictwa tradycyjnego.
Praktyka.
Możliwość osiągnięcia niezależności zależy w dużej mierze od tego, jak to pojęcie zostanie zdefiniowane. Całkowita autonomia jest bardzo trudna do uzyskania. Względnie łatwo można się uniezależnić od energii elektrycznej z sieci, ale już wytworzenie całej żywności dla mieszkańców domu wymaga znacznie większych zmian stylu życia ze strony mieszkańców.
Przeniesienie się do autonomicznej siedziby może wymagać od ludzi zmiany nawyków, stylu życia, oczekiwań i zachowania. Nawet najwygodniejszy i najbardziej zaawansowany technicznie dom może wymagać pewnych zmian od mieszkańców. Część ludzi przystosowuje się do takiej sytuacji łatwo, inni uważają, że jest ona niewygodna, irytująca i izoluje od społeczeństwa. Dla niektórych utrzymanie autonomicznego domu jest czymś w rodzaju darmowej pracy przymusowej. Dobrze zaprojektowany dom może zmniejszyć ten dyskomfort.
Dom autonomiczny powinien być zaprojektowany indywidualnie, tak aby projekt mógł być możliwie najlepiej dopasowany do położenia i warunków klimatycznych uwzględniając wszystkie czynniki terenowe działki na której ma być wybudowany. Pasywne systemy słoneczne, ogrzewanie słoneczne, toalety kompostujące, bateria akumulatorów w piwnicy, energooszczędne okna i wiele innych systemów wymaga zastosowania nietypowych materiałów, technologii wykonania i montażu, oraz dodatkowych czynności i nawyków związanych z ich obsługą.
Woda.
Woda pitna jest jednym z najważniejszych mediów w jakie wyposażamy budynki i jednocześnie szybko kończącym się zasobem naturalnym środowiska. Jest wiele sposobów na oszczędzanie i gromadzenie wody w budynkach a zmniejszanie jej zużycia jest zazwyczaj bardzo opłacalne zarówno pod względem ekologii, jak i ekonomii.
Klasycznym źródłem autonomicznego zaopatrzenia domu w wodę nie wymagającym zmiany stylu życia i modyfikacji całego domu jest studnia. W przypadku niektórych lokalizacji działek budowlanych wiercenie studni może być jednak zbyt kosztowne lub nawet niemożliwe. Woda ze studni może być także zanieczyszczona lub w ogóle niedostępna. Studnia wymaga również stałego nakładu energii na wydobycie wody w trakcie jej pompowania.
W przypadku większości budynków bardzo uzasadnionym jest wykorzystywanie wody deszczowej jako części lub w skrajnych przypadkach całości wody do celów bytowych. Woda deszczowa z powodzeniem może być wykorzystana do podlewania ogrodów, mycia aut, spłukiwania toalet (gdzie same toalety to 30% dobowego zużycia wody w budynkach mieszkalnych)
Sposobem na dalszą redukcję zapotrzebowania na wodę w budynkach mieszkalnych jest ponowne jej użycie.
W praktyce możliwe jest ponowne użycie ok. 70 procent wody którą w tradycyjnym powszechnie stosowanym dziś budownictwie (z kanalizacją zbiorczą odprowadzającą wszystko do ścieku) marnotrawimy kierując ją do kanalizacji.
Woda której możemy ponownie użyć np. wody z kąpieli do prania nazywana jest potocznie szarą wodą.
"Szarą wodę" (zanieczyszczoną przez mycie naczyń, pranie i kąpiele) można wykorzystać do prania, spłukiwania toalet, podlewania ogrodów i trawników. Powtórne użycie tej wody może nawet dwukrotnie zmniejszyć zapotrzebowanie na wodę pitną w większości budynków mieszkalnych (stanowi ona 50–80% objętości ścieków). Nowoczesne projekty domów autonomicznych zakładają wykorzystanie niewymagających spłukiwania pisuarów bezwodnych czy toalet kompostujących, które całkowicie eliminują tę część zapotrzebowania na wodę.
Warto dodać, że tradycyjne spłukiwane wodą toalety to ok. 30 do 40 procent naszego dobowego zużycia wody pitnej. To wielokrotnie więcej niż część której używamy do picia czy przyrządzania posiłków.
Większość obszarów w klimacie pustynnym i umiarkowanym otrzymuje rocznie co najmniej 250 mm opadów, czyli 250 litrów wody na metr kwadratowy. Oznacza to, że typowy parterowy dom wykorzystujący szarą wodę oraz wyposażony w zmniejszającą zapotrzebowanie na wodę toaletę kompostującą może być zaopatrywany w wodę zebraną tylko z jego dachu. W najbardziej suchych obszarach naszej planety konieczne jest włączenie w system zaopatrzenia w wodę dużego zbiornika o pojemności 30 m³.
W Polsce średnia roczna ilość opadów wynosi 500 mm na metr kwadratowy, co sprawia, że w większości domów na zaspokojenie zapotrzebowania na wodę deszczówką wystarczy wykorzystywać dach domu i zbiornik o pojemności ok. 10 m³. Warto rozważyć wykorzystanie takiego zbiornika wody jako zasobnika ciepła dla pompy ciepła.
Zamontowanie zbiornika z wodą na odpowiedniej wysokości pozwala na grawitacyjne zaopatrzenie w wodę całej instalacji. W takiej sytuacji ewentualna awaria pompy będzie mniej dotkliwa i mniej pilna do naprawienia.
Na niektórych obszarach trudne lub niemożliwe jest utrzymanie dachu w stanie wystarczająco czystym, by woda była zdatna do picia. Wodę do picia i celów kulinarnych możemy z powodzeniem uzdatnić. Dostępne w handlu urządzenia do oczyszczania wody w drodze odwróconej osmozy zapewniają wodę pitną wysokiej jakości.
Ścieki.
Utylizacja ścieków jest mało atrakcyjnym, ale bardzo ważnym dla zdrowia i środowiska zagadnieniem. Wiele chorób rozprzestrzenianych jest właśnie przez nieodpowiednie kierowanie ścieków.
Najpopularniejsza przydomowa oczyszczalnia ścieków składa się z osadnika i przewodów rozsączających w gruncie. Osad opada na dno zbiornika (gdzie może podlegać fermentacji beztlenowej) podczas gdy płyn jest rozprowadzany w grunt, najczęściej pod trawnik. Separacja płynu od osadu następuje samoczynnie, grawitacyjnie.
Osadniki muszą być okresowo opróżniane aby usunąć nierozkładalne osady stałe. Zaniedbanie tej czynności może doprowadzić do zniszczenia całej oczyszczalni.
Użycie przydomowej oczyszczalni może wymagać od domowników zmiany nawyków, tj. ograniczenie ilości spłukań toalety i śmieci do niej wyrzucanych. Niekiedy konieczne jest korzystanie ze specjalnego papieru toaletowego do toalet biologicznych. Te niewielkie ograniczenia i możliwość wykorzystania istniejących połączeń hydraulicznych decydują o rosnącej popularności takich instalacji.
Spalanie osadów ściekowych zazwyczaj jest dobrym sposobem na ich utylizację, bo pozostały popiół (czysty biologicznie, ale klasyfikowany jako odpad niebezpieczny) stanowi mniej niż 1/10 początkowej objętości osadów.
Powszechnie dostępne przydomowe biologiczne oczyszczalnie ścieków są w stanie oczyścić ścieki do postaci wody czystej, bezbarwnej i pozbawionej zapachu. Może ona być stosowana do spłukiwania toalet i podlewania roślin.
Powyższe podejście do utylizacji ludzkich ekskrementów wynika z traktowania ich jako odpad, a nie surowiec, który można poddać kompostowaniu w celu późniejszego wprowadzenia do gleby. Recykling ludzkich odchodów wymaga minimalnych zmian w stylu życia.
Gdy pomyślimy o kompostowaniu ludzkich fekaliów, to wprowadzenie toalety kompostującej zmieni diametralnie skalę problemów związanych ze ściekami. Po pierwsze odpadnie nam zapotrzebowanie na wodę do spłukiwania toalet (w tradycyjnej toalecie zostaje zużyte 30 procent wody dostarczanej do naszego domostwa). Po drugie ilość ścieków drastycznie się obniży, bo pozostanie nam do zagospodarowania tylko tzw. szara woda, czyli odpływ uryny, odpływ z pralki, umywalek, i wanny, czy brodzika, gdzie niemal całość tych ścieków; wyłączając urynę i ścieki z kuchennego zlewozmywaka; możemy po prostu rozsączyć w ogrodzie.
Traktując odchody jako kompost niemal eliminujemy potrzebę oczyszczania ścieków, jedynym koniecznym elementem kanalizacji pozostaje odstojnik z separatorem tłuszczu pochodzącego z kuchennego zlewozmywaka.
Kanalizacja burzowa.
W prawidłowo zaprojektowanym budynku autonomicznym rolę kanalizacji burzowej pełni instalacja do zbierania wody opadowej, tzw. deszczówki, dla zabezpieczenia przed zbyt dużą ilością opadów zbiornik na deszczówkę powinien mieć przelew połączony z rozsączeniem lub w przypadku większych budynków z dodatkowym podziemnym zbiornikiem retencyjnym.
Energia elektryczna.
Ponieważ energia elektryczna jest kosztowna, pierwszym krokiem do jej oszczędzania powinno być dopasowanie stylu życia i projektu domu w celu zmniejszenia zapotrzebowania na energię. Oświetlenie fluorescencyjne (świetlówki), komputery przenośne i gazowe chłodziarki absorpcyjne pozwalają oszczędzać energię elektryczną, a więc i pieniądze.
Ogniwa słoneczne (fotowoltaiczne) zainstalowane na dachu (wbudowane w dach) mogą być źródłem energii elektrycznej. Żywotność nowoczesnych ogniw słonecznych wynosi około 40 lat, dzięki czemu w wielu obszarach ziemi mogą one być dobrą inwestycją.
Na wielu obszarach o niewielkim nasłonecznieniu przez większość czasu wieją silne wiatry. Do produkcji energii elektrycznej typowy dom autonomiczny potrzebuje jedynie niewielkiej turbiny wiatrowej o wirniku średnicy 5 m lub mniejszej. Taka turbina, zamontowana na wieży wysokości 30 m, może we współpracy z ogniwami słonecznymi zaspokoić zapotrzebowanie na energię elektryczną w pochmurne dni. Dostępne w handlu turbiny posiadają samoustawne łopaty wirnika, proste generatory prądu zmiennego i szczelną obudowę, co zapewnia bezawaryjną pracę przez wiele lat.
Największą zaletą energetyki wiatrowej jest niższy jednostkowy nakład inwestycyjny w przeliczeniu na kilowat mocy dla dużych turbin niż w przypadku ogniw fotowoltaicznych. Nie wszędzie jednak wiatr osiąga prędkości wystarczające do napędzania turbin.
W okresie niskiego zapotrzebowania na moc elektryczną (np. w nocy) nadmiar energii może być magazynowany w bateriach akumulatorów. Niestety, akumulatory wymagają wymiany co kilka lat z powodu stopniowego ich zużywania się. Na wielu terenach możliwe jest uniknięcie zakupu akumulatorów przez podłączenie budynku do sieci elektroenergetycznej co pozwoli na sprzedawanie nadwyżek energii do sieci. Taki budynek będzie mniej autonomiczny, ale tańszy, wymagający mniej poświęceń ze strony mieszkańców. Jednocześnie przy sprzedaży nadprodukcji energii do sieci nie ma strat związanych ze sprawnością akumulatorów, co pozwala na oszczędzenie większej ilości paliw kopalnych.
Na obszarach, które nie mają dostępu do sieci elektroenergetycznej, pojemność baterii akumulatorów może zostać zmniejszona gdy w układzie zainstalowany jest agregat prądotwórczy do doładowywania akumulatorów w okresie niewystarczającej podaży energii elektrycznej z turbiny wiatrowej i ogniw fotowoltaicznych. Generatory takie mogą być zasilane benzyną, olejem napędowym, większe urządzenia również gazem ziemnym. Godzina ładowania akumulatorów zazwyczaj wystarcza na cały dzień korzystania z energii.
W przyszłości być może będzie możliwe magazynowanie energii w wirującym w próżni kole zamachowym (o ile opracowane zostaną łożyska bezkontaktowe) albo poprzez produkcję metodą elektrolizy wodoru i tlenu, które następnie mogą być spalane w ogniwie paliwowym.
Ogrzewanie.
Pasywne ogrzewanie słoneczne jest wystarczające do ogrzania większości budynków, nawet w najzimniejszym klimacie.
Nowoczesne okna, z przestrzeniami między szybami wypełnionymi kryptonem lub argonem pozwalają na ogrzewanie pomieszczeń przez słońce i są jednocześnie równie wytrzymałe jak normalne. Konieczne jest by okna wychodziły na stronę nasłonecznioną (w Polsce na południe), budynek musi mieć też dużą pojemność cieplną, co pozwoli na utrzymanie odpowiednio wysokiej temperatury w ciągu nocy.
Pokrycie domu (dachu i ścian) warstwą ziemi (darnią) i uwzględnienie drzew i krzewów w projekcie zagospodarowania działki wokół domu autonomicznego pozwala na ograniczenie strat ciepła do otoczenia. Również wkopanie domu w grunt pozwala na oszczędności energii do celów grzewczych. Dwa metry pod ziemią w Polsce temperatura nie spada nigdy poniżej 0 °C.
Drzewa i krzewy ograniczają omywanie budynku przez wiatr i turbulencje wokół jego bryły, co powoduje zmniejszenie ilości ciepła odbieranego przez przepływające powietrze ze ścian i dachu (zmniejsza się podciśnienie przy ścianach zawietrznych oraz przy osłonie z krzewów zmniejsza się konwekcja). Opływowe budynki o łagodnych kształtach tracą mniej ciepła. Przykładem zastosowania osłon z ziemi na ścianach i dachach domów mogą być tradycyjne domy islandzkie, gdzie od setek lat stosowana jest obsypka z ziemi zmniejszająca wpływ wiejących ze znaczną siłą lodowatych wiatrów.
Mały dodatkowy grzejnik może znacznie zmniejszyć potrzebną pojemność cieplną budynku i wpływ na styl życia domowników. Popularnym sposobem ogrzewania w wysoce energooszczędnych domach jest centralne ogrzewanie z grzejnikami i kotłem. W nowoczesnych domach autonomicznych stosuje się odzysk ciepła ze spalin z turbiny gazowej, silnika stirlinga lub silnika spalinowego.
Budynki, które mają być odporne na przerwy w dostawie mediów z zewnątrz wyposażone są w kocioł, kominek i kuchnię na drewno, olej opałowy albo gaz płynny. Paliwo dla tego urządzenia jest magazynowane przy domu.
Elektryczne grzejniki i kuchenki dostarczają ciepło wolne od zanieczyszczeń w miejscu użycia, ale zużywają olbrzymie ilości drogiej energii elektrycznej. Jeśli wystarczająca ilość energii elektrycznej jest dostarczana przez ogniwa słoneczne, turbinę wiatrową lub z innych źródeł, wtedy ogrzewanie elektryczne może być warte rozważenia.
Ciepła woda użytkowa.
Podgrzewanie wody użytkowej przy użyciu kolektorów słonecznych jest coraz bardziej popularne, bo oszczędza 70% energii którą w tradycyjnej instalacji zużywamy do podgrzania wody. Jednocześnie ta oszczędność może być jeszcze zwiększona, jeśliby wprowadzić małe zmiany w stylu życia mieszkańców domu, takie jak np. kąpanie się, pranie i zmywanie naczyń w dni słoneczne. Można również doprowadzić ciepłą wodę z kolektora słonecznego do zmywarki, czy pralki, o ile są one do tego dostosowane (przy zmywarkach z funkcją aqua stop możliwe jest doprowadzenie wody o temperaturze do 60 stopni celsjusza), dzięki czemu urządzenia te nie potrzebują pobierać znacznych ilości prądu celem podgrzania wody.
Najważniejszym elementem instalacji do produkcji ciepłej wody użytkowej ogrzewanej słońcem jest dobrze zaizolowany zbiornik wody. Niektóre z bardziej zaawansowanych technologicznie systemów wyposażone są w zbiornik izolowany próżniowo (jak termos). Zbiornik jest napełniany gorącą wodą podgrzaną w czasie słonecznych dni a wykorzystywaną później. W odróżnieniu od zwykłego zbiornika na ciepłą wodę użytkową, jest on napełniany tylko gdy jest dość słońca by ogrzać nim wodę.
Dobre zaizolowanie zbiornika umożliwia zastosowanie mniejszych, tańszych kolektorów, często zbudowanych w oparciu o nowocześniejszą technologię, np. próżniowych.
W praktyce systemy do produkcji ciepłej wody użytkowej łączą ogrzewanie energią słoneczną z kotłem, włączanym przez termostat, ewentualnie kominkiem z płaszczem wodnym sterowanym sterownikiem solarnym włączającym obieg gdy woda na płaszczu jest cieplejsza niż w zbiorniku buforowym. Taka integracja kotła i panelu słonecznego umożliwia dostęp do nieograniczonej ilości gorącej wody.
Taki układ dwóch źródeł ciepła pozwala na oszczędzenie 50–75% paliwa, które byłoby użyte w instalacji bez kolektora słonecznego. Dwa źródła ciepła czynią też instalację bardziej niezawodną.
Ale czy jakikolwiek budynek uzależniony od energii z paliw kopalnych może być określany mianem autonomicznego? Gaz ziemny może zostać zastąpiony przez biogaz pochodzący z rozkładu ludzkich odchodów i organicznych kuchennych odpadów. Kogenerator zasilany olejem roślinnym lub gazem drzewnym może produkować energię elektryczną i ciepło z drewna czy roślin oleistych produkowanych na miejscu.
Chłodzenie i klimatyzacja.
Najprostszym sposobem chłodzenia budynku autonomicznego jest przepuszczenie powietrza wentylacyjnego wchodzącego do budynku przez gruntowy wymiennik ciepła, co przy dobrze zaizolowanym budynku ruguje potrzebę instalowania instalacji klimatyzacyjnej.
Wkopanie budynku w głąb ziemi czy zapewnienie mu dużej pojemności cieplnej znacznie zmniejszają konieczność chłodzenia pomieszczeń latem.
Skuteczne są również mniej drastyczne zmiany w konstrukcjach domów. Można okna zacienić latem. Dachy mogą zostać wydłużone poza krawędź ścian tak aby zacieniać okna i ściany latem kiedy słońce jest wysoko, co również zmniejsza koszty klimatyzacji.
Inną metodą na obniżanie temperatury budynku jest jego chłodzenie w ciągu nocy. Chłód ze ścian i powietrza jest następnie oddawany w ciągu dnia.
Do użytku wchodzą powoli absorpcyjne chłodziarki i klimatyzatory, wykorzystujące odpadowe ciepło z silników spalinowych, kotłów wodnych czy kolektorów słonecznych. Zimna woda lub czynnik chłodniczy z chłodziarki może być używany do schładzania powietrza zasysanego z zewnątrz lub do schładzania powietrza wewnątrz pomieszczeń.
W nowoczesnych budynkach biurowych i handlowych popularne stają się instalacje kogeneracyjne, składające się z małych turbin gazowych lub silników spalinowych napędzanych gazem ziemnym, służących do produkcji energii elektrycznej. Ciepło odpadowe ze spalin jest wtedy wykorzystywane do napędzania chłodziarek absorpcyjnych lub podgrzewania wody grzewczej i użytkowej.
Równie dobry efekt chłodzenia powietrza można uzyskać w wielostopniowej chłodziarce wykorzystującej zjawisko parowania. Do strumienia powietrza rozpylany jest roztwór soli, który absorbuje wodę z powietrza. Następnie rozpylany jest strumień wody – woda parując odbiera ciepło z powietrza. Ostatnim etapem jest ponowne osuszenie powietrza rozpyleniem roztworu soli. Roztwór soli musi być regenerowany (utrzymywany w odpowiednim stężeniu), co można zrobić tanio w prostych destylarkach słonecznych. Takie urządzenia mogą obniżyć temperaturę powietrza aż o ponad 25 °C.
W przypadku dostępu do większej ilości energii elektrycznej, obniżanie temperatury może być wykonywane przez klasyczną sprężarkową klimatyzację czy pompę ciepła.
Żywność.
Produkcja żywności w wielu historycznych próbach osiągnięcia autonomii miała olbrzymie znaczenie. Intensywna produkcja żywności w ogrodzie może zapewnić żywność dla osoby dorosłej z zaledwie 15 metrów kwadratowych gruntu. Do metod intensywnej, ale niewymagającej dużych nakładów pracy uprawy roli należą rolnictwo hydroponiczne i "wielopoziomowe".
Nowoczesne metody rolnictwa, takie jak permakultura, czy też oparte na systemie leśnych ogrodów umożliwiają wytwarzanie żywności przy jak najmniejszym nakładzie pracy i energii, naśladując ekosystemy naturalne dla optymalnego wykorzystania dostępnej powierzchni. Utworzenie takiego samowystarczalnego środowiska zapewnia praktycznie niewyczerpalne, wieloletnie zasoby żywności i innych surowców, dostarczanych z uprawy roślin i hodowli zwierząt. Jednakże ta druga jest często pomijana, jako że aby wytworzyć żywność "mięsną" potrzeba 10-krotnie więcej energii niż, aby wyprodukować taką samą ilość żywności pochodzenia roślinnego.

</doc>
<doc id="623132" url="https://pl.wikipedia.org/wiki?curid=623132" title="Trymestr">
Trymestr

Trymestr – okres trwający trzy miesiące (por. semestr, kwartał).
Trymestry w edukacji.
W roku szkolnym trymestr trwa około 12 tygodni (około 60 dni roboczych i 24 dni wolnych od pracy). W systemie amerykańskim przed każdym trymestrem następuje rejestracja, podczas której uczniowie układają sobie plan, wybierając potrzebne (znajdujące się w danej specjalizacji) przedmioty.
W polskiej oświacie przeważa podział roku szkolnego na semestry. W 1986 roku dr Danuta Nakoneczna wprowadziła w swoim autorskim LX Liceum Ogólnokształcącym im. Wojciecha Górskiego podział na trymestry. Poszły za tym inne szkoły skupione, jak LX LO, w Towarzystwie Szkół Twórczych jak też 21 Społeczne Liceum Ogólnokształcące im. Jerzego Grotowskiego oraz Gimnazjum nr 2 im. Ireny Sendlerowej w Otwocku. Trymestry umożliwiają dokonanie podziału rozkładu materiału nauczania na mniejsze części, łatwiejsze do przyswojenia przez uczniów. Nauczyciele systematyczniej oceniają pracę i zachowanie uczniów a uczniowie zdobywają więcej ocen cząstkowych, przez co ocena roczna staje się bardziej obiektywna. W szkołach specjalizujących się w startach uczniów w olimpiadach przedmiotowych styczeń uwolniony jest z obowiązków klasyfikacyjnych, dzięki czemu olimpijczycy mogą spokojnie przygotowywać się do półfinałów przypadających w tym okresie.
Trymestry w medycynie.
Okres ciąży człowieka (okres prenatalny) dla celów medycznych dzielony jest na trzy trymestry, trwające po ok. trzy miesiące.

</doc>
<doc id="623133" url="https://pl.wikipedia.org/wiki?curid=623133" title="Prawo biogenetyczne">
Prawo biogenetyczne



</doc>
<doc id="623138" url="https://pl.wikipedia.org/wiki?curid=623138" title="Pater familias">
Pater familias

Pater familias () – głowa rodziny agnatycznej w starożytnym Rzymie. Ojcem rodziny mógł być jedynie męski obywatel rzymski, bez względu na wiek, niepodlegający władzy ojcowskiej innego "pater familias" – był zatem osobą "sui iuris".
Miał (jako obywatel "sui iuris") zdolność prawną i – osiągnąwszy odpowiedni wiek – zdolność do czynności prawnych. Względem członków swojej rodziny (osób "alieni iuris") posiadał szereg uprawnień (prawo życia i śmierci). Nad dziećmi miał władzę zwaną "patria potestas", nad żoną – "manus", a nad niewolnikami – "dominica potestas".
Ze względu na dawność pojęcia w łacinie w wyrażeniu "pater familias", podobnie jak w "mater familias", zachowała się archaiczna końcówka dopełniacza -as.

</doc>
<doc id="623146" url="https://pl.wikipedia.org/wiki?curid=623146" title="Andrzej Strzelecki">
Andrzej Strzelecki

Andrzej Tadeusz Strzelecki (ur. 4 lutego 1952 w Warszawie, zm. 17 lipca 2020 w Rajszewie) – polski reżyser oraz aktor teatralny i filmowy, prezenter telewizyjny, satyryk, scenarzysta i nauczyciel akademicki; profesor sztuk teatralnych, rektor Akademii Teatralnej im. Aleksandra Zelwerowicza w Warszawie (2008–2016); gracz i działacz golfowy.
Życiorys.
Urodził się w rodzinie dziennikarzy: Krzysztofa Strzeleckiego i Wandy z domu Sucheckiej. Jego matka była młodzieńczą miłością Tadeusza Gajcego. Podczas nauki w XI Liceum Ogólnokształcącym w Warszawie udzielał się w kabarecie „Proteza”. Był absolwentem Wydziału Aktorskiego (1974) i Wydziału Reżyserskiego (1980) Państwowej Wyższej Szkoły Teatralnej w Warszawie. Od 1976 zajmował się działalnością pedagogiczną. W 2004 otrzymał tytuł profesora sztuk teatralnych. W kwietniu 2008 został wybrany na rektora Akademii Teatralnej. Funkcję tę sprawował przez dwie kadencje do 2016.
W latach 1974–1981 był związany z Teatrem Rozmaitości w Warszawie. Był twórcą i współzałożycielem kabaretu „Kur” (1974) oraz aktorem Teatru Rampa, w którym pełnił funkcję dyrektora naczelnego i artystycznego w latach 1987–1997. Zagrał w kilkunastu spektaklach Teatru Telewizji, takich jak "Król w Kraju Rozkoszy" i "Żółta szlafmyca". Grał w jednoaktówkach Michaiła Zoszczenki ("Love", "Film" i "Smutne miasteczko"). Był także aktorem filmowym, wystąpił m.in. w "Przepraszam, czy tu biją?", "Ostatnim biegu", "Kuchni polskiej", "Przeprowadzkach" oraz "W pustyni i w puszczy". Popularność wśród telewidzów zdobył rolą doktora Tadeusza Koziełły-Kozłowskiego w telenoweli "Klan". Występował u boku takich aktorów jak: Krzysztof Kowalewski, Jerzy Turek, Marian Kociniak, Anna Seniuk, Jerzy Bończak, Wiktor Zborowski, Wiesław Michnikowski, Gustaw Lutkiewicz, Jolanta Lothe, Gustaw Holoubek, Zbigniew Zapasiewicz, Piotr Machalica, Witold Dębicki, Artur Żmijewski i Teresa Budzisz-Krzyżanowska.
Prowadził kilkadziesiąt autorskich programów telewizyjnych w TVP, m.in. "Parada blagierów", "Opowiadania w dur i w moll", "Felieton Ilustrowany", "Uśmiech słońca", "Uśmiech twarzy", "Uśmiech deszczu", "Milena" i "Chopin w Ameryce", a także teleturniej "Piramida" emitowany w Polsacie. Reżyserował koncerty festiwalowe i gale Przeglądu Piosenki Aktorskiej we Wrocławiu, Krajowego Festiwalu Piosenki Polskiej w Opolu, Festiwalu Zjednoczonej Europy w Zielonej Górze, Camerimage w Toruniu, Festiwalu Polskich Filmów Fabularnych w Gdyni, Festiwalu Polskiego Radia i Teatru TV w Sopocie oraz Festiwalu Gwiazd w Międzyzdrojach. Przygotowywał prezentacje artystyczne na Dni Polskie w Pradze, Moskwie, Wiedniu, Helsinkach, a także na Expo 2000 w Hanowerze i 2005 w Aichi, na Europaliach 2001 w Brukseli oraz na sesji MKOl w Seulu 2000. Był członkiem Związku Artystów Scen Polski i Związku Polskich Autorów i Kompozytorów.
Był graczem w golfa. Wchodził w skład zarządu Polskiego Związku Golfa. W 2007 wydał książkę pt. "Człowiek w jednej rękawiczce", w której zawarł anegdoty i historie, które przydarzyły się jemu i innym miłośnikom golfa.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
Życie prywatne.
Młodzieńczą miłością Andrzeja Strzeleckiego była aktorka Anna Szczepaniak, która po rozstaniu z nim związała się z innym aktorem Andrzejem Antkowiakiem, a po jego nagłej śmierci popełniła samobójstwo. Pierwszą żoną Andrzeja Strzeleckiego była scenograf Ewa Czarniecka, z którą miał córkę Joannę Strzelecką-Żylicz. Następnie ożenił się z aktorką Joanną Pałucką, z którą miał syna Antoniego.
W czerwcu 2020 ujawnił, że choruje na nieoperacyjnego raka płuc i oskrzeli, w wyniku tej choroby zmarł 17 lipca 2020. 24 lipca 2020 został pochowany w Alei Zasłużonych cmentarza Wojskowego na Powązkach w Warszawie (kwatera G, rząd tuje, grób 56). Pogrzeb miał charakter świecki z honorami wojskowymi.

</doc>
<doc id="623151" url="https://pl.wikipedia.org/wiki?curid=623151" title="Masyw Dzikowca i Lesistej Wielkiej">
Masyw Dzikowca i Lesistej Wielkiej

Masyw Dzikowca i Lesistej Wielkiej – pasmo górskie w Sudetach Środkowych w północno-zachodniej części Gór Kamiennych.
Góry Kamienne obejmują: Pasmo Lesistej oraz Dzikowca Wielkiego. W związku z dwoma ostatnimi pozycjami pojawiła się pewna różnica w nazewnictwie. Niektórzy specjaliści uznają oba pasma za osobne w nazwie jednostki. Inni natomiast wyodrębniają Masyw Dzikowca i Lesistej, który dzieli się na dwie części, mianowicie na pasma Lesistej i Dzikowca.
Położenie.
Masyw Dzikowca i Lesistej Wielkiej położony jest w całości na terenie Parku Krajobrazowego Sudetów Wałbrzyskich, na południe od Boguszowa-Gorców. Od wschodniej strony głęboką doliną przełomu Ścinawki oddzielony jest od Masywu Stożka, od południa graniczy z Obniżeniem Mieroszowskim, od północnego wschodu Kotlina Kuźnicka oddziela masyw od Gór Wałbrzyskich, a od zachodu Grzędzki Potok oddziela od wzgórz: Krzeszowskich i Czarnego Lasu.
Charakterystyka.
W kierunku wschodnim od doliny Grzędzkiego Potoku zaczyna się wielkie, pokryte zwartymi lasami Pasmo Lesistej, które w kierunku północy opada stromą ścianą masywu Dzikowca w stronę Boguszowa-Gorców. Jest to silnie urzeźbiony masyw porfirowy o ciekawej strukturze geologicznej. Masyw stanowi zachodni człon Gór Kamiennych i prawie w całości, zalesiony jest lasem regla dolnego (600–800 m n.p.m.). Masyw charakteryzują stożkowe powulkaniczne wzniesienia o stromych zboczach.
Budowa.
Masyw Dzikowca i Lesistej Wielkiej zbudowany jest z permskich skał wylewnych – melafirów i porfirów oraz tufitów. Występują tu fragmenty kopuł i kominów wulkanicznych, pozostałości pokryw lawowych i tufowych oraz różne efekty procesów denudacji: osuwiska skalne, skałki stokowe, gołoborza, głębokie suche doliny. Rzeźbę masywu kształtują wypiętrzone stożkowe szczyty. Masyw mimo niewielkich wysokości posiada strome zbocza i niespokojną, poszarpaną linię grzbietową. Masyw poprzecinany jest wąskimi suchymi dolinami oraz dolinami górskich potoków. Najwyższymi szczytami są Lesista Wielka (851 m n.p.m.) i Dzikowiec Wielki (836 m n.p.m.).
Krajobraz.
Krajobraz masywu, przedstawia krajobraz niskich gór z niezwykle różnorodną rzeźbą terenu. Najwyższe wzniesienia nie przekraczają 860 m n.p.m. Występują tu doliny wzdłuż górskich potoków, wdzierające się w zbocza. Szczyty stożkowe z wyraźnym podkreśleniem stromych zboczy. Większość obszaru zajmują lasy. Wzniesienia porośnięte są aż po szczyty. Ze zboczy roztaczają się panoramy na okoliczne miejscowości i oddalone pasma górskie.Krajobraz częściowo przeobrażony. Pierwotny charakter krajobrazu w większości został zachowany.
Klimat.
Położenie fizyczno-geograficzne masywu oraz pobliskie pasma gór otaczających sprawiają, że nad masywem ścierają się różnorodne masy powietrzne, wpływające na kształtowanie się typów pogody i zjawisk atmosferycznych tego mikroregionu. Obszar masywu odznacza się specyficznym, surowym klimatem (mrozowiska). Pory roku są łatwo rozpoznawalne i wyznaczane przez przebieg temperatury: ciepła i wilgotna wiosna, ciepłe i często suche lato, chłodna i wilgotna jesień oraz mroźna zima ze znacznymi opadami śniegu. Zachmurzenie: średnie występuje w okresie jesienno–zimowym, najmniejsze w lecie. Opadom często towarzyszą gwałtowne burze z wyładowaniami
Wody.
Masyw Dzikowca i Lesistej Wielkiej należy do dorzecza Odry największą rzeką odwadniającą masyw jest Ścinawka oraz jej dopływowe potoki górskie wypływające z masywu.
Miejscowości.
W pobliżu masywu położone są miejscowości: Grzędy, Kochanów, Kowalowa, Boguszów-Gorce.
Komunikacja.
U podnóża masywu przechodzą szlaki komunikacyjne:
Turystyka.
Przez masyw przechodzą szlaki turystyczne:

</doc>
<doc id="623156" url="https://pl.wikipedia.org/wiki?curid=623156" title="Seneffe">
Seneffe

Seneffe – miejscowość i gmina w Belgii w prowincji Hainaut. Ludność według spisu z 1 stycznia 2007 – mieszkańców na powierzchni około 63 km².
Miasto znane jest szczególnie z wielkiej bitwy, jaka miała tu miejsce 11 sierpnia 1674 roku.

</doc>
<doc id="623163" url="https://pl.wikipedia.org/wiki?curid=623163" title="Ursus C-325">
Ursus C-325

Ursus C-325 – lekki ciągnik rolniczy, produkowany w latach 1959–1963 przez Zakłady Mechaniczne Ursus.
Historia modelu.
W związku z rosnącymi wymaganiami rolnictwa w II połowie lat 50. oraz wyczerpaniem możliwości modernizacyjnych ciągnika Ursus C-451, Zakłady Mechaniczne Ursus w 1955 roku oraz "Centralne Biuro Konstrukcyjne Ciągników i Silników Wysokoprężnych" w Warszawie w roku 1956, przystąpiły do prac nad nowymi modelami lekkich ciągników rolniczych. Rezultaty swoich prac obydwa zespoły zaprezentowały w 1957 roku. Warszawskie Biuro Konstrukcyjne skonstruowało prototyp ciągnika Rola 25, natomiast zespół z Ursusa 3 prototypy modelu C-22 (młody technik 11/1957). Po serii badań i testów zadecydowano o kontynuowaniu dalszych prac nad konstrukcją z Zakładów Mechanicznych. 
Do napędu Ursus C-325 zastosowano 2-cylindrowy silnik wysokoprężny S-312 o pojemności skokowej 1810 cm³ i mocy maksymalnej 18,4 kW (25 KM). Model ten wyposażono w nowoczesne, ułatwiające eksploatację układy i zespoły:
W sierpniu 1959 roku wyprodukowano serię informacyjną wynoszącą 25 egzemplarzy. Do produkcji seryjnej przystąpiono w grudniu 1959 roku, a zakończono w 1963 roku. Łącznie w latach 1959–1963 fabrykę opuściło 26 282 sztuki.
W roku 1963 rozpoczęto produkcję ciągnika C-328 będącego modernizacją modelu C-325, po kolejnej modernizacji w 1967 roku, wprowadzono oznaczanie C-330. Model ten kilkakrotnie modernizowany był produkowany do 1993 roku.

</doc>
<doc id="623166" url="https://pl.wikipedia.org/wiki?curid=623166" title="II Liceum Ogólnokształcące w Gorzowie">
II Liceum Ogólnokształcące w Gorzowie



</doc>
<doc id="623175" url="https://pl.wikipedia.org/wiki?curid=623175" title="Bursztynowy Motyl">
Bursztynowy Motyl



</doc>
<doc id="623176" url="https://pl.wikipedia.org/wiki?curid=623176" title="Stefan III Wielki">
Stefan III Wielki

Stefan III Wielki (ur. 1433 w Borzeşti, zm. 2 lipca 1504 w Suczawie), znany również jako Stefan III Mołdawski (rum. "Ştefan cel Mare," "Ştefan cel Mare şi Sfânt", tj. „Stefan Wielki i Święty” w nowocześniejszych opracowaniach), w starszych źródłach polskich Steczko – hospodar mołdawski w latach 1457–1504 z dynastii Muszatowiczów.
Podczas swojego panowania przeobraził Mołdawię w silny organizm państwowy, prowadząc niezależną politykę wbrew interesom i ambicjom Królestwa Węgier, Królestwa Polskiego oraz Imperium Osmańskiego dążących do jej całkowitego podporządkowania. Stefan, zgodnie z tradycją zwyciężył w 34 ze swoich 36 bitew, pokonując m.in. króla węgierskiego Macieja Korwina i króla polskiego Jana Olbrachta. Stał się sławny w Europie na skutek stawianego przez długi czas oporu przeciwko Turkom.
Młodość i dojście do władzy.
Stefan III Wielki urodził się w Borzeşti, w pobliżu miasta Bakowa. Był synem Marii Oltei i hospodara mołdawskiego Bogdana II, który sprawował rządy przez 2 lata (od 1449 do 1451), zanim został zamordowany przez swojego brata Piotra III Arona. W latach 1451–1457 Mołdawię pustoszyła wojna domowa toczona pomiędzy Piotrem III Aronem a Aleksandrem, synem Eliasza i bratankiem Bogdana.
Stefan po śmierci ojca uciekł (wraz z Władem Palownikiem zwanym też Drakulą, który wcześniej schronił się na dworze Bogdana i z którym Stefan się wówczas zaprzyjaźnił) do Siedmiogrodu, poszukując protekcji potężnego wojewody Jana Hunyadyego. W 1456 przeniósł się na dwór Włada Palownika, który objął tron wołoski i w 1457 wsparł Stefana militarnie, darowując mu 6000 konnych. Stefan wykorzystał ich umiejętnie w pokonując Piotra Arona pod Doljeşti, nieopodal książęcego dworu w Suczawie. Aron uciekł do Polski, a 14 kwietnia 1457 Stefana koronowano hospodarem. Dwa lata później poprowadził najazd na Polskę w poszukiwaniu Arona, jednak napotkał duży opór. Podpisano traktat, na mocy którego Stefan oddał Polsce zamek w Chocimiu oraz uznał polskiego króla Kazimierza Jagiellończyka jako swojego suwerena, po czym złożył mu hołd w Kołomyi. Doszło tam do upokorzenia hospodara: w momencie składania przez niego hołdu lennego rozwarły się ściany namiotu i wojsko polskie oraz wojsko mołdawskie zobaczyło Stefana klęczącego przed królem. Piotrowi Aronowi zakazano wjazdu do Mołdawii.
Rządy.
W 1461 uderzył na Siedmiogród, gdzie przeniósł się z Polski po podpisaniu układu polsko-mołdawskiego Piotr Aron, nie zdołał jednak go schwytać. W roku następnym spróbował odzyskać oddaną Węgrom przez jednego z poprzedników Kilię, ważny port czarnomorski, kluczowy dla rozwoju handlu mołdawskiego. Udało mu się tego dokonać ostatecznie w 1465, co wywołało reakcję węgierską: w 1467 król węgierski Maciej Korwin uderzył na Mołdawię, zdobywając kilka miast, Stefan jednak pokonał go 15 grudnia pod Baia. W odpowiedzi hospodar mołdawski najechał kilkakrotnie Siedmiogród, podczas jednej z tych wypraw chwytając i zabijając mordercę swego ojca, Piotra Arona. Zdołał w tym czasie także pokonać Tatarów.
Od 1470 zaangażował się aktywnie w sprawy wewnętrzne Wołoszczyzny z uwagi na protureckie nastawienie tamtejszego hospodara Radu Pięknego. Wielokrotne interwencje militarne Stefana miały na celu usunięcie władców sprzyjających Turkom i zastąpienie ich hospodarami antyosmańskimi (m.in. początkowo Basarabem III Starym) – i choć jego starania zawsze kończyły się powodzeniem (kilkakrotnie pokonał wojska tureckie), jego protegowani ostatecznie byli wypędzani z Wołoszczyzny, gdy opuściły ją wojska Stefana albo ulegali Turkom.
Starcia z wojskami tureckimi na Wołoszczyźnie i usuwanie hospodarów wołoskich popieranych przez sułtana oznaczały ostateczne zerwanie z Imperium Osmańskim (podrażnionym już wcześniej zajęciem przez Stefana Kilii, którą Turcy także pragnęli zająć), z którym początkowo Stefan starał się utrzymać choćby pozornie dobre kontakty, płacąc nawet przez pewien czas haracz, do którego zobowiązał się jego poprzednik, Piotr Aron. Świadom narastania konfliktu Stefan szukał pomocy na zewnątrz, jednak z niewielkim skutkiem. Gdy na początku 1475 ruszyła na Mołdawię potężna wyprawa turecka, Stefan mógł jej przeciwstawić dużo mniejsze siły (otrzymał tylko niewielką pomoc z Polski, Węgier i Siedmiogrodu). Mimo to 10 stycznia 1475 rozbił doszczętnie Turków w bitwie pod Vaslui. Zwycięstwo to rozniosło się szerokim echem po Europie, Jan Długosz pisał, że była to pierwszy tak wielki sukces w walce z Turkami w Europie.
Spodziewając się odwetu osmańskiego Stefan ponownie zaczął szukać wsparcia u sąsiadów. Jeszcze w tym samym 1475 uznał zwierzchnictwo Węgier, licząc na ich pomoc w walce z Turkami (w Polsce zbyt niechętnie patrzono na wzrost jego potęgi). Gdy jednak latem 1476 na Mołdawię uderzyły oddziały tureckie, Stefan nie otrzymał oczekiwanego wsparcia i 26 lipca został pokonany w bitwie pod Războieni („bitwie o Białą Dolinę”). Turcy nie zdołali zająć jednak żadnej z najważniejszych twierdz w północnej Mołdawii, ich szeregi zaczęła dziesiątkować zaraza i głód, na dodatek Stefan otrzymał wreszcie wsparcie węgierskie – w efekcie Turcy podjęli odwrót, podczas którego ponieśli znaczne straty.
Po tych wydarzeniach Stefan próbował powrócić do aktywnej polityki na Wołoszczyźnie. Kilkakrotnie jeszcze wyprawiał się na nią zbrojnie, efekty były jednak identyczne jak poprzednio – jego kandydaci osadzani na tronie wołoskim nie mogli się na nim utrzymać po jego odejściu. W efekcie w 1481 doszło do jego porozumienia z Turkami, które nakładało m.in. na Stefana obowiązek płacenia haraczu Porcie. Nie doszło jednak do bardziej znaczącego uspokojenia stosunków mołdawsko-tureckich. W 1484 armia turecka opanowała bez większych problemów dwie kluczowe twierdze portowe nad Morzem Czarnym: Kilię i Białogród.
Ta klęska, a także pokój węgiersko-turecki, skłoniły Stefana do szukania pomocy w Polsce, zaniepokojonej utratą portów, przez które płynął polski handel czarnomorski. 15 września 1485 Stefan złożył ponownie hołd Kazimierzowi Jagiellończykowi w Kołomyi, jednak pomoc polska była niewystarczająca. Wojska tureckie docierały aż pod Suczawę, pojawił się proturecki pretendent do tronu mołdawskiego, który omal nie pokonał Stefana w 1486. Mimo ostatecznego zwycięstwa nad konkurentem, pozycja Stefana słabła, okazało się też, że Polska nie chce nadmiernie angażować się w konflikt nie chcąc drażnić sułtana, a sytuację próbuje wykorzystać dla realizacji swoich planów wobec Mołdawii. W efekcie Stefan zdecydował się na podpisanie w 1487 traktatu z sułtanem Bajazydem II, na mocy którego w zamian za coroczną daninę składaną Porcie Mołdawia zachowywała własne rządy. Od XVI wieku Mołdawia kolejne 300 lat trwała jako tureckie lenno.
Wydarzenie to oznaczało pogorszenie stosunków Stefana z Polakami, którzy oskarżali także mołdawskiego władcę o podburzanie chłopów ruskich na terenie Polski. Dochodziło do różnych utarczek na pograniczu polsko-mołdawskim. Mimo to ponawiał w Polsce propozycje wspólnego ataku na Portę – jego plany uzgodniono wreszcie 1494 na spotkaniu w Lewoczy z królem Polski, Janem Olbrachtem, elektorem brandenburskim Janem Cicero i królem Węgier i Czech Władysławem Jagiellończykiem. W niewyjaśnionych okolicznościach Stefan otrzymał jednak od Węgrów informację o tym, iż faktycznym celem polskiej wyprawy będzie nie tylko pokonanie Turków i odbicie portów czarnomorskich z ich rąk, ale także osadzenie na tronie mołdawskim polskiego księcia Zygmunta (przyszłego Zygmunta Starego).
Z tego powodu, gdy w czerwcu 1497 Jan I Olbracht ruszył na Mołdawię, by odbić Kilię i Białogród, Stefan zerwał związek lenny z Polską uznając się za lennika tureckiego. Otrzymał on posiłki tureckie, a także węgierskie. Wojska Olbrachta bez powodzenia oblegały od 24 września do 18 października Suczawę – wobec odcięcia ich przez Stefana od zaopatrzenia i widma głodu, zawarty został rozejm i Polacy rozpoczęli odwrót. Wskutek jednak powstałego nieporozumienia Stefan uderzył na wycofujących się przez Bukowinę ku Śniatyniowi Polaków i rozbił ich 26 października pod Koźminem. W 1498 to hospodar mołdawski uderzył na Polskę, pustosząc ziemie przygraniczne. Pokój został podpisany w 1499, dzięki niemu został m.in. stracony w Czchowie w 1501 przebywający w Polsce Eliasz, syn Piotra Arona, jeden z przywódców opozycji przeciwko Stefanowi.
W 1502 na wieść o śmierci Jana Olbrachta zajął Pokucie, uprzednio sprzymierzony z Turcją i Moskwą.
W stosunkach wewnętrznych próbował ograniczyć wpływy wielkich bojarów, nieraz przeciwko niemu spiskujących (czy to popierających Piotra Arona, czy też innych pretendentów, m.in. w latach 1494–1495), na rzecz drobniejszej szlachty oraz żywiołu miejskiego, słabego jednak w Mołdawii z uwagi na brak większych ośrodków. Pamiętając także losy swego ojca i jego braci, pragnął uchronić swój kraj przed zamętem bratobójczych walk o tron, co też do pewnego stopnia mu się powiodło.
Stefan zmarł w Suczawie, otruty jakoby przez stronników sułtana. Został pochowany w monastyrze w Putnie, który ufundował w latach 1466–1469, wokół którego w 1481 wybudował fortyfikacje i który w 1498 odbudował po wielkim pożarze z 1484.
Jego następcą został jego syn Bogdan Ślepy. Na tronie zasiadł później również jeden z licznych nieślubnych synów Stefana, Piotr Raresz.
Znaczenie.
Stefan Wielki był zapewne najwybitniejszym władcą średniowiecznej Mołdawii. Obdarzony wielkimi zdolnościami z dużym powodzeniem przez wiele lat na czele niewielkich sił opierał się o wiele potężniejszym sąsiadom. Mimo ostatecznej porażki i podporządkowania Imperium Osmańskiemu, zdołał zapewnić Mołdawii względną niezależność i dobrą organizację wewnętrzną. Jego sukcesy uczyniły jego imię głośnym w całej Europie. Po zwycięstwie nad Turkami w bitwie pod Vaslui został obdarzony przez papieża Sykstusa IV przydomkiem "Athleta Christi" (Zapaśnik Chrystusa; tytuł uprzednio przyznawany Skanderbegowi i Janowi Hunyadyemu).
Bardzo pobożny, Stefan podczas swego długiego panowania przeprowadził szereg fundacji cerkwi i monastyrów, z których wiele dotrwało do naszych czasów (wedle tradycji miał ufundować tyle klasztorów, ile stoczył bitew). Swą religijność potwierdził złożeniem Wysokiej Porcie opłaty w imieniu atoskich monastyrów zapewniając w ten sposób Athosowi przedłużenie swoistej autonomii (od kiedy w 1430 został podbity przez Ottomanów).
Działalność Stefana na tym polu, połączona z jego walką przeciwko Turkom, która była odbierana także jako walka w obronie chrześcijaństwa przeciwko zalewowi islamu, spowodowała uznanie go za świętego (został kanonizowany przez Rumuński Kościół Prawosławny).

</doc>
<doc id="623177" url="https://pl.wikipedia.org/wiki?curid=623177" title="Limbach-Oberfrohna">
Limbach-Oberfrohna

Limbach-Oberfrohna − miasto we wschodnich Niemczech, w kraju związkowym Saksonia, w okręgu administracyjnym Chemnitz, w powiecie Zwickau (do 31 lipca 2008 w powiecie Chemnitzer Land), na przedgórzu Rudaw, siedziba wspólnoty administracyjnej Limbach-Oberfrohna.
Dzielnice miasta.
Dzielnice (stan w 2005)

</doc>
<doc id="623178" url="https://pl.wikipedia.org/wiki?curid=623178" title="Danijel Hrman">
Danijel Hrman

Danijel Hrman (ur. 7 sierpnia 1975 w Varaždinie) – chorwacki piłkarz, występujący na pozycji lewego ofensywnego pomocnika lub w razie potrzeby lewego pomocnika, środkowego pomocnika lub lewego defensywnego pomocnika. Jego atrybuty fizyczne to 175 cm i 73 kg. Porozumiewa się po chorwacku i rosyjsku.
Kariera klubowa.
Karierę klubową zaczynał w Varteksie, pomijając epizody w klubach młodzieżowych i sezon 1995/1996 i 1996/1997 w którym Hrman nie zagrał ani razu. Sezon 1997/1998 był bardzo złym sezonem dla zespołu, z którego ze względu na kłopoty finansowe klubu odeszło wielu dobrych piłkarzy, którzy stanowili o sile varaždinskiej jedenastki. Była to szansa dla Hrmana, który przebił się do wyjściowej jedenastki zespołu i swoimi bardzo dobrymi występami wyrobił sobie markę dobrego gracza. Hrman wystąpił w premierowym sezonie 29 razy i strzelił 2 gole. Zaskakująco dobra była pozycja Varteksu w lidze, któremu wszyscy chorwaccy eksperci wróżyli rychły spadek - Varteks zajął 8. miejsce i świetnie spisał się w Pucharze Chorwacji, gdzie przegrał dopiero w finale z Dinamem Zagrzeb u siebie 0:1 i na Maksimirze 1:2. Sezon 1998/1999 to 25 występów w barwach klubu i kolejny gol zapisany na konto strzeleckie Hrmana. Varteks zajął 5. miejsce w tabeli, w Pucharze nie odegrał żadnej roli i nie awansował do europejskich pucharów, ale w Varaždinie wszyscy byli zadowoleni z udanych występów ich ulubieńców - o sile zespołu stanowili tam tacy graczy jak Miljenko Mumlek czy Marijan Mrmić. Sezon 1999/2000 był średni w wykonaniu Varteksu - zespół uplasował się na 7 pozycji w lidze i nie zachwycił swoją grą. Hrman wystąpił na boisku 21 razy i tym razem nie zdołał ani razu pokonać golkipera rywali. Sezon 2000/2001 był już nieco lepszy, Varteks wrócił do grupy mistrzowskiej ligi chorwackiej i zajął 5. miejsce w lidze. Hrman po raz kolejny był pierwszoplanową postacią zespołu i w dużej mierze można mu zawdzięczać dobrą dyspozycję kolektywu - pojawił się na boisku 31 razy i 2 razy trafił do siatki rywali. Sezon 2001/2002 to bardzo dobra dyspozycja Varteksu, który przesunął się z 5 na 4 pozycję w tabeli - tym samym został przez chorwacką federację zgłoszony do rozgrywek Pucharu Intertoto. NK Varteks świetnie spisali się także w Pucharze Chorwacji, gdzie przegrali w finale, ponownie z Dinamem Zagrzeb w dwumeczu 1:2. Hrman pokazał się na boisku 25 razy i strzelił 3 gole. Sezon 2002/2003 to kolejny progres Varteksu, który z 4 przeskoczył na medalową, 3, pozycję. Stracili 12 punktów do mistrzowskiego Dinama i 5 do Hajduka Split. Hrman niewiele grał w barwach zespołu, ponieważ miał bardzo dużą konkurencję w składzie w postaci Miljenko Mumleka i dwóch reprezentantów Macedonii: Igora Jancevskiego i Ilamiego Halimiego. W związku z dużą konkurencją i rywalizacją o miejsce w składzie Hrman wystąpił tylko 8 razy, ale zdobył 2 gole. Nie była to ilość występów zadowalająca Hrmana, który w połówce sezonu przeszedł do rosyjskiego zespołu Spartak Moskwa. Spartak zajął jednak bardzo odległe, jak na możliwości tego zespołu, 10. miejsce. Słabą postawę w lidze odbili sobie w Pucharze Rosji, gdzie przegrali w finale po dogrywce 1:3. Na uwagę zasługuje fakt, że w meczu tym znakomicie spisywał się polski bramkarz, Wojciech Kowalewski, który obronił uderzenie z karnego Siergieja Ignaszewicza. Hrman w sezonie pojawił się na boisku tylko 6 razy i nie widząc szans na grę w moskiewskim zespole, powrócił do kraju i w sezonie 2003/2004 podpisał kontrakt z Dinamem Zagrzeb. W pierwszym sezonie ze względu na kontuzję i brak miejsca w składzie nie pojawił się na boisku ani razu, ale partycypował w wywalczeniu przez Dinamo wicemistrzostwa Chorwacji i Pucharu Chorwacji, które Dinamo wywalczyło po zwycięstwie z byłym klubem Hrmana, Varteksem Varaždin. Sezon 2004/2005 był kompletnie nieudany i fatalny dla Dinama, które zajęło dopiero 7. miejsce w lidze i musiało, co było precedensem w historii klubu, w grupie spadkowej. Nie powiodło się także na innych polach i Dinamo zaliczyło jeden z najgorszych sezonów w historii klubu. Hrman nie grał zbyt wiele, mając innych konkurentów do gry w pierwszej jedenastce - m.in. Niko Kranjčara, Jasmina Agicia i Edina Mujcicia. Zaniepokojony brakiem miejsca w składzie, gdzie w pierwszym składzie wystąpił tylko 8 razy i strzelił 1 gola, odszedł do zespołu, który zajął później mistrzostwo Chorwacji, czyli do Hajduka Split. Hajduk w składzie z Danijelem zdobył także Superpuchar Chorwacji po zwycięstwie 1:0 nad ekipą NK Rijeka. Niestety, dwukrotnie przegrał w dwumeczu finałowym Pucharu Chorwacji i nie udało się zdobyć potrójnej korony, co byłoby precedensem na skalę krajową. Hrman pojawił się na placu gry 6 razy i nie trafił do siatki ani razu. Sezon 2005/2006 nie był udany dla Hrmana, który nie pojawiał się na boisku ze względu na dużą konkurencję w składzie - Niko Kranjčar, Bośniak Dario Damjanović i Mladen Bartulović mieli pewne miejsce w składzie Hajduka. Mimo to udało się Hrmanowi wystąpić 5 razy w wyjściowej jedenastce, co jednak nie wystarczało zawodnikowi. Poza tym, sezon ten był bardzo nieudany dla Hajduka, który zajął dopiero 5. miejsce w lidze. Wszystkie te czynniki złożyły się na podjętą przez Hrmana decyzję o powrocie do Varteksu, w którym będzie występował w sezonie 2006/2007 i bronił zdobytego przed rokiem tytułu zdobywcy Pucharu Chorwacji.
Kariera reprezentacyjna.
W reprezentacji Chorwacji Hrman zadebiutował 10 listopada 2001 w Seulu w meczu przeciwko Korei Południowej wygranym przez Koreańczyków 2:0. Ostatni, 4, jak do tej pory raz, wystąpił 9 lutego 2003 w Szybeniku w meczu z Macedonią, który to mecz Chorwaci zremisowali 2:2.

</doc>
<doc id="623181" url="https://pl.wikipedia.org/wiki?curid=623181" title="Taksol">
Taksol



</doc>
<doc id="623182" url="https://pl.wikipedia.org/wiki?curid=623182" title="Sejm Galicyjski">
Sejm Galicyjski



</doc>
<doc id="623183" url="https://pl.wikipedia.org/wiki?curid=623183" title="Oschatz">
Oschatz

Oschatz (czes. "Ožice", górnołuż. "Woseč") − miasto we wschodnich Niemczech, w kraju związkowym Saksonia, w okręgu administracyjnym Lipsk, w powiecie Nordsachsen (do 31 lipca 2008 w powiecie Torgau-Oschatz). Liczy ok. 15,4 tys. mieszkańców.
W latach 1697-1706 i 1709-1763 miasto leżało w obrębie unijnego państwa polsko-saskiego.
Współpraca.
Miejscowości partnerskie:

</doc>
<doc id="623184" url="https://pl.wikipedia.org/wiki?curid=623184" title="Pola Jaru">
Pola Jaru

Pola Jaru (również "Iaru", egip. "sehet jaru" – pola trzcin) – w mitologii egipskiej obszar rolniczy położony w niebie, do którego po śmierci trafiają sprawiedliwi; staroegipski raj.
W wyobrażeniach Egipcjan otoczony wodą, wyspowy teren z polami uprawnymi Ozyrysa. Każdy zmarły musiał na tych polach pracować, chyba że miał swoich uszebti, którzy za niego tę pracę wykonywali. Mógł wtedy odpoczywać, a ogromne plony z żyznej ziemi gwarantowały mu szczęśliwy żywot wieczny.
Zmarły mógł mieszkać w swoim grobie, mógł też o wschodzie słońca wychodzić na świat pod różnymi postaciami np. ptaka, barana, szarańczy czy kwiatu lotosu. O zachodzie słońca musiał jednak powracać na Pola Jaru.

</doc>
<doc id="623185" url="https://pl.wikipedia.org/wiki?curid=623185" title="Kazimierz Chromiński">
Kazimierz Chromiński

Kazimierz Fortunat Chromiński (ur. 14 lutego 1874 we wsi Wolica, w powiecie rówieńskim na Wołyniu, zm. w wyniku odniesionych ran 21 września 1939 w szpitalu w Chełmie) − pułkownik piechoty Armii Imperium Rosyjskiego i Wojska Polskiego.
Życiorys.
Rodzina i młodość.
Urodził się w rodzinie ziemiańskiej Andrzeja i Marii z Wołoszynowskich. Ukończył sześcioklasową szkołę realną w Równym i uzyskał świadectwo maturalne.
Służba w armii carskiej.
9 marca 1892 zaciągnął się ochotniczo do 127 Putywelskiego pułku piechoty 32 Dywizji Piechoty w Równem. 10 sierpnia 1896 ukończył z wyróżnieniem (w I-szym rzędzie) dwuletnią Szkołę Junkierską w Wilnie i 1 września tego roku awansowany został na podporucznika w korpusie piechoty. Następnie ukończył dwa sześciomiesięczne kursy: w Szkole Saperów w Kijowie i tzw. „polową Pojestkę” organizowaną przez dowództwo 11 Korpusu Armijnego w Równem.
16 lutego 1897 w Jampolu ożenił się z Wandą Poznańską (małżeństwo bezdzietne - pasierbica).
14 października 1900 objął swoje pierwsze dowództwo – został mianowany dowódcą ochotniczej komendy. 15 maja 1903 został awansowany na stopień porucznika i pełnił funkcję naczelnika komendy wywiadowców, którą dowodził do 17 listopada 1904. W międzyczasie (6 czerwca 1904) otrzymał Oficerską Strzelecką Nagrodę.
12 stycznia 1905 odkomenderowany został na Daleki Wschód i mianowany dowódcą ochotniczej komendy wywiadowców w 10 pułku strzelców wschodnich. Komendą dowodził w czasie wojny z Japonią do 16 marca 1906. W walkach przeciwko Japonii wykazał się wielką odwagą i sprawnym dowodzeniem.
Po zakończeniu działań wojennych przeniesiony został z powrotem do 127 Putywelskiego pułku piechoty (9 września 1906). 2 lipca 1907 objął dowództwo komendy wywiadowców. 10 października 1907 r. otrzymał awans na stopień sztabskapitana. 10 maja 1912 został odznaczony orderem Św. Stanisława 2 klasy, 15 października 1913 został wyznaczony na dowódcę 12 kompanii ze starszeństwem. 6 lipca 1914 otrzymał awans na stopień kapitana.
Po wybuchu I wojny światowej, armii carskiej przyszło stawić czoła Armii Cesarstwa Niemieckiego i Cesarskiej i Królewskiej Armii. 27 listopada 1914 r. kpt. Chromiński dowodził swoją kompanią w bitwie pod wsią Grodkowice. W bitwie tej wykazał się wielkim zaangażowaniem i odwagą, został ranny w głowę, brzuch i nogę. Za odznaczenie się w boju otrzymał awans do rangi podpułkownika (od 1884 r. w armii rosyjskiej zniesiono stopień majora). 28 lipca 1915 ppłk Chromiński objął dowództwo 12 pułku piechoty. 1 marca 1916 uzyskał awans na stopień pułkownika. 27 listopada 1916 otrzymał rozporządzenie od cara Mikołaja II sformowania i objęcia dowództwa 302 Surażskiego pułku piechoty 76 Dywizji Piechoty.
W trakcie pełnienia służby wojskowej w Armii Carskiej napisał pracę pt. „Zarysy psychologii wojskowej”. Płk Chromiński znał w mowie języki: polski, rosyjski, francuski i niemiecki, a w piśmie polski i rosyjski.
Służba w polskich formacjach wojskowych w Rosji.
11 maja 1917 przeniesiony został do Polskiej Dywizji Strzelców gen. Simona jako prezes Związku Wojskowych Polaków garnizonu m. Kaługi. 15 czerwca 1917 objął dowództwo 2 Polskiego pułku piechoty.
W pięć miesięcy później, 15 listopada 1917 został przeniesiony do I Korpusu Polskiego w Rosji gen. Józefa Dowbor-Muśnickiego. 26 kwietnia 1918 mianowany został pomocnikiem dowódcy Legii Oficerskiej. 26 czerwca 1918, na skutek rozformowania korpusu został zwolniony z wojska. 19 sierpnia 1918 został mianowany Komisarzem Rządu Polskiego na powiat opatowski.
Czas służby wojskowej przed 1 listopada 1918 – 23 lata, 9 miesięcy i 16 dni.
Służba w odrodzonym Wojsku Polskim.
7 grudnia 1918 został przyjęty do Wojska Polskiego z zatwierdzeniem posiadanego stopnia pułkownika ze starszeństwem z dniem 1 marca 1916 i przydzielony do 22 pułku piechoty w Siedlcach na stanowisko dowódcy pułku. W lutym 1919 został mianowany komendantem garnizonu Brześć oraz komendantem rezerwy wojskowej Grupy Podlaskiej. 22 pp dowodził do 15 kwietnia 1919 r. Na skutek kompromitującej opinii gen. Antoniego Listowskiego decyzją Naczelnego Dowództwa został odwołany z dowództwa 22 pp i przeniesiony do Rezerwy Oficerskiej.
9 sierpnia 1919 Sąd Okręgu Generalnego Warszawskiego postanowił umorzyć sprawę sądową, jaką płk Chromiński wytoczył gen. Listowskiemu w sprawie krzywdzącej opinii na temat jego osoby i dalszej przydatności w Wojsku Polskim. Ten sam sąd nie dopatrzył się zarzucanych przez gen. Listowskiego wad moralnych, jak również rzekomego słabego stanu zdrowia, lecz płk Chromiński na stanowisko dowódcy 22 pp już nie wrócił, choć zaliczono mu okres od zwolnienia z dowództwa 22 pp aż do zakończenia sprawy na poczet służby i dowodzenia pułkiem.
Tuż po sprawie sądowej został przydzielony do Oddziału IV - Głównego Kwatermistrzostwa Naczelnego Dowództwa. 19 września 1919 otrzymał stanowisko Głównego Referenta Zdobyczy Wojennej Frontu Litewsko-Białoruskiego przy Dowództwie Okręgu Etapowego Wilno. 16 grudnia 1919 Generalny Inspektor Piechoty, gen. ppor. Aleksander Osiński wystąpił do Departamentu V Ministerstwa Spraw Wojskowych o przeniesienie płk. Chromińskiego na stanowisko sztabowego oficera inspekcyjnego piechoty w Dowództwie Okręgu Generalnego „Pomorze”. Naczelne Dowództwo WP (Sztab Generalny) nie wyraziło zgody na jego przeniesienie, tłumacząc ją ewentualnym zupełnym zastojem z trudnością zorganizowanego referatu.
W lipcu 1920, na skutek połączenia Dowództw Okręgów Etapowych Wilno i Mołodeczno, płk Chromiński został oddany do dyspozycji Oddziału V Sztabu Generalnego z powodu braku odpowiedniego dla niego przydziału.
17 sierpnia 1920 Generalny Inspektor Armii Ochotniczej, generał broni Józef Haller wyznaczył płk. Chromińskiego na stanowisko Okręgowego Inspektora Armii Ochotniczej przy Dowództwie Okręgu Generalnego „Kielce”.
4 grudnia 1920 został mianowany dowódcą baonu zapasowego 24 pp 5 maja 1921 r. na podstawie Dekretu Naczelnego Wodza nr 1377 płk Kazimierz Chromiński otrzymał wniosek o wysunięcie w starszeństwie (12 miesięcy) podpisany przez gen. broni Józefa Dowbora-Muśnickiego. Z tego samego wniosku możemy dowiedzieć się, że płk Chromiński czasowo dowodził 2 Pułkiem Strzelców, a następnie był pomocnikiem dowódcy 2 Legii Rycerskiej.
1 października 1921 r. został wyznaczony na kurs komendantów powiatowych komend uzupełnień. 4 listopada 1921 został mianowany komendantem Powiatowej Komendy Uzupełnień w Baranowiczach. Od 10 marca 1922 był w rezerwie oficerów sztabowych DOK IX Brześć nad Bugiem. Z dniem 1 września 1922 został przeniesiony w stały stan spoczynku z prawem noszenia munduru
12 czerwca 1923 ożenił się po raz drugi w Warszawie z Marią Piekarską (małżeństwo bezdzietne) popełniając tym samym bigamię (19 lutego 1927 Sąd Arcybiskupi w Warszawie uznał ślub za nieważny).
Będąc na emeryturze płk Chromiński mieszkał w willi „Chromna” (Chromna – wieś położona 10 km na płd.-wsch. od Siedlec, dawne gniazdo i siedziba rodu Chromińskich), obok przystanku kolejowego w Kobyłce w pow. radzymińskim, a później w Warszawie przy ul. Jagiellońskiej.
Reskryptem z dnia 26 listopada 1932 Prezydent RP w drodze łaski postanowił zatrzeć skazanie Kazimierza Chromińskiego na karę 3 miesięcy więzienia, darowaną na mocy amnestii z 1928 i orzeczoną wyrokiem Sądu Okręgowego w Warszawie z dnia 8 lutego 1929.
W 1934, jako pułkownik stanu spoczynku piechoty pozostawał w ewidencji Powiatowej Komendy Uzupełnień Warszawa-Miasto III z przydziałem mobilizacyjnym do Oficerskiej Kadry Okręgowej Nr I. Był wówczas „przewidziany do użycia w czasie wojny”.
Został osadnikiem wojskowym w Brześciu nad Bugiem.

</doc>
<doc id="623187" url="https://pl.wikipedia.org/wiki?curid=623187" title="Censor">
Censor



</doc>
<doc id="623189" url="https://pl.wikipedia.org/wiki?curid=623189" title="Ławra Uspienskaja">
Ławra Uspienskaja



</doc>
<doc id="623191" url="https://pl.wikipedia.org/wiki?curid=623191" title="Hawthorne (Nevada)">
Hawthorne (Nevada)

Hawthorne – jednostka osadnicza i siedziba władz w hrabstwa Mineral. Położona blisko wojskowego magazynu amunicji Hawthorne Army Depot. W roku 2000 liczba mieszkańców wyniosła 3 311.
Całkowita powierzchnia wynosi. 3,8 km². Żadnych wód.

</doc>
<doc id="623193" url="https://pl.wikipedia.org/wiki?curid=623193" title="Zoltán Böszörmény">
Zoltán Böszörmény

Zoltán Böszörmény (ur. 5 stycznia 1893, zm. prawdopodobnie w maju 1945?) – węgierski działacz narodowosocjalistyczny, twórca Narodowosocjalistycznej Węgierskiej Partii Robotniczej, dziennikarz.
Do roku 1931 blisko współpracował z Gyulą Gömbösem, przyszłym premierem Węgier, kilkakrotnie spotkał się również z Adolfem Hitlerem, który przekonał go do przewagi narodowego socjalizmu nad innymi ideami. W 1931 Gömbös, bojąc się siły ruchu kierowanego przez Böszörménya, znacząco go osłabił, przyciągając wielu zwolenników jego zwolenników na swoją stronę.
W 1936, zainspirowany faszystowskim Marszem na Rzym przeprowadzonym przez Mussoliniego we Włoszech, Böszörmény zorganizował, 1 maja 1936 roku, podobne przedsięwzięcie, próba ta jednak zakończyła się niepowodzeniem. Osadzony w więzieniu, w 1938 zbiegł do Niemiec, gdzie przeżył praktycznie całą II wojnę światową. Na początku 1945 roku pragnął powrócić do ojczyzny jako członek Komunistycznej Partii Węgier, jednak nie uzyskał na to zgody przywódcy kraju, Mátyása Rákosiego. Dalsze losy Zoltána Böszörménya są nieznane – przypuszcza się, iż zginął w tym samym roku w Niemczech.

</doc>
<doc id="623196" url="https://pl.wikipedia.org/wiki?curid=623196" title="James Cagney">
James Cagney

James Francis Cagney Jr., ps. „Jimmy” (ur. 17 lipca 1899 w Nowym Jorku, zm. 30 marca 1986 w Stanford) – amerykański aktor filmowy, teatralny, artysta wodewilowy i tancerz. American Film Institute umieścił go na 8. miejscu na liście „największych aktorów wszech czasów” ("The 50 Greatest American Screen Legends"). Należał do grona najbardziej cenionych aktorów pierwszych lat filmu dźwiękowego i „Złotej Ery Hollywood”.
Cagney zadebiutował na deskach teatru w roku 1919 występując w rewii "Every Sailor". Rok później po raz pierwszy zagrał na Broadwayu w sztuce "Pitter Patter". Przez kilka lat z powodzeniem występował jako artysta wodewilowy, komik i tancerz. W 1930 zadebiutował w filmie, wcielając się w rolę Harry’ego Delano w dramacie kryminalnym "Sinners’ Holiday" w reżyserii Johna G. Adolfiego. Po otrzymaniu pozytywnych recenzji za występy sceniczne i filmowe, podpisał kontrakt z wytwórnią Warner Bros. W latach 30. i 40. zasłynął z ról gangsterów i rzezimieszków, walnie przyczyniając się do rozwoju gatunku filmu gangsterskiego. Potrafił psychologicznie uwiarygodnić zachowanie granych przez siebie – niezbyt sympatycznych, nierzadko psychopatycznych – bohaterów. W 1942 został laureatem Oscara dla najlepszego aktora pierwszoplanowego za rolę George’a M. Cohana w biograficznym musicalu "Yankee Doodle Dandy". Łącznie w przekroju swojej kariery filmowej nominowany był do tej nagrody trzykrotnie. W 1984 odznaczony przez prezydenta Ronalda Reagana Medalem Wolności.
Do jego najbardziej znanych filmów należą: "Wróg publiczny nr 1" (1931), "Nocne motyle" (1933), "Nadchodzi Navy" (1934), "Aniołowie o brudnych twarzach" (1938), "Burzliwe lata dwudzieste" (1939), "Yankee Doodle Dandy" (1942), "Biały żar" (1949), "Kochaj albo odejdź" (1955) i "Człowiek o tysiącu twarzy" (1957). Cagney wystąpił w 62 filmach.
Życiorys.
Młodość.
James Francis Cagney Jr. urodził się 30 lipca 1899 w Lower East Side, dzielnicy Nowego Jorku, jako drugie z siedmiorga dzieci Jamesa Francisa Cagneya Sr. (1875–1918) i Carolyn (z domu Nelson; 1877–1945). Ojciec miał irlandzkie korzenie. W chwili narodzin syna pracował jako barman i amatorsko uprawiał boks. W akcie urodzenia Cagneya Jr. wpisany został jako telegrafista. Biografowie nie są zgodni co do dokładnej lokalizacji narodzin aktora, choć metryka podaje adres 391 East Eighth Street. Cagney w młodości był chorowitym dzieckiem. Dwoje z jego rodzeństwa zmarło kilka miesięcy po narodzinach. W późniejszych latach aktor tę sytuację przypisywał ubóstwu, w jakim żyła jego rodzina. Sakrament bierzmowania przyjął w kościele katolickim św. Franciszka Salezego na Manhattanie.
W 1918 ukończył Stuyvesant High School w Nowym Jorku i kontynuował swoją edukację na uniwersytecie Columbia, gdzie zamierzał ukończyć kierunek sztuki. Dołączył do Student Army Training Corps, lecz po śmierci ojca spowodowanej epidemią grypy, po semestrze porzucił naukę i powrócił do domu. By zapewnić utrzymanie swojej rodzinie, imał się różnych prac, dorabiając m.in. jako młodszy architekt, chłopiec na posyłki w redakcji „The Sun”, depozytariusz w Nowojorskiej Bibliotece Publicznej, odźwierny w hotelu, kreślarz i nocny portier. Pracując w Nowojorskiej Bibliotece Publicznej poznał Florence’a Jamesa, który pomógł mu w rozwinięciu kariery aktorskiej.
W latach młodzieńczych rozpoczął naukę stepowania. Miał w zwyczaju tańczyć na ukośnych drzwiach od piwnicy, co dało mu przydomek „cellar door Cagney”. Uchodził za dobrego ulicznego bijatykę, niejednokrotnie stając w obronie swojego starszego brata Henry’ego, studenta medycyny. Zaangażował się także, podobnie jak jego ojciec, w amatorskie uprawianie boksu i lekkiej atletyki. Trenerzy zachęcali go do profesjonalnego uprawiania sportu, lecz jego matka nie wyraziła na to zgody. Grał również w baseball w półprofesjonalnej lokalnej drużynie.
Zainteresowanie Cagneya filmem było wynikiem zbiegu okoliczności. Odwiedzając ciotkę, która mieszkała na Brooklynie nieopodal Vitagraph Studios, przeszedł przez ogrodzenie, aby móc obejrzeć filmy Johna Bunny’ego. Następnie zaangażował się w amatorską sztukę, grając chłopca w chińskiej pantomimie w Lenox Hill Neighborhood House. Wystąpił razem ze swoim bratem Harrym w przedstawieniu wyreżyserowanym przez Florence’a Jamesa, przyszłego przyjaciela aktora. Cagney początkowo zajmował się pracą za kulisami nie wykazując przy tym zainteresowania samymi występami. Zmiana nastąpiła gdy w wyniku choroby starszego brata zmuszony był zastąpić go na scenie. Chociaż nie był dublerem, to dzięki fotograficznej pamięci wszystkie kwestie wykonał bezbłędnie, bez żadnej wcześniejszej nauki. W późniejszym czasie występował w wielu różnych rolach w szeregu grup teatralnych.
Lata 20. Występy sceniczne.
W 1919 pracując w domu towarowym Wanamaker’s dowiedział się od kolegi o nadchodzącej produkcji "Every Sailor". Sztuka wojenna, w której chór składał się z żołnierzy przebranych za kobiety, pierwotnie nosiła nazwę "Every Woman". Cagney został przesłuchany do roli jednego z uczestników chóru. Znał tylko jeden krok – peabody, odmianę tańca towarzyskiego, który miał opanowany do perfekcji. To wystarczyło aby przekonać do siebie producentów. Pozostałych kroków nauczył się od reszty tancerzy, czekając na kolejne działania. W późniejszych latach przyznawał, że rola ta pozwoliła mu przełamać swoją nieśmiałość. „Tam [na scenie] nie jestem sobą, nie jestem tym facetem Jimmym Cagneyem. Straciłem jego całą świadomość, kiedy założyłem spódnicę, perukę, szpilki, umalowałem się i nałożyłem puder”. Pomimo pozytywnego odbioru sztuki, matka Carolyn wolała aby syn kontynuował naukę i uzyskał dobre wykształcenie. Cagney docenił zarobki w wysokości 35 dolarów które były mu płacone za tydzień, określając je mianem „góry pieniędzy dla mnie w tych niespokojnych dniach”. Chcąc oszczędzić obaw swojej matce, zatrudnił się jako pośrednik w domu maklerskim. Nie przeszkodziło mu to w poszukiwaniu zajęcia scenicznego. Udał się na przesłuchania z udziałem chóru w musicalu "Pitter Patter" Williama B. Friedlandera. Gdy dostał rolę, zarabiał 55 dolarów tygodniowo, z czego 40 dolarów wysyłał swojej matce. Przez silny nawyk posiadania więcej niż jednego zajęcia, Cagney w tym czasie był też garderobianym dla jednego z głównych aktorów, bagażowym dla pozostałej obsady i dublerem głównego bohatera. Wśród uczestników chóru była 19-letnia Frances Willard „Billie” Vernon, którą poślubił w 1922. Przedstawienie to zapoczątkowało 10-letni związek Cagneya z wodewilem i Broadwayem. James i „Billie” byli wśród pierwszych mieszkańców Free Acres, eksperymentu społecznego stworzonego przez Boltona Halla w Berkeley Heights w stanie New Jersey.
Sztuka "Pitter Patter" nie była wielkim sukcesem, lecz mimo to wystawiano ją przez 32 tygodnie, pozwalając Cagneyowi na dołączenie do wodewilowego teatru objazdowego. On i Vernon przeważnie podróżowali osobno w ramach kilku różnych trup. Mieli okazję występować razem jako taneczne duo „Vernon i Nye” z prostymi układami komediowymi i muzycznymi numerami. Jedną z trup, do której dołączył aktor była „Parker, Rand, and Leach”, zajmując wakat gdy Archie Leach – który później zmienił swoje nazwisko na Cary Grant – ją opuścił.
W 1925 Cagney dostał swoją pierwszą ważną nietaneczną rolę, grając młodego osiłka w trzyaktowej sztuce "Outside Looking In" autorstwa dramaturga i zdobywcy nagrody Pulitzera Maxwella Andersona. Dzięki występom w spektaklu, zarabiał 200 dolarów tygodniowo. Podobnie jak w przypadku "Pitter Patter", Cagney udał się na przesłuchanie nie mając wielkiej nadziei na dostanie roli. Nie miał również doświadczenia z dramatem. Czuł, że otrzymał ją tylko dlatego, ponieważ jego włosy były bardziej rude niż te Alana Bunce’a – drugiego, obok Cagneya, rudego artysty w Nowym Jorku. Aktor zyskał przychylne opinie prasowe. Tygodnik „Life” napisał: „pan Cagney w mniej spektakularnej roli [niż inni główni wykonawcy] sprawia, że kilka minut jego milczenia podczas sceny pozorowanego procesu jest czymś, co wielu bardziej uznanych aktorów może oglądać z pożytkiem”. Krytyk teatralny Burns Mantle przyznał, że „sztuka zawierała najbardziej wiarygodną grę aktorską obecnie do obejrzenia w Nowym Jorku”. W następnych latach otworzył szkołę tańca dla profesjonalistów i przez cztery miesiące odgrywał główną rolę w dramacie "Women Go on Forever" w reżyserii Johna Cromwella. Jak sam podkreślał, była ona dla niego „znacząca”, ze względu na „utalentowanych reżyserów których miał okazję poznać”.
Cagney zyskał opinię innowacyjnego nauczyciela, więc gdy został obsadzony w broadwayowskim musicalu "Grand Street Follies 1928", pełnił również rolę choreografa. Sztuka otrzymała przychylne recenzje w prasie. Rok później wystąpił w kontynuacji "Grand Street Follies 1929". Role te stały się inspiracją do powstania sztuki "Maggie the Magnificent" autorstwa dramaturga George’a Kelly’ego. Choć sam spektakl nie zyskał uznania wśród krytyków, to rola Cagneya była pochlebnie oceniana.
Lata 30. Warner Bros..
W sztuce "Maggie the Magnificent" grał u boku Joan Blondell, z którą wystąpił także w spektaklu "Penny Arcade". Krytycy pochlebnie wyrażali się o kreacjach głównych bohaterów. Al Jolson zakupił prawa do sztuki za 20 tys. dolarów. Następnie odsprzedał je wytwórni Warner Bros. z zastrzeżeniem, że w wersji filmowej w rolach głównych mają wystąpić Blondell i Cagney. Premiera filmu z tytułem zmienionym na "Sinners’ Holiday" (reż. John G. Adolfi) odbyła się 11 października 1930. Cagney otrzymał 500 dolarów na tydzień w zamian za podpisanie z wytwórnią trzytygodniowego kontraktu. W obrazie Adolfiego wykreował postać Harry’ego Delano, twardego faceta, który staje się zabójcą, ale wzbudzającego współczucie ze względu na jego nieszczęśliwe dzieciństwo. Rola sympatycznego „złego” bohatera była typem często powtarzającym się w jego późniejszych filmach. Na planie wykazywał się także dużą upartością i stanowczością, odmawiając m.in. reżyserowi wypowiedzenia jednego ze zdań: „W filmie była kwestia, którą miałem wybeczeć na klatce piersiowej mojej matki... [Ta kwestia] brzmiała: «jestem twoim dzieckiem, nieprawdaż?» Odmówiłem jej wypowiedzenia. Adolfi odpowiedział: «powiem Zanuckowi». Ja odpowiedziałem: «mam w dupie co mu powiesz, nie wypowiem tej kwestii»”. Ostatecznie zdanie będące przedmiotem sprzeczki zostało usunięte z tekstu. Pomimo tego incydentu, aktor cieszył się zaufaniem przedstawicieli studia, którzy przedłużyli z nim kontrakt o cztery tygodnie jeszcze przed zakończeniem produkcji, a następnie przedstawili siedmioletnią umowę. Na jej mocy Cagney zarabiał 400 dolarów tygodniowo. Swoimi zarobkami dzielił się z najbliższą rodziną. Za swój debiut filmowy zebrał pochlebne recenzje. W tym samym roku zagrał w kryminalnym obrazie "The Doorway to Hell" (reż. Archie Mayo), ponownie wcielając się w rolę gangstera. Film okazał się sukcesem kasowym i miał znaczący wpływ na rosnącą renomę Cagneya. Na fali dużego zainteresowania kinem gangsterskim, Warner Bros. zrealizował w 1931 obraz "Mały Cezar" z Edwardem G. Robinsonem w roli głównej, a następnie przystąpił do prac nad "Wrogiem publicznym nr 1" w reżyserii Williama A. Wellmana.
"Wróg publiczny nr 1".
Z uwagi na pochlebne recenzje zebrane za dwa poprzednie filmy, Cagney obsadzony został w roli „miłego” bohatera Matta Doyle’a, a Edward Woods jako Tom Powers. Po początkowych ujęciach role obu aktorów zostały zamienione. Budżet obrazu wyniósł 151 tys. dolarów, lecz stał się jedną z pierwszych niskobudżetowych produkcji z dochodem przekraczającym milion dolarów. Za kreację Powersa Cagney otrzymał uznanie ze strony krytyków. „New York Herald Tribune” napisał: „najbardziej bezlitosne, bezuczuciowe określenie niegodziwości drobnego mordercy, jakie kiedykolwiek powstało”. Po premierze obrazu Cagney został gwiazdą. Chociaż zdawał sobie sprawę z dużego znaczenia tej roli dla jego kariery, to zawsze kwestionował opinie, że zmieniła ona sposób przedstawiania bohaterów i głównych ról męskich w filmie. Przywoływał przykład sceny uderzenia Barbary Stanwyck przez Clarka Gable’a w filmie "Nocna pielęgniarka" (reż. William A. Wellman), którą uważał za znacznie ważniejszą. Wielu krytyków scenę w której bohater grany przez Cagneya rozbija grejpfrut na twarzy Mae Clarke, uznaje za jedną z najbardziej pamiętnych w historii filmu. Pomysł jej realizacji był przedmiotem dyskusji. Sam Cagney przyznawał: „jest mi przykro, że zgodziłem się kiedyś rozbić tego grejpfruta. Nigdy nie marzyłem, że to będzie pokazane w filmie. Reżyser William Wellman wpadł na pomysł nagle. On nawet nie był zapisany w scenariuszu”. Wiele późniejszych produkcji naśladowało słynną scenę, m.in. Lee Marvin rozpryskujący gorącą kawę na twarzy Glorii Grahame w filmie "Bannion" (1953, reż. Fritz Lang).
Po pozytywnym odbiorze "Małego Cezara" i "Wroga publicznego nr 1", wytwórnia Warner Bros. zdecydowała się zaangażować Cagneya i Robinsona do dramatu kryminalnego "Łatwe pieniądze" (reż. Alfred E. Green). Cagney wystąpił w roli drugoplanowej, wcielając się w postać Jacka. Podobnie jak w przypadku poprzedniego obrazu, bohater kreowany przez aktora wykazywał się brutalnością fizyczną wobec kobiety (w tej roli Evalyn Knapp).
Wraz z wprowadzeniem kodeksu Haysa, zwłaszcza edyktów dotyczących przemocy na ekranie, Warner Bros. pozwoliło Cagneyowi na zmianę wizerunku. Aktor zagrał u boku Joan Blondell w komedii romantycznej "Blonde Crazy" (reż. Roy Del Ruth). Gdy realizacja dobiegła końca, "Wróg publiczny nr 1" wciąż wypełniał sale kinowe podczas wieczornych seansów. Cagney zaczął porównywać swoje wynagrodzenia z innymi aktorami, będąc przekonanym, że jego umowa pozwala na dostosowanie zarobków w oparciu o sukces filmów, w których grał. Warner Bros. nie zgodziło się i odmówiło podwyżki. Studio nalegało by aktor wciąż promował swoje filmy, a nawet te, w których nie występował. Gdy przebywał w Nowym Jorku, jego brat pełniący obowiązki agenta, zaczął naciskać przedstawicieli wytwórni na podniesienie wynagrodzenia i większej swobody w wyborze ról. Sukces "Wroga publicznego nr 1" i "Blonde Crazy" wymusił na Warner Bros. zgodę na podwyżkę. Cagney według nowej umowy zarabiał 1000 dolarów tygodniowo. Jego pierwszym filmem po powrocie z Nowego Jorku był gangsterski obraz "Taxi!" (reż. Roy Del Ruth), gdzie wystąpił wraz z Lorettą Young. W filmie tym po raz pierwszy na ekranie zaprezentował swoje umiejętności taneczne i ostatni raz pozwolił na strzelanie do siebie z prawdziwej amunicji, stosunkowo często występującej w filmach w tamtym czasie (wcześniej strzelano do niego we "Wrogu publicznym nr 1", ale to w "Taxi!" niewiele brakowało, by został trafiony). W scenie otwierającej ten film, mówił płynnie w języku jidysz, którego używał w okresie dzieciństwa w Nowym Jorku. Obraz Rutha zyskał przychylne opinie.
Pomimo sukcesu produkcji ze swoim udziałem, Cagney nie był zadowolony z umowy. Aktor chciał więcej zarabiać w przypadku pozytywnego przyjęcia filmów, ale zaproponował też mniejsze wynagrodzenie w przypadku gdyby okazały się one porażką. Cagney chciał zarabiać 4 tys. dolarów tygodniowo, tyle samo co Edward G. Robinson, Douglas Fairbanks Jr. i Kay Francis. Przedstawiciele wytwórni odmówili i zawiesili aktora. Cagney ogłosił, że zrobi kolejne trzy filmy za darmo, jeżeli Warner Bros. zrezygnuje z pięciu lat pozostających do wypełnienia kontraktu. Groził także, że zrezygnuje z Hollywood i wróci na uniwersytet Columbia, aby rozpocząć studia medyczne tak jak jego bracia. Po sześciu miesiącach zawieszenia, Frank Capra doprowadził do zwiększenia wynagrodzenia Cagneya do około 3 tys. dolarów na tydzień, gwarantując mu pierwszoplanowe role i udział w nie więcej niż czterech filmach rocznie.
Dowiedziawszy się o systemie sprzedawania do kin przez studia kilku filmów w jednym pakiecie (ang. "block booking"), co niemalże za każdym razem gwarantowało im duże zyski, Cagney regularnie wysyłał pieniądze do swoich przyjaciół, chociaż starał się nie upubliczniać tego faktu. Jego naleganie na występy w nie więcej niż czterech filmach rocznie miało związek z wiedzą o aktorach, nawet nieletnich, którzy często pracowali po 100 godzin tygodniowo, aby móc wyprodukować więcej filmów. To doświadczenie było istotnym powodem zaangażowania się Cagneya w utworzenie Screen Actors Guild w 1933.
"Nocne motyle".
Cagney powrócił do studia i wraz z Mary Brian przystąpił do realizacji komedii "Hard to Handle" (reż. Mervyn LeRoy). Następny obraz, musical "Nocne motyle" (reż. Lloyd Bacon) był powrotem do korzeni, z uwagi na sceny tańca. Za choreografię odpowiedzialny był Busby Berkeley, znany ze swoich skomplikowanych układów tanecznych, wymagających zaangażowania wielu tancerek i rekwizytów, których geometryczne figury przypominały zmieniający się obraz kalejdoskopu. Kolejnym ważnym filmem był komediodramat "Nadchodzi Navy" (reż. Lloyd Bacon), gdzie na planie po raz pierwszy spotkał się z Patem O’Brienem. Obydwu aktorów połączyła trwała przyjaźń i wieloletnia współpraca.
W 1935 Cagney po raz pierwszy znalazł się w gronie dziesięciu najlepiej zarabiających aktorów Hollywood. Coraz częściej wybierał role odchodzące od wizerunku gangstera. W dramacie kryminalnym "Agenci policji śledczej" (reż. William Keighley) wcielił się w postać Jamesa „Bricka” Davisa, prawnika współpracującego z FBI. W "Śnie nocy letniej" (reż. Max Reinhardt, William Dieterle) zagrał jedyną w swojej karierze szekspirowską rolę Nicka Bottoma, u boku Joe E. Browna i Mickeya Rooneya.
Ostatnim filmem w 1935 był dramat przygodowy "W.Z. 6 nie wylądował" (reż. Howard Hawks). Był to trzeci wspólny obraz w którym wystąpił z Patem O’Brienem. Na reklamie nad wejściem do jednego z kin widniał napis „Pat O’Brien w W.Z. 6 nie wylądował”, co nie umknęło uwadze Cagneya. Klauzula w jego kontrakcie stanowiła, że aktor miał otrzymywać wyłącznie pierwszoplanowe role we wszystkich filmach i reklamach. Było to wyraźne naruszenie umowy Cagneya z Warner Bros. To w połączeniu z faktem, że aktor zagrał w pięciu filmach w 1934 spowodowało, że zdecydował się on wystąpić przeciwko wytwórni z powodu niedotrzymania warunków kontraktu. Spór trwał kilka miesięcy. Cagney otrzymał od Davida O. Selznicka i Samuela Goldwyna propozycję współpracy, lecz nie zdecydował się na jej przyjęcie w trakcie trwania sporu z Warner Bros. W czasie gdy był reprezentowany w sądzie przez swojego brata Williama, wrócił do Nowego Jorku, aby szukać wiejskiej posiadłości gdzie mógłby poświęcić się swojej pasji – rolnictwu.
Aktor niezależny.
Cagney większość czasu następnego roku spędził na swojej farmie. Wrócił do pracy gdy Edward L. Alperson z niezależnego studia Grand National Films Inc. złożył mu ofertę współpracy, wskutek czego aktor wystąpił w dwóch filmach – kryminalne "Wspaniały facet" (reż. John G. Blystone) i musicalu "Something to Sing About" (reż. Victor Schertzinger). Udział w obydwu obrazach gwarantował mu 100 tys. dolarów za każdy z nich i dziesięcioprocentowy dochód z zysków. Krytycy dobrze ocenili grę aktora, ale jakość obu produkcji odstawała od standardów Warner Bros., przez co filmy nie spełniły oczekiwań finansowych. Cagney planował wystąpić także w trzecim obrazie dla Grand National Films Inc., lecz studio wycofało się z projektu z uwagi na brak pieniędzy. Krytycy podkreślali, że Cagney grając dla niezależnego studia, umiejętnie odcinał się od ról „twardych facetów”, kreując postacie o bardziej sympatycznym usposobieniu.
Powrót do Warner Bros..
Sąd ostatecznie rozstrzygnął spór pomiędzy Warner Bros. a Cagneyem na korzyść aktora. Wytwórnia przedstawiła nowy kontrakt, na mocy którego w ciągu pięciu lat miał zarabiać 150 tys. dolarów za film i grać w nie więcej niż dwóch produkcjach rocznie. Miał również pełną swobodę w wyborze filmów. Dodatkowo młodszy brat William otrzymał gwarancję stanowiska asystenta producenta w filmach, w których Cagney miał występować.
"Aniołowie o brudnych twarzach".
W 1938 zrealizował dwa filmy. Pierwszym z nich była screwball comedy "Chłopiec spotyka dziewczynę" (reż. Lloyd Bacon), w której ponownie wystąpił z Patem O’Brienem. Obraz Bacona zebrał mieszane recenzje. Pomimo dania wolnej ręki, przedstawiciele wytwórni naciskali, by Cagney powrócił do swoich charakterystycznych ról twardych, nieugiętych mężczyzn, co wiązało się z większymi dochodami w kinach. Aktor wcielił się w postać Rocky’ego Sullivana, gangstera który po wyjściu z więzienia szuka swojego byłego partnera Jima Fraziera (w tej roli Humphrey Bogart), który jest mu winien pieniądze. Kreacja Sullivana w obrazie "Aniołowie o brudnych twarzach" (reż. Michael Curtiz) przez wielu krytyków uważana jest za najlepszą w karierze Cagneya. Otrzymał za nią swoją pierwszą nominację do nagrody Akademii Filmowej w kategorii dla najlepszego aktora pierwszoplanowego, przygrywając rywalizację ze Spencerem Tracym. Tygodnik „Variety” napisał: „Cagney i O’Brien tworzą nieodparty duet. Ich osobowości i style aktorskie oferują zarówno mieszankę i wymowny kontrast. Cagney ma zuchwałość i przebojowość, natomiast O’Brien bardzo wiarygodnie oddaje łagodnego, upartego i obdarzonego współczuciem kapłana”. Andrzej Luter, krytyk filmowy i duchowny przyznał: „atutem filmu jest brawurowe aktorstwo: grając wielokrotnie przegranego życiowo Sullivana, Cagney znajduje patos, charyzmę, wiarę w siebie i skuteczność ulicznych sztuczek swojego bohatera. Rocky patrzy z radością i nadzieją na przyjaciela z obcego już świata, w którym nie potrafi – czy nie chce – znaleźć; a może to ks. Jerry nie potrafi dotrzeć do swego druha z młodości?”. Aktor został uhonorowany główną nagrodą National Board of Review i Stowarzyszenia Nowojorskich Krytyków Filmowych.
"Burzliwe lata dwudzieste".
W przeciągu pierwszego roku od momentu powrotu do Warner Bros. Cagney był najlepiej opłacanym aktorem studia, zarabiając 324 tys. dolarów. W 1939 wystąpił w kryminale "Burzliwe lata dwudzieste". Aktor po raz pierwszy współpracował z reżyserem Raoulem Walshem i po raz ostatni wystąpił u boku Humphreya Bogarta. Obraz zebrał pochlebne recenzje. Graham Greene przyznał, że „pan Cagney jest ciągle wspaniałym i błyskotliwym aktorem”. "Burzliwe lata dwudzieste" były ostatnim filmem, w którym przejawy przemocy bohatera kreowanego przez Cagneya miały swoje podłoże w jego nieszczęśliwym okresie dorastania i otoczeniu. Od tego momentu wiązała się ona z obłędem, jak w "Białym żarze". Uhonorowany został nagrodą National Board of Review za najlepszy występ. W 1939 Cagney był drugim najlepiej zarabiającym aktorem w Hollywood, z wynikiem 368 tys. dolarów.
Lata 40..
"Yankee Doodle Dandy".
W 1942 wystąpił w biograficznym musicalu "Yankee Doodle Dandy" (reż. Michael Curtiz), kreując rolę George’a M. Cohana, amerykańskiego aktora, pisarza, tancerza i śpiewaka. Cagney uważał go za swój najlepszy film i był z niego „bardzo dumny”. Producent Hal B. Wallis przyznał, że gdy zobaczył Cohana w sztuce "I’d Rather Be Right", to w odtwórcy głównej roli nie widział nikogo innego poza Cagneyem. Sam aktor twierdził jednak, że pierwszym wyborem był Fred Astaire, ale ten odrzucił ofertę. Realizacja rozpoczęła się dzień po ataku na Pearl Harbor, wskutek czego obsada i realizatorzy pracowali w „patriotycznym szaleństwie”, a według słów aktorki Rosemary DeCamp ekipa filmowa czuła, że to mogło być „ostatnie przesłanie z wolnego świata”. Przed swoją śmiercią, George M. Cohan otrzymał prywatny krótkometrażowy materiał i podziękował Cagneyowi za „wspaniałą robotę”. Na pokazie przedpremierowym, z cenami za jedno miejsce w przedziale od 25 do 25 tys. dolarów, udało się zebrać 5 750 000 dolarów na wykup obligacji wojennych by zasilić skarb państwa. Wielu krytyków przyznawało, że to najlepszy film w dorobku aktora. Niektórzy z nich zwracali uwagę na szereg podobieństw pomiędzy Cohanem a Cagneyem. Obydwaj zaczynali jako artyści wodewilowi, poświęcili wiele lat pracy nim udało im się osiągnąć szczyt swojego zawodu. Obraz Curtiza uzyskał osiem nominacji do nagrody Akademii Filmowej, zdobywając trzy statuetki, w tym dla Cagneya jako najlepszego aktora pierwszoplanowego. W walce o nią pokonał takich artystów jak Gary Cooper, Monty Woolley, Ronald Colman i Walter Pidgeon. Odbierając nagrodę, podczas swojej przemowy powiedział: „zawsze uważałem, że w tym biznesie jesteś tylko tak dobry, jak uważają o tobie inni. Miło jest mieć świadomość, że według was wykonałem dobrą robotę. Nie zapominajcie, że to też była dobra rola”. Aktor został także laureatem National Board of Review za najlepszy występ i otrzymał nagrodę Stowarzyszenia Nowojorskich Krytyków Filmowych.
Cagney Productions (1942–1949).
W marcu 1942 Cagney ogłosił, że wraz z bratem Williamem utworzył Cagney Productions, aby móc wydawać filmy z United Artists. Nie będąc związanym z żadną wytwórnią, swój wolny czas spędzał na farmie w Martha’s Vineyard oraz dobrowolnie dołączył do United Service Organizations (USO), organizacji non-profit zapewniającej rozrywkę na żywo członkom Sił Zbrojnych Stanów Zjednoczonych i ich rodzinom. We wrześniu został wybrany na dwuletnią kadencję prezesa Screen Actors Guild. W 1943 wystąpił w wyprodukowanym przez Cagney Productions dramacie "Johnny włóczęga" (reż. William K. Howard). Podczas gdy główne studia realizowały w owym czasie patriotyczne filmy wojenne, Cagney postanowił położyć kres swojemu wizerunkowi ekranowego „twardziela”. Według niego „film zarobił, lecz nie okazał się wielkim zwycięzcą”. Zyskał mieszane recenzje. Po zakończeniu zdjęć, wrócił do USO i objeżdżał amerykańskie bazy wojskowe w Wielkiej Brytanii, skupiając się na próbach i spektaklach. Dla United States Army Signal Corps kilka razy dziennie występował w przedstawieniu zatytułowanym "The American Cavalcade of Dance", który opowiadał o historii amerykańskiego tańca, począwszy od dawnych czasów a kończywszy na Fredzie Astaire, z tańcem z filmu "Yankee Doodle Dandy" jako punktem kulminacyjnym. Rozpatrywany był m.in. obok Alana Ladda, Gregory’ego Pecka i Spencera Tracy’ego do głównej roli agenta ubezpieczeniowego Waltera Neffa w kryminale noir "Podwójne ubezpieczenie" (1944, reż. Billy Wilder). Drugim obrazem wyprodukowanym przez firmę braci był wojenny "Krew na słońcu" (reż. Frank Lloyd). Na planie Cagney aby wykonać niektóre akrobacje, korzystał z pomocy eksperta judo i byłego policjanta. Bracia liczyli, że film akcji będzie atrakcyjniejszy, lecz uzyskał gorsze dochody od "Johnny’ego włóczęgi". Chcąc skorzystać ze sławy młodego bohatera wojennego Audiego Murphy’ego, Cagney postanowił zrobić z niego filmową gwiazdę. Niedługo później okazało się, że młodzieniec jednak nie potrafi grać, więc jego kontrakt został sprzedany. W trakcie negocjacji do nabycia praw trzeciego niezależnego filmu, Cagney wystąpił w wojenno-szpiegowskiej produkcji wytwórni 20th Century Fox "13 Rue Madeleine" (reż. Henry Hathaway), otrzymując za dwa miesiące pracy wynagrodzenie w wysokości 300 tys. dolarów. W 1948 przystąpił do ekranizacji broadwayowskiej sztuki "The Time of Your Life" autorstwa Williama Saroyana. Obraz "Zabawa jak nigdy" (reż. H.C. Potter) okazał się finansową porażką, przynosząc ponad półmilionowe straty, pomimo że William Saroyan przyznawał, że bardzo mu się spodobał. Słabe przyjęcie produkowanych filmów i spór z Samuel Goldwyn Studio o umowę najmu, zmusiły Cagneya do powrotu w szeregi Warner Bros. Aktor podpisał z wytwórnią nową umowę, a Cagney Productions stało się częścią Warner Bros.
"Biały żar".
Cagney wykreował w kryminale noir "Biały żar" (reż. Raoul Walsh) postać Arthura „Coddy’ego” Jarretta, rozszalałego, obłąkanego przestępcę z impulsywnym temperamentem z kilkoma, jeśli w ogóle, przyjaznymi cechami oraz z nadmiernym przywiązaniem do matki (w tej roli Margaret Wycherly). Sam aktor przyznawał, że jego bohater miał cechy psychotyczne. Scena w której Jarrett dowiedziawszy się w zakładzie karnym o śmierci swojej matki wybucha ze złości, uznawana jest przez historyków filmu za jedną z najbardziej pamiętnych w karierze Cagneya. Niektórzy aktorzy dalszego planu autentycznie bali się Cagneya z powodu jego gwałtownego temperamentu. Aktor wspominał, że inspiracją do odgrywania przez niego impulsywnych scen były zachowania jego ojca, który będąc pod wpływem alkoholu często wszczynał domowe awantury oraz wizyta w szpitalu psychiatrycznym, gdzie podpatrywał różne zachowania. Scenariusz "Białego żaru" autorstwa Bena Robertsa i Ivana Goffa powstał na podstawie opowiadania Virginii Kellogg.
Film Walsha okazał się sukcesem, choć niektórzy krytycy zastanawiali się nad społecznym wpływem na charakter bohatera, w którym dostrzegali cechy sympatyczności. Bosley Crowther z „The New York Times” napisał, że „pan Cagney powrócił do roli gangstera w jednym z najbardziej wybuchowych obrazów, w jakim kiedykolwiek zagrał (…) Osiąga fascynację wspaniałego torreadora podczas pracy, zręcznie zaangażowanego w działalność szerzenia przemocy, oszczędnie i z wdziękiem. Jego ruchy są prężne i elektryczne, jego słowa są tak szybkie i ostre jak miecze i cały jego sposób bycia niesie ze sobą przekonanie o pewności siebie, odwadze i sile”. Autor zaznaczył, że gra aktorska jest „nawiązaniem do wizerunku słynnej roli we "Wrogu publicznym nr 1"”. Po premierze filmu Cagney ponownie zmagał się z aparycją gangstera. W jednym z wywiadów powiedział: „chodzi o to co ludzie chcą abym zrobił. Pewnego dnia chciałbym zrealizować kolejny film, który mogłyby zobaczyć dzieci”.
Lata 50. i 60..
W 1950 obsadzony został w komediowym musicalu "The West Point Story" (reż. Roy Del Ruth), gdzie wystąpił u boku Doris Day, którą podziwiał. Warner Bros. liczył, że film powtórzy sukces "Yankee Doodle Dandy". Następny obraz kryminał noir "Pożegnaj się z jutrem" (reż. Gordon Douglas) był kolejnym, gdzie wcielił się w rolę gangstera, oraz pierwszym dla Cagney Productions od czasu jego przejęcia. Mimo niekorzystnych dla filmu porównań do "Białego żaru", "Pożegnaj się z jutrem" zdobył uznanie w kinach, dzięki czemu do bankierów Cagney Productions wpłynęło 500 tys. dolarów, co pozwoliło uregulować długi. W 1953 po wyprodukowaniu "Lwa na ulicach" (reż. Raoul Walsh), firma zakończyła działalność.
"Kochaj albo odejdź".
W 1955 ponownie wystąpił u boku Doris Day w musicalu "Kochaj albo odejdź" (reż. Charles Vidor). Wcielił się w rolę Martina Snydera, amerykańskiego gangstera z Chicago. Początkowo poważnym kandydatem do tej kreacji był Spencer Tracy. Cagney wyraził duże uznanie dla skryptu autorstwa Daniela Fuchsa i Isobel Lennart określając go jako „niezwykle rzadką rzecz, doskonały scenariusz”. Po zakończeniu zdjęć, Snyder spytał aktora jak udało mu się tak realnie odzwierciedlić sposób jego kulenia, ale Cagney upierał się, że tego nie robił, tylko bazował na osobistej obserwacji innych osób, które utykały na jedną nogę. Kreacja ta przyniosła mu trzecią nominację do nagrody Akademii Filmowej. Otrzymał także pozytywne recenzje prasowe a krytycy uznali, że "Kochaj bądź odejdź" należy do jednego z najlepszych filmów w jego późniejszej karierze. Również Doris Day wyrażała się pochlebnie na temat współpracy. „Jest najbardziej profesjonalnym aktorem jakiego kiedykolwiek widziałam, zawsze był taki «realny». Zwyczajnie zapominałam, że robiliśmy film. Jego oczy wypełniały się gdy pracowaliśmy nad czułym ujęciem, i nigdy nie potrzebowałeś kropli by twoje oczy błyszczały, gdy Jimmy był na planie”.
Kolejnym filmem był komediodramat "Mister Roberts" (reż. John Ford), gdzie wystąpił w roli drugoplanowej. W trakcie realizacji często spóźniał się na plan. Miało to związek z obraźliwą wypowiedzią reżysera do Cagneya gdy spotkał go na lotnisku, co sam aktor spuentował mówiąc: „wykopałbym mu mózg. Dla wszystkich był tak cholernie podły. Był naprawdę wstrętnym starcem”. Zdjęcia realizowano na atolu Midway, gdzie Cagney miał więcej czasu na relaks, podczas którego oddawał się swojej pasji malarstwu, tworząc m.in. karykatury pozostałych aktorów i obsady produkcyjnej. W 1955 zastąpił Spencera Tracy’ego w westernie "Opowieść o złym człowieku" (reż. Robert Wise) zrealizowanego dla studia Metro-Goldwyn-Mayer. Z uwagi na dobre recenzje prasowe, wytwórnia obsadziła go w kolejnym projekcie – dramacie "Szalone lata" (reż. Roy Rowland) u boku Barbary Stanwyck. W 1956 Cagney wystąpił w telewizyjnym "Soldiers From the War Returning" w reżyserii Roberta Montgomery’ego przyznając później, że telewizja nie jest jego medium. „Robię wystarczająco dużo pracy w filmach, to jest działalność wysokiego napięcia. Mam ogromny podziw dla ludzi, którzy przechodzą przez to co tydzień, ale to nie dla mnie”.
"Człowiek o tysiącu twarzy".
W następnym roku aktor zagrał w dramacie biograficznym "Człowiek o tysiącu twarzy" (reż. Joseph Pevney), wcielając się w postać Lona Chaneya, aktora okresu filmu niemego i jednego z pierwszych odtwórców kina grozy. Za swoją kreację Cagney otrzymał przychylne recenzje prasowe. „New York Journal-American” ocenił, że był to jeden z najlepszych występów w jego całej karierze. Obraz Pevneya wyprodukowany dla Universal Pictures okazał się również przebojem kasowym.
W tym samym roku wyreżyserował jedyny w swoim dorobku film – kryminał noir "Short Cut to Hell", będący remakiem "Pistoletu do wynajęcia" z 1941, który z kolei opierał się na powieści "Broń na sprzedaż" autorstwa Grahama Greene’a. Zachęcony przez swoich przyjaciół, Cagney przystał na propozycję producenta A.C. Lylesa i stanął za kamerą, odrzucając jednocześnie zapłatę – uważał bowiem, że jest aktorem, a nie reżyserem. Film z uwagi na niski budżet został szybko zrealizowany. „Nakręciliśmy go w dwadzieścia dni, wystarczająco długo jak dla mnie. Reżyseria wydaje mi się nudna. Nie mam ochoty mówić innym ludziom co mają robić”.
W 1959 wystąpił w dramacie "Podając rękę diabłu" (reż. Michael Anderson), którego zdjęcia realizowane były w Dublinie. Cagney miał nadzieję spędzić trochę czasu na szukaniu swoich irlandzkich przodków, lecz napięty plan zdjęciowy i zła pogoda uniemożliwiły mu te plany. Aktor wcielił się w rolę Seana Lenihana, dowódcy Irlandzkiej Armii Republikańskiej. Z uwagi na powrót do kreowania bohatera kierującego się przemocą, niektórzy krytycy ocenili, że była to jedna z lepszych ról Cagneya ostatnich lat. Rok później zrealizował film "The Gallant Hours" (reż. Robert Montgomery), wcielając się w postać admirała floty Williama Halseya. Obraz Montgomery’ego, mimo że jego akcja rozgrywała się w czasie walk o Guadalcanal, nie był filmem wojennym, gdyż bardziej koncentrował się na tematyce samego dowodzenia. Został ciepło przyjęty przez krytyków. Bosley Crowther z „The New York Times” napisał, że „to ostatnia kreacja pana Cagneya kontrolowana do ostatniego szczegółu, która daje energię i silną, bohaterską postawę głównej postaci w filmie. Nie ma tam bufonady, gimnastykowania się dla wyrazistego efektu. Jest to jedna z najspokojniejszych, najbardziej refleksyjnych i subtelnych prac jaką pan Cagney kiedykolwiek wykonał”.
Przedostatnim filmem aktora była komedia "Raz, dwa, trzy" (reż. Billy Wilder), gdzie wcielił się w rolę przedstawiciela handlowego Coca-Coli w Berlinie Zachodnim. Cagney miał obawy związane ze scenariuszem pamiętając, że przed 23 laty w filmie "Chłopiec spotyka dziewczynę" niektóre ze scen były wielokrotnie nagrywane – by otrzymać odpowiedni efekt śmieszności, producent naciskał na coraz wyższe tempo gry aktorskiej Cagneya, jednak rezultat był odwrotny. Aktor otrzymał zapewnienie od Wildera, że scenariusz był wyważony. Realizacja przebiegała opornie a jedno z ujęć powtarzano 50 razy, do czego Cagney nie był przyzwyczajony. Aktor wprost przyznawał, że nienawidził współpracy z Horstem Buchholzem, który prawie we wszystkich swoich scenach tanecznych kopiował jego układy choreograficzne, zmuszając go tym samym do ciągłych zmian swoich ruchów. Po zakończeniu zdjęć, mając negatywne doświadczenia podjął decyzję o wycofaniu się z pracy aktorskiej.
Lata 70. i 80..
Przez 20 lat Cagney konsekwentnie odrzucał wszelkie propozycje filmowe – odmówił udziału w takich produkcjach jak "My Fair Lady" (1964, reż. George Cukor) i "Ojciec chrzestny II" (1974, reż. Francis Ford Coppola). Do udziału w tym ostatnim Coppola namawiał aktora osobiście, odwiedzając go w domu. Publicznie pojawiał się tylko kilkakrotnie, woląc spędzać czas zimowy w Los Angeles a letni na swojej farmie na niewielkiej wyspie Martha’s Vineyard lub Verney Farms w Nowym Jorku. Wraz z żoną organizował liczne uroczystości w restauracji Silver Horn, gdzie poznał Marge Zimmermann, właścicielkę lokalu.
U Cagneya zdiagnozowano jaskrę, przez co miał kłopoty ze wzrokiem. Za namową Zimmermann udał się do innego lekarza, który stwierdził wcześniejszą diagnozę jako błędną i poinformował, że aktor jest cukrzykiem. Zimmerman zaoferowała pomoc, przygotowując specjalne posiłki aby zmniejszyć stężenie trójglicerydów we krwi, które osiągnęły alarmujący poziom. W wyniku restrykcyjnej diety, gdy w 1974 Cagney wystąpił na uroczystości Amerykańskiego Instytutu Filmowego by odebrać nagrodę za całokształt twórczości (AFI Life Achievement Award), stracił ponad 20 funtów na wadze a jego wzrok znacznie się poprawił. Ceremonię otworzył Charlton Heston, a wprowadzenia dokonał Frank Sinatra.
W 1977 aktor doznał udaru mózgu. Po dwóch tygodniach spędzonych w szpitalu, Zimmermann stale opiekowała się Cagneyem i jego żoną. W wyniku udaru zmuszony był do zrezygnowania ze swoich ulubionych rozrywek takich jak jazda konna czy taniec. Będąc przygnębionym, zaprzestał również malowania. Zachęcony przez swoją żonę i Zimmermann, zdecydował się na przyjęcie niewielkiej, ale kluczowej roli komisarza nowojorskiej policji w filmie "Ragtime" (reż. Miloš Forman). W 1984 wystąpił w swojej ostatniej produkcji – telewizyjnym "Straszliwy Joe Moran" (reż Joseph Sargent). Z uwagi na zły stan zdrowia, aktor poruszał się na wózku inwalidzkim. Kwestie Cagneya z powodu niewyraźnej mowy zdubbingował Rich Little.
Śmierć i pogrzeb.
James Cagney zmarł na atak serca, będący następstwem cukrzycy, w wielkanocną niedzielę 30 marca 1986 w hrabstwie Dutchess w miejscowości Stanford w w stanie Nowy Jork. Tydzień wcześniej opuścił po krótkim pobycie Lenox Hill Hospital. Miał 86 lat. Jak przyznała Marge Zimmermann aktor powiedział: „po prostu zabierzcie mnie do domu”.
Uroczystości pogrzebowe odbyły się w kościele katolickim św. Franciszka Salezego na Manhattanie, tym samym w którym przyjmował sakrament bierzmowania. Eulogię dostarczył bliski przyjaciel aktora, ówczesny prezydent Ronald Reagan, który powiedział: „Nancy i ja straciliśmy dziś naszego drogiego, wieloletniego przyjaciela. Ameryka straciła jednego z jej najlepszych artystów. Jimmy tryskał na naszych ekranach energią i talentem, którego nigdy wcześniej nie widziałem i nigdy nie zobaczę ponownie”. Bob Hope stwierdził: „pracowaliśmy wspólnie nad "Naszą siódemką" i znaliśmy się od 50 lat. Byłbym samolubny gdybym stwierdził, że będę za nim tęsknił, ponieważ całemu światu będzie go brakować”. James Stewart przyznał: „był jednym z największych nazwisk we wszystkich filmach. Niezwykle wszechstronny jeśli chodzi o aktorstwo i był ogromnym atutem branży filmowej”. Trumnę z ciałem aktora nieśli bokser Floyd Patterson, choreograf i tancerz rosyjski Michaił Barysznikow, aktor Ralph Bellamy i reżyser Miloš Forman. W ceremonii prócz najbliższej rodziny i przyjaciół, udział wzięli także m.in. ówczesny gubernator Nowego Jorku Mario Cuomo oraz amerykański prawnik, krytyk filmowy i burmistrz miasta Ed Koch.
Cagney pochowany został w krypcie Mauzoleum Ogrodowego na Gate of Heaven Cemetery w miejscowości Hawthorne w stanie Nowy Jork.
Życie prywatne.
James Cagney od najmłodszych lat interesował się sportem. Podobnie jak jego ojciec, amatorsko uprawiał boks i lekką atletykę. Przez pewien czas grywał w półamatorskiej lokalnej drużynie baseballowej, marząc o występach w Major League Baseball. Do jego zainteresowań należało także rolnictwo – uczęszczał na wykłady o ochronie gleby, a wiedzę o niej wykorzystał przy tworzeniu własnej farmy o powierzchni 100 ha w Martha’s Vineyard. W 1955 zakupił farmę o powierzchni 120 akrów w Stanford w hrabstwie Dutchess w stanie Nowy Jork za kwotę 100 tys. dolarów. Nazwał ją Verney Farm – pierwsza sylaba pochodziła od panieńskiego nazwiska jego żony „Billie”, a druga od jego nazwiska – i przekształcił w gospodarstwo. W zamian za swoją aktywność i wkład w rolnictwo, otrzymał tytuł honorowy Rollins College. Od wczesnego dzieciństwa bardzo lubił konie. W okresie swojej młodości często jeździł konno u lokalnego dostawcy, a także wraz ze swoją matką podróżował zaprzęgiem. Będąc dorosłym, zajmował się ich hodowlą na swoich gospodarstwach, specjalizując się w rasie morgan, którą bardzo cenił. Cagney był również zapalonym żeglarzem i miał własne łodzie zakotwiczone na dwóch amerykańskich wybrzeżach. Radość jaką czerpał z żeglowania nie chroniła go jednak przed okazjonalnymi napadami choroby morskiej. Aktor był pasjonatem malarstwa. Jak sam wspominał, mógłby być bardziej szczęśliwy jako biedniejszy malarz niż gwiazda filmowa. Znany artysta Sergei Bongart, uczył Cagneya sztuki malarskiej w jego późniejszych latach życia. Zakupił też od aktora dwie prace. Cagney uważając się za amatora, często oddawał swoje prace, odmawiając sprzedaży. Podpisał i sprzedał tylko jeden obraz, który został kupiony przez Johnny’ego Carsona. Prezenter wykorzystał go w celach dobroczynnych.
Małżeństwo z Frances Vernon (1922–1986).
Swoją małżonkę Frances Willard „Billie” Vernon (1899–1994) Cagney poznał w roku 1920, gdy był członkiem chóru w musicalu "Pitter Patter". Ożenił się z nią 28 września 1922 i byli razem aż do śmierci aktora w 1986. Mieli dwójkę adoptowanych dzieci: córkę Cathleen „Casey” Cagney (1940–2004) oraz syna Jamesa Francisa Cagneya III (1939–1984).
Poglądy polityczne.
W 1934 i 1940 Cagneya oskarżono o sympatyzowanie z Komunistyczną Partią Stanów Zjednoczonych po tym, gdy w mieszkaniu jednego z miejscowych urzędników policja znalazła list, z treści którego miało wynikać jakoby aktor miał organizować spotkania dla innych artystów Hollywood. Cagney zdecydowanie zaprzeczał tym informacjom, a dziennikarz Lincoln Steffens popierał stanowisko aktora uważając, że oskarżenie było wynikiem darowizny przekazanej na rzecz strajkujących zbieraczy bawełny w San Joaquin Valley. William Cagney, brat aktora, również uważał, że podstawą do oskarżenia z 1940 była wspomniana darowizna. James Cagney został oczyszczony z zarzutów przez Martina Diesa Jr. z komitetu Izby Reprezentantów Stanów Zjednoczonych.
Po wojnie brał czynny udział w kampanii wyborczej kandydata demokratów na urząd prezydenta Franklina D. Roosevelta. W 1948 będąc rozczarowanym Harrym Trumanem zdecydował się głosować za Thomasem Deweyem, kandydatem republikanów. W roku 1980 wspierał finansowo kampanię i popierał Ronalda Reagana. Z biegiem czasu, Cagney określał siebie mianem konserwatysty.
Filmografia.
W swej ponad czterdziestoletniej karierze, Cagney występował w filmach, radiu, telewizji oraz na scenie. Pojawił się w ponad 60 produkcjach filmowych i 3 audycjach radiowych – odtwarzając swoje role z obrazów "W.Z. 6 nie wylądował" (1936) i "Krew na słońcu" (1945).
W latach 1939–1943 notowany był w pierwszej dziesiątce najbardziej dochodowych amerykańskich aktorów. Dwa filmy z jego udziałem były zestawiane w pierwszej dziesiątce podsumowań roku. Dziewiętnaście produkcji, w których Cagney wziął udział, było nominowanych przynajmniej do jednego Oscara, a pięć z nich zdobyło przynajmniej jedną statuetkę. Dwadzieścia pięć filmów z udziałem aktora, po uwzględnieniu inflacji, przekroczyło sumę 100 milionów dolarów dochodu z biletów na rynku krajowym.
Opracowano na podstawie materiału źródłowego:
Cztery z jego z jego filmów: "Wróg publiczny nr 1" (1931), "Nocne motyle" (1933), "Yankee Doodle Dandy" (1942) i "Biały żar" (1949) zostały wpisane do National Film Registry.
Spuścizna.
James Cagney jest uważany za jednego z najwybitniejszych amerykańskich aktorów „Złotej Ery Hollywood” oraz w historii kina. Marlon Brando i Stanley Kubrick uważali go za jednego z najlepszych artystów w historii. Orson Welles przyznał, że Cagney „być może był największym aktorem, jaki kiedykolwiek pojawił się przed kamerą”. Wytwórnia Warner Bros. zorganizowała prywatną projekcję filmów z Cagneyem dla Winstona Churchilla. Jego wizerunek związany był z kampaniami reklamowymi i produktami m.in. takich firm jak Lorillard Tobacco Company (1934) czy David White Company (1952).
Był postacią występującą lub wspominaną m.in. w kreskówkach Warner Bros. ("Hollywood Steps Out", 1941).
8 lutego 1960 za wkład w przemysł filmowy, Cagney otrzymał swoją gwiazdę na Hollywoodzkiej Alei Sław, która mieści się przy 6504 Hollywood Boulevard.
Jest wspominany wraz z Ritą Hayworth w utworze „Invitation to the Blues” (1976) z repertuaru Toma Waitsa.
17 listopada 1981 z rąk ówczesnego burmistrza Nowego Jorku Eda Kocha, odebrał symboliczne klucze do miasta. Cagney był główną inspiracją dla Madonny przy tworzeniu kompozycji „White Heat” na album "True Blue" (1986), którą piosenkarka zadedykowała jego pamięci.
W 1996 nazwisko aktora zostało zamieszczone na 14. miejscu w rankingu „100 największych gwiazd filmowych wszech czasów”, przygotowanym przez tygodnik „Entertainment Weekly”. W październiku 1997 sklasyfikowany został na 45. pozycji zestawienia „100 najlepszych gwiazd filmowych wszech czasów” brytyjskiego magazynu „Empire”. W czerwcu 1999 American Film Institute umieścił jego nazwisko na 8. lokacie listy „największych aktorów wszech czasów”.
22 lipca 1999 poczta Stanów Zjednoczonych wydała limitowaną 33-centrymetrową pieczęć honorującą aktora w związku z edycją „Legendy Hollywoodu”.
W marcu 2009 powstał biograficzny musical "Cagney! The Musical" napisany przez Petera Colleya w reżyserii Billa Castellina. Premiera odbyła się 27 marca we Florida Stage Theatre. W roli Cagneya wystąpił Robert Creighton, a sam musical zebrał przychylne recenzje, ustanawiając rekord frekwencji miejscowego teatru. 19 maja 2015 powstał nowy spektakl w oparciu o skomplikowane relacje aktora z Warner Bros., którego premiera odbyła się w York Theatre.
Nagrody i nominacje.
James Cagney w ciągu swojej kariery był trzykrotnie nominowany do nagrody Akademii Filmowej, z czego zdobył jedną statuetkę, za kreację George’a M. Cohana w biograficznym musicalu "Yankee Doodle Dandy" (1942). W 1974 uhonorowany został nagrodą Amerykańskiego Instytutu Filmowego za całokształt twórczości (AFI Life Achievement Award). Cztery lata później związek Screen Actors Guild uhonorował go nagrodą Gildii Aktorów za wybitne osiągnięcia w sztuce aktorskiej w dziedzinie filmu i telewizji. W 1980 otrzymał prestiżową nagrodę Kennedy Center Honors za swoją pracę aktorską. Rok później rada National Board of Review przyznała mu nagrodę za całokształt pracy artystycznej. 26 marca 1984 ówczesny prezydent Stanów Zjednoczonych Ronald Reagan odznaczył aktora Medalem Wolności podczas uroczystości w Białym Domu.
Opracowano na podstawie materiału źródłowego:
Cytaty.
Kwestie wypowiadane przez Cagneya dwukrotnie występują na liście „AFI’s 100 Years…100 Movie Quotes” utworzonej przez American Film Institute.

</doc>
<doc id="623206" url="https://pl.wikipedia.org/wiki?curid=623206" title="Catalina Sky Survey">
Catalina Sky Survey

Catalina Sky Survey (CSS) – amerykański program badawczy, w ramach którego poszukiwane są komety i planetoidy bliskie Ziemi, stanowiące dla niej zagrożenie. W latach 1973–2016, w ramach tego przeglądu nieba, a także przed jego formalnym założeniem, odkryto 26 739 planetoid.
Historia.
Pierwszy teleskop na Mount Bigelow w górach Santa Catalina zbudowano w 1962 roku, dla obserwacji fotometrycznych i polarymetrycznych. W 1967 Gerard Kuiper z Uniwersytetu Arizony kierował budową 1,5-metrowego teleskopu, który później stał się częścią programu CSS, a rok później powstał kolejny teleskop o metrowej aperturze. Teleskopy w 1971 roku zostały przeniesione na Mount Lemmon, gdzie rok wcześniej zlikwidowano stację radarową United States Air Force. W 1998 Steve Larson i jego ówcześni studenci Timothy Spahr i Carl Hergenrother stworzyli Catalina Sky Survey i uzyskali prawo wyłącznego użytkowania 70-centymetrowego teleskopu na Mount Bigelow. W 1999 roku CSS wzbogacił się o specjalistyczny sprzęt i oprogramowanie, przeznaczone do poszukiwań obiektów bliskich Ziemi. Granty z NASA pozwoliły astronomom założyć także komplementarny program badawczy na półkuli południowej, Siding Spring Survey działający w Australii.
Zobacz też.
Powiązane projekty badawcze:

</doc>
<doc id="623208" url="https://pl.wikipedia.org/wiki?curid=623208" title="DW902">
DW902



</doc>
<doc id="623210" url="https://pl.wikipedia.org/wiki?curid=623210" title="Komunistyczna Partia Węgier">
Komunistyczna Partia Węgier

Węgierska Komunistyczna Partia (węg: "Magyar Kommunista Párt" lub "Kommunisták Magyarországi Pártja"), (założona 24 listopada 1918) – należąca do Międzynarodówki Komunistycznej węgierska partia polityczna, której pierwszym liderem był Béla Kun. Po krótkim okresie sprawowania władzy w Węgierskiej Republiki Rad z socjaldemokratami w latach 1918-1919 obalona w wyniku interwencji rumuńskiej została zdelegalizowana i zeszła do podziemia.
Rewolucja węgierska i utworzenie WRR.
Partia wraz z socjaldemokratami współrządziła istniejącą od marca do sierpnia 1919 roku Węgierską Republikę Rad. Rząd komunistyczno-socjalistyczny przeprowadził nacjonalizację przemysłu, kolektywizację rolnictwa oraz prowadził represyjną politykę wobec rywali politycznych. Rząd republiki rad został obalony przez interwencyjne wojska Czechosłowacji i Rumunii po tym, gdy odrzucił ultimatum Ententy w sprawie utworzenia strefy demarkacyjnej. Po utracie władzy partia została poddana represjom i sprowadzona do podziemia w ramach polityki białego terroru.
Działalność w okresie międzywojennym.
Faktyczna baza ugrupowania po 1919 roku znajdowała się na emigracji w Wiedniu (do czasu faszyzacji Austrii). W środowisku emigracyjnym między komunistami toczył się spór co do przyszłości partii. Część skrajnie lewicowa skupiona wokół Béli Kuna kontestowała wszelkie próby podjęcia legalnej działalności politycznej. W 1922 roku z polecenia Landlera Ernó Geró i Gezy Revesza umiarkowani działacze partii przebywający na emigracji podjęli próbę reaktywacji ugrupowania w kraju, ale akcję tę udaremniła policja. W 1924 roku do kraju przybył członek Międzynarodówki Komunistycznej Mátyás Rákosi. Rákosi założył legalną odnogę partii, która przyjęła nazwę Socjalistycznej Partii Robotników Węgier. Przywódcą tej partii został Istvan Vagi, dotychczas będący liderem lewicowego skrzydła socjaldemokracji. W sierpniu 1925 roku dzięki staraniom Rákosiego w Wiedniu odbył się kongres WPK. W kongresie udział wzięło 22 delegatów (w tym 14 z terenu Węgier), którzy wybrali nowe kierownictwo partii. Członkowie kierownictwa podjęli się próby rozpoczęcia działalności na terenie kraju, co skończyło się porażką - wszyscy na krótko po przyjeździe zostali aresztowani przez policję. Sam Rákosi został w 1926 roku skazany na osiem lat więzienia.
W 1927 roku partię dotknęły kolejne aresztowania. Objęły one 72 członków partii. Rok później rząd przeprowadził likwidację Socjalistycznej Partii Robotników Węgier. Ruch komunistyczny na Węgrzech kontynuował swoją działalność pod fasadą związków zawodowych. W ich ramach zorganizował serię strajków z lat 1927-28. Po 1933 roku partia wystąpiła z propozycją organizacji jednolitego frontu antyfaszystowskiego. Do frontu dołączyła posiadająca nieliczną reprezentację parlamentarną Niezależna Partia Drobnych Rolników, odmówiła z kolei partia socjaldemokratyczna, która uznała ZSRR za takie samo zamrożenie dla Węgier co III Rzesza. W trakcie trwania hiszpańskiej wojny domowej grupa aktywistów partii brała udział w jej walkach w szeregach Brygad Międzynarodowych.
W okresie II wojny światowej.
Ponownego znaczenia nabrała podczas II wojny światowej, pod przewodnictwem Mátyása Rákosiego. Wraz z ugrupowaniami opozycyjnymi względem panującego reżimu współtworzyła Antyfaszytowski Front Niepodległościowy. Rząd poddał komunistów represjom. Na wiosnę 1942 roku aresztowano i następnie stracono około 450 działaczy komunistycznych, do kolejnej fali aresztowań doszło w zimę 1942-43. Sytuacja doprowadziła do tego, że w czerwcu 1943 roku partia przeprowadziła samorozwiązanie, a w jej miejscu utworzono Partię Pokoju głoszącą mniej radykalne hasła. Po fali represji, które dotknęły partię, rolę sekretarza generalnego partii objął János Kádár. W okresie istnienia rządu kolaboracyjnego została zdziesiątkowana w obozach koncentracyjnych. We wrześniu 1944 roku powróciła do starej nazwy i rozpoczęła zintensyfikowaną akcję propagandową wymierzoną przeciwko kolaboracyjnemu rządowi. Od maja 1944 przyłączyła się do opozycyjnego Frontu Węgierskiego, co zwiększyło jej wpływy i umożliwiło jej prowadzenie działalności dywersyjnej. 10 października 1944 roku podpisała umowę o współpracy z kierownictwem socjaldemokracji.
Na emigracji w Moskwie trójka działaczy komunistycznych - Erno Gero, Imre Nagy i Mátyás Rákosi - prowadziła akcję szkoleniową pośród węgierskich jeńców wojennych w ZSRR i propagandową pośród jeszcze walczących oddziałów węgierskich. Dzięki ich działaniom w październiku na stronę radziecką wraz z grupą oficerów przeszedł generał Béla Miklós.
Po przejęciu władzy przez strzałokrzyżowców komuniści włączyli się do antynazistowskiego zbrojnego ruchu oporu. Komuniści zasilili podlegający Frontowi Węgierskiemu Węgierski Narodowy Powstańczy Komitet. Działacze partii zasilili brygady partyzanckie i grupy robotnicze na przedmieściach największych miast. Odrębne grupy partyzanckie powstały z byłych jeńców wojennych w ZSRR. Na czele operującego na Rusi Zakarpackiej oddziału im. Franciszka Rakoczego stanął Gyula Uszta, z kolei na Słowacji walczyła licząca 300 żołnierzy jednostka im. Petófiego pod dowództwem Józsefa Fabryego. Część byłych jeńców wzięła udział w słowackim powstaniu narodowym - 100-osobową grupą partyzantów przerzuconych na Słowację z terenu ZSRR dowodził Sandor Nógradi.
Kształtowanie republiki ludowej.
Po wkroczeniu do kraju radzieckiej Armii Czerwonej, komuniści włączyli się do budowy nowej państwowości Węgier. 3 grudnia 1944 roku ukształtował się Węgierski Narodowy Front Niepodległościowy, do którego weszli komuniści, socjaldemokraci, Partia Drobnych Rolników, Narodowa Partia Chłopska i Demokratyczna Partia Mieszczańska. Program partii skupiał się na potrzebie włączenia się do wojny po stronie aliantów, wsparcia Armii Czerwonej w walkach z Niemcami, demokratyzacji kraju, reformie rolnej i nacjonalizacji kopalń oraz najważniejszych gałęzi przemysłu. 21 grudnia zebrało się pierwsze Tymczasowe Zgromadzenie Narodowe. Dzień później powstał Tymczasowy Rząd Narodowy, na czele którego stanął generał Béla Miklós. W skład rządu weszło 3 komunistów. 28 grudnia Tymczasowy Rząd Narodowy wypowiedział wojnę Niemcom, a 20 stycznia 1945 roku podpisał zawieszenie broni z przedstawicielami koalicji antyhitlerowskiej. W efekcie zawieszenia broni Węgry musiały wypłacić kontrybucję wojenną i zgodzić się na stacjonowanie w kraju Armii Czerwonej, co pozwoliło komunistom na przejęcie władzy. Nowy rząd spełnił część obietnic i do 1948 roku doprowadził do reformy rolnej, upaństwowienia kopalni, banków i przemysłu.
W lutym 1945 roku János Kádár został zastąpiony na stanowisku sekretarza generalnego partii przez przybyłego z ZSRR Mátyása Rákosiego.
W 1946 roku ogłoszono powstanie Republiki Węgierskiej, która podpisując pakty o przyjaźni i współpracy z blokiem wschodnim w praktyce stała się jego częścią. Jej prezydentem został wybrany Zoltán Tildy, koalicyjny rząd z udziałem wszystkich partii parlamentarnych utworzył Ferenc Nagy, polityk Partii Drobnych Posiadaczy. Wicepremierem w nowym rządzie został lider komunistów Mátyás Rákosi. Komuniści wraz z ugrupowaniami o profilu chłopskim, socjaldemokratycznym i ze związkami zawodowymi utworzyli własną koalicję wyborczą Blok Lewicy, w ramach którego doprowadzili do większego udziału we władzy. W stopniowym przejmowaniu pełni władzy komunistom ułatwił fakt, że László Rajk pozostawał w rządzie koalicyjnym ministrem spraw wewnętrznych trzymając w swoich rękach cały aparat represji. Pod pretekstem udziału w antyrządowych spiskach usunięto z rządu najbardziej antykomunistycznych działaczy. W sfałszowanych wyborach z 1947 roku blok sformowany przez komunistów zdobył 60,1% głosów.
W dniu 12 czerwca 1948 roku, w wyniku połączenia z Węgierską Partią Socjaldemokratyczną (po czystkach w jej szeregach), partia komunistyczna przekształciła się w Węgierską Partię Pracujących, a rok później utworzona została Węgierska Republika Ludowa. W 1956 roku Węgierska Partia Pracujących przybrała nazwę Węgierskiej Socjalistycznej Partii Robotniczej i pod tą nazwą sprawowała władzę na Węgrzech do 1989 roku. Po transformacji ustrojowej partia przekształciła się w Węgierską Partię Socjalistyczną.

</doc>
<doc id="623214" url="https://pl.wikipedia.org/wiki?curid=623214" title="Kołpak (czapka)">
Kołpak (czapka)

Kołpak (tur. "kalpak") – stożkowate nakrycie głowy złożone ze zszytych z sobą, zwężających się ku górze klinów. Pochodzenie jego jest wschodnie, tureckie lub perskie. Kołpak rozpowszechnił się na ziemiach Rzeczypospolitej w XVI stuleciu, a już w XVII wieku stał się jednym z elementów narodowego stroju polskiego. 
Kołpak polski, podobnie jak tatarski, najczęściej obszyty był wzdłuż dolnej krawędzi futrem. Zasadniczo jednak kołpak nie musi być nim obszyty, natomiast może w całości być wykonany z klinów futra. Nie muszą one mieć kształtu regularnego, jak również samo nakrycie głowy niekoniecznie musi mieć formę stożkowatą, lecz może też przypominać kształtem współczesny hełm.

</doc>
<doc id="623221" url="https://pl.wikipedia.org/wiki?curid=623221" title="Kekrops">
Kekrops

Kekrops, gr. Κέκροψ – w mitologii greckiej półczłowiek, półwąż, syn Gai. Był pierwszym, mitycznym królem Attyki. Założył miasto Kekropię, późniejsze Ateny. Za jego panowania Atena i Posejdon prowadzili spór o władzę nad Attyką i o jego rozstrzygnięcie zwrócili się do Kekropsa. Posejdon w celu przypodobania się Kekropsowi sprawił, że na Akropolu wytrysnęła słona woda, natomiast Atena posadziła drzewa oliwne. Kekrops rozstrzygnął spór na korzyść Ateny, co straszliwie rozgniewało Posejdona, który zesłał na Attykę potop. Wprowadził kult Ateny i Zeusa, monogamię oraz palenie zwłok. Wynalazł pismo, ustanowił rytuał zawierania małżeństw i zniósł ofiary z ludzi. Miał jednego syna – Erysichtona i trzy córki: Aglauros, Herse i Pandrosos.

</doc>
<doc id="623229" url="https://pl.wikipedia.org/wiki?curid=623229" title="Księża komuniści">
Księża komuniści



</doc>
<doc id="623233" url="https://pl.wikipedia.org/wiki?curid=623233" title="Hrvatsko domobranstvo">
Hrvatsko domobranstvo

Hrvatsko domobranstvo – oficjalna nazwa sił zbrojnych Niepodległego Państwa Chorwackiego w okresie II wojny światowej. 
Domobrani zostali powołani 11 kwietnia 1941 jako siły zbrojne nowo powstałego państwa Chorwatów po zajęciu Jugosławii przez państwa Osi. Głównym organizatorem i dowódcą armii został Slavko Kvaternik.
Na siły zbrojne NDH składały się: lotnictwo ("Zračne snage"), wojska lądowe ("Kopnena vojska"), marynarka wojenna ("Hrvatska Mornarica"). W 1943 osiągnęło liczbę 130 000 żołnierzy (Chorwatów i Bośniaków), jednak w wyniku pogarszającej się sytuacji państw Osi na Bałkanach szeregi domobranów topniały w wyniku dezercji. Pod naciskiem Niemców doszło 20 listopada 1944 do połączenia ostro ze sobą rywalizujących formacji domobranów i Sił Zbrojnych Ustaszy ("Ustaška vojnica"), dzięki czemu udało się odbudować stan liczebny armii NDH pod nazwą Chorwackie Siły Zbrojne ("Hrvatske oružane snage", "(HOS)"). 
W czasie II wojny światowej jednostki chorwackie (zwane popularnie oddziałami ustaszów) walczyły przede wszystkim z partyzantką Josipa Broza Tity (NOVJ) oraz zdominowanymi przez Serbów czetnikami, a także uczestniczyły w eksterminacji innych narodowości zamieszkujących Chorwację (Serbów, Żydów, Cyganów), dopuszczając się przy tym zbrodni wojennych i zbrodni ludobójstwa, czego symbolem stał się obóz koncentracyjny Jasenovac. Nieliczne jednostki walczyły na froncie wschodnim, m.in. w bitwie pod Stalingradem. 
Po zwycięstwie NOVJ około 200 000 chorwackich kolaborantów, wraz z rządem ustaszowskim i Niemcami opuściło Zagrzeb i udało się do Austrii, skąd zostali wydaleni przez brytyjską administrację wojskową. Na granicy wielu przedstawicieli kolaboracyjnych formacji zostało zabitych – ten kontrowersyjny rozdział historii Jugosławii był aż do lat 80. tematem tabu, co umożliwiło chorwackim nacjonalistom wykorzystanie tych wydarzeń do własnych celów i zawyżania liczby ofiar tzw. "masakry w Bleiburgu" (termin wymyślony przez powojenną propagandę emigracyjnych ustaszy).
Tradycje domobranów odżyły podczas wojny domowej w Jugosławii i do dziś są kultywowane w wojsku chorwackim.

</doc>
<doc id="623234" url="https://pl.wikipedia.org/wiki?curid=623234" title="Cena Idei">
Cena Idei

Cena Idei to tytuł drugiego albumu demo zespołu Honor z 1992 roku. Album został nagrany w lipcu 1992 roku w Gliwicach. W 2010 r. nakładem Homo Superior ukazała się reedycja płyty.

</doc>
<doc id="623236" url="https://pl.wikipedia.org/wiki?curid=623236" title="Herb Krasów">
Herb Krasów

Herb Krasów przedstawia w błękitnej tarczy ze srebrnej podstawy wyrasta z prawej (heraldycznie) strony, siedem złotych kłosów zboża, w układzie trzy u góry, z lewej czarny dzik w skoku.
Najstarszy znany herb Krasów widnieje na dokumentach przechowywanych w Archiwum Miejskim w Pszczynie. Figuruje na pieczęciach z XVIII w. z napisem: CRASSOW. GEM. SIGL. PLESSNER. CREYS. (niem "Pieczęć gminy Krasowy, okrąg pszczyński")

</doc>
<doc id="623237" url="https://pl.wikipedia.org/wiki?curid=623237" title="Tancik vz. 33">
Tancik vz. 33



</doc>
<doc id="623238" url="https://pl.wikipedia.org/wiki?curid=623238" title="Ruoska">
Ruoska

Ruoska (z fiń. „bat, bicz”) – fiński zespół z Juva grający industrial metal i Neue Deutsche Härte, porównywany do niemieckiej grupy Rammstein.

</doc>
<doc id="623241" url="https://pl.wikipedia.org/wiki?curid=623241" title="Urodzony Białym">
Urodzony Białym

Urodzony Białym – tytuł trzeciego albumu zespołu Honor z 1993 roku. W 2004 płyta została reedytowana.

</doc>
<doc id="623242" url="https://pl.wikipedia.org/wiki?curid=623242" title="W dzień triumfu nad złem">
W dzień triumfu nad złem

W dzień triumfu nad złem – tytuł czwartego albumu zespołu Honor z 1993 roku. W 2001 płyta została reedytowana.

</doc>
<doc id="623258" url="https://pl.wikipedia.org/wiki?curid=623258" title="LKS Luboń">
LKS Luboń



</doc>
<doc id="623259" url="https://pl.wikipedia.org/wiki?curid=623259" title="Huragan Pobiedziska">
Huragan Pobiedziska

Huragan Pobiedziska - polski klub piłkarski z siedzibą w Pobiedziskach, założony w 1937 roku. Aktualnie występuje w IV lidze, grupie wielkopolskiej.
Historia.
W 1937 roku w Pobiedziskach utworzono pierwsze kluby sportowe: Sokół, Zryw i Harcerski Klub Sportowy. Po zakończeniu II wojny światowej powołano w miejsce wcześniej istniejących jeden klub pod nazwą Huragan. 
W okresie stalinizmu w ramach przymusowego łączenia klubów ze zjednoczeniami przemysłowymi Huragan został podporządkowany kolei i w 1952 roku zmienił nazwę na Start Pobiedziska.
W roku 1953 klub został wcielony do zrzeszenia Start i zmienił nazwę na Start Pobiedziska. Do swojej pierwotnej nazwy wrócił dopiero w roku 1977.
W roku 2000 osiągnął swój największy do tej pory sukces i wywalczył awans do III ligi. Pobyt w tej klasie rozgrywek trwał tylko jeden sezon i po jego zakończeniu nastąpił spadek do IV ligi.
Stadion.
Huragan rozgrywa swoje mecze na Stadionie Miejskim w położonym przy ulicy Kiszkowskiej w Pobiedziskach. Obiekt ten został wyremontowany na przełomie 2005 i 2006 roku. W 2006 roku był jedną z aren rozgrywanych w Wielkopolsce Mistrzostw Europy do lat 19.
Dane stadionu:

</doc>
<doc id="623260" url="https://pl.wikipedia.org/wiki?curid=623260" title="Lubuszanin Trzcianka">
Lubuszanin Trzcianka



</doc>
<doc id="623268" url="https://pl.wikipedia.org/wiki?curid=623268" title="Fleksja rzeczownika w języku łacińskim">
Fleksja rzeczownika w języku łacińskim



</doc>
<doc id="623269" url="https://pl.wikipedia.org/wiki?curid=623269" title="Góry Albańskie">
Góry Albańskie

Góry Albańskie (wł. "Colli Albani") rozciągają się na terenie Kampanii Rzymskiej, gdzie znajduje się grupa wygasłych wulkanów. Położone są ok. 20 km na południowy wschód od Rzymu i ok. 24 km na północ od Anzio.
Najwyższym szczytem gór jest Maschio delle Faete (956 m n.p.m.), natomiast drugim (949 m n.p.m.), lecz bardziej znanym jest leżący niedaleko Monte Cavo (łac. "Albanus mons"). W miejscach dwóch kalder znajdują się jeziora wulkaniczne: Albano i Nemi.
Skała, z której zbudowane są te góry, nazywana jest peperynem ("peperino"). Jest to rodzaj tufu wulkanicznego, który nadaje się do wykorzystania w budownictwie, a także jako podłoże dla warstw gleby, na których prowadzona jest uprawa winorośli.

</doc>
<doc id="623271" url="https://pl.wikipedia.org/wiki?curid=623271" title=".jobs">
.jobs

.jobs – internetowa domena najwyższego poziomu, przeznaczona dla serwisów związanych tematycznie z zatrudnieniem i poszukiwaniem pracy. Domena została zatwierdzona przez ICANN 8 kwietnia 2005 r. Dodana do serwerów głównych we wrześniu 2005 r.

</doc>
<doc id="623272" url="https://pl.wikipedia.org/wiki?curid=623272" title="Ablatiwus">
Ablatiwus



</doc>
<doc id="623273" url="https://pl.wikipedia.org/wiki?curid=623273" title=".arpa">
.arpa

.arpa (od ) – internetowa domena najwyższego poziomu przeznaczona specjalnie do obsługi infrastruktury sieciowej Internetu. 

</doc>
<doc id="623275" url="https://pl.wikipedia.org/wiki?curid=623275" title="Imię (gramatyka)">
Imię (gramatyka)

Imię (łac. "nomen") – każdy wyraz podlegający deklinacji, czyli odmianie przez przypadki (rzeczownik, przymiotnik, liczebnik, zaimek lub imiesłów). Pojęcie wywodzi się z klasycznej gramatyki łacińskiej, w której wyrazy dzieli się na "nomina" i "verba".

</doc>
<doc id="623277" url="https://pl.wikipedia.org/wiki?curid=623277" title="Nazwa własna">
Nazwa własna

Nazwy własne, imię własne, onim () – nazwy przysługujące jednostkom, w odróżnieniu od nazw pospolitych, które odnoszą się do dowolnych klas jednostek (egzemplarzy określonej klasy przedmiotów).
Definiowanie nazw własnych.
W pewnym rozumieniu nazwy własne są niedefiniowalne. Przykład: znając definicję nazwy "krzesło", można przyporządkować jej przedmioty o cechach typowych dla krzesła. Natomiast "Karol" to ten, kto został nazwany "Karolem" i nie można na podstawie takiej definicji stwierdzić, komu jeszcze mogłaby taka nazwa przysługiwać.
Nauka o nazwach własnych.
Nauką o nazwach własnych jest onomastyka. Można wyróżnić dwie duże grupy nazw własnych:
Wyróżnia się także mniejsze grupy, jak np. nazwy zwierząt ("zoonimia"), ciał niebieskich ("kosmonimia"), statków itp.

</doc>
<doc id="623280" url="https://pl.wikipedia.org/wiki?curid=623280" title="Nazwy własne">
Nazwy własne



</doc>
<doc id="623281" url="https://pl.wikipedia.org/wiki?curid=623281" title="Imię własne">
Imię własne

 

</doc>
<doc id="623282" url="https://pl.wikipedia.org/wiki?curid=623282" title="Imiona własne">
Imiona własne



</doc>
<doc id="623283" url="https://pl.wikipedia.org/wiki?curid=623283" title="Nomen proprium">
Nomen proprium



</doc>
<doc id="623284" url="https://pl.wikipedia.org/wiki?curid=623284" title="Nomina propria">
Nomina propria



</doc>
<doc id="623287" url="https://pl.wikipedia.org/wiki?curid=623287" title="Nazwa pospolita">
Nazwa pospolita

Nazwa pospolita (imię pospolite, apelatyw od ) – nazwa mogąca się odnosić do dowolnego egzemplarza desygnatów danej klasy przedmiotów (np. "stół, drzewo, pies, kobieta, człowiek"), w odróżnieniu od nazw własnych (imion własnych), odnoszących się do jednostek.
Wyrazy pospolite (łac. "nomina appellativa") służą do kategoryzacji obiektów (przedmiotów), łączymy je w pewne zbiory (klasy) w oparciu o charakterystyczne dla tej grupy cechy, które odróżniają je od innej, np. "stół", czyli wyraz pospolity odnosi się do obiektów, które uważamy za identyczne – "wszystkie stoły mają co najmniej jedną nogę".
Wyrazy (rzeczowniki) pospolite pełnią w języku dwie funkcje:

</doc>
<doc id="623288" url="https://pl.wikipedia.org/wiki?curid=623288" title="Nazwy pospolite">
Nazwy pospolite



</doc>
<doc id="623289" url="https://pl.wikipedia.org/wiki?curid=623289" title="Imię pospolite">
Imię pospolite



</doc>
<doc id="623290" url="https://pl.wikipedia.org/wiki?curid=623290" title="Imiona pospolite">
Imiona pospolite



</doc>
<doc id="623291" url="https://pl.wikipedia.org/wiki?curid=623291" title="Appellativa">
Appellativa



</doc>
<doc id="623292" url="https://pl.wikipedia.org/wiki?curid=623292" title="Appellativum">
Appellativum



</doc>
<doc id="623293" url="https://pl.wikipedia.org/wiki?curid=623293" title="Nomina appellativa">
Nomina appellativa



</doc>
<doc id="623295" url="https://pl.wikipedia.org/wiki?curid=623295" title="Nomen appellativum">
Nomen appellativum



</doc>
<doc id="623306" url="https://pl.wikipedia.org/wiki?curid=623306" title="Desant na wyspie Tarawa">
Desant na wyspie Tarawa



</doc>
<doc id="623307" url="https://pl.wikipedia.org/wiki?curid=623307" title="Krzysztof Krupiński (aktor)">
Krzysztof Krupiński (aktor)

Krzysztof Krupiński (ur. 24 października 1958 w Warszawie) – polski aktor teatralny, filmowy i dubbingowy, pisarz, poeta. Autor tekstów piosenek, do których muzykę komponowali m.in. Roman Czubaty i Tomasz Bajerski. Ukończył studia na PWST w Warszawie w 1981 roku. Rok później otrzymał dyplom. Współzałożyciel awangardowej grupy teatralnej Pracownia „Teatr”.

</doc>
<doc id="623308" url="https://pl.wikipedia.org/wiki?curid=623308" title="ATT">
ATT



</doc>
<doc id="623311" url="https://pl.wikipedia.org/wiki?curid=623311" title="Morańce">
Morańce

Morańce (ukr. Мор'янці) – wieś na Ukrainie, w rejonie jaworowskim obwodu lwowskiego. Wieś liczy około 490 mieszkańców.
Historia.
Wieś szlachecka Moranice, własność Fredrów, położona była w 1589 roku w ziemi przemyskiej województwa ruskiego. 
W drugiej połowy XIX wieku właścicielem dóbr tabularnych Morańce był br. Seweryn Horoch.
W II Rzeczypospolitej do 1934 samodzielna gmina jednostkowa. Następnie należała do zbiorowej wiejskiej gminy Szutowa w powiecie jaworowskim w woj. lwowskim. Po wojnie wieś weszła w struktury administracyjne Związku Radzieckiego.

</doc>
<doc id="623312" url="https://pl.wikipedia.org/wiki?curid=623312" title="Hymn (wiersz Juliusza Słowackiego 1836)">
Hymn (wiersz Juliusza Słowackiego 1836)

Hymn o zachodzie słońca na morzu (inc. "Smutno mi, Boże!") – wiersz autorstwa Juliusza Słowackiego, napisany 19 października 1836 niedaleko Aleksandrii. Jest jednym z najbardziej znanych wierszy polskich.
Charakterystyka.
Hymn ten stanowi rozmowę z Bogiem. Wykorzystano w nim motywy nieskończoności wszechświata i pochwały Boga. Zawiera wyobrażenie człowieka w rozumieniu romantycznym: tułającego się pielgrzyma, samotnego i przemijającego. Wiersz składa się z 8 sekstyn z refrenem ("Smutno mi, Boże!"). Zawiera elementy elegii. Autor zmniejszył typowo hymniczny dystans między podmiotem lirycznym a adresatem, wiersz stanowi więc pewnego rodzaju osobistą skargę.
Hymn ten miał wpływ na poezję m.in.: Jana Kasprowicza, Marii Konopnickiej, Antoniego Słonimskiego, Cypriana Kamila Norwida, Wiktora Gomulickiego, Kornela Ujejskiego, Kazimierza Tetmajera.
Został przetłumaczony na wiele języków: angielski, bułgarski, chorwacki, czeski, fiński, francuski, hebrajski, rosyjski, serbski, szwedzki, ukraiński, węgierski, włoski.

</doc>
<doc id="623313" url="https://pl.wikipedia.org/wiki?curid=623313" title="Smutno mi, Boże!">
Smutno mi, Boże!



</doc>
<doc id="623314" url="https://pl.wikipedia.org/wiki?curid=623314" title="Roger Barlet">
Roger Barlet

Roger Barlet ps. "Rożek" (ur. 12 kwietnia 1914 w Metzu w Lotaryngii, zm. 29/30 sierpnia 1944 w Warszawie) – uczestnik powstania warszawskiego w stopniu kaprala.
Francuz z pochodzenia, przymusowo wcielony do Wehrmachtu, z którego zdezerterował i od 2 sierpnia 1944 walczył po stronie polskiej w szeregach Zgrupowania „Radosław” Armii Krajowej. Przyjęty został do III plutonu „Felek” 2. kompanii „Rudy” batalionu „Zośka”.
Zginął 29/30 sierpnia w obronie Starego Miasta.

</doc>
<doc id="623322" url="https://pl.wikipedia.org/wiki?curid=623322" title="Jarosław Buszko">
Jarosław Buszko

Jarosław Buszko (ur. 10 stycznia 1952 w Ełku) – profesor nauk biologicznych, lepidopterolog, pracownik Uniwersytetu Mikołaja Kopernika w Toruniu, członek Polskiego Towarzystwa Entomologicznego.
Biografia naukowa.
Pracę magisterską obronił w 1974, doktorat – w 1979, habilitację uzyskał w 1991, natomiast tytuł profesora w 2000 r.
Kierunki badań.
Prof. J. Buszko zajmuje się badaniami motyli (Lepidoptera), w szczególności systematyką zoogeografią i ekologią motyli, głównie motyli minujących oraz z rodziny Pterophoridae. W swoich badaniach podejmuje także problem bionomii, struktury i dynamiki przestrzenno-czasowych zgrupowań motyli. Profesor J. Buszko brał udział w ogólnopolskich programach inwentaryzacyjnych i kartowania zasięgów występowania motyli dziennych oraz programach opisu bionomii i stadiów larwalnych wielu gatunków motyli minujących.

</doc>
<doc id="623325" url="https://pl.wikipedia.org/wiki?curid=623325" title="Siwe Stawki">
Siwe Stawki

Siwe Stawki – dwa niewielkie jeziora w Dolinie Pyszniańskiej, będącej górnym odgałęzieniem Doliny Kościeliskiej w Tatrach Zachodnich. Znajdują się na wschodnich stokach Ornaku, poniżej Siwej Przełęczy, na dnie Siwej Kotlinki, będącej pozostałością dawnego kotła lodowcowego. Nie posiadają ani dopływu, ani odpływu, ponadto znajdują się na dobrze nasłonecznionym, odkrytym stoku, wskutek czego woda w nich jest cieplejsza niż w innych jeziorach tatrzańskich. Poziom wody w nich jest bardzo zmienny w zależności od opadów atmosferycznych.
Od górnego stawku do dolnego spływa niewielki strumyk o długości ok. 30 m.
Stawki były po raz pierwszy mierzone przez Jerzego Młodziejowskiego w 1932. Powtórnie pomierzył je Wojskowy Instytut Geodezyjny w 1934 r.
Cały obszar Doliny Pyszniańskiej jest obszarem ochrony ścisłej i obok Siwych Stawków nie prowadzi żaden szlak turystyczny. Są one jednak doskonale widoczne ze szlaków turystycznych przebiegających powyżej w niedużej odległości przez Siwą Przełęcz, Siwe Turnie i Liliowe Turnie. Teren wokół stawów, dawniej należący do Hali Ornak i wypasany, zachował jeszcze charakter hali górskiej, pojawiające się kępy kosodrzewiny wskazują jednak, że w bliskiej przyszłości zarośnie nią i utworzy się tutaj typowy dla Tatr piętrowy układ roślin i niewielkie Siwe Stawki staną się niewidoczne wśród kosówki.

</doc>
<doc id="623326" url="https://pl.wikipedia.org/wiki?curid=623326" title="Aneta Konieczna">
Aneta Konieczna

Aneta Regina Konieczna z domu Pastuszka (ur. 11 maja 1978 w Krośnie Odrzańskim) – polska kajakarka.
Życiorys.
Karierę zaczynała w Międzyszkolnym Kajakowym Klubie Sportowym w Gorzowie Wielkopolskim, gdzie trenowała z Piotrem Głażewskim. Od 2001 do 2012 była zawodniczką Posnanii Poznań. W 2012 przeszła do Warty Poznań. Przed igrzyskami w Londynie wykryto u niej chorobę nowotworową, która wymagała operacji. W październiku 2013 ogłosiła zakończenie kariery, motywując tę decyzję nieporozumieniami z działaczami sportowymi.
W trakcie kariery była pięciokrotną olimpijką (Atlanta 1996, Sydney 2000, Ateny 2004, Pekin 2008, Londyn 2012). Jest srebrną medalistką igrzysk olimpijskich w Pekinie (2008) w parze z Beatą Mikołajczyk, a także dwukrotną brązową medalistką w parze z Beatą Sokołowską-Kuleszą w konkurencji dwójek na dystansie 500 m z Sydney (2000) i Aten (2004).
Siedemnastokrotnie zdobywała medale mistrzostw świata, a piętnastokrotnie medale mistrzostw Europy.
Ukończyła III Liceum Ogólnokształcące im. Władysława Szafera w Gorzowie Wielkopolskim, podjęła następnie studia na Akademii Wychowania Fizycznego im. Eugeniusza Piaseckiego w Poznaniu. Bez powodzenia kandydowała do poznańskiej rady miasta w 2010 z listy SLD i w 2014 z ramienia komitetu wyborczego Ryszarda Grobelnego. W 2015 została członkinią honorowego komitetu poparcia Bronisława Komorowskiego przed wyborami prezydenckimi. W 2018 z listy SLD Lewica Razem bezskutecznie kandydowała do sejmiku wielkopolskiego.

</doc>
<doc id="623327" url="https://pl.wikipedia.org/wiki?curid=623327" title="Janusz Nowacki">
Janusz Nowacki

Janusz Nowacki (ur. 29 kwietnia 1958 w Kole) – profesor nauk rolniczych, lepidopterolog, pracownik Uniwersytetu Przyrodniczego w Poznaniu (prorektor), wiceprezes (w latach 1995-1998) oraz prezes (1998-2008) Polskiego Towarzystwa Entomologicznego.
Życiorys.
W 1977 roku ukończył Liceum Ogólnokształcące im. Kazimierza Wielkiego w Kole. Pracę magisterską obronił w 1982 na Akademii Rolniczej w Poznaniu, doktorat w 1987, habilitował się w 1995 na podstawie pracy "Struktura zasięgów sówkowatych (Lepidoptera, Noctuidae) w pasie wydm nadmorskich polskiego wybrzeża Bałtyku", tytuł profesora uzyskał w 2000.
Jest autorem ponad 100 publikacji naukowych, w tym 5 książek i jednego zeszytu z serii "Klucze do Oznaczania Owadów Polski". Profesor J. Nowacki jest też współredaktorem wraz z prof. Zbigniewem Głowacińskim Polskiej Czerwonej Księgi Zwierząt. Bezkręgowce. Za swoje osiągnięcia został odznaczony: w 1997 Srebrnym Krzyżem Zasługi, w 2002 Złotym Krzyżem Zasługi, w 2005 Medalem Komisji Edukacji Narodowej a w 2009 Krzyżem Kawalerskim Orderu Odrodzenia Polski. W 2012 roku otrzymał odznakę honorowa „Za zasługi dla województwa wielkopolskiego”.
Kierunki badań.
Profesor J. Nowacki zajmuje się badaniami motyli (Lepidoptera), w szczególności faunistyką, zoogeografią, ekologią i systematyką motyli z rodziny sówkowatych (Noctuidae) Zachodniej Palearktyki. Podejmuje także badania nad zagrożeniem owadów w Polsce. Profesor J. Nowacki opublikował liczne prace dotyczące sówkowatych z Karkonoszy, Tatr, Pobrzeża Bałtyku, Polesia Lubelskiego, Puszczy Augustowskiej, Puszczy Bukowej, Roztocza, Niziny Wielkopolskiej. Wykazał 20 nowych dla fauny Polski gatunków z tej rodziny.

</doc>
<doc id="623329" url="https://pl.wikipedia.org/wiki?curid=623329" title="Potamophylax latipennis">
Potamophylax latipennis

Potamophylax latipennis – gatunek chruścika z rodziny bagiennikowatych (Limnephilidae). Potamobiont związany z rzekami średniej wielkości (potamal). Larwy dochodzące do wielkości 2,5–3 cm budują rurkowate, lekko zagięte domki z ziaren piasku. Gatunek spotykany stosunkowo często, w dużych liczebnościach.
Gatunek eurosyberyjski, występujący w całej Europie, larwy spotykane w strumieniach, rzekach i jeziorach. Limneksen, może występować w jeziorach górskich lub oligotroficznych Suwalszczyzny (lokalny limnefil).
Larwy złowiono w jeziorze zaporowym (Jezioro Pierzchalskie) Pojezierza Mazurskiego oraz w jeziorze Wigry i Hańcza na dnie kamienistym, stosunkowo często w dużych limnokrenach Wyżyny Krakowsko-Częstochowskiej i w jeziorach górskich Karkonoszy.
W Finlandii występuje bardzo pospolicie w jeziorach, stawach śródleśnych, rzekach, potokach i kanałach, licznie w strefie oligotroficznej i słaboeutroficznej jezior. W Karelii larwy spotykane w jeziorach na stanowiskach sąsiadujących z ciekami, w litoralu kamienisto-piaszczystym. Larwy stwierdzone w niektórych jeziorach Niemiec, zaś imagines łowione nad jeziorem Ładoga oraz górskimi jeziorami Bałkanów (1422 m n.p.m.).

</doc>
<doc id="623331" url="https://pl.wikipedia.org/wiki?curid=623331" title="Mariusz Krzemiński">
Mariusz Krzemiński

Mariusz Krzemiński (ur. 19 stycznia 1975 w Warszawie) – polski aktor filmowy.
Życiorys.
W 1998 ukończył studia aktorskie w Akademii Teatralnej w Warszawie. W latach 1998–2012 był aktorem stołecznego Teatru Ateneum. Zadebiutował w teatrze 12 grudnia 1998 roku w przedstawieniu "Tak daleko, tak blisko" według Tadeusza Konwickiego w reż. Krzysztofa Zaleskiego. Grał w teatrach: Narodowym, Capitol, Palladium. 
Od 2016 aktor teatru Fabryka Marzeń. 
"Lektor telewizyjny: Polsat, Polsat Café, TVN", Discovery, głos stacji Eurosport w latach 2007–2014.
Z ramienia Instytutu Skutecznego Działania wykładał w latach 2017–2020 w Wyższej Szkole Bankowej w Toruniu i Bydgoszczy na studiach podyplomowych „Akademia Przywództwa” oraz „Akademia Trenera Biznesu”.
Jest instruktorem jeździectwa, startuje w zawodach skokowych.
Autor i reżyser spektakli teatralnych dla dzieci: „Niestraszki” (w kampanii PZU dotyczącej bezpieczeństwa; 2016–2018), oraz „Błękitek mówiący wieloryb” – spektaklu opartego na technologii komputerowej z udziałem avatara (2015–2020). 

</doc>
<doc id="623334" url="https://pl.wikipedia.org/wiki?curid=623334" title="Beata Sokołowska-Kulesza">
Beata Sokołowska-Kulesza

Beata Sokołowska-Kulesza (ur. 10 stycznia 1974 w Gorzowie Wielkopolskim) – polska kajakarka, dwukrotna zdobywczyni brązowego medalu olimpijskiego z Anetą Pastuszką w dwójkach na 500 m (Sydney 2000 i Ateny 2004). Posiada w swojej kolekcji kilkanaście medali Mistrzostw Świata i Mistrzostw Europy. Zdobyła wielokrotnie Mistrzostwo Europy i Świata.
Mistrzyni Polski w:

</doc>
<doc id="623335" url="https://pl.wikipedia.org/wiki?curid=623335" title="Świtezianka lśniąca">
Świtezianka lśniąca



</doc>
<doc id="623336" url="https://pl.wikipedia.org/wiki?curid=623336" title="Reprezentacja Włoch w skokach narciarskich">
Reprezentacja Włoch w skokach narciarskich

Reprezentacja Włoch w skokach narciarskich – grupa skoczków narciarskich wybrana do reprezentowania Włoch w międzynarodowych zawodach przez Włoski Związek Narciarski ("Federazione Italiana Sport Invernali").
Kadra na sezon 2022/2023.
Nowym trenerem kadry męskiej został David Jiroutek, a Sebastian Colloredo pozostał trenerem kadry kobiet.
Mężczyźni.
Kadra A
Kadra B
Kadra C
Kobiety.
Kadra A
Kadra B
Kadra C
Kadra na sezon 2021/2022.
W kadrach znalazło się 5 mężczyzn i 6 kobiet.
Mężczyźni.
Trener główny: Andrea Morassi
Kadra A
Kadra B
Kobiety.
Trener główny: Sebastian Colloredo
Kadra A
Kadra B
Kadra C
Kadra na sezon 2020/2021.
Ogłoszono po 3 kadry męskie i kobiece. Współpracę w charakterze doradcy podjął z reprezentacją Włoch Andreas Felder.
Mężczyźni.
Trener główny: Andrea Morassi
Kadra A
Kadra B
Kadra młodzieżowa
Kobiety.
Trener główny: Sebastian Colloredo
Kadra A
Kadra B
Kadra młodzieżowa
Kadra na sezon 2019/2020.
Na sezon 2019/2020 ogłoszono 4 kadry męskie oraz 3 kobiece. 
Mężczyźni.
Trener główny: Andrea Morassi
Kadra A
Kadra B
Kadra młodzieżowa B
Kadra juniorska
Kobiety.
Trener główny: Janko Zwitter
Kadra A
Kadra B
Kadra C
Kadra na sezon 2018/2019.
Na sezon 2018/2019 ogłoszono początkowo po 2 kadry męskie i kobiece, które w lipcu 2018 zostały uzupełnione o juniorów.
Mężczyźni.
Trenerzy
Kadra A
Kadra B
Kadra młodzieżowa B
Kadra młodzieżowa C
Kobiety.
Trenerzy: Janko Zwitter (trener główny), Romedius Moroder (asystent)
Kadra PŚ
Kadra A: Elena Runggaldier
Kadra B: Martina Ambrosi
Kadra C: Jessica Malsiner
Kadra na sezon 2017/2018.
Włoska Federacja Narciarska na sezon olimpijski ogłosiła 4 kadry męskie oraz kobiece. Trenerem kadry męskiej pozostaje Łukasz Kruczek, którego umowa z Włoskim Związkiem Narciarskim obowiązywać będzie jeszcze przez rok.
Kadra na sezon 2016/2017.
Mężczyźni.
Kadra juniorów.
Sztab szkoleniowy: Łukasz Kruczek (trener główny), Roberto Cecon (trener kadry juniorów)
Kobiety.
Kadra C.
Sztab szkoleniowy: Janko Zwitter (trener główny), Romed Moroder (asystent)
Kadra na sezon 2015/2016.
Włoska Federacja Narciarska na ten sezon ogłosiła 3 kadry męskie i 'kadrę' juniorów pod nazwą Team FuturFISI. Trenerem pozostaje Paolo Bernardi. Skoczkom jako asystenci będą pomagali Arrigo Della Mea i Walter Cogoli. Podczas tego sezonu nie będzie kadry żeńskiej.
Kadra na sezon 2014/2015.
Na stanowisku trenera włoskich skoczków Jakub Jiroutek został zastąpiony przez Paolo Bernardiego. W reprezentacji znalazło się 8 skoczków w 2 kadrach męskich i 5 skoczkiń w 3 kadrach żeńskich.
Kadra na sezon 2013/2014.
W reprezentacji znalazło się 13 mężczyzn w 4 kadrach i 6 kobiet w 3 kadrach.
Kadra na sezon 2012/2013.
W męskiej reprezentacji znalazło się 9 zawodników w 3 kadrach, zaś w żeńskiej 6 zawodniczek w 3 kadrach.
Kadra na sezon 2011/2012.
Głównym trenerem koordynującym pracę reprezentacji włoskich skoczków pozostał Roberto Cecon, który stanowisko to zajmuje od 2006. 
Kadra na sezon 2010/2011.
Głównym trenerem koordynującym pracę reprezentacji włoskich skoczków pozostał Roberto Cecon, który stanowisko to zajmuje od 2006. Kadrą A zajmuje się Jakub Jiroutek, natomiast kadrą B Walter Cogoli.
W kwietniu 2010 włoski sztab szkoleniowy wybrał ośmiu zawodników, którzy weszli w skład kadry narodowej Włoch w skokach narciarskich. Są to:
Kadra na sezon 2009/2010.
W sezonie 2009/2010 trenerem włoskiej kadry A był dawny skoczek narciarski – Roberto Cecon.
Trenerzy reprezentacji Włoch.
"lista niepełna"

</doc>
<doc id="623337" url="https://pl.wikipedia.org/wiki?curid=623337" title="Insuflator">
Insuflator

Insuflator – urządzenie medyczne wytwarzające i utrzymujące odmę otrzewnej. Urządzenie sterujące insuflatorem umożliwia regulację przepływu oraz utrzymanie stałego ciśnienia gazu w jamie otrzewnej.
Operacje chirurgiczne przeprowadza się zazwyczaj przy ciśnieniu 12-15 mm Hg. Wyróżniamy insuflatory niskoprzepływowe (używane podczas laparoskopii diagnostycznej) oraz wysokoprzepływowe - dla celów operacyjnych potrzebny jest przepływ ok. 10 l/min.
Najczęściej używanym gazem jest dwutlenek węgla ze względu na niski koszt i niepalność. Jest szybko absorbowany, a w razie przedostania się do układu żylnego stwarza niskie ryzyko zatoru gazowego. W laparoskopii wykorzystuje się też inne gazy: powietrze, tlen, azot, podtlenek azotu i hel. Gaz może być dostarczany z butli lub z instalacji centralnej.
Desuflacja to usunięcie gazu z odmy otrzewnej przy zakończeniu procedury.

</doc>
<doc id="623352" url="https://pl.wikipedia.org/wiki?curid=623352" title="Real aikido">
Real aikido

Real aikido - sztuka walki stworzona przez Ljubomira Vračarevicia, instruktora samoobrony z Serbii i Czarnogóry. Jest połączeniem technik aikido, judo i jiu-jitsu z modyfikacjami wprowadzonymi przez Vračarevića.

</doc>
<doc id="623353" url="https://pl.wikipedia.org/wiki?curid=623353" title="Łukasz Opaliński">
Łukasz Opaliński



</doc>
<doc id="623355" url="https://pl.wikipedia.org/wiki?curid=623355" title="Notatki Entomologiczne">
Notatki Entomologiczne

Notatki Entomologiczne – kwartalnik wydawany przez Wydawnictwo Mantis w Olsztynie, , w latach 2000-2002. Ukazało się 10 zeszytów. Pismo czarno-białe z kolorowymi wkładkami. Zamieszczało artykuły popularne, informacje i notatki faunistyczne dotyczące owadów. 

</doc>
<doc id="623356" url="https://pl.wikipedia.org/wiki?curid=623356" title="Luyten 726-8">
Luyten 726-8

Luyten 726-8 – jedna z najbliższych gwiazd, jest ona równocześnie najbliższą gwiazdą podwójną, znajduje się w gwiazdozbiorze Wieloryba. Jest odległa od Słońca o ok. 8,7 lat świetlnych. Te obie, związane ze sobą gwiazdy – choć bliskie – nie są widoczne gołym okiem.
Układ Luyten 726-8 składa się z gwiazd "BL Ceti" (Luyten 726-8 A) oraz "UV Ceti" (Luyten 726-8 B). Odległość między gwiazdami waha się od 2,1 do 8,8 j.a., a okres orbity wynosi 26,5 lat. 
Gwiazda ta została odkryta przez Willema Jacoba Luytena w 1948 podczas katalogowania gwiazd o największym ruchu własnym.

</doc>
<doc id="623359" url="https://pl.wikipedia.org/wiki?curid=623359" title="Pióronóg zwykły">
Pióronóg zwykły

Pióronóg zwykły ("Platycnemis pennipes") – gatunek owada z rzędu ważek (Odonata), należący do rodziny pióronogowatych (Platycnemididae).
Występuje w Europie i Azji – od Atlantyku po Bliski Wschód, Kazachstan, Kirgistan i Jenisej w Rosji. W Polsce pospolity, spotykany w całym kraju oprócz obszarów górskich. Ciało o długości około 35 mm, rozpiętość skrzydeł do 48 mm.
Pióronogi występują nad brzegami wód wolno płynących i jeziorami. W Polsce zimują larwy, osobniki dojrzałe pojawiają się od połowy maja do połowy września.

</doc>
<doc id="623360" url="https://pl.wikipedia.org/wiki?curid=623360" title="UV Ceti">
UV Ceti

UV Ceti – jeden z dwóch składników gwiazdy podwójnej Luyten 726-8. Jest gwiazdą rozbłyskową, od której nazwę wzięła cała grupa gwiazd zmiennych typu UV Ceti.
UV Ceti jest czerwonym karłem o typie widmowym M6V, masie 0,1 masy Słońca, promieniu 0,14 promienia Słońca i 0,00004 jasności Słońca. Temperatura powierzchniowa, ważąc na zmienność jasności, jest zapewne różna w różnych okresach aktywności. Jasność wizualna wynosi ok. 13,25.

</doc>
<doc id="623361" url="https://pl.wikipedia.org/wiki?curid=623361" title="Ljubomir Vračarević">
Ljubomir Vračarević

Ljubomir "Ljuba" Vračarević (ur. 6 maja 1947 w miejscowości Varaždin w Jugosławii, zm. 18 listopada 2013 w Belgradzie) – instruktor samoobrony z Jugosławii, twórca real aikido.

</doc>
<doc id="623364" url="https://pl.wikipedia.org/wiki?curid=623364" title="Ljubomir Vracarevic">
Ljubomir Vracarevic



</doc>
<doc id="623369" url="https://pl.wikipedia.org/wiki?curid=623369" title="Podglądactwo">
Podglądactwo



</doc>
<doc id="623375" url="https://pl.wikipedia.org/wiki?curid=623375" title="Łukasz Opaliński starszy">
Łukasz Opaliński starszy

Łukasz Opaliński herbu Łodzia z Bnina (ur. 14 maja 1581, zm. 11 września 1654 w Wisznicach) – marszałek wielki koronny 1630–1650, marszałek nadworny koronny od 1620, wojewoda rawski od 1650, kasztelan poznański 1614–1620, kolski, starosta łosicki, odolanowski, kamionacki w 1632, starosta ujsko–pilski od 1645, starosta leżajski w 1590, starosta śremski od 1608 r., starosta kolski od 1622 r.
Syn Andrzeja Opalińskiego i Katarzyny Kościeleckiej, brat Andrzeja, biskupa, i Piotra, krajczego koronnego.
Życiorys.
Studiował w kolegium jezuitów w Poznaniu, a następnie, w Kolonii (1597), Moguncji (1598) i Padwie (1599, 1617 i 1635).
Był posłem województwa poznańskiego na sejm 1600 Brał udział w wyprawie wołoskiej w 1600. 7 października 1606 podpisał ugodę pod Janowcem. W czasie zamachu Michała Piekarskiego na Zygmunta III w 1620 własną piersią zasłonił króla od śmiertelnego ciosu. W latach 1618–1628 z fundacji Łukasza Opalińskiego i jego żony Anny (córki Jana Pileckiego, wdowy po dwóch Kostkach: Janie i Krzysztofie) w ramach wdzięczności za odniesione w 1610 zwycięstwo nad rezydującym w Łańcucie rotmistrzem królewskim i starostą zygwulskim Stanisławem Diabłem Stadnickim ufundowano kościół w Leżajsku.
Potem ożeniony z Zofią Daniłowiczówną z Żurowa, córką Mikołaja Daniłowicza, wdową po Pawle Sapieże. Po jej śmierci ożenił się po raz trzeci (po 1645) z Elżbietą Firlej, wdową po wojewodzie sandomierskim Krzysztofie Ossolińskim, która czwarty raz brała ślub. Z nią dzieci nie miał. 
Był członkiem konfederacji generalnej zawiązanej 16 lipca 1632 roku. W czasie elekcji 1632 został sędzią generalnego sądu kapturowego. Był elektorem Władysława IV Wazy z województwa poznańskiego w 1632 roku, podpisał jego "pacta conventa". Był członkiem konfederacji generalnej zawiązanej 31 lipca 1648 roku. W czasie elekcji 1648 został sędzią generalnego sądu kapturowego. Był elektorem Jana II Kazimierza Wazy z województwa poznańskiego w 1648, podpisał jego "pacta conventa".
Był fundatorem, powstałej w latach 1618–1628 Bazyliki Zwiastowania NMP w Leżajsku.
Linki zewnętrzne.
 

</doc>
<doc id="623376" url="https://pl.wikipedia.org/wiki?curid=623376" title="Platycnemis pennipes">
Platycnemis pennipes



</doc>
<doc id="623377" url="https://pl.wikipedia.org/wiki?curid=623377" title="Obuwik pospolity">
Obuwik pospolity

Obuwik pospolity ("Cypripedium calceolus" L.) – gatunek rośliny z rodziny storczykowatych ("Orchidaceae"). Polska nazwa obuwik nadana została ze względu na charakterystyczny kształt warżki. Pod nazwą trzewika trzewiczlika roślinę tę opisał polski botanik Jan Krzysztof Kluk. 
Rozmieszczenie geograficzne.
Występuje w Azji i w Europie. Jego zasięg obejmuje rozległy obszar od zachodniej i środkowej Europy poprzez Syberię do Korei. Główne centrum występowania znajduje się w Europie, z czego w Polsce znajduje się jedna z większych europejskich populacji. Stanowiska są zazwyczaj pojedyncze i mocno, nierównomiernie rozproszone. Do tej pory stwierdzono jego występowanie w Polsce na około 250 stanowiskach. Na północy największe ich skupienie znajduje się w pasie pojezierzy od Pojezierza Lubuskiego po Pojezierze Suwalskie, na południu w środkowych Sudetach, na Wyżynie Śląskiej, Małopolskiej, Lubelskiej, Roztoczu, na Pogórzu Śląskim, w Kotlinie Żywieckiej, Tatrach i Pieninach. W Karpatach największe skupienie stanowisk jest w Tatrach Zachodnich (kilkanaście stanowisk) i Pieninach (10 stanowisk). 
Rozmieszczenie stanowisk jest bardzo nierównomierne i warunkowane jest głównie występowaniem gleb wapiennych. Największe skupisko populacji odnotowuje się w Małopolsce na terenach Niecki Nidziańskiej, Wyżynie Krakowsko-Częstochowskiej, Wyżynie Lubelskiej oraz na Roztoczu. Podczas gdy w innych regionach znane są pojedyncze stanowiska np. na Opolszczyźnie znane jest tylko jedno stanowisko na wyżynie Chełm, a na Nizinie Śląskiej pojedyncza populacja w okolicach Oleśnicy. 
W Sudetach stanowiska zgrupowane są w dwóch pasmach: Góry Kaczawskie i pasmo Krowiarki wchodzące w skład Masywu Śnieżnika. Obecnie stwierdzony tylko w kilku miejscach m.in. góra Połom, Miłek i Wapniki w Górach Kaczawskich oraz Wapniarka, Skowronek, Słupiec i Wzgórza Mielnickie w paśmie Krowiarek. 
W polskich Tatrach główne skupiska obuwika pospolitego znajdują się w Tatrach Zachodnich. Najliczniejsza populacja rośnie w masywie Sarniej Skały na Grześkówkach, na wysokości około 1050 m, oraz w okolicach Końskiego Żlebu w Dolinie Strążyskiej.
Biologia.
Bylina, geofit. W Polsce kwitnie od drugiej połowy maja do czerwca, pierwszy raz dopiero po 6-8 latach rozwoju. Kwiaty należą do tzw. kwiatów pułapkowych. Wymagają zapylenia krzyżowego. Zapylane są przez samiczki z rodzajów pszczolinka ("Andrena"), smuklik ("Halictus") i pseudosmuklik ("Lasioglossum"), które zwabione barwą i zapachem kwiatów wchodzą do środka rozdętej warżki. Wydostając się z niej zabierają ze sobą pyłek lub dokonują zapylenia pyłkiem przyniesionym z innego kwiatu. Nie wydzielają co prawda nektaru, jednak w głębi warżki znajdują się jadalne włoski, równocześnie wskazujące owadom jedyną drogę, którą mogą wydostać się z pułapki. Procent zawiązanych owoców jest mniejszy od przeciętnego. Badania terenowe przeprowadzone na tatrzańskiej populacji obuwika wykazały, że zakwita od 20-70% pędów i w większości kwiatów nie zawiązują się owoce. Tak więc tylko na 20% pędów powstają owoce.
Kiełkowanie nasion jest ściśle uzależnione od obecności w glebie grzybów z rodziny podstawczaków, z którymi roślina zawiązuje mikoryzę. Nasiona obuwika, posiadające skrajnie mało materiału zapasowego, aby wykiełkować muszą odpowiednio wcześnie połączyć się z grzybnią, przez którą pobierają od grzyba środki odżywcze. Przez pierwsze 3-4 lata rozwój rośliny przebiega w glebie wyłącznie kosztem grzyba. Po wykształceniu korzeni i kłącza grzybnia przenika do ich wnętrza, żyjąc dalej w symbiozie z rośliną.
Obuwik jest rośliną długowieczną. Przeciętnie żyje ok. 30 lat, ale niektóre osobniki mogą dożywać wieku nawet ponad 100 lat.
Liczba chromosomów 2n = 20. 
Ekologia.
Rośnie głównie na glebach wapiennych i próchnicznych w zaroślach i lasach, głównie w buczynach i grądach. Lasem charakterystycznym dla obuwików są ciepłolubne buczyny storczykowe, występujące głównie w Małopolsce, Sudetach i pojedynczo na Pojezierzu Gdańskim i wyspie Wolin. Gatunek ekotoniczny, często rosnący na granicy lasu i trawiastego obszaru (np. polany czy obrzeża lasu). Oprócz lasów i ektonów gatunek często spotykany na murawach kserotermicznych (m.in. na Ponidziu w rezerwatach Wały, Kalina-Lisiniec) i torfowiskach (m.in. Dolina Rospudy, Polesie). 
W Europie pionowa granica zasięgu wynosi 0-2200 m n.p.m., w Polsce najwyżej położone stanowisko znajduje się w Tatrach na Wielkim Kopieńcu (1280 m). Populacje liczą przeważnie od kilkunastu do kilkudziesięciu osobników, ale w populacji nad Końskim Żlebem w Tatrach w 2007 było około 200 pędów, a na wschodnim stoku Sarniej Skały 249 pędów. Gatunek wyróżniający dla "Fagus sylvatica-Cypripedium caleolus".
Gatunek znosi duże zacienienie (od 0-70%, a miejscami nawet do 90%) a także może rosnąć na dużych nachyleniach terenu. Preferuje gleby suche i świeże, średnio zasobne w składniki (mezotroficzne), najczęściej o odczynie zasadowym, rzadziej obojętnym i kwaśnym. 
Zagrożenia i ochrona.
Obuwik zagrożony jest pozyskaniem roślin ze stanowisk naturalnych do upraw, zrywaniem kwiatów, niszczeniem siedlisk. Czerwona lista roślin i grzybów Polski (2006, 2016) określa ten gatunek jako narażony na wyginięcie V (VU). Wymieniony także w Polskiej czerwonej księdze roślin jako gatunek narażony VU ("vulnerable"). W niektórych krajach (np. Wielka Brytania) został prawie wytępiony przez kolekcjonerów i hodowców roślin. W Polsce gatunek podlega ścisłej ochronie gatunkowej. 
Obrót handlowy obuwikiem jest ograniczony; gatunek wymieniony został w załączniku II konwencji CITES. Wymieniony jest także w załącznikach dyrektywy siedliskowej jako gatunek wymagający ochrony w krajach członkowskich Unii Europejskiej w sieci Natura 2000.
Pomimo wielu czynników zagrażających obuwikowi, na początku XXI wieku odnaleziono stanowiska na terenach, gdzie gatunek był przez długi czas uznawany za wymarły. Odnaleziono po ponad 80 latach jedyne stanowisko na Nizinie Śląskiej w okolicach Oleśnicy oraz stanowisko w Bieszczadach, które było ostatni raz odnotowane przed II wojną światową. 
Chroniony w kilku parkach narodowych (m.in. Tatrzańskim, Pienińskim, Białowieskim, Poleskim, Bieszczadzkim) oraz wielu rezerwatach (m.in. Opalonki, Dąbie, Góra Miłek, Wąwóz Homole, Polana Polichno, Wały, Segiet, Huby Grzebieniskie, Gaj, Michałowiec, Sterczów-Ścianka, Biała Góra, Złota Góra, Krzemionki Opatowskie). Jako że jest to gatunek priorytetowy wytycza się dla niego obszary ochrony siedlisk Natura 2000 m.in. Góry i Pogórze Kaczawskie, Pasmo Krowiarki, Ostoja Popradzka, Obuwik w Uroczysku Świdów, Roztocze, Żurawce, Wały, Dolina Dolnej Wisły). 

</doc>
<doc id="623379" url="https://pl.wikipedia.org/wiki?curid=623379" title="Welsh Cob">
Welsh Cob

Welsh Cob (również Cob walijski) – rasa konia o małej głowie, wysoko osadzonej szyi i muskularnym ciele. Ma mocne tylne kończyny o mocnych i suchych stawach i ścięgnach. Koń ma też długie włosy grzywy i ogona. Występują wszystkie maści podstawowe, dominuje umaszczenie kasztanowate, gniade, kare, bułane. Wysokość: 140-152 cm w kłębie. Należy do gatunku "małych koni". Pochodzi od kuców walijskich i koni hiszpańskich.

</doc>
<doc id="623381" url="https://pl.wikipedia.org/wiki?curid=623381" title="Kruszczyk szerokolistny">
Kruszczyk szerokolistny

Kruszczyk szerokolistny ("Epipactis helleborine" (L.) Crantz) – gatunek byliny z rodziny storczykowatych. Występuje w stanie dzikim w Europie, Afryce i Azji, zawleczony do Ameryki Północnej. W Polsce dość pospolity, objęty ochroną częściową. Jest bardzo zmienny morfologicznie, wyróżnia się kilkanaście podgatunków. Krzyżuje się z innymi gatunkami kruszczyków.
Rozmieszczenie geograficzne.
Kruszczyk szerokolistny ma najszerszy zasięg geograficzny spośród wszystkich gatunków rodzaju.
Występuje w prawie całej Europie (nie rośnie jedynie w północnej Norwegii i na Krecie), północnej Afryce oraz w Azji – od południowo-zachodniej przez środkową, sięgając na wschodzie do Chin, Bhutanu, Nepalu i Japonii. Jest jedynym europejskim gatunkiem storczykowatych, który został zawleczony do Ameryki Północnej: już w 1879 r. został stwierdzony w północno-wschodnich stanach USA, a dziś jest spotykany pospolicie również w południowo-wschodniej części Kanady. W Polsce jest to roślina dość częsta na całym obszarze.
Gatunek charakteryzuje się dość znaczną rozpiętością wysokości występowania. Rośnie od nizin aż po góry, gdzie sięga po regiel górny. W Tatrach Bielskich znaleziono go jeszcze na wysokości 1300 m n.p.m., w Alpach dochodzi do 1800 m n.p.m.
Biologia i ekologia.
Geofit ryzomowy. Roślina miododajna i owadopylna. Zapylana jest przez błonkówki, nierzadko dochodzi do samozapylenia. Kwitnie od czerwca do września.
Częściej występuje na glebach o odczynie zasadowym, jednak spotkamy go i na glebach o odczynie obojętnym i nawet na kwaśnych (pH 6,3 - 8,0). W klasyfikacji zbiorowisk roślinnych gatunek charakterystyczny dla klasy (Cl.) "Querco-Fagetea" i związku (All.) "Cephalanthero-Fagenion". Rośnie nie tylko w żyznych lasach liściastych, ale także na ich obrzeżach i na śródleśnych przydrożach, w lasach iglastych na siedliskach kwaśnych i ubogich, w zaroślach, na łąkach i wydmach. Gatunek wykazuje silne skłonności do przenikania na stanowiska półruderalne: notowany jest na terenach znacznie przekształconych antropogenicznie, np. w opuszczonych ogrodach, na podmiejskich nieużytkach, a nawet na hałdach kopalnianych.
Nektar zawiera pewne związki chemiczne o narkotycznym działaniu na owady. Wpływają na spowolnienie reakcji owadów wydłużając czas spędzany przez nie na kwiatach kruszczyka, mimo ich małej atrakcyjności. Zwiększa to szanse na zapylenie kwiatów. Dla owadów jest to niekorzystne, gdyż zbierają mniej nektaru i łatwiej padają łupem drapieżników.
Zmienność.
Tworzy mieszańce z: kruszczykiem drobnolistnym ("Epipactis microphylla"), kruszczykiem rdzawoczerwonym ("E. atrorubens") i kruszczykiem sinym ("E. purpurata").
Jest gatunkiem bardzo zmiennym morfologicznie. Wyróżnia się następujące uznane podtaksony:
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1946-2014 gatunek znajdował się pod ochroną ścisłą. Zagrożeniem jest głównie kurczenie się powierzchni lasów liściastych i utrata siedlisk. Stanowiska kruszczyka szerokolistnego znajdują się w prawie każdym parku narodowym i w wielu rezerwatach leśnych na terenie kraju.

</doc>
<doc id="623384" url="https://pl.wikipedia.org/wiki?curid=623384" title="Małgorzata (księżniczka)">
Małgorzata (księżniczka)



</doc>
<doc id="623386" url="https://pl.wikipedia.org/wiki?curid=623386" title="Zofia Łubieńska">
Zofia Łubieńska



</doc>
<doc id="623387" url="https://pl.wikipedia.org/wiki?curid=623387" title="Walijski kuc górski">
Walijski kuc górski

Kuc walijski (welsh pony) — grupa zbliżonych do siebie ras kuców i cobów podzielonych na sekcje.
Charakterystyka.
Wszystkie sekcje tej rasy mają małe głowy o dużych oczach, pochyłych ramionach, krótkich grzbietach i mocnych zadach. Kończyny przednie są proste. Ogon jest wysoko osadzony. Wzrost waha się od 112 cm dla najmniejszych kucyków do ponad 163 cm dla najwyższych cobów. Większość sekcji może mieć dowolną maść poza srokatą i tarantowatą. 
Mają charakterystyczną, szybką akcję nóg, szczególnie w kłusie.
Uważa się je za zwierzęta godne zaufania, dobrze usposobione o równomiernym temperamencie i przyjaznym charakterze. Znane są z dużej wytrzymałości oraz wysokiego poziomu inteligencji.
Podział na sekcje.
Sekcja A - Walijski kuc górski (welsh mountain pony).
To mały kuc o zgrabnej, suchej głowie z szerokim czołem. Duże oczy, uszy małe. Silne, muskularne ciało. 
Walijski kuc górski żył w Walii ponad 1000 lat dzięki dużej odporności i małym wymaganiom. Inne zalety tego konia, to łagodny charakter i typowy, energiczny i efektowny ruch. Czyni to z kuca walijskiego wierzchowca dla małych dzieci. Błędem byłoby jednak traktowanie go jak zabawki. Również te kuce wymagają solidnego wychowania i wyszkolenia.
Sekcja B.
Rasa wywodząca się od górskiego kuca walijskiego. Niegdyś używane przez pasterzy kuce są obecnie ulubionymi wierzchowcami dzieci. Są inteligentne i dzielne, dlatego ze wszystkich ras walijskich właśnie ta jest najbardziej popularna.
Sekcja C - kuc walijski w typie wierzchowym.
Wywodzi się od górskiego kuca walijskiego. Używany był głównie do pracy na farmie. Dobry koń zaprzęgowy
Sekcja D - walijski cob (welsh cob).
Jego budowa powinna być zwarta, zrównoważona i silna. To prawdziwy koń pod siodło i pociągowy, wystarczająco silny do lżejszych prac rolniczych, odpowiednio szybki i wytrzymały w zaprzęgu, ale również dość efektywny i chętny do jazdy wierzchem. Ma długi, sprężysty krok, przednie nogi wysuwa znacznie przed łopatki. Ma wyraźną akcję nadgarstków, a tylne nogi sprężyste w kłusie. Opiera się nimi silnie i wypycha ciało do przodu. Głowa o prostym profilu i nozdrzach szerokich i głębokich. Silna szczęka. Szeroka i głęboka klatka piersiowa. Kłąb wyraźnie zaznaczony. Szyja długa, muskularna, ale nie robi wrażenia ciężkiej, dumnie wygięta, wysoko osadzona na opadających łopatkach. Nogi bardzo mocne, doskonale umięśnione w górnej części. Dopuszczalna niewielka ilość włosów pęcinowych (szczotki pęcinowe). Kopyta zaokrąglone i twarde. Zad zaokrąglony, długi, wypukły. Ogon wysoko osadzony, noszony dumnie. Grzbiet krótki i prosty. Lędźwia długie i mocne. Uszy ładnie ukształtowane, dość krótkie, spiczaste, czujne.
Użytkowanie.
Historycznie rasa ta miała wiele zastosowań. Wykorzystywana była między innymi jako konie pocztowe oraz konie pracujące w kopalniach. Brytyjski War Office wykorzystywał je jako zwierzęta do ciągnięcia ciężkiej broni i sprzętu na terenach, na których nie było możliwości przejazdu mechanicznym sprzętem. Były także wykorzystywane w kawalerii. Dziś są wykorzystywane jako konie do jazdy oraz powożenia, zarówno dla dzieci, jak i dorosłych. Mają także swoje zastosowanie w ujeżdżeniu, jeździe rekreacyjnej, w polowaniach i skokach przez przeszkody. Startowały w konkursach powożenia Fédération Équestre Internationale (FEI). 

</doc>
<doc id="623388" url="https://pl.wikipedia.org/wiki?curid=623388" title="Tężnica wytworna">
Tężnica wytworna

Tężnica wytworna, tężnica okazała ("Ischnura elegans") – gatunek owada z rzędu ważek, podrzędu ważek równoskrzydłych i rodziny łątkowatych (Coenagrionidae). Jest jedną z najbardziej rozprzestrzenionych i pospolitych ważek równoskrzydłych; występuje od Europy Zachodniej po Japonię.
W Polsce pospolita w całym kraju, w Tatrach stwierdzona do 1226 m n.p.m. Występuje nad brzegami wód wolno płynących i stojących, a nawet nad słonawymi wodami Zalewu Szczecińskiego i Wiślanego. Zimują larwy, osobniki dojrzałe występują od początku maja do września.
Imago osiąga długość ciała 34 mm, rozpiętość skrzydeł 42 mm. Larwa ma długość ciała 13–15 mm. Dorosłe samice występują w trzech polimorficznych formach barwnych:

</doc>
<doc id="623391" url="https://pl.wikipedia.org/wiki?curid=623391" title="Ważka płaska">
Ważka płaska



</doc>
<doc id="623392" url="https://pl.wikipedia.org/wiki?curid=623392" title="Libellula depressa">
Libellula depressa



</doc>
<doc id="623394" url="https://pl.wikipedia.org/wiki?curid=623394" title="Lista najwyższych budynków">
Lista najwyższych budynków

Zestawienia najwyższych budynków na świecie według różnych kryteriów.
Definicja wieżowca.
Wieżowiec to stosunkowo wysoki nadziemny budynek wolno stojący posiadający fundamenty i dach, w którym przynajmniej 50 procent jego wysokości jest wykorzystana na piętra użytkowe. To kryterium odróżnia drapacze chmur od różnego rodzaju wolno stojących wież telewizyjnych (w których piętra użytkowe to jedynie galerie widokowe i restauracje) i kominów (pojęcie piętra tu nie występuje).
Pomiar wysokości budynków.
Do roku 1996 wysokość budynków była mierzona do strukturalnego wierzchołka, czyli do najwyżej położonej integralnej części wieżowca. Do tej wysokości wliczały się iglice, natomiast nie uwzględniano masztów i anten, które można łatwo zdemontować lub podwyższyć. W związku z budową Petronas Towers i sporem o miano najwyższego budynku z Sears Tower, Council on Tall Buildings and Urban Habitat stworzyła kryteria pomiarów wysokości budynków:
1. Wysokość do strukturalnego (architektonicznego) wierzchołka: ta kategoria była jedyną, która istniała do 1996 roku. Uznawana jest za główne kryterium oceny wysokości drapaczy chmur. Wysokość wieżowca mierzona jest do iglicy lub dachu (w przypadku braku iglicy), gdyż wysokość iglicy rzadziej jest zmieniana niż wysokość masztów, anten czy flag na szczytach budynków, które nie są brane pod uwagę w tym zestawieniu.
2. Wysokość do dachu.
3. Wysokość do najwyższego punktu (wysokość całkowita): do wysokości budynku wliczane są anteny, maszty i inne konstrukcje umieszczane na szczycie wieżowca.
4. Wysokość do najwyżej położonego piętra, które służy nie tylko obsłudze technicznej.
Wysokość do strukturalnego wierzchołka.
Zestawienie najwyższych budynków (mających co najmniej 250 m) według wysokości do ich strukturalnego wierzchołka.

</doc>
<doc id="623395" url="https://pl.wikipedia.org/wiki?curid=623395" title="Instytut Energetyki">
Instytut Energetyki

Instytut Energetyki – instytut badawczy (wcześniej jednostka badawczo-rozwojowa) prowadzący badania w zakresie technologii energetycznych z siedzibą w Warszawie. Posiada oddziały w Białymstoku, Boguchwale, Gdańsku i Łodzi. Działalność Instytutu obejmuje szeroki obszar badań energetycznych: od prac eksperckich na potrzeby sektora energetycznego, po najbardziej zaawansowane badania naukowe przyszłościowych technologii generacji energii, takich jak ogniwa paliwowe.
Historia.
Instytut Energetyki został powołany uchwałą nr 815/53 Rady Ministrów dnia 2 listopada 1953 roku w sprawie powołania Instytutu Energetyki. Początek Instytutu związany jest z miejscowością Mory pod Warszawą, gdzie w warszawskiej części miejscowości w latach 50. wzniesiono pierwsze budynki i laboratoria Instytutu. Druga część warszawskiego Instytutu znajduje się przy EC Siekierki.
W 1979 Instytut Energetyki koordynował problem węzłowy dotyczący zwiększenia efektywności gospodarki energetycznej kraju i unowocześ­nienia elementów składowych systemu elektroenergetycz­nego. Za opracowanie i uruchomienie produkcji nowoczes­nych układów automatyki dla urządzeń elektroenergetycz­nych zespół pracowników Instytutu otrzymał Nagrodę Państwową.
Warszawska część Instytutu specjalizuje się w badaniach laboratoryjnych związanych z przesyłem energii (Mory – dzielnica Bemowo) i jej wytwarzaniem (Siekierki – dzielnica Mokotów). W Zespole Ogniw Paliwowych stanowiącym część Zakładu Procesów Cieplnych w Pionie Cieplnym w Warszawie oraz w Oddziale Ceramiki „CEREL” w Boguchwale prowadzone są badania w zakresie ogniw paliwowych, w szczególności stałotlenkowych ogniw paliwowych (SOFC). Zespół Ogniw Paliwowych opracował szereg nowatorskich rozwiązań, w tym stworzył pierwszy polski układ kogeneracyjny bazujący na ogniwach SOFC o mocy elektrycznej 2 kW i mocy cieplnej do 2 kW.
Struktura.
W skład Instytutu wchodzą:
2. Oddziały
W 1953 powstał Oddział Izolacji w Poznaniu, w 1954 utworzono w Gdańsku placówkę terenową pod nazwą „Pracownia Regulacji”, od 1987 ponownie w strukturze Instytutu (przesył energii i energetyka niekonwencjonalna), w latach 70. powstał Zakład Doświadczalny w Białymstoku (sprzęt BHP przy eksploatacji urządzeń i linii energetycznych), od 1972 działa też Firma CEREL w Boguchwale (izolatory – obecnie w składzie Instytutu), a od lat 60. działał Oddział Transformatorów Instytutu Energetyki w Łodzi (zlikwidowany w 2012 roku).
Rozporządzeniem Ministra Gospodarki z dnia 7 listopada 2007 (Dz. U. 212, poz. 1565) Instytut Energetyki został połączony z Instytutem Techniki Cieplnej w Łodzi i Instytutem Techniki Grzewczej i Sanitarnej w Radomiu poprzez włączenie ITC i ITGiS w struktury IEn.

</doc>
<doc id="623397" url="https://pl.wikipedia.org/wiki?curid=623397" title="Al-Islam">
Al-Islam

Al-Islam – kwartalnik (początkowo miesięcznik) wydawany od roku 1976 przez Stowarzyszenie Jedności Muzułmańskiej w Polsce.
Redaktorzy naczelni kwartalnika: Mahmud Taha Żuk w latach 1976-1995; Rafał (Ahmed) Berger od roku 1995 do roku 2006, Tareq Salik od roku 2006 do chwili obecnej.

</doc>
<doc id="623398" url="https://pl.wikipedia.org/wiki?curid=623398" title="AC Chievo Verona">
AC Chievo Verona



</doc>
<doc id="623400" url="https://pl.wikipedia.org/wiki?curid=623400" title="Lambda Andromedae">
Lambda Andromedae

Lambda Andromedae – gwiazda w gwiazdozbiorze Andromedy, znajdująca się w odległości 86 lat świetlnych od Słońca.
Charakterystyka obserwacyjna.
Jest jedną z jaśniejszych gwiazd Andromedy, choć znajduje się dość daleko od najjaśniejszych gwiazd konstelacji. Chińczycy zaliczali ją, podobnie jak inne gwiazdy zachodniej części Andromedy i Jaszczurki, do swojego gwiazdozbioru „latającego węża” (). Jej absolutna wielkość gwiazdowa to 1,70, wielkość obserwowana zaś typowo jest równa 3,81m. Jest to jedna z najjaśniejszych na ziemskim niebie gwiazd typu RS Canum Venaticorum, a jej wielkość obserwowana zmienia się w granicach 3,69–3,97m.
Charakterystyka fizyczna.
Lambda Andromedae jest gwiazdą spektroskopowo podwójną o okresie obiegu obydwu składników 20,5212 dnia. Większa część światła jest emitowana przez jaśniejszy składnik, który jest żółtym podolbrzymem należącym do typu widmowego G8. Ma on temperaturę około 4900 K, promień około 6,6 , masę blisko dwukrotnie większą od słonecznej. Ma około miliard lat i zakończywszy syntezę wodoru w hel zmienia się w olbrzyma.
Gwiazdy typu RS Canum Venaticorum cechuje silne oddziaływanie pływowe pomiędzy składnikami układu podwójnego. W efekcie ich okresy obrotu i obiegu dążą do zrównania, co nie nastąpiło jeszcze w układzie Lambda Andromedae – mniejszy składnik wciąż jeszcze przyspiesza obrót większego. W efekcie oddziaływania układ odznacza się zwiększoną aktywnością magnetyczną, ma także bardzo gorącą koronę gwiazdową (analog korony słonecznej), której temperatury sięgają 10–40 milionów kelwinów. Dzięki temu jest widoczna dla radioteleskopów i użyteczna przy korelowaniu obserwacji radiowych i optycznych.
Lambda Andromedae ma trzy optyczne towarzyszki od 11 do 13 wielkości gwiazdowej. Prawdopodobnie ich sąsiedztwo na niebie jest tylko przypadkowe. Składnik „C” znajduje się w znacznie większej odległości niż Lambda Andromedae i ma inny ruch własny.

</doc>
<doc id="623401" url="https://pl.wikipedia.org/wiki?curid=623401" title="Λ And">
Λ And



</doc>
<doc id="623402" url="https://pl.wikipedia.org/wiki?curid=623402" title="Glenn Ford">
Glenn Ford

Glenn Ford, właśc. Gwyllyn Samuel Newton Ford (ur. 1 maja 1916 w Quebecu w prowincji Quebec, zm. 30 sierpnia 2006 w Los Angeles) – amerykański aktor filmowy.
Życiorys.
Kariera filmowa.
Syn Hannah Wood Mitchell i Newtona Forda (konduktora tramwajowego). W wieku 8 lat wraz z rodzicami wyjechał do Stanów Zjednoczonych i osiedlił w Santa Monica. Po ukończeniu studiów zaczął pracować w niedużym zespole teatralnym. Ponieważ jego ojciec uważał, że niepewny zawód aktora może być wyłącznie jego dodatkowym zajęciem, Glenn aż do czasu, kiedy zyskał sławę, był wziętym budowlańcem, zakładającym w Santa Monica domowe instalacje kanalizacyjne, grzewcze, remontującego dachy itp.
W 1939 zaangażowała go Columbia Pictures, przyjął wtedy amerykańskie obywatelstwo i pseudonim, który pochodził od nazwy rodzinnej miejscowości jego ojca – Glenford (Alberta, Kanada). Swoją pierwszą poważną rolę kinową zagrał jeszcze w tym samym roku w "Heaven with a Barbed Wire Fence". Jednak na rolę, która okazała się przełomową w jego karierze musiał poczekać aż do zakończenia II wojny światowej i film "Gilda" z 1946, w którym wystąpił obok Rity Hayworth. Szczyt jego kariery aktorskiej przypadł na lata 50., kiedy to był jednym z najpopularniejszych aktorów Hollywood i kreował swoje najciekawsze role. Grywał regularnie w filmach aż do lat 90. XX w., pojawiając się również na szklanym ekranie w filmach przypominanych przez stacje telewizyjne lub w zupełnie nowych produkcjach telewizyjnych. Od 1971 prowadził w CBS swój własny program pt. "The Glenn Ford Show". Za namową szefa stacji Freda Silvermana zagrał w serialu kryminalnym "Cade's County" (1971–1972) i "The Family Holvak" (1975–1976). W 1991 przyjął propozycję udziału w serialu "African Skies", jednak nagła choroba, wymagająca długotrwałego leczenia uniemożliwiła występ. Wcześniej wystąpił w swoim ostatnim filmie - "Nerwy ze stali". Na plan filmowy już nie powrócił, wyniszczony serią kilku niedużych wylewów krwi do mózgu. Zmarł w swoim domu w Beverly Hills w 4 miesiące po swych 90. urodzinach. Jest pochowany na cmentarzu Woodlawn w Santa Monica. 
Wystąpił w 109 filmach. Mimo że grywał przeważnie w westernach i filmach wojennych, głównie twardych i bezkompromisowych facetów (choć sympatycznych), jego niewątpliwy talent aktorski pozwolił mu nie zostać zaszufladkowanym. Doskonale odnajdywał się zarówno w komediach jak i dramatach, wymagających kreowania ról o skomplikowanym podłożu psychologicznym. W anglojęzycznej wersji Wikipedii można natrafić na informację, że ostatnim filmem w którym Glenn Ford pokazał się kinowej publiczności jest "" z 2006, w którym jego oblicze wyeksponowane zostało na rodzinnej fotografii Supermana w jednej ze scen.
Służba wojskowa.
W 1942 zgłosił się na ochotnika do wojska i rozpoczął służbę w Korpusie Rezerwy Piechoty Morskiej Stanów Zjednoczonych (USMCR). Rok później został przeniesiony do służby czynnej w bazie korpusu marines w San Diego. Po specjalistycznym przeszkoleniu w Quantico (Wirginia) został awansowany do stopnia sierżanta i otrzymał przydział do sekcji radiowej biura "public relations" batalionu. Czynną służbę wojskową zakończył w grudniu 1944. W 1958, już jako uznany aktor wstąpił do rezerwy US Navy i w stopniu komandora podporucznika pełnił funkcję oficera "public relations" tej formacji. Przez kolejne lata promował służbę w US Navy w licznych występach radiowych i telewizyjnych, uzyskując kolejno stopień komandora porucznika (1963) i komandora (1968). W 1967 wraz z ekipą filmu szkoleniowego "Global Marine" udał się do Wietnamu. Przez pewien okres wraz z filmowcami był w delcie Mekongu – obszarze walk oddziałów amerykańskich z partyzantami Wietkongu. Służbę w oddziałach rezerwowych US Navy zakończył w 1970 w stopniu komandora i z odznaczeniami: Commendation Medal, American Campaign Medal, Asiatic-Pacific Campaign Medal, World War II Victory Medal, Rifle Marksman Badge i US Marine Corps Reserve Medal.
Życie prywatne.
Glenn Ford był czterokrotnie żonaty:
Przez długi czas był zwolennikiem Partii Demokratycznej, jednak w wyborach w 1980 i 1984 poparł kandydata republikanów, Ronalda Reagana.

</doc>
<doc id="623407" url="https://pl.wikipedia.org/wiki?curid=623407" title="Błędy kozłowania">
Błędy kozłowania



</doc>
<doc id="623408" url="https://pl.wikipedia.org/wiki?curid=623408" title="Instytut Fizyki Plazmy i Laserowej Mikrosyntezy im. Sylwestra Kaliskiego">
Instytut Fizyki Plazmy i Laserowej Mikrosyntezy im. Sylwestra Kaliskiego

Instytut Fizyki Plazmy i Laserowej Mikrosyntezy im. Sylwestra Kaliskiego, IFPiLM (, IPPLM) – instytut badawczy z siedzibą w Warszawie, w dzielnicy Bemowo.
Historia.
Instytut Fizyki Plazmy i Laserowej Mikrosyntezy utworzono 1 stycznia 1976 z inicjatywy prof. Sylwestra Kaliskiego, który został jego pierwszym dyrektorem. Instytut podporządkowano ówczesnemu Ministerstwu Nauki, Szkolnictwa Wyższego i Techniki. W początkowym okresie prowadzono w nim badania gorącej plazmy wytwarzanej laserami impulsowymi, wyładowaniami silnoprądowymi w układach typu "plasma focus" i skoncentrowanymi wybuchami. Jednym z celów tych prac było określenie warunków uzyskania efektu syntezy (fuzji) izotopów wodoru (deuteru i trytu) w wyżej podanych układach.
W 2001 r., po kolejnych zmianach organizacyjnych, Instytut podporządkowano Państwowej Agencji Atomistyki. W tym czasie kontynuowano badania plazmowe i fuzyjne, stosując duży układ "plasma focus" PF-1000 (zbudowany z elementów wykonanych w Instytucie Problemów Jądrowych, obecnie Narodowe Centrum Badań Jądrowych) oraz nowe lasery dużej mocy i zaawansowane układy pomiarowe. Część tych prac realizowano w ramach współpracy europejskiej.
Po przystąpieniu Polski do Unii Europejskiej IFPiLM podpisał z Komisją Europejską Kontrakt Asocjacyjny, na mocy którego od 1 stycznia 2005 rozpoczęła działalność Asocjacja Euratom-IFPiLM obejmująca kilkanaście ośrodków naukowych w Polsce zajmujących się badaniami fuzyjnymi. Instytut został koordynatorem tej Asocjacji. Od 2014 r. program Wspólnoty Euratom w zakresie fuzji jądrowej koordynuje i finansuje europejskie Konsorcjum EUROfusion. IFPiLM jest członkiem Konsorcjum i koordynatorem badań fuzyjnych w Polsce, w ramach krajowego Centrum naukowo-przemysłowego Nowe Technologie Energetyczne (CeNTE), które jest kontynuatorem Asocjacji Euratom-IFPiLM.
W ramach projektów programu fuzji termojądrowej Wspólnoty Euratom realizowanych w Instytucie naukowcy z IFPiLM uczestniczą od 2005 r. w badaniach na wspólnym europejskim tokamaku JET w Culham (Wielka Brytania) i na innych tokamakach oraz na stellaratorze W7-X w Greifswaldzie (Niemcy), a także na stellaratorze LHD w Japonii. Rozwijane jest modelowanie numeryczne procesów zachodzących w układach fuzyjnych, w tym w przyszłych tokamakach-reaktorach. Wykonano i zastosowano do badań układy do pomiaru promieniowania rentgenowskiego w tokamakach i w stellaratorze W7-X. Zmodernizowane urządzenie PF-1000U jest wykorzystywane do testowania diagnostyk dla tokamaków i badania efektów oddziaływań plazma-ściana. Do takich badań stosowane są także lasery repetytywne.
W latach 2011–2013 wykonano w IFPiLM modernizację Laboratorium Laserów Wielkiej Mocy (LLWM) w ramach Regionalnego Programu Operacyjnego Województwa Mazowieckiego. Dla LLWM zbudowano aparaturę do badania oddziaływań laser-materia z użyciem lasera wielkiej mocy PULSAR 10TW, który został zakupiony wcześniej, w ramach realizowanego w Instytucie projektu HiPER (). Projekt ten dotyczy budowy w Europie infrastruktury do optymalizacji fuzji laserowej. W LLWM i w różnych laboratoriach w Europie zespół naukowców z IFPiLM rozwija, w ramach współpracy europejskiej, badania zjawisk w plazmie generowanej laserem, laserowej akceleracji jonów i fuzji laserowej.
Od 2008 r. w Laboratorium Plazmowych Napędów Satelitarnych (PlaNS) IFPiLM są konstruowane i badane plazmowe silniki Halla do małych satelitów w ramach projektów międzynarodowych finansowanych przez Europejską Agencję Kosmiczną (ESA) i Komisję Europejską (w ramach programów ramowych UE).
Dyrektorzy.
Według:
Stan obecny.
Instytut Fizyki Plazmy i Laserowej Mikrosyntezy jest obecnie nadzorowany przez Ministerstwo Klimatu i Środowiska. Jego działalność badawcza jest współfinansowana przez Ministerstwo Edukacji i Nauki (w ramach dotacji statutowej i współfinansowania międzynarodowych projektów badawczych), Narodowe Centrum Nauki, Narodowe Centrum Badań i Rozwoju oraz międzynarodowe instytucje i agencje finansujące badania: Komisję Europejską, agencję Fusion for Energy, Europejską Agencję Kosmiczną, Międzynarodową Agencję Energii Atomowej i konsorcjum Laserlab-Europe. Dodatkowym źródłem przychodów są zlecenia komercyjne realizowane przez Laboratorium Symulowanych Wyładowań Atmosferycznych "–" LSWA (sprawdzany jest poziom odporności różnych urządzeń, w tym awioniki, na skutki uderzenia piorunowego z użyciem generatora impulsów silnoprądowych symulujących wyładowania atmosferyczne).
Podstawową strukturę organizacyjną Instytutu tworzą zakłady naukowe:
W strukturze IFPiLM znajdują się ponadto:
Od 2005 r. Instytut jest instytutem kategorii „A” w wyniku bardzo dobrej oceny jego dorobku naukowego przez Komitet Ewaluacji Jednostek Naukowych. Najwyżej oceniona została efektywność badań i współpracy europejskiej. Pod koniec 2019 r. w Instytucie zatrudnionych było 77 pracowników, a wśród nich 12 profesorów (6 tytularnych) i 26 doktorów.
Od października 2010 r. dyrektorem Instytutu jest dr hab. Andrzej Gałkowski. Od 2015 r. przewodniczącym rady naukowej jest prof. Ryszard Romaniuk z Politechniki Warszawskiej.
Co dwa lata IFPiLM organizuje w Kudowie-Zdroju międzynarodową Letnią Szkołę Fizyki Plazmy dotyczącą upowszechniania wyników badań plazmy i fuzji termojądrowej.
Przedmiot działalności.
Instytut prowadzi badania naukowe oraz prace w zakresie rozwoju technologii plazmy i technik pomiarowych, w dużym stopniu w ramach krajowych i międzynarodowych projektów badawczych, do których należą:
Działalność naukowa Instytutu rozwijana jest w następujących obszarach:

</doc>
<doc id="623409" url="https://pl.wikipedia.org/wiki?curid=623409" title="Deggenhausertal">
Deggenhausertal

Deggenhausertal – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Markdorf.

</doc>
<doc id="623410" url="https://pl.wikipedia.org/wiki?curid=623410" title="Bermatingen">
Bermatingen

Bermatingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Markdorf.

</doc>
<doc id="623411" url="https://pl.wikipedia.org/wiki?curid=623411" title="Daisendorf">
Daisendorf

Daisendorf – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Meersburg.

</doc>
<doc id="623415" url="https://pl.wikipedia.org/wiki?curid=623415" title="Droga bez odwrotu">
Droga bez odwrotu

Droga bez odwrotu – tytuł szóstego albumu zespołu Honor, wydany w 1995 roku.

</doc>
<doc id="623420" url="https://pl.wikipedia.org/wiki?curid=623420" title="Stal zemsty">
Stal zemsty

Stal zemsty – tytuł piątego albumu zespołu Honor, wydany w 1994 roku.

</doc>
<doc id="623422" url="https://pl.wikipedia.org/wiki?curid=623422" title="W płomieniach wschodzącej siły">
W płomieniach wschodzącej siły

W płomieniach wschodzącej siły – dziesiąty album zespołu Honor z 2000. W 2002 r. wydano angielskojęzyczną wersję płyty, zaś w 2011 roku ukazała się jej reedycja.

</doc>
<doc id="623427" url="https://pl.wikipedia.org/wiki?curid=623427" title="Epipactis helleborine">
Epipactis helleborine



</doc>
<doc id="623428" url="https://pl.wikipedia.org/wiki?curid=623428" title="Epipactis latifolia">
Epipactis latifolia



</doc>
<doc id="623429" url="https://pl.wikipedia.org/wiki?curid=623429" title="Iwan Winogradow">
Iwan Winogradow

Iwan Matwiejewicz Winogradow, ros. "Иван Матвеевич Виноградов" (ur. 2 września 1891 we wsi Miloljub, zm. 20 marca 1983 w Moskwie) – rosyjski matematyk, jeden z twórców analitycznej teorii liczb.
Życiorys.
Studiował na Uniwersytecie Petersburskim, gdzie w 1920 mianowano go profesorem. Od 1934 aż do śmierci (z wyjątkiem okresu 1941–1946) kierował Instytutem Matematycznym im. Stiekłowa Rosyjskiej Akademii Nauk.
Został odznaczony m.in. dwukrotnie Medalem "Sierp i Młot" Bohatera Pracy Socjalistycznej (1969 i 1982), pięciokrotnie Orderem Lenina oraz Orderem Rewolucji Październikowej. Laureat Nagrody Stalinowskiej (1941), Nagrody Leninowskiej (1972) oraz Nagrody Państwowej (1983).

</doc>
<doc id="623431" url="https://pl.wikipedia.org/wiki?curid=623431" title="Drewutnia">
Drewutnia

Drewutnia – przewiewna budowla do przechowywania drewna przeznaczonego na opał. Może być konstrukcją samodzielną, przylegać lub być częścią innych budynków. Drewutnia może być w postaci szopy lub stanowić tylko zadaszenie.
Głównym celem budowy tego typu obiektów jest ochrona drewna przed deszczem i śniegiem. Ważnym aspektem ich konstrukcji jest także przewiewność i dobra wentylacja – pozwala ona na sprawne wysychanie drewna, które po porąbaniu zwykle jest jeszcze w niedostatecznym stopniu wysuszone i od razu nie nadaje się bezpośrednio na opał (przed użyciem na opał szczapy drewna powinny schnąć ok. pół roku, w przeciwnym wypadku mają one niską wartość opałową, ponieważ duża część energii powstałej przy spalaniu jest tracona na dosuszenie następnych szczap).

</doc>
<doc id="623432" url="https://pl.wikipedia.org/wiki?curid=623432" title="Eriskirch">
Eriskirch

Eriskirch – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Eriskirch-Kressbronn am Bodensee-Langenargen. Leży nad rzeką Schussen.
Współpraca.
Miejscowość partnerska:

</doc>
<doc id="623434" url="https://pl.wikipedia.org/wiki?curid=623434" title="Anabolia brevipennis">
Anabolia brevipennis

Anabolia brevipennis – gatunek owada z rzędu chruścików, z rodziny bagiennikowatych (Limnephilidae). Larwy budują trójścienne domki z detrytusu – podobne domki budują także larwy "Limnephilus nigriceps".
"Anabolia brevipennis" zasiedla drobne, śródleśne zbiorniki okresowe, czasem spotykana w niewielkich, wolno płynących, śródleśnych strumieniach nizinnych. Larwy ubarwieniem głowy wyraźnie różnią się od trzech innych gatunków z tego rodzaju występujących w Polsce: "Anabolia furcata", "Anabolia laevis", "Anabolia nervosa".
Na terenie Bagien Biebrzańskich larwy liczne w torfiankach i astatycznych zbiornikach śródleśnych, mniej liczne w starorzeczach i zbiornikach śródpolnych. Liczne w drobnych śródleśnych zbiornikach Pojezierza Mazurskiego.
Gatunek palearktyczny, nie występuje w południowej Europie i na Islandii, larwy występują na torfowiskach, w jeziorach, rzekach i strumieniach. Limneksen, larwy typowe dla drobnych, śródleśnych zbiorników astatycznych.
W Finlandii gatunek raczej rzadki, zasiedlający potoki i kanały, nielicznie występujący w jeziorach w strefach oligotroficznych. Na Łotwie, w Estonii i na Litwie zasiedla małe stawy, imagines bardzo rzadko spotykane nad jeziorami eutroficznymi, eutroficzno-dystroficznymi i oligotroficznymi. Larwy i imagines łowione w małych, płytkich zbiornikach z opadłymi liśćmi olchy oraz w śródleśnym jeziorze Irlandii. Larwy spotykane w jeziorach Niemiec i Karelii preferują te bardziej zarośnięte. 

</doc>
<doc id="623435" url="https://pl.wikipedia.org/wiki?curid=623435" title="Monster Warriors">
Monster Warriors

Monster Warriors (2006-2008) – kanadyjski serial telewizyjny nadawany dawniej przez kanał telewizyjny Jetix. Bohaterami jest czwórka nastolatków ratujących miasto Capital City przed potworami Clausa Von Steinhauera. Ta czwórka to: Luke, Tabby, Antonio, Vanka i ich pomocnik Krieger. Ich kryjówka to przeróbka domu Luke’a. Mają samochód nowej marki – Monster Warriors.
Obsada.
i inni
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria: Tomasz Marzecki
Dialogi:
Dźwięk i montaż:
Kierownictwo produkcji: Marzena Omen-Wiśniewska
Udział wzięli:
i inni
Streszczenia odcinków.
Seria pierwsza.
Luke wprowadza się do nowego domu w Capital City. Zamieszkuje jednak w przybudówce, gdyż dom jest dla niego za duży. W międzyczasie z domu dla starców „Mroczna Przeszłość” ucieka Klaus von Steinhauer – genialny twórca filmów o potworach. Reżyser krąży po mieście aż w końcu znajduje swoje stare studia filmowe. Tam uruchamia swoją maszynę do tworzenia potworów... Tymczasem w szkole w Capital City Luke poznaje Tabby, Antonio i Vankę. Mają razem zrobić referat o pająkach. Tata Tabby pracujący jako strażak mówi córce, że w okolicach lasu jego wóz strażacki oblepiła dziwna maź. Tabby twierdzi, że jest to pajęczyna. Czwórka przyjaciół wyrusza wieczorem do lasu, żeby sprawdzić podejrzenia dziewczyny. Nagle samochód Luke’a się psuje, a zza rogu wyskakuje... gigantyczny pająk! Tabby udaje się naprawić samochód i przyjaciele jakoś uciekają z lasu. Następnego dnia spotykają się w przybudówce Luke’a. Vanka przynosi stroje, Antonio szuka informacji o pająkach, a Tabby tworzy broń. Niedługo potem ruszają na miasto i przy starych magazynach spotykają pająki. Nastolatkom udaje im się je pokonać za pomocą działek laserowych. Gdy wracają do domu Luke’a ten, oznajmia im, że ma przeczucie, iż potworów będzie więcej. Nazywa grupę Monster Warriors, a przybudówkę czyni główną bazą zespołu.
Wieczorem stary rybak i jego pomocnik łowią ryby. Płyną szalupą do statku gdy nagle porywają go wielkie macki i zaciągają na dno oceanu. CCTN zatrudnia nowego pracownika – reportera w terenie. Ma on komentować zawody trójboju. Tymczasem Klaus tworzy kolejnego potwora. Monster Warriors oglądają wiadomości, w których Dink Dorner oddaje głos nowemu redaktorowi. Ten jak gdyby nigdy nic relacjonuje zawody, a za jego plecami zawodnicy uciekają przed wielkimi mackami potwora. Jedna macka dosięga też i jego i porywa go do morza. Warriorsi wybierają się do portu, żeby dowiedzieć się czegoś o potworze, ale stary rybak każe im przyjść wieczorem. Dzieciaki zjawiają się o wyznaczonej porze. Rybak zaprasza ich na swoją łódź, żeby opowiedzieć o potworze. Okazuje się, że Antonio nie umie pływać. Cała piątka dyskutuje, czym może być tajemniczy potwór. Antonio stawia na Krakkena. Chwilę później bestia atakuje. Rybakowi, Luke’owi i Antoniowi udaje się go odpędzić, ale porywa ze sobą łódź. Następnego dnia Monster Warriors zwabiają Krakkena do portu. Antonio twierdzi, że kałamarnice nienawidzą dźwięków. Vanka i Luke spuszczają na dno wielki głośnik i puszczają muzykę na cały regulator. Krakken wybucha. Wariorsi świętują zwycięstwo, a Klaus przeżywa porażkę...
Jeden z banków w Capital City zostaje obrabowany przez dwóch złodziei. Luke jest świadkiem ich ucieczki. W tym samym czasie Klausowi śni się, że ściga go smok z odcinka siódmego. Gdy się budzi spotyka siebie sprzed pięćdziesięciu lat, mówiącego, że wie o potworach. Postać oświadcza, że jest jego sumieniem. Policja ściga bandytów, ale znajdują tylko szczątki ich samochodu. Monster Warriors dowiadują się od burmistrza o dziwnych wypadkach związanych z kanalizacją miejską, więc postanawiają to sprawdzić. Dokonują więc oględzin zniszczonego samochodu i rozmawiają z pilnującym go policjantem. Wtedy pojawia się pierwszy aligator. Monster Warriors wycofują się z powodu braku broni. Klaus znajduje się w szpitalu. Poproszony o podanie danych osobowych, ucieka przerażony. Budzi się w więzieniu. Sumienie obiecuje pomóc mu w wydostaniu się stąd, jeśli coś zrobi. Gdy Monster Warriors przybywają w pełnym uzbrojeniu do oczyszczalni ścieków, zauważają tam grupę aligatorów. Tymczasem Komisarz McMillan decyduje się działać na własną rękę i wysyła oddział komandosów do oczyszczalni. Komandosi nie są zbyt skuteczni i wkrótce zostają uwięzieni przez aligatory. Monster Warriors wchodzą do oczyszczalni ścieków i tam pokonują najpierw małe aligatory. Na podstawie analizy Antonio odkrywa, iż pokonane aligatory były dziećmi. W trakcie wędrówki Monster Warriors znajdują dwóch z trzech uwięzionych komandosów. Dowiadują się, iż trzeci komandos – Frankie, został uwięziony w jednym z tuneli. Klaus próbuje coś wyłączyć. W tej samej chwili ktoś go woła. Gdy Monster Warriors szukają go, natykają się na największego aligatora. Szybko się z nim rozprawiają, przy pomocy zamrażaczy. Luke odnajduje zaginionego komandosa i wszyscy razem szczęśliwie opuszczają kanały. W trakcie ich misji okazuje się, że Tabby ma klaustrofobię, a Luke widział błyszczące oczy jakiegoś stworzenia ukrytego w ciemnościach. Tymczasem Klaus znajduje dziwny przedmiot. Gdy go podnosi sumienie mówi, że nie może już mu pomóc i znika.
Dwoje pracowników elektrowni sprawdza jedną z wież. Gdy wychodzą na jej szczyt widzą, że szczyt jest... zjedzony! Dziwny potwór porywa jednego pracownika i zrzuca go kilka metrów dalej. W coraz większej części miasta zaczyna brakować prądu. Beeng informuje, że braki w dostawie prądu spowodowane są zjedzeniem wież elektrycznych. Później mówi, że dwoje pracowników elektrowni (którzy zginęli dzień wcześniej) odnaleźli się i przebywają w szpitalu psychiatrycznym. Monster Warriors jadą do owego szpitala i rozmawiają z pracownikami. Ci wyznaczają im miejsce położenia wieży zjedzonej przez potwora. Warriorsi jadą w wyznaczone miejsce w okolicach elektrowni elektrycznej. Tam, spotykają wielką pszczołę! Antonio mówi, że pszczoły są niegroźne. Że latają z kwiatka na kwiatek i spijają nektar, ale gdy kwiatki są za małe pszczoły żywią się czymś innym. Wieczorem Monster Warriors wracają do elektrowni w pełnym uzbrojeniu. Namawiają kierownika, żeby wyłączył na chwilę prąd. Pszczoła wlatuje do elektrowni. Wariorsi strzelają do niej, a ta pada na wyłączony generator. Nagle ktoś włącza prąd, a pszczoła odżywa. Atakuje Luke’a, Tabby i Antonia. Wtedy wkracza Vanka i spycha owada na elektryczną siatkę, która „smaży” pszczołę.
Luke i Tabby chcieli odpocząć od szkoły i od potworów, więc wybrali się na lodowisko. W pewnym momencie zatrzęsła się ziemia i spod sztucznego lodu wyszedł lodowy potwór.
Po ataku i oddaleniu się potwora cała załoga Monster Warriors powróciła na lodowisko, aby poszukać jakiś śladów, które mogłyby powiedzieć im coś o potworze. Luke w dziurze na lodowisku z którego wyszedł potwór, zauważył strzęp starej gazety, na której pisało, że Monster Warriors przegrają z lodowym potworem. Z analizy Antonia wynikało, że potwor jest dwa razy większy od wzrostu przeciętnego człowieka. W międzyczasie Komisarz McMillan powołał nową drużynę „Monster Warriors”, aby zastąpili prawdziwą. Niestety trud komisarza poszedł na marne, lodowy potwor zamroził fałszywych Monster Warriors. W końcu udało się prawdziwym wojownikom po raz kolejny ocalić Capital City zwykłym naprężonym sznurem. W bazie przed pokonaniem potwora Luke mówi Tabby o dziwnym artykule.
W szkole pojawia się nowy nauczyciel i zaczyna obserwować wybrzeże. Gdy Vanka pyta o jego tajemniczy zegarek, odpowiada, że to z poprzedniej szkoły. Niedługo później zostaje połknięty przez tajemnicze stworzenie. Monster Warriors spotykają kobietę, która mówi, że może im pomóc. Okazuje się, że pracuje w służbach ochrony miasta. Zostaje wykryty sygnał zegarka nauczyciela i czterdziestometrowego potwora. Monster Warriors wpływają w łodzi podwodnej do wnętrza stworzenia. Zaczepiają się o maszt zjedzonego wcześniej statku. Gdy Luke wychodzi na zewnątrz, aby uwolnić łódź widzi ją z drugiej strony masztu. Maszyna co chwilę zmienia kolor na czerwony lub szary. W środku drugiej łodzi członkowie drużyny coś krzyczą. Prawdziwy pojazd jedzie do przodu. Gdy Luke wraca na pokład mówi, że widział coś dziwnego. Spotykają poza łodzią wołającego ich nauczyciela. Vanka chce go uratować, ale gdy Luke oświetla go światłem z reflektorów, zamienia się w tajemnicze stworzenie i znika. Luke stwierdza, że to nie jest stwór Klausa i nie mogą się wydostać, bo ktoś nieznany zastawił pułapkę. Wysadzają łódź i wydostają się.

</doc>
<doc id="623438" url="https://pl.wikipedia.org/wiki?curid=623438" title="Ostroga (jeździectwo)">
Ostroga (jeździectwo)

Ostrogi – w jeździectwie metalowe kabłąki zakończone tzw. szenklami (ramionami o różnych zakończeniach i różnej długości) przypinane do butów, wspomagające w określonych przypadkach działanie naturalnych pomocy jeździeckich, zwłaszcza łydek. Ostrogi mocowane są do butów za pomocą pasków. Należą do tzw. dodatkowych (sztucznych) pomocy jeździeckich o silnym działaniu. 
Kształt oraz rozmiar ostróg powinny zostać indywidualnie dopasowane do umiejętności oraz długości nóg jeźdźca. W jeździectwie sportowym, kształt i zakończenie ostróg regulowane są przepisami organizacji jeździeckich. Ostrogi odpowiednie są dla jeźdźców o wyćwiczonym i stabilnym dosiadzie; mogą dotykać boków konia tylko w określonych momentach, gdy istnieje wyraźna potrzeba zastosowania tej pomocy. 

</doc>
<doc id="623439" url="https://pl.wikipedia.org/wiki?curid=623439" title="Škoda F3">
Škoda F3

Škoda F3 (typ 992) − samochód wyścigowy skonstruowany w 1964 roku w czechosłowackich zakładach Škody przeznaczony do startów w Formule 3.
W roku 1964 czescy konstruktorzy opracowali model bolidu wyścigowego przeznaczonego do startów w zawodach z cyklu Formuły 3. W ciągu dwóch lat zbudowano 3 pojazdy. Umieszczony podłużnie przed napędzaną tylną osią czterocylindrowy silnik OHV o pojemności 998 cm³ i mocy od 76 KM przy 7550 obr./min do 90 KM przy 8600 obr./min pozwalał rozpędzić auto do prędkości maksymalnej 210 km/h.

</doc>
<doc id="623442" url="https://pl.wikipedia.org/wiki?curid=623442" title="Datan">
Datan

Datan – postać biblijna ze starotestamentalnej Księgi Liczb.
Wraz z Abiramem byli synami Eliaba (Lb 16,1) najstarszymi mężami z plemienia Rubena - najstarszego plemienia wśród uciekających z Egiptu. Według Józefa Flawiusza zginęli wraz z pozostałymi mężami, chcącymi kandydować na arcykapłana w miejsce Aarona, którego wyboru nie zaakceptowali, podczas buntu przeciwko Mojżeszowi. Zostali spaleni Bożym ogniem tak doszczętnie, że nie pozostał nawet ślad po ich ciałach.
Źródło: 

</doc>
<doc id="623443" url="https://pl.wikipedia.org/wiki?curid=623443" title="Karl Schwarzschild">
Karl Schwarzschild

Karl Schwarzschild (ur. 9 października 1873 we Frankfurcie nad Menem, zm. 11 maja 1916 w Poczdamie) – niemiecki astronom i fizyk, uważany za pioniera współczesnej astrofizyki.
Ojciec Martina Schwarzschilda.
Życiorys.
Kariera naukowa.
Schwarzschild zainteresował się astronomią już w bardzo młodym wieku. Mając 16 lat napisał artykuł o orbitach gwiazd podwójnych. Po maturze od roku 1890 studiował astronomię w Strasburgu. W roku 1892 przeniósł się do Monachium, gdzie w 1896 roku na tamtejszym uniwersytecie pod kierunkiem Hugona von Seeliger doktoryzował się z tematu "Die Entstehung von Gleichgewichtsfiguren in rotierenden Flüssigkeiten".
Od roku 1897 pracował w Wiedniu w Kuffner-Sternwarte, gdzie pracował nad fotometrią, przyczyniając się do opracowania ważnych zasad astrofotografii. W roku 1899 powrócił do Monachium, gdzie się habilitował.
W latach 1901–1909 pracował na uniwersytecie i uniwersyteckim obserwatorium w Getyndze. Miał tam możność współpracować z Davidem Hilbertem i Hermannem Minkowskim.
W roku 1909 przeniósł się do Poczdamu, gdzie został dyrektorem obserwatorium astrofizycznego. W 1912 roku został członkiem Pruskiej Akademii Nauk.
Sfera zainteresowań naukowych i osiągnięcia.
Jego praca naukowa stanowi istotny wkład w astronomię i astrofizykę, gdyż:
Badania nad teorią względności.
Od innych astronomów różnił się tym, że był także doskonałym matematykiem. Od lat interesował się geometrią wszechświata. Zaraz po uzyskaniu doktoratu opublikował artykuł zatytułowany: "O dopuszczalnym zakrzywieniu wszechświata". Zamieścił tam propozycje możliwej geometrii wszechświata i zasugerował kilka przypuszczalnych rodzajów zakrzywienia. Potem w 1914 roku próbował zaobserwować grawitacyjne przesunięcie ku czerwieni, przewidywane przez Einsteina w jego pracy z roku 1911, jednak bez powodzenia.
Jako naukowiec mógł uniknąć służby wojskowej, rozpoczęła się jednak I wojna światowa. Został powołany do wojska i wysłany do jednostki artyleryjskiej, aby prowadził badania trajektorii pocisków dalekiego zasięgu. Podczas służby wojskowej nabawił się rzadko spotykanej choroby skórnej: pęcherzycy.
Pomimo złego stanu zdrowia i wojny pracował nad teorią Einsteina. W grudniu 1915 roku znalazł rozwiązania równań. W swoim pierwszym artykule opisał rozwiązanie „zewnętrzne” dla masy punktowej w pustej przestrzeni. Pozwalało to wyznaczyć zakrzywienie przestrzeni w pobliżu masy punktowej. Nadal jest to jedno z najważniejszych – a przez wiele lat jedyne znane – rozwiązań wynikających z teorii Einsteina. Schwarzschild wyniki swojej pracy przesłał do Einsteina do Berlina. 9 stycznia 1916 roku Einstein odpowiedział:
Przeczytałem Pana artykuł z ogromnym zainteresowaniem. Nie sądziłem, że można otrzymać dokładne rozwiązanie tego problemu w tak prosty sposób.
Kilka dni później Einstein przedstawił to rozwiązanie Pruskiej Akademii.
Schwarzschild jednak na tym nie skończył. W pierwszym artykule przedstawił rozwiązanie przestrzeni wokół cząstki punktowej. Następnie przystąpił do rozważań nad ciałem kulistym i wyznaczył zakrzywienie w punkcie położonym wewnątrz ciała, znane jako rozwiązanie „wewnętrzne”. To rozwiązanie ma zastosowanie na przykład do wnętrza gwiazdy. W lutym 1916 roku przesłał Einsteinowi drugie rozwiązanie.
Próbował nadal pracować nad tą teorią, lecz stan jego zdrowia pogorszył się i dwa miesiące później, 11 maja 1916 roku, Schwarzschild zmarł.
Rozwiązanie Schwarzschilda było niezwykłe i pod wieloma względami kłopotliwe. Trudność stanowiła tak zwana osobliwość, to znaczy obszar, w którym teoria przestaje mieć zastosowanie – inaczej mówiąc, jest to takie miejsce, w którym rozwiązanie dąży do nieskończoności. Wiele teorii posiada takie punkty osobliwe, zwykle jednak dotyczą one jakiegoś punktu początkowego. Na przykład w polu elektrycznym osobliwość występuje w pobliżu ładunku punktowego. W punkcie początkowym, czyli w miejscu, w którym znajduje się ładunek punktowy, natężenie pola elektrycznego zmierza do nieskończoności. Podobna sytuacja ma miejsce w newtonowskiej teorii grawitacji. Można więc było spodziewać się czegoś podobnego i w teorii Einsteina.
Wkład naukowy Schwarzschilda.
Schwarzschild wykazał, że w teorii Einsteina osobliwość powstaje w miejscu, w którym znajduje się masa punktowa i rozciąga się jeszcze dalej, na obszar o niewielkim promieniu, którego wielkość zależy od rozpatrywanej masy punktowej. Opatrzył swe rozwiązanie komentarzem, lecz nie spróbował go wyjaśniać. W drugim artykule, w którym podał rozwiązanie wewnętrzne, obliczył promień, w którym owa osobliwość w przypadku Słońca się zaczyna, otrzymując wartość 3 kilometrów. Promień ten obecnie nazywa się promieniem grawitacyjnym lub promieniem Schwarzschilda.
Ta osobliwość oczywiście niepokoiła Schwarzschilda, ponieważ oznaczała, iż wewnątrz obszaru o promieniu grawitacyjnym nie można było uzyskać prawidłowego rozwiązania. Obszar wewnątrz tego promienia wydawał się całkowicie odcięty od zewnętrznego świata. Schwarzschild wykazał, że statyczna kula o równomiernej gęstości nie dozna skurczenia, które mogłoby spowodować jej zapadnięcie się do tego obszaru, ponieważ ciśnienie w jej wnętrzu wzrosłoby do nieskończoności przed osiągnięciem wielkości równej promieniowi grawitacyjnemu. Wydawało się więc, że obszar wewnątrz promienia grawitacyjnego był nieosiągalny i można go ignorować. W dalszym ciągu jednak było to zagadkowe. Dlaczego w środku zakrzywionej przestrzeni miałaby istnieć jakaś „dziura”?
Bardziej wnikliwe spojrzenie na tę „dziurę” zawdzięczamy 30-letniemu holenderskiemu studentowi Johannesowi Droste, który pracował nad doktoratem pod kierunkiem Hendrika Lorentza. Droste niezależnie od Schwarzschilda otrzymał to samo rozwiązanie zewnętrzne. Poszedł jednak dalej i badał trajektorie cząstek i promieni świetlnych w przestrzeni wokół centralnie umieszczonej masy. Zauważył, że promienie świetlne w silnie zakrzywionej przestrzeni ulegałyby bardzo znacznemu odchyleniu, a w odległości równej 1,5 promienia grawitacyjnego (promień dziury) biegłyby po kołowych orbitach. Jeszcze bardziej interesujący był fakt, że cząstki spadając na centralną masę nigdy nie osiągnęłyby promienia grawitacyjnego (zgodnie ze spostrzeżeniem obserwatora zewnętrznego). Takie cząstki coraz bardziej zbliżałyby się do tego obszaru, ale nawet po nieskończenie długim czasie nie mogłyby do niego dotrzeć. Dla Drostego znaczyło to, że dziura w środku obszaru była nieosiągalna. Nie ma sposobu, aby do niej dotrzeć, dlatego nie należy się nią martwić.

</doc>
<doc id="623444" url="https://pl.wikipedia.org/wiki?curid=623444" title="Dworcowa (Płock)">
Dworcowa (Płock)

Dworcowa – jednostka pomocnicza gminy (osiedle) Płocka.
Powstało na skutek podziału nieistniejącego już osiedla Mickiewicza na osiedla: Dworcowa i Kochanowskiego. 

</doc>
<doc id="623445" url="https://pl.wikipedia.org/wiki?curid=623445" title="Bricomarché">
Bricomarché

Bricomarché – marka sieci franczyzowych supermarketów budowlano-dekoracyjnych prowadzonych w ramach Grupy Muszkieterów.
Charakterystyka.
Supermarkety prowadzą cztery działy: budowanie, dekoracja, majsterkowanie, ogród i rekreacja. Pod koniec 2020 roku w Polsce działało 171 sklepów Bricomarché w tym część placówek przejętych po sieci sklepów z podobnym asortymentem – Nomi. Oprócz Polski sieć obecna jest w 3 krajach: we Francji, Belgii i w Portugalii. Wielkość sklepów Bricomarché jest nie mniejsza niż 1000 i nie przekracza 5000 metrów kwadratowych. Strategia ich lokalizacji preferuje miasta do 100 tysięcy mieszkańców. Pierwszy sklep marki otwarto w 1979 roku Châteaudun we Francji zaś w Polsce w 2000 roku w Żarach. Centrala zakupowa Bricomarché w Polsce znajduje się w Swadzimiu pod Poznaniem. Operatorem sieci w Polsce jest spółka ITM Polska. Dyrektor generalną sieci w Polsce jest dr Katarzyna Jańczak-Stefanide
Bricomaty.
Jako pierwsza sieć sklepów z asortymentem budowlano-wnętrzarskim, Bricomarché w Polsce wprowadziło samoobsługowe urządzenia umożliwiające odbiór zakupionego towaru przez całą dobę. Z bricomatów można odebrać również towary o dużych gabarytach – np. drzwi czy płyty OSB. Usługę testowano od lutego 2020 roku w Nowym Tomyślu, Skierniewicach, Wałczu, Wągrowcu i w Zduńskiej Woli. W grudniu 2020 roku w Polsce działały już 24 bricomaty, pod koniec stycznia 2021 – 38. Sieć zapowiedziała wprowadzenie całodobowego odbioru przy wszystkich swoich placówkach w kraju do końca 2021 roku. Z wewnętrznych badań usługi na etapie pilotażowym wynika, że najchętniej wybieranym przez klientów Bricomarché dniem odbioru towaru jest sobota. 
Logo oraz wystrój sklepów.
W 2009 roku sieć uprościła logo oraz wprowadziła nową identyfikacje wizualną sklepów Bricomarché we wszystkich krajach. Odświeżono również wnętrze placówek oraz "ogrodów, w" niektórych sklepach ogrody zostały znacznie powiększone a przy nowych sklepach zaczęto budować większe parkingi.
Marketing.
W 2016 roku rozpoczęto kampanię reklamową, która obejmowała prasę, telewizję, radio oraz internet. Jej twarzą była Maja Popielarska. Sieć była wówczas również sponsorem w jej autorskim programie "Maja w Ogrodzie" na antenie TVN.

</doc>
<doc id="623447" url="https://pl.wikipedia.org/wiki?curid=623447" title="Śpieszek cieplarniany">
Śpieszek cieplarniany

Śpieszek cieplarniany ("Diestrammena asynamora") – synantropijny gatunek owada z rzędu prostoskrzydłych. Został opisany naukowo z palmiarni w Petersburgu. 
Ubarwienie jasnobrązowe z ciemniejszymi plamkami i pręgami. Długość ciała samców sięga 17 mm, samic 19 mm, czułki samców 75 mm, samic 80 mm. Tylne skoczne nogi mierzą ponad 20 mm, umożliwiają wykonywanie długich skoków. Śpieszek nie posiada skrzydeł. U samic występuje masywne, długie pokładełko.
Pochodzi prawdopodobnie ze wschodniej Azji (z południowych Chin), gdzie zamieszkuje pola i łąki. Śpieszek został zawleczony do Europy i Ameryki Północnej. Występuje także w Polsce, jego obecność odnotowano w wielu miejscowościach rozsianych po całym kraju. Odpowiadające mu warunki znalazł w szklarniach i poza tymi pomieszczeniami nie występuje, co znalazło odzwierciedlenie w jego polskiej nazwie. W cieplejszych regionach stwierdzany był w ogrodach zoologicznych, mieszkaniach i garażach. W szklarni ogrodu botanicznego we Wrocławiu stwierdzono obecność populacji szacowanej na 2000 osobników.
Śpieszki są owadami nocnymi. Dzień spędzają w ukryciu, pod liśćmi, w szparach ścian, często w pobliżu rur grzejnych. Początkowo uważane były za szkodniki cieplarniane, później stwierdzono, że żywią się głównie drobnymi owadami, (w tym mszycami), wijami i ślimakami. W przypadku niedoboru pokarmu zwierzęcego lub wody pobierają także pokarm roślinny.
W ciągu kilku miesięcy samica składa kilkaset jaj. Ich rozwój przebiega w ziemi. W ogrzewanych szklarniach larwy pojawiają się po 3–4 miesiącach, a ich dalszy rozwój trwa do 7 miesięcy.

</doc>
<doc id="623449" url="https://pl.wikipedia.org/wiki?curid=623449" title="Prawdzice">
Prawdzice



</doc>
<doc id="623451" url="https://pl.wikipedia.org/wiki?curid=623451" title="Tachycines asynamorus">
Tachycines asynamorus



</doc>
<doc id="623452" url="https://pl.wikipedia.org/wiki?curid=623452" title="Billa">
Billa

Billa () – austriacka sieć supermarketów należąca do koncernu Rewe-Zentral AG.

</doc>
<doc id="623454" url="https://pl.wikipedia.org/wiki?curid=623454" title="Debora">
Debora

Debora (; żyła ) – postać ze Starego Testamentu, żona Lappidota, pochodząca z plemienia Naftalego.
Prorokini Izraelitów, a zarazem jedyna kobieta-sędzia Izraela. Zachęcała Baraka do walki przeciw Siserze, dowódcy armii kananejskiego króla Jabina. Zwycięstwo Izraelitów nad Kananejczykami opisane jest w Księdze Sędziów jako "Pieśń Debory i Baraka" (), której autorstwo tradycja przypisuje samej prorokini.
Izraelski moszaw Dewora został nazwany na cześć Debory.

</doc>
<doc id="623455" url="https://pl.wikipedia.org/wiki?curid=623455" title="Skoda F3">
Skoda F3



</doc>
<doc id="623456" url="https://pl.wikipedia.org/wiki?curid=623456" title="Demas">
Demas

Demas – postać biblijna z Nowego Testamentu.
Chrześcijanin, który był z Pawłem w czasie jego uwięzienia w Rzymie. Później opuścił Pawła i wyjechał do Tesaloniki. Patrz i .

</doc>
<doc id="623457" url="https://pl.wikipedia.org/wiki?curid=623457" title="Diotrefes">
Diotrefes

Diotrefes (gr. Διοτρέφης; "karmiony przez Zeusa") – postać biblijna z Nowego Testamentu wymieniona jedynie w 3 Liście Jana 9-10. 
Charakterystyka.
Dumny i postępujący niezręcznie zwierzchnik Kościoła, który nie chciał uznać władzy apostoła Jana. Według komentarza Raymonda E. Browna imię Diotrefes nie jest szczególnie rozpowszechnionym imieniem.
Oprócz tego, że Diotrefes był ambitny, dumny, buntowniczy, niegościnny wobec misjonarzy i okazywał brak szacunku dla władzy apostolskiej, autor listu twierdzi, że Diotrefes próbował przeszkodzić tym, którzy pragnęli okazać gościnność braciom oraz wydalał ich ze zboru. Na podstawie listu nie można określić lokalizacja kościoła, w którym działał Diotrefes. Trudno ustalić przyczynę dezaprobaty wyrażonej w 3 Liście Jana, czy opiera się na "sporze teologicznym, zderzeniu się rywalizujących autorytetów kościelnych, nieporozumieniach dotyczących odpowiedzialności finansowej apostolstwa, czy osobistej niechęci".
Komentarze biblistów.
Adolf on Harnack był zdania, że Diotrefes był najwcześniejszym "monarchicznym" biskupem, którego imię przetrwało do naszych czasów.
William Barclay widzi w działaniach Diotrefesa wyraz konfliktu między lokalną władzą starszych a wędrownymi kaznodziejami w przejściowym okresie, gdy rozdzielała się służba lokalna i ogólnokościelna. Szkocki teolog zauważa na podstawie "Didache", że wędrowni kaznodzieje mogli sprawiać problemy, gdy domagali się gościnności i żyli na koszt zborów lub szerzyli herezje. Dlatego być może postawa Diotrefesa była uzasadniona: "Może nawet miał on rację, jednak w niewłaściwy sposób bronił jej, bowiem siła umysłu nie może zastąpić miłości serca".
Fragment 3 Listu Jana 9–11 według BT.
9. Napisałem kilka słów do gminy, lecz Diotrefes, który pragnie być pierwszym wśród nich, nie przyjmuje nas.
10. Dlatego, gdy przybędę, upomnę go za jego wystąpienia i złośliwe wypowiedzi przeciwko nam. A nadto, jakby mu jeszcze było tego za mało, odmawia on udzielania gościny braciom, a tym, którzy chcą to czynić, zabrania, a nawet wyklucza ich z Kościoła.
11. Umiłowany, nie naśladuj zła, lecz dobro! Ten, kto czyni dobrze, jest z Boga; ten zaś, kto czyni źle, Boga nie widział.

</doc>
<doc id="623458" url="https://pl.wikipedia.org/wiki?curid=623458" title="KSM">
KSM



</doc>
<doc id="623459" url="https://pl.wikipedia.org/wiki?curid=623459" title="Intermarche">
Intermarche



</doc>
<doc id="623460" url="https://pl.wikipedia.org/wiki?curid=623460" title="Doeg">
Doeg

Doeg – postać biblijna ze Starego Testamentu.
Edomita, główny pasterz króla Saula. Był w Nob, kiedy kapłan Achimelek nakarmił i uzbroił uciekającego Dawida. Doeg wydał Achimeleka i przeprowadzili egzekucje kapłanów z Nob zarządzone przez Saula. Patrz 1 Sm 21,8; 22,9 nn. 
Źródło: 

</doc>
<doc id="623462" url="https://pl.wikipedia.org/wiki?curid=623462" title="Druzylla">
Druzylla

Druzylla (ur. 38 lub 39, zm. 79) – postać biblijna z Nowego Testamentu.
Była najmłodszą córką Heroda Agryppy I i jego żony Kypros III; siostrą Druzusa, Heroda Agryppy II, Bereniki i Mariamme VI. Imię otrzymała na cześć siostry cesarza Kaliguli. Początkowo miała poślubić Epifanesa, syna Antiocha IV, króla Kommageny. Przyszły mąż nie zgodził się przejść na judaizm, dlatego narzeczeństwo się rozpadło.
W 53 roku poślubiła Azisa, króla Emesy. Krótko potem Druzylla porzuciła go, by zostać żoną Marka Antoniusza Feliksa, rzymskiego prokuratora Judei. Z tego małżeństwa miała syna Agryppę III.
Wspomniana w Dziejach Apostolskich (24,24).

</doc>
<doc id="623465" url="https://pl.wikipedia.org/wiki?curid=623465" title="Filemon (Biblia)">
Filemon (Biblia)



</doc>
<doc id="623466" url="https://pl.wikipedia.org/wiki?curid=623466" title="Opizo z Mezzano">
Opizo z Mezzano

Opizo z Mezzano, Opizzo Fieschi (Opiz, Opiso, Opitz, Opizon, zm. ok. 1291 r.) – włoski duchowny, opat klasztoru św. Pawła w Mezzano, łaciński patriarcha Antiochii. W polskiej historiografii znany przede wszystkim jako legat papieża Innocentego IV w Polsce i w Prusach, koronator Daniela Romanowicza na króla Rusi. 
Biografia.
Kwestia pochodzenia.
Opizzo Fieschi pochodził z genueńskiej rodziny hrabiów Lavagna, do której należało wielu dostojników kościelnych, m.in. Obizzo Fieschi, biskup Parmy (1194–1224) oraz papieże: Innocenty IV i Hadrian V. Pochodzenie Opizzona nie jest do końca jasne – uznaje się, że Innocenty IV (Sinibaldo Fieschi) był jego wujem, a niektóre zapisy kościelne sugerują, że ojcem był Tedisio Fieschi. Utożsamia się przy tym omawianego Fieschiego z Opizonem, opatem z Mezzano, wspominanym w dokumentach papieskich. Benedyktyński klasztor św. Pawła, którego opatem był Opizo, należy lokalizować nie w Messynie (jak się niekiedy błędnie podaje), lecz w diecezji Piacenza – w Mezzano Scotti. 
Inaczej pochodzenie legata widzieli Emilio Nasalli Rocca i Kazimierz Gołąb. Według pierwszego Opizo pochodził z z Piacenzy, toskańskich arystokratów, hrabiów di Luna. Był najmłodszym syn Moruello di Luna. Jako duchowny, najpierw został notariuszem papieskim, a potem opatem benedyktyńskiego klasztoru św. Pawła w Mezzano niedaleko Piacenzy.
Kazimierz Gołąb uznawał legata za osobę odrębną od Obizzona Fieschi, patriarchy Antiochii, za to być może tożsamą z osobą o nazwisko Obizo de Castello, piacentyńczykiem z rodziny Malaspina, doktorem dekretów i profesorem prawa kanonicznego na Uniwersytecie Bolońskim, a być może i tożsamym z kurialistą Obizonem z czasów Honoriusza III.
Współcześnie zazwyczaj utożsamia się obu Opizonów: legata w Polsce dzielnicowej i patriarchę Antiochii z .
Kariera duchowna za pontyfikatu Innocentego IV.
Po wyborze Sinibalda Fieschiego na papieża w 1243 r. ważnym wydarzeniem w karierze Opizona był sobór lyoński I (1245 r.). Podczas tego zgromadzenia Innocenty IV przedstawił problemy ówczesnego Kościoła, jakimi były m.in. rywalizacja papiestwa z cesarstwem w osobie Fryderyka II, zagrożenie ze strony Tatarów i Turków, potrzeba zorganizowania kolejnych krucjat, misje chrystianizacyjne prowadzone przez zakon krzyżacki w Prusach i krajach sąsiednich. W soborze uczestniczył także Opizo, opat z Mezzano, który najprawdopodobniej zetknął się tam, ze znanymi mu zapewne wcześniej, niegdysiejszym biskupem modeńskim, Wilhelmem, papieskim legatem w Prusach i północnej Europie. Po wspomnianym soborze (w połowie października 1245 r.) Opizo został mianowany legatem w Prusach i w Polsce, z której to misji został odwołany we wrześniu 1246 r. Jednym z jego zadań było zakończenie konfliktu między wschodniopomorskim Świętopełkiem a Krzyżakami.
Znalazłszy się w Prusach, Opizo dązył do zawieszenia broni pomiędzy chrześcijanami oraz ponowił obietnice dla Prusów, którzy przyjmą chrześcijaństwo. W sporze krzyżacko-pomorskim wydał zapewne wyrok korzystny dla Świętopełka, ponieważ Krzyżacy wnieśli apelację 5 marca 1246 r. Pogodził też księcia gdańskiego z biskupem kujawskim Michałem. Papieski legat Opizo jest znany z tego okresu również z odpustów udzielonych we Wrocławiu w 1246 r.. Następne legacje pełnili: na terenie Prusach – Albert Suerbeer, arcybiskup ryski, a na ziemiach polskich – Pietro Capocci, Jakub leodyjski oraz Hugues de Saint-Cher. 
Po śmierci łacińskiego patriarchy Antiochii, (także obecnego na soborze lyońskim) Innocenty IV mianował (w 1246 r.) swojego krewnego na to stanowisko. Następnie polecił mu udać się na tereny krzyżowców w charakterze delegata apostolskiego, lecz Fieschi przebywał w Genui (będącej wówczas siedliskiem gwelfów) jeszcze w kwietniu 1248 r., zajmując się m.in. spadkiem po poprzedniku. Następnie z polecenia papieża podporządkował sobie kościoły będące w jurysdykcji Eutymiusza II, prawosławnego patriarchy antiocheńskiego, którego po przybyciu do Antiochii ekskomunikował i zmusił do opuszczenia miasta. Na podstawie listu papieża z Perugii z 7 listopada 1252 r. uznał także osiągnięcie wieku sprawnego przez księcia Antiochii, Boemunda VI, który ukończył 15 lat.
Drugą nominację na legata w Prusach i w Polsce Opizo otrzymał w połowie maja 1253 r. Podczas drugiego pobytu na ziemiach współczesnej Polski Opizo działał na rzecz organizacji wyprawy rycerstwa chrześcijańskiego przeciwko Tatarom. Zakres jego działalności obejmował także księstwa Rusi. Wśród spraw, którymi zajął się legat należy wymienić obłożenie klątwą Krzyżaków za najechanie świeżo nawróconej Galindii, by zapobiec włączeniu jej pod jurysdykcję polskich biskupów. Zatwierdził też utworzenie diecezji łukowskiej. 
W grudniu 1253 r. (styczniu 1254 r.) w towarzystwie arcybiskupa gnieźnieńskiego Pełki, księcia Siemowita I mazowieckiego oraz prawdopodobnie biskupa krakowskiego Jana Prandoty koronował w Drohiczynie księcia halicko-wołyńskiego Daniela na króla Rusi.
Wcześniej biskup chełmiński Heidenryk koronował także wielkiego księcia litewskiego Mendoga na króla Litwy (1253 r. Obu koronacjom towarzyszyło krótkotrwałe przyjęcie zwierzchności Stolicy Apostolskiej, która w przypadku Rusi miała charakter unii kościelnej, a w przypadku Litwy – chrystianizacji.
10 lutego 1254 r. legat Opizo wystawił dokument, w którym przyjmuje pod swoją opiekę klasztor czerwiński wraz z uposażeniem, które szczegółowo wymienia. 
8 marca tegoż roku nałożył ekskomunikę na Przemysła I, a jego ziemie obłożył interdyktem, za to, że podczas pobytu legata na Śląsku wojska wielkopolskie splądrowały miasto Oleśnica i jego okolicę. Najazd wywołany został niewykupieniem z niewoli przez Henryka III (za kwotę 500 grzywien) kasztelana ryczyńskiego Mroczka z Pogorzeli. Wspomniane kary kościelne obowiązywały do 31 marca owego roku. 
30 marca 1254 r., gdy Księstwo Antiochii zostało spustoszone przez muzułmanów, papież powierzył Opizonowi administrację Kościoła w Nikozji. W tym samym dniu, w związku z ponoszonymi przez niego wydatkami na podróże do Kurii Rzymskiej, Fieschi uzyskał upoważnienie do wstrzymania części dochodów należnych zmarłemu biskupowi Norwich oraz połowy subsydiów wysyłanych na pomoc Antiochii. 
Wiosną 1254 r. (28 marca, 18 i 25 kwietnia) ogłosił we Wrocławiu okolicznościowe odpusty. W tym czasie Innocenty IV ogłosił odpust zupełny dla uczestników wypraw przeciwko Tatarom (19 maja 1254 r.), równy odpustowi przysługującemu krzyżowcom w Ziemi Świętej.
Wraz z arcybiskupem Pełką i innymi polskimi biskupami Opizo uczestniczył w podniesieniu relikwii św. Stanisława na ołtarz wawelskiej katedry (8 maja 1254 r.). Z polecenia papieża odczytał również dekret kanonizacyjny. Uroczystości kanonizacyjne oraz zbieranie świętopietrza przez legata były oznaką oddania się Polski pod opiekę papiestwu.
Opizo opuścił Polskę na długo przed śmiercią Innocentego IV. W październiku 1254 r. Fieschi przebywał w Akce. 
Dalsze losy.
Po zdobyciu Antiochii przez Bajbarsa i upadku Księstwo Antiochii w 1268 r. Opizzo sprawował urząd patriarchy antiocheńskiego jedynie tytularnie. Za pontyfikatu kolejnych papieży Opizzo został także mianowany kolejno administratorem diecezji Nemosia (Limassol na Cyprze): 1268–1280, archidiecezji Trani w Italii – od 1 kwietnia 1280 do 1288 r. – oraz archidiecezji genueńskiej – od 4 czerwca 1288 do 1292 r. 
Jako administrator genueński Opizzo Fieschi otwarcie działał na rzecz interesów swojej rodziny, która nie była w stanie odzyskać dawnej pozycji politycznej w życiu miasta po objęciu władzy przez antygwelficki rząd "capitani del popolo". Fieschi szachował miasto ożywieniem interdyktu Mikołaj III z 1279 r., „zapomnianego” za pontyfikatu kolejnych papieży. Oskarżany o sprzyjanie rewolcie musiał opuścić miasto na początku 1289 r. Utraciwszy wpływy polityczne, zachował stanowisko administratora archidiecezji. W 1291 r. Mikołaja IV zlecił mu ekskomunikowanie kupców genueńskich, którzy utrzymywali stosunki handlowe z Egiptem. Papież nakazał mu również dopilnować, aby zakaz handlu z Egiptem znalazł się w statucie miasta (23 sierpnia). 5 września prebendy wzięte z majątku klasztorów cysterskich zostały uznane za roczną rentę dla Fieschiego, co mogło stanowić zapowiedź zmiany na stanowisku zarządcy archidiecezji genueńskiej, gdyż pod koniec tego roku arcybiskupem Genui był już dominikanin Jacopo da Varazze.
Opizzo Fieschi zmarł wkrótce po 1291 r. 

</doc>
<doc id="623468" url="https://pl.wikipedia.org/wiki?curid=623468" title="Gwiazda Pacyfiku">
Gwiazda Pacyfiku

Gwiazda Pacyfiku () – gwiazda Wspólnoty Brytyjskiej przyznawana za udział w II wojnie światowej na Pacyfiku.
Zasady nadawania.
Gwiazda była nadawana za służbę na Pacyfiku i w Azji Południowo-Wschodniej między 8 grudnia 1941 i 15 sierpnia 1945. Pacific Star był nadawany natychmiastowo każdemu żołnierzowi, który zginął lub został ranny w boju.
Brytyjskie przepisy mundurowe określały, że nagrodzony Pacific Star nie mógł otrzymać Burma Star.
Późniejsze zmiany uprawniały do otrzymania Burma Star – oznaczano to przez odpowiednią klamrę przypinaną do wstążki odznaczenia. Na baretce doczepiano srebrną rozetkę w kształcie róży heraldycznej.
Opis.
Sześcioramienna gwiazda z brązu o wysokości 44 mm i szerokości 38 mm.
W centrum znajduje się okrągła tarcza z monogramem królewskim "GRI VI" i królewską koroną. W otoku napis: "The Pacific Star"
Wstążka była opracowana przez króla Jerzego VI.
Dżungla reprezentowana jest przez pasek koloru ciemnozielonego, plaże – żółtego. Royal Navy – ciemnobłękitnego, armia brytyjska – czerwonego i Royal Air Force – jasnobłękitnego.

</doc>
<doc id="623470" url="https://pl.wikipedia.org/wiki?curid=623470" title="Nadrzewek długoskrzydły">
Nadrzewek długoskrzydły

Nadrzewek długoskrzydły ("Meconema thalassinum") – niewielki, jasnozielony owad z rzędu prostoskrzydłych, pospolity w środkowej Europie, zawleczony też do Stanów Zjednoczonych. Długość ciała 10–17 mm. U samic długość pokładełka zbliżona jest do długości odwłoka. U samców brak aparatów strydulacyjnych. Wabią samice bębniąc tylnymi nogami o liście.
W Polsce występuje od lipca do października, głównie na krzewach i drzewach, w lasach liściastych i mieszanych, a także w parkach i ogrodach. Prowadzi nocny, nadrzewny tryb życia. Żywi się głównie owadami.

</doc>
<doc id="623471" url="https://pl.wikipedia.org/wiki?curid=623471" title="Meconema thalassinum">
Meconema thalassinum



</doc>
<doc id="623473" url="https://pl.wikipedia.org/wiki?curid=623473" title="Ni Andromedae">
Ni Andromedae

Ni Andromedae ("ν And") – jedna z jaśniejszych gwiazd w gwiazdozbiorze Andromedy, leży w odległości ok. 680 lat świetlnych od Słońca. Jej jasność wizualna to 4,53. Jest ona gwiazdą spektroskopowo podwójną, której składniki należą do typów widmowych B5 V oraz F8 V (zob. diagram Hertzsprunga-Russella). Okres obiegu tych gwiazd wokół wspólnego środka masy wynosi 4,2828 dnia.
W pobliżu tej gwiazdy można dostrzec Galaktykę Andromedy.

</doc>
<doc id="623475" url="https://pl.wikipedia.org/wiki?curid=623475" title="Krakowskie Przedmieście">
Krakowskie Przedmieście

Krakowskie Przedmieście – nazwa ulic w Polsce odwołująca się do dawnej stolicy Polski. Najbardziej znane jest to w Warszawie, a nieco mniej to w Lublinie. 
Krakowskie Przedmieście znajduje się bądź znajdowało się także w następujących miejscowościach:

</doc>
<doc id="623481" url="https://pl.wikipedia.org/wiki?curid=623481" title="OFI 1925">
OFI 1925

OFI 1925 (), właśc. Omilos Filatlon Irakliu 1925 PAE () – grecki klub piłkarski z siedzibą w mieście Heraklion na Krecie, założony w 1925 roku. Największe sukcesy OFI odnosił w latach 80. i 90. XX wieku, pod wodzą holenderskiego trenera Eugena Gerardsa wywalczył Puchar Grecji w 1987 roku i wicemistrzostwo ligi greckiej w 1986 roku, kwalifikując się kilkukrotnie do rozgrywek Pucharu Zdobywców Pucharów i Pucharu UEFA, największym sukcesem w europejskich pucharach było dojście do 1/8 finału Pucharu UEFA w sezonie 1993/1994. W sezonie 2017/2018 zespół występuje w rozgrywkach Football League.

</doc>
<doc id="623485" url="https://pl.wikipedia.org/wiki?curid=623485" title="Gajus (postać biblijna)">
Gajus (postać biblijna)

Gajus – postać biblijna występująca w Nowym Testamencie Pisma Świętego.
Imię Gajusa pojawia się w kilku miejscach jako: 
Być może są to częściowo ci sami ludzie.
Por. Gajusz
Źródło: 

</doc>
<doc id="623486" url="https://pl.wikipedia.org/wiki?curid=623486" title="Pasikonik długopokładełkowy">
Pasikonik długopokładełkowy

Pasikonik długopokładełkowy ("Tettigonia caudata") – duży owad prostoskrzydły z rodziny pasikonikowatych (Tettigoniidae) związany z terenami trawiastymi i agrocenozami. Występuje w Europie i Azji Mniejszej. W Polsce rzadko spotykany, stwierdzany głównie na wyżynach środkowopolskich oraz na zachodzie kraju.
Ciało i pokrywy skrzydeł ciemnozielone, odnóża czasem żółte, czułki dłuższe niż ciało, pokładełko długie (stąd nazwa). Skrzydła osobników obydwu płci są dobrze rozwinięte. Długość ciała samic dochodzi do 38 mm.
Osobniki dorosłe spotykane są od połowy lipca, najczęściej na polach i łąkach.
Na Czerwonej Liście Zwierząt Ginących i Zagrożonych w Polsce klasyfikowany jest w kategorii NT (bliski zagrożenia).

</doc>
<doc id="623489" url="https://pl.wikipedia.org/wiki?curid=623489" title="Tettigonia caudata">
Tettigonia caudata



</doc>
<doc id="623491" url="https://pl.wikipedia.org/wiki?curid=623491" title="Junniusz Anneusz Gallio">
Junniusz Anneusz Gallio

Junniusz Anneusz Gallio (Iunnius Annaeus Gallio) także Lucjusz Junniusz Gallio (Lucius Iunnius Gallio), właściwie Anneusz Nowatus, Annaeus Novatus (ur. pomiędzy 4 p.n.e. a 1 n.e. - zm. ok. 65) – syn Seneki Starszego, brat Seneki Młodszego. Prokonsul Achai około 51–52 roku.
Dane biograficzne.
Ojciec Nowata Lucjusz Anneusz Seneka Starszy pochodził z rodziny rzymskich kolonów osiadłych w Kordowie. Posiadany majątek pozwolił mu na wstąpienie w szeregi ekwitów i spędzanie dłuższego czasu w Rzymie. Matka Helwia, należąca do rzymskiej arystokracji Kordowy, przyszła na świat około 20 p.n.e. Datę urodzin Nowata określa się na podstawie daty urodzin jego młodszego brata. Z informacji znajdujących się w pismach Seneki Młodszego, uczeni wywodzą, że urodził się on pomiędzy 4 p.n.e. a 2 n.e. W tym mniej więcej przedziale czasowym należy więc umieścić przyjście na świat Nowata.
Jako mali chłopcy obydwaj bracia przybyli wraz z ojcem do Rzymu, matka pozostała w Kordowie, gdzie zarządzała majątkiem. W Rzymie Nowatus i Seneka pobierali nauki: najpierw gramatyki w prywatnej szkole, a następnie wymowy u retora Lucjusza Junniusza Galliona. Nowatus został ulubionym uczniem retora, który w późniejszym czasie adoptował go. Datę adopcji Nowata można ustalić tylko z pewnym przybliżeniem w oparciu o pisma jego brata. Seneka Młodszy poświęcił bratu dwa ze swoich dialogów: "O gniewie" ("De ira") i "O życiu szczęśliwym" ("De Vita beata"). W dialogu "O gniewie" autor zwraca się do brata imieniem "Nowatus", w dialogu "O życiu szczęśliwym" nazywa go już Gallionem. Dialog "O gniewie" został napisany najwcześniej w 41 roku. Daty powstania "O życiu szczęśliwym" nie można ustalić w sposób pewny, najprawdopodobniej utwór powstał około roku 58. Datę adopcji Nowata pomogła nieco uściślić odnaleziona na początku XX wieku inskrypcja pochodząca najpóźniej z 52 roku, na której Nowatus pojawia się również pod imieniem Galliona. Adopcja musiała więc nastąpić pomiędzy 41 a 52 rokiem. Tymczasem w 39 roku zmarł ojciec Nowata, w dwa lata później (41) młodszy brat – Seneka został przez cesarza Klaudiusza zesłany na Korsykę, z której wrócił po śmierci Messaliny w 49 roku, by w następnych latach awansować na stanowisko wychowawcy następcy tronu, drugiej po cesarzu osoby w państwie.
Z Dziejów Apostolskich 18, 12–17 wiadomo, że za panowania cesarza Klaudiusza Gallio sprawował urząd prokonsula prowincji Achai i rezydował w Koryncie. Odnaleziona w 1905 roku w Delfach inskrypcja pozwoliła na ustalenie, że Gallio sprawował ten urząd stosunkowo późno – około 51 i 52 roku. Nie można ustalić dokładnie okresu, przez jaki Gallio sprawował swój urząd, ponieważ istniały przynajmniej dwa systemy powoływania konsulów: "per sortem", drogą losowania, na okres jednego roku od wiosny do wiosny, i "extra sortem", który mógł być wydany w każdej porze roku i zazwyczaj nie określał czasu pełnienia urzędu. Z korespondencji Seneki ("Ep. " CIV, 1) wiadomo jednak, że Gallio, nie znosząc klimatu Achai, krótko piastował urząd prokonsula. Wychodząc z tych przesłanek uczeni najczęściej sytuują konsulat Galliona na okres pomiędzy 51 a 52 rokiem. Od Kasjusza Diona wiadomo, że w 59 roku Gallio pełnił funkcję herolda podczas występu Nerona w teatrze, w którym udział wzięli również Seneka Młodszy i Burrus. Po śmierci Seneki Młodszego w 65 roku, oskarżonego o udział w spisku Pizona, również Gallio został publicznie nazwany wrogiem i ojcobójcą, i podobnie jak jego brat został ostatecznie zgładzony z rozkazu Nerona.
Gallio w "Dziejach Apostolskich".
Relację na temat jedynego znanego wydarzenia z życia Galliona przynoszą "Dzieje Apostolskie" w związku z oskarżeniem przez Żydów Pawła Apostoła przed sądem w Koryncie. Jako rzymski prokonsul Gallio rozstrzygał codziennie rano sprawy o cięższe przestępstwa, przede wszystkim o morderstwo lub cudzołóstwo, zasiadając w swym "sądzie" (dosłownie: "ławie sędziowskiej"), na podwyższeniu znajdującym się po prawej stronie korynckiego forum. Żydzi, którzy przyprowadzili Pawła przed oblicze prokonsula oskarżyli go o to że: " namawia ludzi, aby czcili Boga niezgodnie z Prawem". Sądy rzymskie rozpatrywały przypadki naruszenia prawa rzymskiego, pozostawiając Żydom prawo rozstrzygania wewnętrznych kwestii wynikających z ich prawodawstwa. Gallio nie zamierzał ingerować w te sprawy. Zanim więc Paweł zdążył otworzyć usta, odpowiedział Żydom: "Gdyby tu chodziło o jakieś przestępstwo albo zły czyn, zająłbym się wami, Żydzi, jak należy, ale gdy spór toczy się o słowa i nazwy, i o wasze Prawo, rozpatrzcie to sami! Ja nie chcę być sędzią w tych sprawach". I wypędził ich, być może przy użyciu siły. Rozstrzygając w ten sposób spór uznał religię Pawła za odmianę judaizmu, a nie za nową, nielegalną religię ("religio illicita").
Ocena Galliona nie jest wśród komentatorów jednoznaczna. R. J. Dillon uważa, że biorąc w obronę Pawła, Gallio stał się wzorem przedstawiciela władzy, który zdaniem autora "Dziejów" nie powinien interesować się prawem religijnym, lecz przestępstwami przeciwko państwu. Inni, nie wykluczając nawet możliwej życzliwości Galliona dla Pawła, sugerują, że mógł skorzystać z niejasności oskarżenia, kierując się asekuranctwem lub wygodnictwem. Wskazują również na pewną wyniosłość i wzgardę rzymskiego prokonsula dla spraw ludów podbitych.
Osoba Galliona daje wgląd w stosunek rzymskich urzędników do chrześcijaństwa w początkowym okresie jego istnienia. Pozwala też na określenie daty pobytu świętego Pawła w Koryncie.

</doc>
<doc id="623493" url="https://pl.wikipedia.org/wiki?curid=623493" title="Kurek Mazurski">
Kurek Mazurski

Kurek Mazurski - lokalny tygodnik szczycieński.
Kurek Mazurski zaczął być wydawany niedługo po przemianach politycznych w Polsce, w 1990 r. Od tego czasu ukazuje się bez przerwy i w styczniu 2010 r. ukazał się osiemsetny numer. Kurek jest wciąż najważniejszą lokalną gazetą, która oprócz samego Szczytna dotyka także spraw całego powiatu. 
Stałe rubryki

</doc>
<doc id="623496" url="https://pl.wikipedia.org/wiki?curid=623496" title="Szparag sierpowaty">
Szparag sierpowaty

Szparag sierpowaty ("Asparagus falcatus" L.), zwany też asparagusem sierpowatym – gatunek rośliny ozdobnej z rodziny szparagowatych. Pochodzi z tropikalnych rejonów Afryki.
Zastosowanie.
W wielu krajach świata jest uprawiany jako roślina ozdobna. W warunkach polskich może być uprawiany jako roślina pokojowa lub w szklarniach. W domu potrzebuje dużo światła i przestrzeni. Potrzebuje słonecznego stanowiska i wilgotnego powietrza. Jest atakowany przez mszyce i przędziorki.

</doc>
<doc id="623497" url="https://pl.wikipedia.org/wiki?curid=623497" title="Gamaliel">
Gamaliel

Gamaliel, Gamaliel Starszy (I w. p.n.e./I w. n.e.) – faryzeusz, wnuk Hillela, członek Sanhedrynu, nauczyciel Pawła z Tarsu, tannaita z pierwszej generacji. Jest nazywany Starszym dla odróżnienia od jego wnuka o tym samym imieniu. 
W Dz 5,34 został nazwany faryzeuszem i szanowanym przez cały naród uczonym w Prawie. Jego działalność przypada na lata 25–50 po Chrystusie. W "Pirke Awot" przypisuje się mu słowa: „Znajdź sobie nauczyciela, a będziesz się trzymał z dala od spraw wątpliwych”. On też przekazuje słowa, które dotyczą czystości rytualnej i rzucają znamienne światło na faryzejską mądrość. Pisma talmudyczne podkreślają jego wierność przepisom Prawa i surowość obyczajów. Mówiono, że po jego śmierci w Izraelu zaginął szacunek dla Prawa. 
Dz 5,34nn przedstawiają Gamaliela jako Żyda wzorcowego, który wobec chrześcijaństwa wykazuje postawę „raczej przychylną niż wrogą”. Kiedy aresztowano i przesłuchiwano apostołów, niektórzy członkowie Rady domagali się ich śmierci. Gamaliel jednak doradzał zachowanie ostrożności: „Odstąpcie od tych ludzi i puśćcie ich! Jeżeli bowiem od ludzi pochodzi ta myśl czy sprawa, rozpadnie się, a jeżeli rzeczywiście od Boga pochodzi, nie potraficie ich zniszczyć i może się czasem okazać, że walczycie z Bogiem”.

</doc>
<doc id="623498" url="https://pl.wikipedia.org/wiki?curid=623498" title="Frickingen">
Frickingen

Frickingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Salem.
Współpraca.
Miejscowości partnerskie:

</doc>
<doc id="623500" url="https://pl.wikipedia.org/wiki?curid=623500" title="Vanguard (rakieta)">
Vanguard (rakieta)

Vanguard – pierwsza amerykańska rakieta nośna. Powstała na bazie cywilnych rakiet atmosferycznych Viking. Konstrukcję rakiety nadzorowała Marynarka Wojenna USA. Vanguard, w ramach Międzynarodowego Roku Geofizycznego, miał wynieść pierwszego amerykańskiego sztucznego satelitę. Jednak fiasko programu (wysoka zawodność) zadecydowało, że pierwszego satelitę USA wyniosła rakieta Jupiter C. Drugi stopień rakiety był później użyty w rakietach rodzin Able, Delta, Able-Star. Trzeci stopień na paliwo stałe był używany w rakietach Scout, pociskach UGM-27 Polaris i LGM-30 Minuteman.
Tło historyczne.
W 1955, USA zapowiedziały plany wyniesienia w kosmos satelity naukowego mającego działać w ramach Międzynarodowego Roku Geofizycznego, 1957/1958. Istniało wówczas trzech możliwych kandydatów na rakietę nośną dla zapowiedzianego statku: SM-65 Atlas Sił Powietrznych, pochodne pocisków IRBM Redstone Wojsk Lądowych, i atmosferyczna rakieta Viking Marynarki Wojennej. Ponieważ pociski balistyczne Atlas i Redstone były projektami czysto wojskowymi, nie chciano, aby były opóźnione z powodu nowego zastosowania. Dlatego też, we wrześniu 1955 wyznaczono Marynarkę Wojenną na rozpoczęcie programu budowy rakiety nośnej, pod nazwą Vanguard. Firma Martin, producent rakiet Viking, została wybrana na głównego kontrahenta. Ministerstwo Obrony postawiło przed Marynarką trzy cele do osiągnięcia do wiosny 1958:
W wyborze Vanguarda duże znaczenie miały kwestie polityczne. Rakieta oparta na pociskach Redstone byłaby prawdopodobnie gotowa wcześniej. Vanguard nadzorowany przez Naval Research Laboratory, placówkę znaną bardziej jako naukową niż wojskową, miał jednak pomóc w podkreśleniu, że misja przyszłego satelity nie ma znaczenia militarnego. Miało to znaczenie w uniknięciu dyskusji, czy przelot satelity nad obcymi krajami będzie legalny czy nie.
Pierwsze dwa loty programu Vanguard, oznaczone jako "Test Vehicle TV" i numerami 0, 1, 2, nie były lotami całej rakiety. Lot TV-0 i TV-1, to loty rakiet Viking. TV-0 wystrzelono 8 grudnia 1956 – miał testować system telemetrii. TV-1 wystrzelono 1 maja 1957. Miał testować człon na paliwo stałe.
Amerykańską odpowiedzią na Sputnika miał być „grejpfrut”, jak media określiły 1,4-kilogramowego, sferycznego satelitę Vanguard (średnica 15 centymetrów). Lot z ładunkiem TV-3, 6 grudnia 1957 był pierwszą amerykańską próbą wystrzelenia sztucznego satelity. Jednak zakończył się porażką i upokorzeniem USA. Ponieważ start był transmitowany przez telewizję, cała Ameryka zobaczyła, jak 2 sekundy po starcie, ledwie oderwawszy się od ziemi rakieta wzniosła się na wysokość jednego metra i zaczęła pionowo spadać na wyrzutnię. Chwilę później eksplodowała. Sam satelita wyszedł z opresji cało — był pokiereszowany, ale nieustannie nadawał sygnał radiowy, który docelowo miał popłynąć z orbity. Satelitę można dziś oglądać w jednym z waszyngtońskich muzeów. Satelitę nazwano „kaputnik”. Amerykanie i amerykańskie media określały wówczas to wydarzenie, jako "ogromnie upokarzające" (słowa senatora Lyndona B. Johnsona) i "porażka amerykańskiego programu kosmicznego". Radzieccy delegaci przy ONZ ironicznie pytali swoich amerykańskich odpowiedników, czy przypadkiem USA nie chce przystąpić do prowadzonego przez ZSRR programu przekazywania technologii krajom zacofanym. Następnego dnia rano ceny akcji producenta rakiety, firmy Martin spadły tak znacząco, że o 11:50 dyrektor nowojorskiej giełdy zawiesił obrót udziałami spółki. O 13:23 obrót przywrócono, mimo to cena akcji znacząco spadła.
Konstrukcja.
Vanguard nie posiadał stateczników. Pierwszy i trzeci stopień kierowane były dyszami wylotowymi. Systemy telemetryczne, autopilot i układ kierowania inercyjnego były umieszczone w drugim stopniu. Stopień trzeci stabilizowany był obrotowo. Ruch obrotowy inicjowało odłączenie drugiego członu.

</doc>
<doc id="623503" url="https://pl.wikipedia.org/wiki?curid=623503" title="Gwiazda Francji i Niemiec">
Gwiazda Francji i Niemiec

Gwiazda Francji i Niemiec lub Gwiazda za Francję i Niemcy () – brytyjskie gwiazda przyznawana za udział w walkach na froncie zachodnim II wojny światowej, zaliczana do medali kampanii brytyjskich.
Zasady nadawania.
Gwiazda była nadawana za służbę na terenie Francji, Belgii, Holandii i Niemiec od 6 czerwca 1944 do 8 maja 1945.
Brytyjskie przepisy mundurowe określały, że nagrodzony France and Germany Star nie mógł otrzymać ani Gwiazdy Atlantyku, ani Gwiazdy Lotniczych Załóg w Europie.
Uprawnienie do Atlantic Star było oznaczane klamrą "Atlantic". Na baretce doczepiano srebrną rozetkę w kształcie róży heraldycznej.
Opis.
Sześcioramienna gwiazda z brązu o wysokości 44 mm i szerokości 38 mm.
W centrum znajduje się okrągła tarcza z monogramem królewskim "GRI VI" i królewską koroną. W otoku napis: "France and Germany Star".
Wstążka była opracowana przez Króla Jerzego VI.
Pasy koloru czerwonego, białego i błękitnego symbolizują barwy narodowe Francji, Holandii i Zjednoczonego Królestwa.

</doc>
<doc id="623504" url="https://pl.wikipedia.org/wiki?curid=623504" title="AO Ionikos">
AO Ionikos

Athletikos Omilos Ionikos Nikaias (gr. "Αθλητικός Όμιλος Ιωνικός Νικαίας") - grecki klub piłkarski z siedzibą w Nikei, dzielnicy Pireusu. 
Historia.
Powstał w 1965 roku, w wyniku, zainicjowanej przez Alexa Meraklidisa, fuzji dwóch lokalnych klubów: "Nikea Sport Union" i "Arisu Pireus". W 1989 po raz pierwszy awansował do Alpha Ethniki, zaś w sezonie 1998/1999 po raz pierwszy uczestniczył w rozgrywkach Pucharu UEFA. Największym sukcesem w historii klubu było dojście do finału Pucharu Grecji w 2000 roku. W latach 1997-1998 i 2002-2003 trenerem zespołu Ionikosu był były selekcjoner reprezentacji Polski Jacek Gmoch. W sezonie 2006/2007 zespół występuje w rozgrywkach Alpha Ethniki.

</doc>
<doc id="623505" url="https://pl.wikipedia.org/wiki?curid=623505" title="Gazela (postać biblijna)">
Gazela (postać biblijna)

Gazela ( Ṭaḇīṯā, Dorkás) – postać biblijna z Dziejów Apostolskich, wskrzeszona przez Piotra Apostoła chrześcijanka z Jafy w Palestynie.
Epizod w Jafie.
Zgodnie z narracją Dziejów Apostolskich, Gazela mieszkała w Jafie, portowym mieście nad Morzem Śródziemnym, w 1 poł. I wieku. Wierzący w Chrystusa traktowani byli w tym okresie z tolerancją i wspólnota Kościoła mogła rozwijać się, nie napotykając na trudności ze strony władz okupacyjnych i Żydów. Gazela była chrześcijanką, Pismo Święte nazywa ją "uczennicą". Cieszyła się wielkim szacunkiem chrześcijan mieszkających w mieście. Znano ją z osobistej dobroci i dawania jałmużny potrzebującym. Zachorowała i zmarła w momencie, w którym Piotr Apostoł akurat przebywał w pobliskiej Liddzie, gdzie uzdrowił sparaliżowanego od ośmiu lat Eneasza. Gdy wierzący z Jafy dowiedzieli się o obecności Piotra, posłali po niego. Po przybyciu do Jafy miejscowe wdowy chrześcijańskie pokazywały mu chitony i płaszcze uszyte przez zmarłą. Ciało zmarłej leżało jeszcze w domu, gdzie najprawdopodobniej rodzina i członkowie gminy chrześcijańskiej czuwali na modlitwie. Według Dziejów Apostolskich Piotr miał modlić się, klęcząc, a następnie zwracając się do kobiety po aramejsku, zażądał, by powstała z martwych, co ta niezwłocznie uczyniła. Siedzącej Gazeli Piotr miał podać rękę i pomóc jej wstać. Znak dokonany przez apostoła wzbudził wiarę osób, które poprosiły o chrzest. Piotr Apostoł jeszcze jakiś czas pozostał w Jafie, mieszkając u garbarza Szymona.
Kult.
Gazela czczona jest jako święta przez Kościół katolicki oraz Cerkiew prawosławną. Liturgiczne wspomnienie u katolików obchodzone jest 25 października.

</doc>
<doc id="623507" url="https://pl.wikipedia.org/wiki?curid=623507" title="Gechazi">
Gechazi

Gechazi (hebr. גֵּיחֲזִי) – postać biblijna ze Starego Testamentu, sługa proroka Elizeusza.
Po raz pierwszy pojawia się w historii o kobiecie z Szunem (2Krl 4,12-36). Gdy Elizeusz zastanawiał się, jak wynagrodzić gościnną Szunemitkę, Gechazi wspomniał iż jest ona bezdzietna. Prorok oświadczył jej wówczas, iż zostanie obdarowana synem. Kobieta rok później urodziła dziecko, które po niedługim czasu zmarło. Szunemitka udała się wówczas do proroka, prosząc o pomoc, Gechazi próbował ją jednak przepędzić. Prorok rozkazał mu udać się do domu kobiety i uzdrowić chłopca poprzez położenie swojej laski na jego czole. Sługa wrócił jednak oświadczając, iż jego działania okazały się bezskuteczne. Wtedy Elizeusz sam wskrzesił chłopca.
Ponownie postać Gechaziego pojawia się po wyleczeniu przez Elizeusza z trądu aramejskiego dowódcy Naamana. Gdy prorok odrzucił ofiarowane mu w podzięce dary, Gechazi podążył za Naamanem i skłamał, że jego pan zmienił zdanie, po czym sam przyjął dwa talenty srebra i dwie szaty i zaniósł je w tajemnicy przed prorokiem do Ofelu. Gdy zapytany przez Elizeusza odparł, że nigdzie nie był, prorok ukarał fałszywego sługę i jego potomstwo, zsyłając na nich trąd (2Krl 5,20-27). Według tradycji rabinicznej czterej trędowaci wspomniani w 2Krl 7,3-10 to Gechazi i jego synowie.
W 2Krl 8,1-6 Gechazi ukazany jest dla kontrastu w pozytywnym świetle: Elizeusz polecił Szunamitce, by z powodu nadchodzącego głodu udała się na obczyznę. Gdy po siedmiu latach wróciła i starała się przed królem Joramem o zwrot swojego domu i pola. Gechazi opowiedział wówczas władcy czyny dokonane przez proroka, w tym o wskrzeszeniu syna Szunamitki. Wysłuchawszy go, a następnie relacji kobiety, Joram zwrócił jej całą własność. Ponieważ prawo żydowskie zabraniało kontaktu z trędowatymi, scena ta musiała wydarzyć się przed ukaraniem Gechaziego chorobą, bądź też prorok zlitował się nad sługą i uzdrowił go.

</doc>
<doc id="623510" url="https://pl.wikipedia.org/wiki?curid=623510" title="Hagnau am Bodensee">
Hagnau am Bodensee

Hagnau am Bodensee – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Meersburg.
Współpraca.
Miejscowości partnerskie:

</doc>
<doc id="623511" url="https://pl.wikipedia.org/wiki?curid=623511" title="Bricomarche">
Bricomarche



</doc>
<doc id="623513" url="https://pl.wikipedia.org/wiki?curid=623513" title="Yaounde">
Yaounde



</doc>
<doc id="623518" url="https://pl.wikipedia.org/wiki?curid=623518" title="Gerszon">
Gerszon

Gerszon (hebr. גרשון) – postać biblijna ze Starego Testamentu.
Najstarszy syn Lewiego. Miał dwóch synów - Libniego i Szimei, którzy wraz ze swoimi potomkami tworzyli jedną z trzech grup lewitów. W niektórych fragmentach Biblii jest on również nazywany imieniem Gerszom.

</doc>
<doc id="623519" url="https://pl.wikipedia.org/wiki?curid=623519" title="AAN">
AAN



</doc>
<doc id="623520" url="https://pl.wikipedia.org/wiki?curid=623520" title="Geszem">
Geszem

Geszem – postać biblijna ze Starego Testamentu.
Wpływowy Arab, który próbował powstrzymać Nehemiasza przed odbudową murów Jerozolimy. 

</doc>
<doc id="623522" url="https://pl.wikipedia.org/wiki?curid=623522" title="Godoliasz">
Godoliasz

Godoliasz – postać biblijna ze Starego Testamentu, syn Achikama, zarządca Judei mianowany przez króla Nabuchodonozora z Babilonu po zdobyciu przez niego Jerozolimy.
Dążąc do odbudowy kraju, namawiał pozostałych w Judzie mieszkańców do postawy lojalistycznej, obiecując w zamian dobrobyt. Podczas jego rządów zebrano obfite plony winorośli i innych owoców. Odrzucał ostrzeżenia Jochanana o spisku na jego życie. Po kilku miesiącach został zamordowany przez Izmaela, członka rodziny królewskiej. Żydzi wciąż mieszkający w Judzie obawiali się, czy Babilończycy nie potraktują tego jako rebelii, i uciekli do Egiptu.

</doc>
<doc id="623523" url="https://pl.wikipedia.org/wiki?curid=623523" title="Podkrzewin bezskrzydły">
Podkrzewin bezskrzydły

Podkrzewin bezskrzydły, ćwierkacz bezskrzydły ("Pholidoptera aptera") – gatunek górskiego owada z rzędu prostoskrzydłych (Orthoptera). Występuje w Europie. W Polsce jest gatunkiem bardzo rzadko spotykanym – występuje tylko w Bieszczadach, Pieninach i Tatrach. Na Czerwonej Liście Zwierząt Ginących i Zagrożonych w Polsce klasyfikowany jest w kategorii NT (bliski zagrożenia).
Długość ciała do 22 (samce), 25 mm (samice). Barwa ciemnobrunatna, na grzbiecie rudawa. Silne nogi skoczne, brak skrzydeł. Spotykany od lipca na brzegach lasów i łąkach. 
Podgatunki:

</doc>
<doc id="623525" url="https://pl.wikipedia.org/wiki?curid=623525" title="Pholidoptera aptera">
Pholidoptera aptera



</doc>
<doc id="623526" url="https://pl.wikipedia.org/wiki?curid=623526" title="Ćwierkacz bezskrzydły">
Ćwierkacz bezskrzydły



</doc>
<doc id="623529" url="https://pl.wikipedia.org/wiki?curid=623529" title="Gog">
Gog



</doc>
<doc id="623530" url="https://pl.wikipedia.org/wiki?curid=623530" title="Karol Mountbatten-Windsor, książę Walii">
Karol Mountbatten-Windsor, książę Walii



</doc>
<doc id="623531" url="https://pl.wikipedia.org/wiki?curid=623531" title="Gomer (syn Jafeta)">
Gomer (syn Jafeta)

Gomer – postać biblijna ze Starego Testamentu, syn Jafeta, ojciec Aszkanaza, Rifata i Togarmy.

</doc>
<doc id="623535" url="https://pl.wikipedia.org/wiki?curid=623535" title="Paprotka zwyczajna">
Paprotka zwyczajna

Paprotka zwyczajna ("Polypodium vulgare") – gatunek paproci należący do rodziny paprotkowatych. Dawniej uznawana za takson szeroko rozprzestrzeniony w świecie, zwłaszcza na półkuli północnej. Od drugiej połowy XX wieku takie ujęcie odpowiada kompleksowi kilkunastu gatunków, do których należy paprotka zwyczajna wąsko ujmowana jako gatunek powstały w wyniku skrzyżowania "Polypodium sibiricum" i "P. glycyrrhiza". Występuje w Europie i zachodniej Azji. W Polsce jest to roślina dość pospolita na całym obszarze. Rośnie na różnych siedliskach – w lasach, na skałach i murach. Zwłaszcza dawniej wykorzystywana była jako roślina lecznicza, czasem lub lokalnie jako jadalna (zwłaszcza w okresach głodu), przy czym z powodu słodkiego smaku kłączy zwana była zwyczajowo w efekcie „paprotką słodką” i „słodyczką”. Uprawiana bywa jako roślina ozdobna, w tym także w postaci oryginalnych odmian ozdobnych, mocno różniących się od roślin typowych.
Rozmieszczenie geograficzne.
W dawnym szerokim ujęciu systematycznym do "Polypodium vulgare" włączano kilkanaście wyróżnianych obecnie gatunków, których zasięg obejmuje rozległe obszary półkuli północnej, w tym Amerykę Północną, stąd w starszych źródłach areał występowania gatunku przedstawiany jest szeroko.
Paprotka zwyczajna we współczesnym ujęciu występuje niemal w całej Europie, z wyjątkiem niektórych wysp Morza Śródziemnego, w zachodniej Azji sięgając na wschodzie po północno-zachodnie Chiny (region autonomiczny Sinciang) i Buriację w Rosji. Gatunek podawany był z Maroka z masywu Tubkal, poza tym rośnie w oddalonej od zwartego zasięgu południowej Afryce, na Wyspach Kerguelena oraz na Dalekim Wschodzie Azji – od Sachalinu po Koreę. Jako gatunek introdukowany rozprzestrzenia się w Nowej Zelandii. Nie wyjaśniono dotychczas przyczyny rozłącznego areału występowania paprotki zwyczajnej i taksonów, z których skrzyżowania gatunek ten powstał (występujących razem w północno-wschodniej Azji i północno-zachodniej Ameryce Północnej).
W Polsce paprotka zwyczajna jest rozpowszechniona, zwłaszcza w górach jest pospolita, lokalnie jednak bywa rzadsza lub brak jej na niektórych obszarach, zwłaszcza w północnej części województwa podkarpackiego, w różnych częściach mazowieckiego i podlaskiego.
Płodny i utrwalony mieszaniec – paprotka przejściowa "P. interjectum" – występuje w Europie zachodniej i środkowej, na wschodzie sięgając po okolice Moskwy i Krym. W Polsce znany jest tylko z Pogórza Kaczawskiego, podawany był też z okolic Szczecina. Bardziej rozpowszechniony w Polsce jest sterylny, ale długowieczny i rozrastający się wegetatywnie mieszaniec między paprotką zwyczajną i przejściową – paprotka mieszańcowa "P." ×"mantoniae". Znany jest on z szeregu stanowisk z województwa dolnośląskiego i pasa wyżyn oraz pojedynczych stanowisk w północnej Polsce – z wyspy Wolin i Pojezierza Brodnickiego.
Biologia.
Rozwój.
Zarodniki w optymalnych warunkach kiełkują po ok. 10 dniach od rozsiania. Przed kiełkowaniem w komórce zarodnikowej powstają chloroplasty, które wraz z kropelkami tłuszczu skupiają się wzdłuż szwu, wzdłuż którego zarodnik pęka. Z pękającej ściany zarodnika wysuwa się komórka zarodnikowa, stanowiąc na tym etapie rozwoju podstawową (pierwszą) komórkę przedrośla. Komórka ta szybko się wydłuża, tworząc stadium „nitki”, i po 30–40 dniach zaczyna się dzielić. Z komórki podstawowej wyrastają pierwsze, bladobrunatne chwytniki. Po kilku kolejnych dniach komórki nitki zaczynają się dzielić poprzecznie, tworząc stadium „łopatki” (faza nitkowatego gametofitu utrzymuje się dłużej w przypadku dużego zagęszczenia rozwijających się roślin). Później powstaje gametofit sercowaty w formie zielonej plechy, w części środkowej z kilkoma warstwami komórek (stąd nazwa „poduszeczka”) i tworzącymi się tu chwytnikami. Przedrośle osiąga do 5 mm średnicy. Plemnie powstają po ok. 50 dniach od kiełkowania (powstawać mogą już w fazie łopatki i nitki), a rodnie rozwijają się po 70 dniach w części środkowej przedrośla. Do zapłodnienia dochodzi po około 80 dniach od wysiewu. Zarodek sporofitu dzieli się, tworząc cztery płaty, z których powstają: krótkotrwała stopa zagłębiona w gametoficie i odżywiająca nim rozwijającą się młodą roślinę, korzeń, pierwszy, drobny liść i zaczątek kłącza.
Paprotka zwyczajna jest hemikryptofitem – jej pąki zimują na płożącym kłączu pokrytym zimotrwałymi, sterylnymi liśćmi i częścią liści płodnych, z pustymi już zwykle zarodniami. Liście zarodnikujące w poprzednim sezonie sukcesywnie obumierają i zanikają do początku kolejnego lata. Z kłączy nowe liście wyrastają od kwietnia, a w maju na kolejnych liściach zaczynają się tworzyć nowe zarodnie, które dojrzewają i są uwalniane od lipca do zimy włącznie, ze szczytem zarodnikowania w sierpniu i wrześniu. Zarodniki zachowują przez wiele lat zdolność do kiełkowania, ale zmniejsza się ona o 9% z każdym rokiem (wydłuża się też wraz z wiekiem zarodników czas rozwoju gametofitu i zwiększa się częstość występowania nieprawidłowości rozwojowych).
Cechy fizykochemiczne.
Roślina zawiera m.in.: ekdyzony (do 1% ecydosteronu w suchej masie), osladynę (saponina sterydowa – związek 500 razy słodszy od sacharozy, przy czym niektóre źródła błędnie przypisują mu nawet 3000 razy większą słodkość), floroglucynę, olejek eteryczny, taniny (w liściach jest ich 4,1%), glikozydy i fitosterole. Zawartość sacharozy w suchym kłączu wynosi od 7,6 do 8,2% (według części źródeł do ponad 15%), w mniejszych ilościach występują heksozy i pentozy. Z kwasów organicznych dominują: kwas cytrynowy i jabłkowy. Kłącze cechuje się dużą zawartością cztero- i pięciopierścieniowych triterpenów. Starsze źródła podają często jako składnik kłącza także glicyryzynę, ale nie potwierdzają tego nowsze publikacje. Olejek eteryczny paprotki zawiera: kwas masłowy, kapronowy, laurynowy i bursztynowy, salicylan metylu, estry kwasu masłowego i izowalerianowego, kwasy tłuszczowe i żywicę, glukozydy i saponiny. Kłącze zawiera duże ilości potasu, sodu, wapnia i magnezu, mniejsze: manganu, glinu, żelaza, baru, strontu i śladowe miedzi, srebra, niklu i kobaltu. W liściach paprotki stwierdzono flawonole: kwercetynę, rutynę, nikotyflorynę, poza tym m.in. kwas chlorogenowy. Zarodniki zawierają karotenoidy, ale nie flawonoidy.
Kłącze paprotki opisywane jest jako bezpieczne do stosowania leczniczego i spożywczego w przeciętnych dawkach, nie udokumentowano działań szkodliwych dla zdrowia ludzi, poza rzadko występującą i nieszkodliwą wysypką. Nie jest to też roślina toksyczna dla zwierząt.
Kłącze paprotki ma wyraźny smak opisywany jako podobny do lukrecji, z nieco piekącym i mdłym posmakiem. Zapach opisywany jest jako raczej nieprzyjemny.
Genetyka.
Paprotka zwyczajna jest tetraploidem z liczbą chromosomów 2n = 4x = 148.
Ekologia.
Paprotka zwyczajna preferuje siedliska kwaśne, ale rośnie też na glebach o odczynie obojętnym. Występuje na glebach suchych do świeżych, oligo- do mezotroficznych, w lasach różnego typu – liściastych i iglastych (także na plantacjach drzew iglastych), na zboczach, w szczelinach skalnych, na piargach. Porasta także mury (ale rzadko wapienne) i drzewa o kwaśnej korze, zwłaszcza dęby – jest epifitem przygodnym (fakultatywnym). W górach polskich rośnie pospolicie w reglu dolnym i górnym oraz w piętrze kosówki do 1300 m n.p.m. W południowej części zasięgu rośnie głównie na obszarach górskich, sięgając tam 3000 m n.p.m.
Gatunek jest bardzo odporny na stresy środowiskowe – dobrze znosi okresowe niedobory wody, wysokie i niskie temperatury, zasolenie. Rośnie zarówno w cieniu, jak i w miejscach zupełnie odkrytych, aczkolwiek w drugim przypadku wówczas, gdy podłoże jest wilgotne.
W klasyfikacji zbiorowisk roślinnych gatunek uznawany jest za charakterystyczny dla klasy zespołów "Asplenietea rupestria". Wskazuje się jednak na wyraźne przywiązanie gatunku do należącego do tej klasy jednego rzędu zespołów "Androsacetalia vandelii", co oznacza, że tylko dla niego powinien być on gatunkiem charakterystycznym. Jest też uważany za gatunek wyróżniający bór bażynowy "Empetro nigri-Pinetum".
Paprotka bywa zgryzana przez jeleniowate. Liście bywają minowane przez muchówkę z rodziny miniarkowatych – "Phytomyza scolopendri", poza tym żerują na niej: "Eupteryx filicum", "Monalocoris filicis" i "Myzus cymbalariellus" (pluskwiaki), "Otiorhynchus sulcatus" (chrząszcze), "Heptamelus ochroleucus", "Strombocerus delicatulus" (błonkoskrzydłe) i "Psychoides filicivora" (motyle).
Systematyka i pochodzenie.
Gatunek "Polypodium vulgare" w XIX i przez znaczną część XX wieku był szeroko ujmowany jako zmienny i szeroko rozprzestrzeniony na półkuli północnej takson, w którego obrębie wyróżniano odmiany odzwierciedlające różnice morfologiczne. Głębsze podłoże taksonomiczne tej zmienności i konieczność wyróżniania drobnych gatunków ujawniono w drugiej połowie XX wieku po badaniach cytotaksonomicznych i wynikach eksperymentów z krzyżowaniem. Rozpoznano ostatecznie 10 gatunków diploidalnych i 7 poliploidalnych, w tym 6 allotetraploidów i jednego alloheksaploida, oraz szereg sterylnych mieszańców między nimi tworzących razem tzw. kompleks "Polypodium vulgare". Zrozumienie relacji między tymi taksonami umożliwiło zwłaszcza sekwencjonowanie DNA. 
W wyniku krzyżowania różnych gatunków paproci powstają zwykle mieszańce sterylne, ale w obrębie kompleksu "P. vulgare" krzyżowaniu różnych taksonów towarzyszyło podwojenie garnituru chromosomów, które pozwoliło na powstanie 7 płodnych mieszańców poliploidalnych. Kompleks "Polypodium vulgare" stał się jednym z lepiej poznanych przykładów ewolucji retikularnej.
Cały kompleks stanowi grupę siostrzaną dla grupy "Polypodium plesiosorum" (obie grupy rozdzieliły się ok. 20,59 milionów lat temu). W obrębie kompleksu "P. vulgare" gatunki diploidalne tworzą cztery klady, z czego dwa obejmują przedstawicieli występujących w Azji i Ameryce Północnej, jeden obecny jest na Hawajach i jeden w Europie. Ostatni wspólny przodek tych kladów występował ok. 13,6 miliona lat temu, a różnicowanie na współczesne gatunki nastąpiło w ciągu ostatnich kilku milionów lat. "Polypodium vulgare" "sensu stricto" jest allotetraploidem powstałym w wyniku skrzyżowania diploidalnych przedstawicieli dwóch amerykańsko-azjatyckich kladów – "Polypodium glycyrrhiza" i "Polypodium sibiricum" (oba występują w północnej części Ameryki Północnej oraz we wschodniej Azji). 
"Polypodium vulgare" "s.s." jako allotetraploid jest jednym z taksonów rodzicielskich alloheksaploida (6n) – paprotki przejściowej "P. interjectum" . Drugim rodzicem jest diploid – "Polypodium cambricum" (diploid 2n). Te same gatunki rodzicielskie tworzą także mieszańca sterylnego – bez podwojonego garnituru chromosomów – "Polypodium" ×"font-queri" (triploid – 3n). Sterylny jest także mieszaniec "Polypodium" ×"mantoniae" (pentaploid – 5n), który powstaje ze wstecznego skrzyżowania "P. interjectum" i "P. vulgare".
Z Malty opisano w 2013 roku nowy, endemiczny podgatunek subsp. "melitense", który po późniejszej weryfikacji okazał się jednak "P. cambricum".
Nazewnictwo.
Naukowa nazwa rodzajowa została adaptowana ze starożytnej, greckiej nazwy jakiejś paproci użytej przez Teofrasta z Eresos. Nazwa ta powstała ze złożenia greckich słów "polýs" = liczny i "pódion" = nóżka, prawdopodobnie z powodu kształtu odcinków liści przypominających stopę. W odniesieniu do rodzaju stosowana była jeszcze przed wprowadzeniem nomenklatury binominalnej m.in. przez Remberta Dodoensa, Jacquesa Daléchampsa, Adriaana van Royena. Nazwa gatunkowa nadana została gatunkowi przez Karola Linneusza w "Species Plantarum" w 1753 w nawiązaniu do jego rozpowszechnienia – "vulgaris" znaczy bowiem w łacinie „pospolity, powszechny” (od "vulgo" – „upowszechniam”).
Gatunek wzmiankowany jest często w źródłach polskojęzycznych już od średniowiecza. Do najstarszych należy wzmianka o nim uczyniona przez Jana Welsa z Poznania z 1490. Zwykle określany był mianem „paproć paprotka”, „paprotka”, „paprotka słodka”, „słodyczka” i „słodyczka lasowa”, czasem też od nazwy czeskiej ("osladicz") roślina zwana była „osłodziczą” lub „osłodyczą” (od nazwy tej czescy odkrywcy nazwali także związek nadający słodki smak kłączom – osladyną). Nazwa paprotka zwyczajna została ustalona i utrwalona w kolejnych wydaniach „Roślin polskich” od pierwszego z 1924 roku począwszy (rok wcześniej Józef Rostafiński wciąż używał jako głównej nazwy „słodyczka”, a jako nazwy alternatywnej „paprotka pospolita”).
Ochrona.
Gatunek nie jest ujęty na Czerwonej liście gatunków zagrożonych publikowanej przez Międzynarodową Unię Ochrony Przyrody (IUCN).
Roślina objęta była w Polsce ścisłą ochroną gatunkową w latach 2001 do 2014, a wcześniej, od 1957 roku, jako roślina lecznicza podlegała ochronie częściowej (co miało pomóc kontrolować pozyskanie z natury i chronić jej zasoby). W 2014 roku gatunek wyjęty został spod prawnej ochrony gatunkowej. Znaczna część siedlisk gatunku chronionych jest jako siedliska przyrodnicze w sieci Natura 2000, w tym liczne siedliska leśne włącznie z obfitującymi w paprotkę lasami mieszanymi i borami na wydmach nadmorskich (siedlisko o kodzie 2180 – lasy mieszane i bory na wydmach nadmorskich) oraz ściany skalne i urwiska krzemianowe ze zbiorowiskami z "Androsacion vandelii" (siedlisko o kodzie 8220).
Znaczenie użytkowe.
Roślina lecznicza.
Gatunek ma długą tradycję wykorzystywania leczniczego. Wymieniany jest przez Dioskurydesa jako lek ułatwiający usuwanie wydzieliny z dróg oddechowych i składnik opatrunków stosowanych przy wybitych palcach lub ranach palców. Nicholas Culpeper w XVII wieku opisywał paprotkę jako lek pobudzający laktację. Tradycyjnie w Europie ziele stosowane było przy chorobach układu oddechowego i reumatyzmie (także Indianie Ameryki Północnej używali kłączy tamtejszych gatunków paprotek przy leczeniu bólu gardła i kaszlu), przypisywano mu działanie wykrztuśne, żółciopędne, przeczyszczające, moczopędne, wspomagające i stymulujące układ oddechowy, stosowane było przy gruźlicy. Rzadziej paprotka wymieniana jest jako używana przy dolegliwościach wątroby, uczuciu pełności, niestrawności, robaczycy, rzeżączce, gorączce i astmie. Generalnie przypisywane jest jej działanie wszechstronne i łagodne. W lecznictwie ludowym w Polsce paprotka stosowana była dawniej jako środek moczopędny, żółciopędny i łagodnie przeczyszczający. W drugiej połowie XX wieku wykorzystanie jej ustało.
Stosowano wywary ze świeżych kłączy oraz suszonych i sproszkowanych, zwykle w dawce 2–4 g dziennie. Kłącza zbierano zwykle jesienią, czasem także wiosną. Po usunięciu liści suszono je na słońcu, po czym przechowywano w suchym miejscu, nie dłużej niż rok.
Za działanie ułatwiające odkrztuszanie wydzieliny (zmniejszające jej lepkość) odpowiadać mają saponiny zawarte w roślinie. Poza tym podkreślany jest niedostatek badań dowodzących skuteczności i tłumaczących mechanizm działania substancji czynnych zawartych w zielu.
Inne zastosowania.
Paprotka zwyczajna uprawiana jest jako roślina ozdobna. Zalecana jest do sadzenia w ogrodach skalnych (w szczelinach skał i między kamieniami) oraz ogrodach i parkach o charakterze naturalnym. Może być stosowana jako roślina okrywowa, zwłaszcza w miejscach cienistych.
Kłącze paprotki było spożywane jako słodycz przez Saamów. Poza tym i gdzie indziej, także w Polsce, bywała zjadana na przednówku, w okresach głodu, bywa zjadana jako przysmak przez dzieci góralskie.
Ze względu na aromat przypominający lukrecję kłącze stosowano do aromatyzowania tytoniu.
Odwar z paprotki dodawano w Polsce do glinki służącej do wylepiania izby, co miało skutkować wypędzaniem robactwa.
Uprawa.
Zarodniki do siewu zaleca się pozyskiwać wraz z liśćmi w sierpniu i na początku września – gdy dojrzewają zarodnie. Liście z zarodniami umieszcza się między arkuszami papieru, gdzie uwalniają zarodniki (w postaci jasnożółtego pyłu). Pozyskiwanie zarodników bezpośrednio z liści wiąże się z ryzykiem zebrania ich w postaci niedojrzałej lub pozamykanych w zarodniach, w których mogą później kiełkować. Zaleca się wysiewanie zarodników w lutym, co pozwala na rozwój gametofitów w optymalnym dla nich okresie tj. w miesiącach letnich. Kiełkowanie zarodników następuje w wilgotnej, próchnicznej glebie, albo na sterylizowanym torfie lub agarze, zwilżonym ubogą w sole mineralne pożywką Knopa. Młode rośliny wymagają utrzymywania dużej wilgotności. Do gruntu zaleca się wysadzanie roślin dwuletnich.
Paprotka zwyczajna łatwo mnoży się w kulturach in vitro, przy czym jej pąki boczne i merystemy wierzchołkowe łatwo przechowują się w stanie odwodnionym (bywa z tego powodu zaliczana do roślin rezurekcyjnych). Można też dzielić kłącza, przy czym optymalnie jest robić to wiosną. Ze względu na rozrastanie się roślin dobrze jest przy ich sadzeniu zachować odstępy ok. 30 cm. 
Rośliny najlepiej rosną w przepuszczalnej ziemi kompostowej i próchnicznej, w glebie lekkiej i piaszczystej, w miejscach o różnej wystawie, z wyjątkiem północnej, zarówno w miejscach słonecznych, w półcieniu, jak i w cieniu. Nadają się do uprawy w miejscach okresowo przesychających. Nieograniczane mogą pokryć duże powierzchnie. W uprawie szklarniowej paprotka rośnie przez cały rok – systematycznie tworząc nowe liście i zarodnikując. Rośliny tego gatunku są bardzo odporne na mróz – mogą być uprawiane do 3 strefy mrozoodporności.
Wyhodowano następujące kultywary:
Obecność w kulturze.
Według legend z Norwegii paprotka powstała, gdy mleko z piersi Marii z Nazaretu kapnęło do szczeliny skalnej. Nazywane jest tam w efekcie „Mariebregne”. Tak samo „paprocią Marii” gatunek nazywany jest w Danii.
W Polsce z Kielecczyzny pochodzi legenda o tym, że uciekający przed Herodem Maria i Józef nakarmili głodne dzieciątko Jezus tą rośliną. Za sprawą Jezusa paprotka miała na pamiątkę tego zdarzenia utracić gorycz i móc służyć głodnym za pokarm.
Z kolei na Podhalu wierzono, że kłączami paprotki najchętniej żywią się dziwożony. W okolicach Nowego Targu paprotka święcona była wraz z innymi ziołami. Pod Przeworskiem wierzono, że odwar z paprotki miał w osobie, której zostałby podany, wzbudzić miłość do osoby go podającej.

</doc>
<doc id="623536" url="https://pl.wikipedia.org/wiki?curid=623536" title="Sidi-ifni">
Sidi-ifni



</doc>
<doc id="623538" url="https://pl.wikipedia.org/wiki?curid=623538" title="Polypodium vulgare">
Polypodium vulgare



</doc>
<doc id="623540" url="https://pl.wikipedia.org/wiki?curid=623540" title="Nikołaj Gontar">
Nikołaj Gontar

Nikołaj Pawłowicz Gontar (ros. Николай Павлович Гонтарь, ur. 29 kwietnia 1949 we Władywostoku) – rosyjski piłkarz, bramkarz, reprezentant Związku Radzieckiego, trener piłkarski.
Jako nastolatek trenował w szkołach piłkarskich klubów władywostockich: Dynama i Łuczu, a następnie występował w drużynie seniorów Łuczu. Od sezonu 1972 reprezentował Dinamo Moskwa, z którym wiosną 1976 zdobył Mistrzostwo ZSRR. Rozegrał 12 meczów w reprezentacji ZSRR.
Po zakończeniu kariery piłkarskiej pracował jako szkoleniowiec w Dynamie Moskwa. W latach 1986-1987 był kierownikiem drużyny Dynamo-2, a od 1988 do 2005 trenerem bramkarzy w pierwszej drużynie Dynama.

</doc>
<doc id="623544" url="https://pl.wikipedia.org/wiki?curid=623544" title="Książę Northumberland">
Książę Northumberland

Książę Northumberland – tytuł był kreowany dwukrotnie w parostwie Anglii i raz w parostwie Wielkiej Brytanii.
Lista książąt Northumberland.
Książęta Northumberland 1. kreacji (parostwo Anglii)
Książęta Northumberland 2. kreacji (parostwo Anglii)
Hrabiowie Northumberland (parostwo Wielkiej Brytanii)
Książęta Northumberland 3. kreacji (parostwo Wielkiej Brytanii)
Najstarszy syn 12. księcia Northumberland: George Dominic Percy, hrabia Percy
Zobacz też.
Hrabia Northumberland

</doc>
<doc id="623547" url="https://pl.wikipedia.org/wiki?curid=623547" title="Mount Sidley">
Mount Sidley

Mount Sidley (4285 m n.p.m.) – najwyższy wulkan na Antarktydzie, a także najwyższy szczyt Executive Committee Range. 
Wulkan został odkryty 18 listopada 1934 roku przez amerykańskiego lotnika Richarda Byrda. Szczyt ten jest stosunkowo mało znany wśród alpinistów. Pierwszego udanego wejścia dokonał 11 stycznia 1990 roku Nowozelandczyk Bill Atkinson, który prowadził prace naukowe dla organizacji USAP.

</doc>
<doc id="623548" url="https://pl.wikipedia.org/wiki?curid=623548" title="William Henry Walter Montagu-Douglas-Scott, 6. książę Buccleuch">
William Henry Walter Montagu-Douglas-Scott, 6. książę Buccleuch



</doc>
<doc id="623553" url="https://pl.wikipedia.org/wiki?curid=623553" title="Walter John Montagu-Douglas-Scott, 8. książę Buccleuch">
Walter John Montagu-Douglas-Scott, 8. książę Buccleuch



</doc>
<doc id="623555" url="https://pl.wikipedia.org/wiki?curid=623555" title="Walter Henry Scott, hrabia Dalkeith">
Walter Henry Scott, hrabia Dalkeith



</doc>
<doc id="623556" url="https://pl.wikipedia.org/wiki?curid=623556" title="Walter Francis Montagu-Douglas-Scott, 5. książę Buccleuch">
Walter Francis Montagu-Douglas-Scott, 5. książę Buccleuch



</doc>
<doc id="623557" url="https://pl.wikipedia.org/wiki?curid=623557" title="Walter Francis John Montagu-Douglas-Scott, 9. książę Buccleuch">
Walter Francis John Montagu-Douglas-Scott, 9. książę Buccleuch



</doc>
<doc id="623558" url="https://pl.wikipedia.org/wiki?curid=623558" title="Gwiazda Lotniczych Załóg w Europie">
Gwiazda Lotniczych Załóg w Europie

Gwiazda Lotniczych Załóg w Europie () – gwiazda Wspólnoty Brytyjskiej, za udział w II wojnie światowej, zaliczana do medali kampanii brytyjskich.
Zasady nadawania.
Była nadawana załogom samolotów Wspólnoty Brytyjskiej, które uczestniczyły w lotach bojowych z baz w Anglii nad Europę.
Wymagane do kwalifikacji były minimum 2 miesiące lotów między 3 września 1939 i 8 maja 1945.
Brytyjskie przepisy mundurowe określały, że nagrodzony Air Crew Europe Star nie mógł otrzymać ani Atlantic Star ani France and Germany Star. Uprawnienie do otrzymania tych gwiazd było oznaczane odpowiednią klamrą przyczepianą na wstążce odznaczenia. Przepisy jednak zezwalały tylko na pierwszą klamrę. Na baretce doczepiano srebrną rozetkę w kształcie róży heraldycznej.
Opis.
Sześcioramienna gwiazda z brązu o wysokości 44 mm i szerokości 38 mm.
W centrum znajduje się okrągła tarcza z monogramem królewskim "GRI VI" i królewską koroną. W otoku napis: "The Air Crew Europe Star"
Wstążka była opracowana przez Króla Jerzego VI.
Pas koloru ciemnobłękitnego reprezentował niebo, czarne pasy na krawędziach – nocne loty, kolor żółty – światła reflektorów (szperaczy) nieprzyjaciela.

</doc>
<doc id="623560" url="https://pl.wikipedia.org/wiki?curid=623560" title="John Charles Montagu-Douglas-Scott, 7. książę Buccleuch">
John Charles Montagu-Douglas-Scott, 7. książę Buccleuch



</doc>
<doc id="623561" url="https://pl.wikipedia.org/wiki?curid=623561" title="Henry Alan Walter Richard Percy, 11. książę Northumberland">
Henry Alan Walter Richard Percy, 11. książę Northumberland



</doc>
<doc id="623564" url="https://pl.wikipedia.org/wiki?curid=623564" title="Charles William Henry Montagu-Scott, 4. książę Buccleuch">
Charles William Henry Montagu-Scott, 4. książę Buccleuch



</doc>
<doc id="623565" url="https://pl.wikipedia.org/wiki?curid=623565" title="Pstrążna (ujednoznacznienie)">
Pstrążna (ujednoznacznienie)



</doc>
<doc id="623569" url="https://pl.wikipedia.org/wiki?curid=623569" title="Cewka Rogowskiego">
Cewka Rogowskiego

Cewka Rogowskiego (przetwornik Rogowskiego, pas Rogowskiego, transformator Rogowskiego, potencjometr magnetyczny) – rodzaj transformatora bezrdzeniowego wykorzystywanego do badań przebiegów prądu zmiennego bez konieczności rozcinania i podłączania do badanego przewodu.
Cewka jest uzwojeniem wtórnym bezrdzeniowego transformatora, zaś uzwojeniem pierwotnym jest badany przewód przechodzący przez wnętrze cewki. Napięcie indukowane w uzwojeniu wtórnym jest proporcjonalne do pochodnej natężenia prądu elektrycznego. Dokładność pomiaru zależy od rezystancji cewki, czasu trwania i stromości czoła udaru, stałej czasowej oraz dokładności wyskalowania obwodu.
Napięcie indukowane w cewce:
gdzie:
Powyższy wzór uzyskano przy założeniu równomiernego rozmieszczenia zwojów w cewce oraz że promień zwoju jest mały w stosunku do promienia cewki. Przy wysokich częstotliwościach cewka Rogowskiego, z powodu jej indukcyjności a tym samym większego jej oporu (reaktancji ωL), wytworzy mniejsze napięcie. Dla cewki będącej torusem zachodzi wzór:
gdzie:
Cewki Rogowskiego są cewkami pomiarowymi nawiniętymi na długim i płaskim karkasie wykonanym z giętkiego i niemagnetycznego materiału umożliwiającego nałożenie jej na przewód; są częścią urządzeń.
Cewki te znalazły szerokie zastosowanie przy badaniu przebiegów prądowych, także impulsowych, i stosowane są przy badaniach między innymi przekładników prądowych.
Opis cewki został podany przez W. Rogowskiego i W. Steinhausa w "Die Messung der magnetischen Spannung", „Archiv für Elektrotechnik”, 1912, 1, cz. 4, s. 141–150.

</doc>
<doc id="623570" url="https://pl.wikipedia.org/wiki?curid=623570" title="AO Kerkira">
AO Kerkira

Athlitikos Omilos Kerkira – grecki klub piłkarski z siedzibą w Korfu, głównym mieście wyspy o tej samej nazwie. Klub został założony w 1967 roku jako "Kerkiraikos FC" po fuzji trzech zespołów z Korfu ("Aris Kerkiras", "Helespontos" i "Asteras Kerkiras"). Zespoły te dominowały w rozgrywkach o mistrzostwo wyspy przed założeniem Alpha Ethniki w 1967 roku. W tym samym roku zespoły zdecydowały o fuzji, aby reprezentować wyspę w rozgrywkach krajowej Ligi B (2. ligi). Do 1969 zespół nazywał się "Olympos Garitsas". Po 36 latach w niższych ligach Kerkira zdołała awansować do Alpha Ethniki w 2004 roku, jednak szybko spadła. W 2006 zespół wygrał rozgrywki Beta Ethniki i w sezonie 2006/07 występował w Alpha Ethniki. Po sezonie 2007/08 Kerkira po raz kolejny spadła do Beta Ethniki.

</doc>
<doc id="623571" url="https://pl.wikipedia.org/wiki?curid=623571" title="Unia kościelna">
Unia kościelna

Unia kościelna – związek dwóch Kościołów (lub ich części) oparty na wspólnocie tradycji, liturgii, doktryny i organizacji (bądź niektórych z tych elementów).
Hasłem przyświecającym wszystkim uniom kościelnym jest idea powrotu do pierwotnej jedności wszystkich chrześcijan i odwołanie się do wspólnych korzeni chrześcijaństwa. Część unii kościelnych została jednak zawarta z pobudek politycznych lub na skutek ingerencji władców w sprawy religijne. Niekiedy realizacja postanowień unijnych dokonywała się przy użyciu przymusu i prowadziła do konfliktów, a nawet wojen religijnych, zwłaszcza gdy dochodziło do rozłamu w łonie Kościoła przystępującego do unii.
Katolickie Kościoły unickie mają strukturę hierarchiczną pod zwierzchnictwem papieża, natomiast Kościoły protestanckie mają zwykle charakter federacyjny, ale należy odróżniać je od związków samodzielnych krajowych Kościołów, np. Unia Utrechcka Kościołów Starokatolickich czy Wspólnota Anglikańska.
Do unii kościelnych nie należą też związki państw, organizacji politycznych czy ogólnie podmiotów świeckich zawarte pod hasłami religijnymi, np. Unia Protestancka lub Liga Katolicka.
Katolicyzm.
Termin „unia kościelna” używany najczęściej w odniesieniu do połączenia wyznawców chrześcijaństwa wschodniego z Kościołem katolickim, np.:
Protestantyzm.
W protestantyzmie połączenia kościołów wywodzących się z pokrewnych lub różnych tradycji protestanckich, np.:

</doc>
<doc id="623572" url="https://pl.wikipedia.org/wiki?curid=623572" title="Konwencja z Jaunde">
Konwencja z Jaunde

Konwencja z Jaunde – porozumienie handlowe podpisane w stolicy Kamerunu, Jaunde, przez Wspólnotę Europejską i stowarzyszone z nią kraje Afryki oraz Madagaskar.
Pierwsza konwencja.
Pierwsza konwencja z Jaunde podpisana została 20 lipca 1963 przez Wspólnotę Europejską oraz 18 byłych kolonii. Obowiązywała przez okres pięciu lat, a weszła w życie 1 czerwca 1964. Kraje afrykańskie miały być według jej postanowień rynkiem zbytu dla Wspólnoty Europejskiej oraz rynkiem zakupu towarów egzotycznych. W zamian państwa te otrzymać miały pomoc finansową, pomoc w unowocześnianiu produkcji, szkoleniu wykwalifikowanych pracowników itp.
Druga konwencja.
Druga konwencja z Jaunde podpisana została 29 lipca 1969, a weszła w życie 1 stycznia 1971. Rozszerzała obszary relacji i powiązań gospodarczych rozpoczętych po podpisaniu pierwszego dokumentu. Obowiązywała do czasu podpisania konwencji z Lomé. W 1973 roku do konwencji z Jaunde dołączył Mauritius.

</doc>
<doc id="623574" url="https://pl.wikipedia.org/wiki?curid=623574" title="Hrabia Northumberland">
Hrabia Northumberland

Hrabiowie Northumberland 1. kreacji (parostwo Anglii)
Hrabiowie Northumberland 2. kreacji (parostwo Anglii)
Hrabiowie Northumberland 3. kreacji (parostwo Anglii)
Hrabiowie Northumberland 4. kreacji (parostwo Anglii)
Hrabiowie Northumberland 5. kreacji (parostwo Wielkiej Brytanii)

</doc>
<doc id="623576" url="https://pl.wikipedia.org/wiki?curid=623576" title="Konwencja z Yaoundé">
Konwencja z Yaoundé



</doc>
<doc id="623577" url="https://pl.wikipedia.org/wiki?curid=623577" title="Lemat o uściskach dłoni">
Lemat o uściskach dłoni

Dany jest graf prosty formula_1 o formula_2 wierzchołkach formula_3 i formula_4 krawędziach. Na mocy lematu o uściskach dłoni spełniona jest następująca własność:
Powyższą własność nietrudno jest zrozumieć intuicyjnie: każda krawędź łączy dwa wierzchołki, a zatem dodając do siebie stopnie sąsiadujących wierzchołków (czyli liczby krawędzi wychodzących z nich), liczymy każdą z krawędzi dwukrotnie, co potwierdza prawdziwość powyższej własności. Wynika z tego również fakt, że w dowolnym grafie liczba wierzchołków o nieparzystych stopniach jest parzysta.
Jako pierwszy zauważył tę własność Leonhard Euler w 1736 roku.

</doc>
<doc id="623578" url="https://pl.wikipedia.org/wiki?curid=623578" title="Two International Finance Centre">
Two International Finance Centre

Two International Finance Center, znany też jako 2IFC – wieżowiec w Hongkongu, zaprojektowany przez Césara Pelli i ukończony w 2003 roku. Ma 415 metrów wysokości. Liczba jego pięter (88) jest w tutejszej kulturze uznawana za szczęśliwą. Są tu też 22 piętra handlowe. Wieżowiec jest zaprojektowany w taki sposób, aby mieścić firmy zajmujące się finansami. Dla przykładu mieści się tu siedziba HKMA (Hong Kong Monetary Authority), które jest ulokowane na 55 piętrze. Spodziewa się, że budynek jest w stanie pomieścić nawet 15 000 osób. 
Liczba 88 pięter nie ukazuje rzeczywistego stanu. Niektóre z „zakazanych pięter” takich jak „14” i „24”, które w dialekcie kantońskim oznaczają kolejno, „definitywnie martwy”, oraz „łatwo umrzeć”, są pominięte. Ostatnie piętro 2IFC jest nieznacznie wyższe niż miejski maksymalny punkt widokowy w Hongkongu. Jest to 2. co do wysokości budynek w Hongkongu, 6. w Chinach i 16. na świecie.
Dzierżawcami powierzchni biurowej budynku są między innymi: Hong Kong Monetary Authority, Warburg Pincus, Nomura Group, UBS AG, Ernst &amp; Young, State Street Corporation, Financial Times, BNP Paribas, Henderson Land Development and Lehman Brothers.

</doc>
<doc id="623579" url="https://pl.wikipedia.org/wiki?curid=623579" title="Mithrellas">
Mithrellas



</doc>
<doc id="623584" url="https://pl.wikipedia.org/wiki?curid=623584" title="Skarpa (Płock)">
Skarpa (Płock)

Skarpa – jednostka pomocnicza gminy (osiedle) Płocka.
Informacje statystyczne:
Granice osiedla wyznaczają: od północy brzeg rzeki Brzeźnicy, od południa północny brzeg kąpieliska Sobótka.
Komunikacja.
ul. Gałczyńskiego – dojazd autobusami linii: 0, 2, 3, 4, 10, 19, 22, 24, 26, N1
ul. Dobrzyńska – dojazd autobusami linii: 0, 2, 4, 5, 10, 11, 14, 16, 17, 18, 19, 22, 23, 24, 26, 31, N1

</doc>
<doc id="623585" url="https://pl.wikipedia.org/wiki?curid=623585" title="Joker (postać fikcyjna)">
Joker (postać fikcyjna)

Joker – fikcyjny złoczyńca, pojawiający się w komiksach wydawanych przez DC Comics oraz filmach związanych z postacią Batmana. Został stworzony przez Jerry’ego Robinsona, Billa Fingera oraz Boba Kane’a, Joker po raz pierwszy pojawił się w komiksie "Batman vol. 1 #1" (wiosna 1940). Był wzorowany na postaci Gwynplaine’a (Conrad Veidt) z filmu z 1928 roku pod tytułem "Człowiek, który się śmieje" ("The Man Who Laughs"), będącego ekranizacją powieści Victora Hugo pod tytułem "Człowiek śmiechu" ("L’homme qui rit"). Joker jest czołowym antagonistą Batmana oraz jego sojuszników. Przypominający klauna, bądź komika, Joker jest psychopatycznym seryjnym mordercą, o sadystycznym poczuciu humoru, aczkolwiek w komiksach wydawanych w latach 50. i 60. przez zaistniałą wówczas cenzurę komiksu, był przedstawiany raczej jako postać skora raczej do robienia złośliwych żartów, aniżeli do popełniania brutalnych przestępstw. Znany jest także jako: The Clown Prince of Crime, Red Hood, Jack, Joseph „Joe” Kerr, Clem Rusty, Mr. Rekoj, Jack White lub Jack Napier.
Znany jest również w licznych serialach animowanych, filmach fabularnych i grach komputerowych o przygodach człowieka-nietoperza. Pierwszy raz Joker pojawił się na ekranie w serialu telewizyjnym z lat 60. XX wieku, w rolę wcielił się Cesar Romero. W filmie kinowym "Batman" w jego rolę wcielił się Jack Nicholson. W serialu animowanym "Batman" ("Batman: The Animated Series"), a także serii gier komputerowych z cyklu "" głosu postaci Jokera użyczył aktor Mark Hamill. W filmie "Mroczny Rycerz" ("The Dark Knight") zagrał go Heath Ledger, a w "Legion samobójców" ("Suicide Squad") – Jared Leto. W serialu Gotham postać pre-Jokera – Jeremiah – zagrał Cameron Monaghan.
Magazyn Wizard uznał Jokera za największego superzłoczyńcę wszech czasów.
Opis postaci.
Złota era komiksu.
Joker zadebiutował w 1940 roku w komiksie "Batman vol. 1 #1" (w którym zadebiutowała również Kobieta-Kot, występująca wówczas pod pseudonimem Cat). W opowiedzianych w tym numerze dwóch historiach pod tytułem "The Joker" i "The Joker Returns" pokazano pierwsze zmagania Batmana z tym złoczyńcą. W pierwszej historii Joker zagroził przez radio, że o północy zabije gothamskiego milionera, Henry’ego Claridge'a i ukradnie jego drogocenny diament. Przestępcy udało się spełnić swoją groźbę, gdyż mimo ochrony policji milioner zaczął się histerycznie śmiać, aż w końcu padł martwy z szerokim uśmiechem na twarzy, zaś jego diament zniknął. Sprawa morderstwa Claridge'a oraz kradzieży jego drogocennego kamienia nie umyka uwadze Bruce’a Wayne’a (Batmana) oraz jego pomocnika Dicka Graysona (Robina). Jokerowi udało się popełnić kolejne, identyczne przestępstwa, aż w końcu został schwytany przez Batmana i Robina. W "The Joker Returns", przestępca ucieka z więzienia i po raz kolejny Batman i Robin muszą stawić mu czoło. Początkowo twórcy zamierzali uśmiercić Jokera w tym tomie. Jednak, jak głosi plotka, fragment kończący premierowy komiks o Jokerze zmieniono w ostatniej chwili w taki sposób, aby Jokerowi udało się uniknąć śmierci i można było wykorzystać tę postać w kolejnych tomach. Joker powrócił w "Batman vol. 1 #2", w którym podjął współpracę z Seliną Kyle (tym razem już jako Catwoman). W kolejnych komiksach o przygodach Batmana i jego sojuszników, Joker pokazywał się wielokrotnie, stając się z czasem nemezis człowieka-nietoperza.
Srebrna i brązowa era komiksu.
W 1954 roku powołano do życia urząd ds. cenzury komiksu (Comics Code Authority, CCA). Powstanie tej instytucji było następstwem wydanej w tym samym roku książki autorstwa psychiatry Fredrica Werthama pod tytułem "Seduction of the Innocent", w której autor zarzucał wydawnictwom komiksowym demoralizowanie młodzieży. Działalność CCA odbiła się negatywnie na rynku komiksowym, a w szczególności na DC Comics. Od końca lat 50. i przez lata 60., Joker przestał być pokazywany jako inteligentny morderca i stał się złośliwym figlarzem. Nowe wyobrażenie Jokera z tzw. srebrnej ery komiksu pierwszy raz zostało przedstawione w komiksach "Batman vol. 1 #97" (luty 1956) i "World's Finest Comics vol. 1 #88" (maj 1957).
W 1973 roku scenarzysta Dennis O’Neil i rysownik Neal Adams w historii "The Joker's Five-Way Revenge!" z komiksu "Batman vol. 1 #251", przywrócili jego oryginalny charakter i pokazali go znów jako mrocznego i psychopatycznego mordercę. Joker na nowo zaczął dokonywać brutalnych przestępstw, mających charakter rozgrywki pomiędzy nim a Batmanem oraz czerpać niekiedy przyjemność ze zmagań z Mrocznym Rycerzem. W historii z 1978 roku pod tytułem "The Laughing Fish" z komiksu "Detective Comics vol. 1 #475" (będącej częścią sagi "Batman: Strange Apparitions", oryginalnie wydanej w "Detective Comics vol. 1 #469-476"), której autorami byli scenarzysta Steve Englehart i rysownik Marshall Rogers, Joker zatruł ryby swoją trucizną wywołując u ofiar szeroki uśmiech. Chcąc czerpać zysk ze swojego szalonego pomysłu, starał się go zgłosić jako znak towarowy, lecz kiedy został on odrzucony przez urzędników zaczął ich mordować swoją trucizną. Joker doczekał się również własnej serii wydawniczej zatytułowanej "The Joker", składającej się z dziewięciu numerów i wydawanej w latach 1975-1976.
Współczesne komiksy.
Po crossoverze "Crisis on Infinite Earths" i restarcie uniwersum DC, Joker dalej był socjopatycznym przestępcą, wykazującym skrajną pogardę dla życia ludzkiego. Pierwsza wzmianka o Jokerze pojawiła się pod koniec komiksu autorstwa Franka Millera i Davida Muzzucchellego pod tytułem "" ("Batman: Year One"), który był pierwotnie opublikowany w magazynie "Batman vol. 1 #404-407" z 1987 roku. Awansowany na kapitana James Gordon wspomina o przestępcy, który zwie siebie Joker i który zagroził, że zatruje ujęcia wody w Gotham. Wątek ten był kontynuowany w powieści graficznej "Batman: The Man Who Laughs" z 2005 roku. Scenarzysta Ed Brubaker przedstawił w niej historię pierwszego starcia człowieka-nietoperza z tym złoczyńcą, będącą uwspółcześnioną wersją pierwszej historii o Jokerze znanej z magazynu "Batman vol. 1 #1". Podobnie jak w wersji z 1940, tutaj również Joker używa mediów, aby wpierw wywołać panikę wśród mieszkańców Gotham, by później móc pogrążyć miasto w anarchii. Batmanowi po żmudnym śledztwie udało się w końcu odnaleźć terrorystę i pokrzyżować jego plany zatrucia wody.
W okresach, gdy nie przebywał w zamknięciu w murach Zakładu dla obłąkanych przestępców Arkham popełniał liczne zbrodnie, wielokrotnie mordując ludzi, w tym także sojuszników Batmana. Pierwszą osobą z najbliższego otoczenia Batmana, która ucierpiała przez zabójczego klowna była Barbara Gordon (Batgirl), córka komisarza policji Gotham Jamesa Gordona. W powieści graficznej Alana Moore’a pod tytułem "" ("The Killing Joke") szaleniec przestrzelił jej kręgosłup, przykuwając ją trwale do wózka inwalidzkiego, zaś jej ojca doprowadził na skraj załamania nerwowego. Kolejną ofiarą Jokera padł Jason Todd – drugi Robin. W komiksie "Batman vol. 1 #428", wchodzącym w skład kontrowersyjnej historii "Batman: A Death in the Family" (oryginalnie wydanej w "Batman vol. 1 #426-429" w latach 1988-1989), Jason został zakatowany na śmierć przez Jokera, za co ten po swoim zmartwychwstaniu zemścił się na złoczyńcy w crossoverze "Batman: Under the Hood". Druga żona Jamesa Gordona – detektyw Sara Essen, została brutalnie zamordowana przez złoczyńcę podczas próby odbicia porwanych przez niego dzieci (komiks "Detective Comics vol. 1 #741", będący częścią crossoveru "No Man's Land"). Wielokrotnie próbował także zabić samego Batmana, co kilkakrotnie prawie zakończyło się sukcesem.
Batmanowi nigdy nie udało się zatrzymać go na dłuższy czas za murami Arkham Asylum, gdyż temu zawsze udawało się stamtąd uciec np. w "Batman: Zabójczy żart" podstawił przebierańca, który miał go udawać, zaś na początku crossoveru "Batman: Knightfall", Bane wypuścił go z zakładu Arkham wraz z innymi przebywającymi tam złoczyńcami. Od 1999 roku w komiksach towarzyszy mu pomocnica – dr. Harleen Quinzel, była psychoterapeutka Jokera z Arkham, która zakochała się w nim i postanowiła brać z nim udział w przestępczym procederze pod pseudonimem Harley Quinn (debiut w powieści graficznej "Batman: Harley Quinn"). Postać ta została zapożyczona z serialu animowanego "Batman" ("Batman: The Animated Series"), emitowanego w latach 90., pierwszy raz pojawiła się w odcinki "Przysługa Jokera" ("Joker’s Favor").
W crossoverze "Superman: Emperor Joker" Joker zdobył magiczną moc Mister Mxyzptlka polegającą na kreowaniu światów równoległych. W ten sposób Joker stał się imperatorem i zmienił świat według własnych wizji, przemieniając herosów w złoczyńców i na odwrót. Każdego dnia torturował Batmana i zabijał go na różne sposoby, a następnie przywracał go do życia. Dopiero gdy Superman połączył siły z Mister Mxyzptlkem, szaleństwo Jokera dobiegło końca. Po odebraniu mocy klownowi, wszystko wróciło do normy. W wydanej w 2001 roku mini-serii pod tytułem "Joker's Last Laugh", złoczyńca dowiedział się od więziennego lekarza, że jest umierający (wyniki badań lekarskich były celowo spreparowane przez lekarza). Wiadomość zamiast wywołać u niego poczucie winy, jedynie pogłębiła jego szaleństwo. Postanowił, że przed śmiercią odbierze tyle istnień ludzkich ile zdoła. W tym celu za pomocą specjalnie spreparowanej trucizny przemienił współwięźniów w psychopatów na swoje podobieństwo i wraz z nimi uciekł. Po próbie zabicia prezydenta Lexa Luthora, ten wypowiedział wojnę szalonemu klownowi. Luthor oraz Harley Quinn wściekła na Jokera, za to że ten usiłował spłodzić z nią nieślubne dziecko, pomogli superbohaterom w wyleczeniu złoczyńców z kontrolującej ich umysły trucizny i ponownym osadzeniu w więzieniu. Nightwing (Dick Grayson) będący w mylnym przekonaniu, że w trakcie tych wydarzeń Robin (Tim Drake) został zabity przez Killer Croca, pobił Jokera na śmierć. Batmanowi udało się reanimować złoczyńcę i ponownie zamknął go za kratami. Później obłąkany przestępca znów został nieomal zabity, tym razem przez Batmana, gdy ten ujrzał przy klownie ciało zamordowanego przyjaciela z dzieciństwa – Tommy’ego Eliota. W trakcie crossoveru "Infinite Crisis" Joker wpierw wymordował wszystkich członków Royal Flush Gang, później zabił Alexandera Luthora Jr. (wcielenie Lexa Luthora z równoległego wymiaru) za wykluczenie go z organizacji Secret Society of Super Villains, a powodem była nieobliczalność złoczyńcy. W "Batman i syn" ("Batman and Son") z 2006 roku przebrany za Batmana obłąkany policjant, Josef Muller strzelił Jokerowi w twarz. Doszedł do zdrowia dopiero po przejściu operacji plastycznej, po której pozostał mu na twarzy "glasgow smile". Wówczas udoskonalił swoją truciznę i kazał swojej pomocnicy, Harleen Quinzel zabić jego byłych wspólników. Później usiłował również zamordować samą Quinn. Wydarzenia te ostatecznie doprowadziły do związania się Jokera z organizacją Black Glove w próbie zniszczenia Batmana.
W trakcie "Batman R.I.P." Batman odwiedził Jokera w celi z prośbą o udzielenie informacji odnośnie do organizacji Black Glove, lecz jedyną reakcją psychopaty było pokazanie Batmanowi tzw. "ręki nieboszczyka" (dwie pary – "asy" i "ósemki"). Później podczas rutynowej terapii, Joker skontaktował się z agentem Club of Villains, który „zaprosił go do wspólnej gry”, która miała zakończyć się śmiercią Batmana. Złoczyńca wyraźnie przystał na tę propozycję, wiedząc doskonale, że Batman przetrwa każdą próbę zamachu. Joker później zbiegł, zabijając wcześniej niektórych członków Club of Villains. Ambulans w którym uciekał w końcu został zepchnięty z drogi przez Batmobil prowadzony przez Damiana Wayne’a – syna Bruce’a ("Batman vol. 1 #681"). Po śmierci Batmana, Joker ukradł tożsamość brytyjskiego pisarza-detektywa, Oberona Sextona. Jednocześnie jako tzw. Domino Killer zabijał członków Black Glove. W "Batman and Robin vol. 1 #12", w końcu Joker ujawnił się w trakcie spotkania z Dickiem Graysonem, (który po śmierci Bruce’a stał się nowym Batmanem). W następnym numerze "Batman and Robin" przestępca został zaaresztowany przez gothamską policję i w trakcie przesłuchiwania został brutalnie pobity łomem przez Damiana Wayne’a. Po powrocie Bruce’a z zaświatów Joker znów był jednym z najgroźniejszych przestępców w Gotham City. Joker był członkiem takich organizacji superzłoczyńców jak Black Glove, Injustice Gang, Injustice League, Joker League of Anarchy.
Geneza i osobowość.
Istnieje kilka historii tłumaczących genezę postaci, najpopularniejszą jest prawdopodobnie ta przedstawiona przez Alana Moore’a i Briana Bollanda w powieści graficznej "" ("The Killing Joke"), częściowo inspirowaną wcześniejszą historią "„The Man Behind the Red Hood”" ("Detective Comics Vol 1 #168"). Zgodnie z tą wersją, Joker był prawdopodobnie drobnym gangsterem o nieznanej tożsamości, pracującym także w pobliskim cyrku w Gotham City jako dość marny komik. Miał żonę o nazwisku Jeannie Kerr, która była z nim w ciąży. Chcąc przygotować się finansowo na przyjście na świat swojego dziecka, postanowił wraz z wspólnikami obrobić firmę Monarch. Kiedy dowiedział się, że jego żona nie żyje, nie widząc już innego rozwiązania zgodził się dalej brać udział w napadzie. Przestępcy postanowili użyć go do odwrócenia uwagi strażników, więc kazali mu włożyć kostium "Czerwonego Kaptura" ("The Red Hood"). Podczas akcji został razem ze swoimi wspólnikami zaskoczony przez Batmana i w czasie ucieczki wpadł do kadzi z chemikaliami w pobliskich zakładach chemicznych Ace. Wypadek ten zmienił kolor jego skóry na kredowobiały i zabarwił jego włosy na zielono, a także w wyniku porażenia nerwów wykrzywił twarz w charakterystycznym, sardonicznym uśmiechu. Według innej, niekanonicznej wersji z historii "Lovers And Madmen" ("Batman Confidential vol. 1 #7-12"), Joker był gangsterem o imieniu Jack, który po oszpeceniu przez Batmana (superbohater rozciął jego usta batarangiem) postanowił działać jawnie i nie kryć się ze swoim niezwykłym okrucieństwem. Podobnie jak w "The Killing Joke", tutaj również ostateczny akt przemiany Jacka w Jokera następuje, kiedy ten wpada do kadzi z chemikaliami. Zgodnie z teorią opracowaną przez psychoterapeutkę Harleen Quinzel nie jest on szaleńcem, a jedynie człowiekiem o wyjątkowo niskiej etyce i szczątkowej moralności ("Batman: Black&amp;White II cz. 1"). Dodatkowym komentarzem do tej hipotezy jest wersja wydarzeń przedstawiona w albumie "Batman: Going Sane" (oryginalnie wydanej w "Batman: Legends of the Dark Knight vol. 1 #65-68"), w której Joker, wierząc, że zabił Batmana, porzuca drogę zbrodni i prowadzi pozornie zwyczajne życie normalnego człowieka.
Moce i umiejętności.
Joker wielokrotnie udowodnił, że w konfrontacji z Batmanem i jego sojusznikami jest niebezpiecznym przeciwnikiem. Cechuje go również wysoka inteligencja. Do popełniania zbrodni używa często zmyślnych gadżetów, takich jak tryskający kwasem ozdobny kwiat, zaostrzone karty do gry, skomplikowane ładunki wybuchowe czy miny-pułapki, ale nie gardzi też walką na gołe pięści i narzędziami takimi jak noże czy łom. Jednym z wynalazków Jokera jest trucizna o nazwie "Jad Jokera" ("Joker venom"), na którą tylko on jest odporny. (w filmie "Batman" nazywany "Smilexem"). Trucizna ta silnie działa na ośrodki mózgu, odpowiedzialne za mimikę i śmiech. Podrażniając je, wywołuje u poddanego działalności gazu wielki, sardoniczny uśmiech, a po niedługim czasie śmierć. Joker venom może mieć postać gazu, jest bezwonny, rozpuszcza się w wodzie i ma różnoraki kolor, w zależności od stężenia: od bezbarwnego, przez zielonkawy do beżowego. Oprócz tego używa także „joy buzzera” – elektrycznego paralizatora naręcznego, mogącego porazić potencjalnego przeciwnika, bądź jak w innych mediach nawet spalić ("Batman") lub porazić prądem ("DC Animated Universe") osobę trzymającą rękę Jokera przez dłuższy czas.
Wersje alternatywne.
Joker pojawił się niektórych komiksach z serii "Elseworlds", która przedstawiają znanych bohaterów uniwersum DC w zupełnie innych realiach i czasach, m.in.:
Ekranizacje.
Seriale i filmy aktorskie.
"Batman" (serial z lat 60.) oraz "Batman zbawia świat".
W serialu telewizyjnym z lat sześćdziesiątych oraz w filmie "Batman zbawia świat" ("Batman: The Movie") w rolę Jokera wcielił się Cesar Romero.
"Ptaki Nocy".
W serialu telewizyjnym "Ptaki Nocy" ("Birds of Prey") emitowanym w latach 2002−2003, w rolę klauna-mordercy wcielił się gościnnie Roger Stoneburner, natomiast głosu Jokerowi użyczył aktor Mark Hamill.
"Batman" (film z 1989).
W filmie Tima Burtona "Batman" w jego rolę wcielił się Jack Nicholson. Na potrzeby tego filmu zostało stworzone prawdziwe nazwisko Jokera – Jack Napier. Inspirowane było nazwiskiem brytyjskiego aktora Alana Napiera, który w latach 1966-1968 grał Alfreda w serialu o przygodach Batmana. Był to hołd złożony aktorowi, który zmarł na dwa miesiące przed rozpoczęciem zdjęć do filmu Burtona. Młodego Jacka Napiera zagrał Hugo E. Blick, zaś w filmie "Batman Forever", w retrospekcji Bruce’a (Val Kilmer) w postać młodego Napiera wcielił się David U. Hodges.
Jack Napier, początkowo był prawą ręką gangstera Carla Grissoma (Jack Palance). Chcąc się pozbyć Napiera, Grissom wysyła go na akcję do zakładów chemicznych Axis Chemicals, gdzie ma zostać zatrzymany przez policję. Podczas konfrontacji z Batmanem (Michael Keaton) Napier próbuje go zastrzelić, lecz odbity rykoszetem pocisk trafia go w twarz, po czym wpada do kadzi z chemikaliami. Oszpecony, poddaje się operacji plastycznej, a kiedy spogląda w lustro popada w szaleństwo. Już jako Joker, zabija Grissoma i przejmuje kontrolę nad przestępczym światkiem w Gotham. Jego obsesją staje się Batman oraz piękna dziennikarka Vicki Vale (Kim Basinger). Joker, który uważał się za „pierwszego w dziejach artystę-mordercę”, zaczyna terroryzować miasto, zatruwając kosmetyki Smilexem. Kiedy w mieszkaniu Vicki dochodzi do konfrontacji Bruce’a z Jokerem, Bruce rozpoznaje w nim bandytę, który zabił jego rodziców. Później Joker organizuje paradę w Gotham, na której próbuje zabić jego mieszkańców. Batmanowi udaje się go powstrzymać, jednak złoczyńca porywa Vicki Vale i udaje się z nią na szczyt katedry. Podczas próby ucieczki Jokera śmigłowcem, Batman nie chcąc do tego dopuścić, przywiązuje jego nogę liną z broni chwytakowej do figury gargulca. Figura wkrótce spada, ciągnąc ze sobą Jokera, który ginie.
"Mroczny Rycerz" (film z 2008).
W filmie Christophera Nolana "Mroczny Rycerz" ("The Dark Knight") w rolę nowego Jokera wcielił się Heath Ledger. W wywiadzie dla "The New York Times" Ledger opisał swoją postać jako: „psychopatycznego wielokrotnego mordercę, schizofrenicznego klauna, pozbawionego empatii”. W przeciwieństwie do poprzednich filmowych wcieleń, gdzie skóra została wybielona chemikaliami, w tym filmie ma przefarbowane włosy na zielono oraz rozmazany biało-czarno-czerwony makijaż, który częściowo zakrywa blizny po rozciętych ustach. W trakcie filmu Joker podaje sprzeczne historie, w których wyjaśnia skąd ma swoje blizny. Najpierw opowiada, że blizny są wynikiem przemocy ze strony ojca alkoholika, później zaś twierdzi, że posiada je na skutek samookaleczenia. W "Mrocznym rycerzu" nie pojawia się motyw trucizny Jokera, zaś jego ulubioną bronią są noże i ładunki wybuchowe. Za tę rolę w 2009 roku Heath Ledger otrzymał pośmiertnie Nagrodę Akademii Filmowej dla najlepszego aktora drugoplanowego.
Pod koniec "" ("Batman Begins") porucznik James Gordon (Gary Oldman) wręcza Batmanowi (Christian Bale) kartę Jokera, pozostawioną na miejscu zbrodni przez nieznanego sprawcę. Kilka miesięcy później dochodzi do napadu na bank należący do mafii, którego głównym organizatorem był Joker. Niedługo po tym Joker zjawia się na konferencji bossów mafii, gdzie składa propozycję pozbycia się Batmana. Kiedy policja i prokuratura uderzają w zorganizowaną przestępczość w Gotham City, Joker zabija jednego z naśladowców człowieka-nietoperza i grozi, że jeśli prawdziwy Batman nie ujawni swojej tożsamości każdego dnia będzie zabijał kolejnych ludzi. Był to początek fali zamachów, których ofiarą padli m.in. szef policji Gillian B. Loeb i sędzia Janet Surrillo. Na przyjęciu zorganizowanym przez Wayne’a złoczyńca próbuje także zabić Prokuratora Okręgowego Harveya Denta (Aaron Eckhart) i ukochaną Bruce’a, Rachel Dawes (Maggie Gyllenhaal), jednak zostaje powstrzymany przez Batmana. Dzięki pomocy Denta, Batmanowi i policji udaje się ująć szaleńca, co jak się później okazało było przez niego zaplanowane. Kiedy Batman i Gordon próbują uratować porwanych przyjaciół, Joker ucieka z komisariatu. Rachel ginie, a Dent zostaje potwornie poparzony i przewieziony do szpitala. Później za sprawą Jokera, Dent sam staje się żądnym zemsty przestępcą (Two-Face). Kolejne groźby terrorysty pogrążają miasto w anarchii. Na dwóch promach, wiozących ewakuowanych mieszkańców miasta oraz więźniów podkłada ładunki wybuchowe i na każdym z nich zostawia detonator, którym można wysadzić drugą łódź. Grozi, że jeśli do północy jedna z załóg nie podejmie decyzji, to on wysadzi obie łodzie. Batmanowi udaje się pokrzyżować plany złoczyńcy, jednak ten zdradza mu, że mimo porażki ma jeszcze jednego „asa w rękawie” – Harveya Denta, który zszedł na drogę przestępczą.
W filmie Christophera Nolana "Mroczny Rycerz powstaje" ("The Dark Knight Rises") z 2012 roku postać Jokera się nie pojawia, ani nie zostaje w ogóle wspomniana. Jeszcze przed śmiercią Heatha Ledgera planowano jego epizodyczny udział w roli Jokera w sequelu. Z powodu tragicznej śmierci aktora, reżyser Christopher Nolan zapowiedział, że nie zamierza wracać do postaci Jokera. Aczkolwiek w adaptacji książkowej filmu, autorstwa Grega Coxa, wspomniano o pobycie Jokera w Arkham Asylum, który miał rzekomo być ostatnim przebywającym tam więźniem, po wejściu w życie „ustawy Denta” i przeniesieniu pozostałych osadzonych do więzienia Blackgate. Jego dalsze losy nie są znane.
"Legion samobójców".
W postać Jokera w filmie "Legion samobójców" z 2016 roku ("Suicide Squad" należący do DC Extended Universe) wcielił się Jared Leto
Ta kreacja Jokera uznawana jest za najsłabiej rozwiniętą. Przedstawiony został, jako socjopata który bez większych pobudek terroryzuje Gotham, a ikoniczność buduje jedynie na zapoczątkowaniu relacji z Harley Quinn na dużym ekranie.
"Joker" (film z 2019).
W filmie Todda Phillipsa pod tytułem "Joker" w rolę tytułowego bohatera wcielił się Joaquin Phoenix.
Seriale i filmy animowane.
"Scooby-Doo i Batman: Odważniaki i straszaki".
W filmie animowanym "" z 2018 roku głosu Jokerowi użyczył Jeff Bennett.
Gry komputerowe.
Joker pojawił się w następujących grach video:

</doc>
<doc id="623588" url="https://pl.wikipedia.org/wiki?curid=623588" title="Pakt Bezpieczeństwa i Stabilizacji w Europie">
Pakt Bezpieczeństwa i Stabilizacji w Europie

Pakt Bezpieczeństwa i Stabilizacji w Europie, pakt Balladura – pakt stabilności dla Europy zaproponowany 9 czerwca 1993 w Paryżu francuskiemu rządowi przez premiera Édouarda Balladura. Podpisany został, wraz z około setką umów dwustronnych, 21 marca 1995 roku.
Pakt postulował zwołanie konferencji państw europejskich z udziałem Kanady i Stanów Zjednoczonych, na której omówione zostałyby problemy związane z nienaruszalnością granic, bezpieczeństwem europejskim i respektowaniem praw mniejszości narodowych.
Pomysł zaakceptowany został przez Radę Europejską 22 czerwca 1993. Konferencja z udziałem 57 państw odbyła się w dniach 26 – 27 maja 1994.
Dziewięć państw Europy Środkowo-Wschodniej, wśród nich m.in. Polska, Czechy, Słowacja i Węgry zobowiązało się uregulować sprawy poszanowania praw mniejszości oraz granic.
Do podpisania paktu i około 100 umów dwustronnych doszło 21 marca 1995. Jedynym jego konkretnym rezultatem była jednak tylko umowa pomiędzy rządami Słowacji i Węgier.

</doc>
<doc id="623589" url="https://pl.wikipedia.org/wiki?curid=623589" title="Pakt Balladura">
Pakt Balladura



</doc>
<doc id="623590" url="https://pl.wikipedia.org/wiki?curid=623590" title="Dżoker">
Dżoker



</doc>
<doc id="623592" url="https://pl.wikipedia.org/wiki?curid=623592" title="Reinventing the Steel">
Reinventing the Steel

Reinventing the Steel – wydana w roku 2000 ostatnia oficjalna płyta thrashmetalowego zespołu Pantera.
W nagrywaniu płyty brał udział Kerry King, gitarzysta zespołu Slayer.
Według danych z kwietnia 2002 album sprzedał się w nakładzie 570,148 egzemplarzy na terenie Stanów Zjednoczonych.

</doc>
<doc id="623596" url="https://pl.wikipedia.org/wiki?curid=623596" title="Pradolina Wisły (Płock)">
Pradolina Wisły (Płock)

Pradolina Wisły – jednostka pomocnicza gminy (osiedle) Płocka. Powierzchnia osiedla to 7,36 km². Osiedle zamieszkuje około 400 osób.
Osiedle jest położone na zachód od Kępy Ośnickiej.
Komunikacja.
ul. Dobrzykowska, Tokary - dojazd autobusami linii: 2, 140

</doc>
<doc id="623597" url="https://pl.wikipedia.org/wiki?curid=623597" title="Phos hilaron">
Phos hilaron

Phos hilaron (Φῶς Ἱλαρόν) to najstarszy chrześcijański hymn napisany w języku greckim z II wieku "Pogodna Światłości"" (w staro-cerkiewno-słowiańskim "Swietie tichyj") - to jedna z najstarszych modlitw Kościoła (II w.) odmawiany jako modlitwa wieczorna.
Hymn Phos hilaron (oryginalny tekst grecki):
Φῶς ἱλαρὸν ἁγίας δόξης ἀθανάτου Πατρός,
οὐρανίου, ἁγίου, μάκαρος, Ἰησοῦ Χριστέ,
ἐλθόντες ἐπὶ τὴν ἡλίου δύσιν, ἰδόντες φῶς ἑσπερινόν,
ὑμνοῦμεν Πατέρα, Υἱόν, καὶ ἅγιον Πνεῦμα, Θεόν.
Ἄξιόν σε ἐν πᾶσι καιροῖς ὑμνεῖσθαι φωναῖς αἰσίαις,
Υἱὲ Θεοῦ, ζωὴν ὁ διδούς· διὸ ὁ κόσμος σὲ δοξάζει.
Tłumaczenie polskie:
"Pogodna światłości Ojca świętej chwały,"
" Nieśmiertelnego Pana niebiosów i ziemi, "
" Jezu Chryste. Pod zachód dzień nam dobiegł cały, "
" I gwiazdę już wieczorną oczami naszymi "
"Oglądamy w niebie, ku czci Twojej, Boże, "
"Ojcze, Synu, i Duchu świętości, śpiewamy, "
"Boś godzien jest, o Panie, by o każdej porze, "
"Głoszono Twoją chwałę zbożnymi pieśniami, "
"O wielki Synu Boży, Tyś życia szafarzem, "
"Przeto Ci świat pieśń chwały "
"wdzięcznie składa w darze."

</doc>
<doc id="623599" url="https://pl.wikipedia.org/wiki?curid=623599" title="Walenty Barczewski">
Walenty Barczewski

Walenty Barczewski (ur. 10 lutego 1856 w Jarotach, zm. 28 maja 1928 w Brąswałdzie) – Warmiak, działacz narodowy, historyk, pisarz, folklorysta, redaktor i wydawca, wieloletni proboszcz w Brąswałdzie.
Życiorys.
Syn Jakuba Barczewskiego i Barbary z Burlińskich. Uczęszczał do gimnazjum w Braniewie, Reszlu i Chełmnie. Studia teologiczne odbywał w Braniewie w latach 1879–1882 i w bawarskim Eichstätt w 1883. Święcenia kapłańskie przyjął 8 grudnia 1883. Był wikarym w Butrynach (1884), Świętej Lipce i Biskupcu, a następnie proboszczem w Wielbarku (1889–1894) i Brąswałdzie (od 1894). Zabiegał o powszechne wprowadzenie języka polskiego w kościołach i szkołach. Aktywny członek Towarzystwa Czytelni Ludowych (TCL) na Warmię, prezes Towarzystwa w latach 1914–1916. Zasłynął polskimi kazaniami. Za wybudowanie kościoła i umieszczenie w nim obrazów o tematyce polskiej został oskarżony przez władze pruskie o szerzenie polskiej propagandy.
Współredagował w języku polskim „Nowiny Warmińskie” i „Warmiaka”. Od 1907 roku współpracował z „Gazetą Olsztyńską”. Wtedy też został członkiem Komitetu Wyborczego na Prusy Wschodnie, Warmię, Mazury i Pomorze. Od 1912 przewodniczył Radzie Nadzorczej Banku Ludowego w Olsztynie. W 1914 został prezesem Komitetu Oświatowego z ramienia Poznańskiej Rady Narodowej. W 1918 prezesował Polskiej Radzie Ludowej dla Warmii. W okresie plebiscytu wchodził w skład Warmińskiego Komitetu Plebiscytowego będąc współzałożycielem Związku Polaków w Prusach Wschodnich. Dwukrotnie w 1921 i 1924 wybierany był do sejmiku prowincjalnego w Królewcu, a także kandydował na posła do Sejmu Pruskiego.
W 1922 na synodzie diecezjalnym w Wartemborku zgłosił projekt powołania specjalnej komisji mającej się zająć uregulowaniem sprawy polskich katolików w Prusach Wschodnich. Zajmował się literaturą, historią i folklorem regionu warmińskiego. Pisał artykuły i prace, dokonywał przekładów literackich, wydawał polskie książki religijne np. żywoty świętych, moralitety oraz zbiory modlitw i pieśni, w tym "Katolicki Kancjonał".
Był Warmiakiem, który przedstawił dzieje kultury ludowej, obyczaje, zwyczaje, geografię i historię Kościoła polskiej Warmii.
Ważniejsze prace z tego zakresu.
Posiadał zasobną bibliotekę, w której znajdowały się rzadkie druki polskie z Warmii. Odznaczony był między innymi Krzyżem Kawalerskim Polonia Restituta. W 1946 dla uczczenia pamięci Walentego Barczewskiego miasto Wartembork nazwano Barczewem, a wieś Stary Wartembork Barczewkiem. Ks. Walenty Barczewski pochowany został na cmentarzu w Brąswałdzie, a parafianie ufundowali mu nagrobek z polskimi napisami.

</doc>
<doc id="623601" url="https://pl.wikipedia.org/wiki?curid=623601" title="Herod III">
Herod III

Herod III, w literaturze występuje też jako Herod bez Ziemi, Herod z Rzymu, Herod Boethos, a także Herod Filip lub szczegółowiej Herod Filip I (ur. ok. 28 p.n.e., zm. w I wieku) - jeden z synów Heroda Wielkiego, pierwszy mąż Herodiady, ojciec Salome III.
Był synem Heroda Wielkiego i jego żony Mariamme II, córki arcykapłana Szymona syna Boetosa. Około 7 p.n.e. został zaręczony ze swoją bratanicą Herodiadą. Początkowo ojciec przewidział go na swojego następcę na wypadek śmierci innego syna - Antypatra. Gdy jednak Antypater zawiązał spisek przeciwko ojcu, w który została zamieszana też Mariamme II, Herod Wielki oddalił żonę, a ich syna wykreślił z testamentu.
Po śmierci ojca w 4 p.n.e. żył jako człowiek prywatny. Mieszkał przypuszczalnie w Rzymie, chociaż niektórzy badacze dopuszczają możliwość, że dom Heroda znajdował się w jednym z palestyńskich portów (wskazuje się hipotetycznie Azotus).
Około 1 p.n.e. poślubił Herodiadę. Miał z nią córkę Salome III. Później Herodiada opuściła swojego męża i między jesienią 27 a wiosną 30 roku poślubiła jego brata, a swojego stryja i szwagra - Heroda Antypasa, tetrarchę Galilei i Perei.
Istnieje hipoteza, że Herodiada po opuszczeniu Heroda III poślubiła jego innego brata - Filipa, tetrarchę Batanei, Gaulanitydy, Trachonu i Paneas, a dopiero po jego śmierci Heroda Antypasa. Teoria jest ta oparta na tym, że "Ewangelia Mateusza" (14,3) i "Ewangelia Marka" (6,17) nazywają pierwszego męża Herodiady Filipem. Teoria o trzech małżeństwach Herodiady nie cieszy się popularnością w literaturze.
Istnieje możliwość, że mógł być jednym z czterech synów Heroda Wielkiego, którzy interweniowali u Poncjusza Piłata, prefekta Judei, w czasie epizodu z tarczami.
Pojawił się m.in. w powieści "Poncjusz Piłat" Paula L. Maiera.

</doc>
<doc id="623602" url="https://pl.wikipedia.org/wiki?curid=623602" title="Camper">
Camper

 

</doc>
<doc id="623606" url="https://pl.wikipedia.org/wiki?curid=623606" title="Dezynsekcja">
Dezynsekcja

Dezynsekcja – tępienie szkodliwych owadów (zwłaszcza pasożytniczych jak: muchy, komary, pchły, wszy, pluskwy i karaluchy), ich jaj i larw, ze względów sanitarnych i gospodarczych. W szerszym znaczeniu niszczenie stawonogów w ogóle.
Dezynsekcję można wykonać przez zastosowanie środków fizycznych (para, ogień, gorące powietrze, promieniowanie ultrafioletowe, gaz, szron), mechanicznych (wyłapywanie, trzepanie, oczyszczanie), chemicznych (środki owadobójcze) i biologicznych (zwalczanie za pomocą innych organizmów żywych np. nicieni).
W zabiegu dezynsekcji najczęściej stosuje się przynajmniej dwie metody zwalczania owadów, co nazywa się „integrowaną metodą zwalczania szkodników” (IPM). W zgodzie z ekologią, metody chemiczne często są zastępowane lub uzupełniane przez metody mechaniczne, fizyczne lub biologiczne. Przykładem integrowanej metody zwalczania szkodników może być połączenie metody mechanicznej (odkurzanie, oczyszczanie podłóg, uszczelnianie obiektu np. szpary, otwory w ścianach) oraz metody fizycznej (okrycie obiektu folią i wykonanie dezynsekcji termicznej – „ugotowanie” owadów). Na koniec wraca się do metody mechanicznej, która tym razem polega np. na rozłożeniu specjalnych pułapek z atraktantem (czyli substancją wabiącą owady biegające).
Dezynsekcja nie odnosi się bezpośrednio do zwalczania organizmów szkodliwych w rolnictwie.

</doc>
<doc id="623608" url="https://pl.wikipedia.org/wiki?curid=623608" title="Jurko Bohun">
Jurko Bohun

Jurko Bohun – postać literacka w powieści "Ogniem i mieczem" Henryka Sienkiewicza, wzorowana na pułkowniku kozackim Iwanie Bohunie.
Bohun był Kozakiem, przyjacielem Kurcewiczów, zakochanym w Helenie Kurcewiczównie. Gdy dowiedział się o obietnicy wydania jej za Jana Skrzetuskiego, napadł na Rozłogi, gdzie mieszkała, zabijając Kniazinię Kurcewiczową i jej dwóch synów. Z pomocą Jana Zagłoby Helena jednak uciekła. Ukryła się w Barze, skąd porwał ją Bohun i uwięził w jarze u czarownicy Horpyny. Po tym wydarzeniu Bohun został wysłany przez Bohdana Chmielnickiego jako poseł do króla Jana Kazimierza do Warszawy, w drodze do której wyzwał na pojedynek Michała Wołodyjowskiego. Przegrał i został ciężko ranny. Pielęgnowany przez Rzędziana, wyjawił mu, gdzie ukrył Helenę. Pachołek zdradził go i wydał komendantowi Regowskiemu, który z kolei, ze względu na osobistą niechęć do Skrzetuskiego, uwolnił Kozaka. Następnie Bohun udał się pod Zbaraż, gdzie Chmielnicki oblegał zamek. Gdy dowiedział się o zawarciu pokoju, szaleńczo ruszył na chorągwie Jeremiego Wiśniowieckiego. Został wzięty w niewolę i ofiarowany Skrzetuskiemu, który zwrócił mu wolność. Brał udział w bitwie pod Beresteczkiem, pod koniec której dowodził wojskami zaporoskimi pod nieobecność Chmielnickiego. Gdy powstanie Chmielnickiego upadło, odbudował Rozłogi i osiedlił się tam.
W ekranizacji powieści w postać Bohuna wcielił się rosyjski aktor, Aleksandr Domogarow, któremu głosu użyczył Jacek Rozenek.
Kozacki pułkownik Bohun jest również jednym z bohaterów książki Jacka Komudy "Bohun", opowiadającej o ostatniej próbie podpisania ugody polsko-kozackiej i klęsce wojsk Rzeczypospolitej w bitwie pod Batohem w 1652 r.
Henryk Sienkiewicz w "Ogniem i mieczem" scharakteryzował Bohuna następująco: 

</doc>
<doc id="623609" url="https://pl.wikipedia.org/wiki?curid=623609" title="Walter Rogowski">
Walter Rogowski

Walter Johannes Rogowski (ur. 7 maja 1881 w Obrighoven, zm. 10 marca 1947 w Akwizgranie) – niemiecki inżynier elektryk, konstruktor, wynalazca cewek Rogowskiego. 
Po uzyskaniu dyplomu w 1902 roku na uczelni "Rheinisch-Westfälische Technische Hochschule" w Aachen, kontynuował studia w Gdańsku w ówczesnej "Danzig Technische Hochschule", gdzie pełnił też funkcję asystenta naukowego i w 1907 roku uzyskał tytuł doktora. 
W 1908 roku przeniósł się do Berlina, gdzie pracował w "Physikalisch Technische Reichsanstalt". W 1919 roku powrócił do Aachen gdzie rozwinął swoją karierę naukową i wynalazczą. W 1932 roku otrzymał tytuł doktora honoris causa.

</doc>
<doc id="623610" url="https://pl.wikipedia.org/wiki?curid=623610" title="Tancerka">
Tancerka



</doc>
<doc id="623615" url="https://pl.wikipedia.org/wiki?curid=623615" title="Dama (karta)">
Dama (karta)

Dama – karta do gry przedstawiająca najczęściej wizerunek kobiety lub królowej, zwykle dystyngowanie ubranej i trzymającej kwiat. W tradycyjnej hierarchii ważności kart dama funkcjonuje jako 12. karta; umiejscowiona jest między waletem a królem (w taliach tarotowych dama jest 13. kartą, umieszczona między jeźdźcem a królem). Damę zalicza się (obok króla i waleta) do tzw. figur, gdzie jest ona drugą pod względem starszeństwa (za królem, a przed waletem). Talia kart do gry zawiera cztery damy, po jednej w każdym kolorze (trefl, karo, kier i pik).
Odpowiednikiem damy w tradycyjnych kartach polskich (i w kartach niemieckich) jest wyżnik (niem. "Ober"), zazwyczaj jest przedstawiany jako mężczyzna (czasem pojawia się jednak w postaci kobiecej).
Oznaczanie dam.
Dama posiada różne oznaczenia, w zależności od tego, w jakiej wersji językowej wyprodukowano daną talię:

</doc>
<doc id="623616" url="https://pl.wikipedia.org/wiki?curid=623616" title="Habiri">
Habiri



</doc>
<doc id="623617" url="https://pl.wikipedia.org/wiki?curid=623617" title="Hapiru">
Hapiru



</doc>
<doc id="623618" url="https://pl.wikipedia.org/wiki?curid=623618" title="Apiru">
Apiru



</doc>
<doc id="623619" url="https://pl.wikipedia.org/wiki?curid=623619" title="Live at the Rainbow (Queen)">
Live at the Rainbow (Queen)

Live at the Rainbow – wideokaseta zespołu Queen z 1992 roku. Stanowi zapis koncertu zespołu w Rainbow Theatre w Londynie 20 listopada 1974 roku. Kaseta trwa 50 minut i ukazała się w zestawie "Box of Tricks", wydanym 11 maja 1992 roku. W 2014 r. koncert został wydany na CD i DVD.

</doc>
<doc id="623621" url="https://pl.wikipedia.org/wiki?curid=623621" title="BI-1">
BI-1

BI-1 (ros. "БИ-1") – radziecki doświadczalny samolot myśliwski o napędzie rakietowym z okresu II wojny światowej.
Historia.
Początki badań nad silnikami rakietowymi w ZSRR, datują się na lata 30 XX wieku. Były one rozwijane w dwóch ośrodkach: Laboratorium Gazodynamicznym (GDL) w Leningradzie powstałym w 1928 roku i Grupie Badań Napędu Odrzutowego (GIRD) w Moskwie powstałej w 1931 roku. Od początku podejmowano próby zastosowania tych silników do napędu samolotów. 
W ośrodku GIRD w 1932 roku Fridrich Cander opracował silnik rakietowy OR-1 pracujący na mieszance benzyny z powietrzem. Następnie opracował on nowy silnik OR-2 o ciągu 490 daN (500 kG) pracujący na mieszance benzyny z ciekłym tlenem. Cander chciał zastosować ten silnik do napędu szybowca konstrukcji Borysa Czeranowskiego – BICz, jednak jego śmierć spowodowała, że zamiaru tego początkowo nie zrealizowano. Potem jednak oblatano szybowiec GIRD-PR-1 z tym silnikiem. 
W grudniu 1933 roku ośrodki GIRD i GDL połączono tworząc z nich Instytut Rakietowy w Moskwie, w którym to Siergiej Korolow w 1935 roku skonstruował i oblatał szybowiec SK-9 z myślą o zamontowaniu w nim silnika rakietowego. W 1939 roku Leonid Duszkin i Aleksiej Isajew skonstruowali silnik rakietowy RDA-1-150 o ciągu 147 daN (150 kG) na paliwo ciekłe. Silnik ten zamontowano w szybowcu SK-9, a powstały w ten sposób samolot oznaczono jako RP-318-1. Oblotu dokonano w dniu 28 lutego 1940 roku, kiedy w samolocie RP-318-1, wcześniej wyholowanym przez samolot I-5 na wysokości 2600 m, uruchomiono dwukrotnie na krótko silnik rakietowy. 
Po tej udanej próbie szef Instytutu Rakietowego prof. Wiktor Bołochowitin uzyskał 12 czerwca 1940 zgodę Józefa Stalina i Głównego Komitetu Obrony na rozpoczęcie prac nad skonstruowaniem samolotu myśliwskiego o napędzie rakietowym. Do jego opracowania wyznaczono konstruktorów Aleksandra Bieriezniaka i Aleksieja Isajewa. 
Opracowali oni samolot w układzie dolnopłata z wciąganym w locie podwoziem klasycznym. Od pierwszych liter nazwisk konstruktorów, otrzymał on oznaczenie BI-1. Prototyp był gotowy w 1941 roku, a w sierpniu wykonano pierwsze próby w locie. Odbywały się one bez uruchamiania silnika. Samolot startował na holu za samolotem Pe-2. Próby zakończyły się powodzeniem. Uznano, że samolot nadaje się do samodzielnego lotu.
W dniu 15 maja 1942 roku, na lotnisku Kolczowo w rejonie Swierdłowska, pilot doświadczalny Grigorij Bachcziwandżi wystartował i odbył lot z uruchomionym silnikiem rakietowym. Następnie rozpoczęły się próby, w których oprócz Grigorija Bachcziwandżi brał udział Konstantin Gruzdew. Były to próby samodzielnego startu i lotu, jak również lotów z uruchomieniem silnika po wyholowaniu przez samolot Pe-2. W dniu 27 marca 1943 roku w czasie ostatniego lotu kończącego program prób doszło do katastrofy. Gdy samolot przekroczył prędkość 800 km/h, wpadł w niezamierzony korkociąg. Grigorij Bachcziwandżi stracił przytomność i samolot rozbił się o ziemię. Dopiero później odkryto, że katastrofa nastąpiła z powodu nieznanych jeszcze wtedy odmiennych charakterystyk opływu prostego skrzydła przez powietrze przy prędkościach przydźwiękowych (oporu falowego), które wywołały gwałtowne pikowanie samolotu. 
Po tej katastrofie próby przerwano. Wznowiono je dopiero w styczniu 1945, gdy wprowadzono niezbędne zmiany w konstrukcji maszyny. Zbudowano serię samolotów w ilości jedynie 8 sztuk. Nosiły one nazwy BI- i kolejny numer. Próby w locie potwierdziły ich zalety (np. dużą prędkość), lecz z uwagi na bardzo mały zasięg i czas lotu ostatecznie zrezygnowano z dalszych badań na rzecz samolotów z silnikami turboodrzutowymi.
Użycie w lotnictwie.
Samolot BI-1 był użytkowany wyłącznie do prób. Także wyprodukowana seria tych samolotów była użyta wyłącznie do celów badawczych, mimo że przewidywano ich użycie jako myśliwców i otrzymały one uzbrojenie.
Opis konstrukcji.
Samolot BI-1 to jednomiejscowy doświadczalny samolot myśliwski, dolnopłat o konstrukcji metalowej i skrzydłach trapezowych.
Kadłub w przedniej części mieścił uzbrojenie pokładowe, a poniżej cylindryczny zbiornik paliwa (nafty) i sprężonego powietrza. W środkowej górnej części tuż przed skrzydłami szczelnie zakrytą kabinę pilota, za nią cylindryczne zbiorniki nafty, kwasu azotowego (utleniacza) i sprężonego powietrza. Tylna część kadłuba mieściła silnik rakietowy i kończyła się dyszą wylotową tego silnika.
Usterzenie klasyczne było wzmocnione i usztywnione z góry i z dołu zastrzałami. Statecznik poziomy zakończono z obu stron okrągłymi pionowymi płytami dla poprawienia jego opływu przez strugi powietrza przy dużych prędkościach lotu. 
Podwozie klasyczne – wciągane w locie, z płozą ogonową.

</doc>
<doc id="623622" url="https://pl.wikipedia.org/wiki?curid=623622" title="Król (karta)">
Król (karta)

Król – karta do gry przedstawiająca najczęściej wizerunek monarchy, zwykle z berłem lub mieczem w ręku. W tradycyjnej hierarchii ważności kart król funkcjonuje jako 13 karta; umiejscowiony jest między damą a asem i jest zazwyczaj drugą najsilniejszą kartą. Króla zalicza się (obok waleta i damy) do tzw. figur, gdzie jest on najstarszą z nich. Talia kart do gry zawiera cztery króle, po jednym w każdym kolorze (trefl, karo, kier i pik).
Oznaczanie króli.
Król posiada różne oznaczenia, w zależności od tego, w jakiej wersji językowej wyprodukowano daną talię:
Króle w talii polskiej.
Króle występują również w talii typu polskiego. Przedstawiane są zwykle jako postaci ukoronowanych mężczyzn siedzących na koniach (wersja symetryczna) lub jako królowie siedzący na tronach (wersja z całą postacią). Karty te zwykle są oznaczone literą K w rogach, jednak jeśli nie jest używane oznaczenie literowe to zwykle zastępczym jest umiejscowienie symbolu koloru w lewym górnym rogu (wersja symetryczna) lub dwóch równoległych symboli koloru (wersja z całą postacią).

</doc>
<doc id="623625" url="https://pl.wikipedia.org/wiki?curid=623625" title="Bezobjawowy nosiciel">
Bezobjawowy nosiciel



</doc>
<doc id="623627" url="https://pl.wikipedia.org/wiki?curid=623627" title="Herod z Chalkis">
Herod z Chalkis

Herod z Chalkis, czasami w literaturze opisywany jako Herod V (ur. 10 lub 9 p.n.e., zm. 48) - wnuk Heroda Wielkiego, król Chalkis od 41.
Biogram.
Herod był drugim synem Arystobula I i jego żony Bereniki, bratem Heroda Agryppy I, Arystobula II, Herodiady i Mariamme IV.
Po śmierci swojego dziadka po mieczu, Heroda Wielkiego, został zabrany do Rzymu przez swoją matkę i babkę po kądzieli, Salome I. Na temat pobytu Heroda w Rzymie źródła nie przekazały żadnych informacji. W tym czasie poślubił swoją kuzynkę Mariamme V, po kądzieli wnuczkę Heroda Wielkiego; ślub miał miejsce prawdopodobnie pod koniec lat 20. I wieku.
W 41 roku otrzymał królestwo Chalkis z nadania rzymskiego cesarza Klaudiusza oraz rangę pretorską. Rzymski władca udzielił mu zezwolenia na wizytę w rzymskim senacie, gdzie Herod w języku greckim oficjalnie podziękował Klaudiuszowi. Nowy władca Chalkis przyczynił się do wydania dwóch edyktów cesarskich, gwarantujących Żydom ich prawa.
Przypuszczalnie pod koniec 41 roku Herod przybył do Chalkis. Zachowały się wybijane przez niego monety. Nowy król Chalkis współpracował ze swoim bratem Herodem Agryppą I, królem Judei. Współpracę tę umocniło zawarte w 44 roku małżeństwo Heroda z córką Agryppy - Bereniką.
Po śmierci Agryppy I w 44 roku Herod z Chalkis rozkazał swojemu zaufanemu Aristonowi stracić Silasa, byłego doradcę zmarłego króla. Judea po zgonie Agryppy I ponownie znalazła się pod bezpośrednimi rządami rzymskimi. Cesarz Klaudiusz przyznał Herodowi opiekę nad świątynią jerozolimską. Król Chalkis otrzymał też po zmarłym bracie prawo mianowania arcykapłanów.
Herod skorzystał z tego przywileju pod koniec 44 lub na początku 45 roku, kiedy usunął z urzędu arcykapłana Elioneusa, syna Szymona Kanterasa, a w jego miejsce powołał Józefa syna Kamei. W 47 lub 48 roku pozbawił urzędu Józefa i ustanowił arcykapłanem Ananiasza syna Nebedeusza.
Gdy rzymski prokurator Kuspiusz Fadus nakazał przechowywać szatę arcykapłana w twierdzy Antonia, Żydzi odwołali się od tej decyzji do cesarza Klaudiusza. Ten w liście z 28 czerwca 45 roku przyznał im rację; rzymski władca w swoim piśmie wymienił m.in. Heroda z Chalkis.
Herod zmarł pod koniec 48 roku. Po jego śmierci cesarz Klaudiusz przekazał Chalkis nie jego synowi Arystobulowi, lecz bratankowi - Herodowi Agryppie II.
Małżeństwa i potomstwo.
Pierwszą żoną Heroda była Mariamme V, córka Józefa III i Olimpias, po matce wnuczka Heroda Wielkiego. Z tego małżeństwa pochodził syn Arystobul.
Z drugiego małżeństwa z Bereniką miał synów Berenicianusa i Hirkana.

</doc>
<doc id="623632" url="https://pl.wikipedia.org/wiki?curid=623632" title="American IV">
American IV



</doc>
<doc id="623634" url="https://pl.wikipedia.org/wiki?curid=623634" title="Góry (Płock)">
Góry (Płock)

Góry – jednostka pomocnicza gminy (osiedle) oraz część miasta Płocka.
Powierzchnia osiedla to 8,72 km². W Górach mieszka 1680 osób. 
Historia.
Do 1954 należały do gminy Łąck w powiecie gostynińskim. W Królestwie Polskim przynależały do guberni warszawskiej, a w okresie międzywojennym do woj. warszawskiego. Tam, 20 października 1933 weszły w skład nowo utworzonej gromady Góry w granicach gminy Łąck, składającą się z wsi, folwarki, parceli i cegielni Góry.
Podczas II wojny światowej włączona do III Rzeszy. Po wojnie ponownie w Polsce.
W związku z reorganizacją administracji wiejskiej (zniesienie gmin) jesienią weszły w skład nowo utworzonej gromady Ciechomice w powiecie gostynińskim, a po jej zniesieniu 1 stycznia 1969 – do gromady Łąck. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Góry weszły w skład reaktywowanej gminy Łąck w powiecie gostynińskim. W latach 1975–1996 miejscowość administracyjnie należała do województwa płockiego. 1 stycznia 1997 Góry włączono do Płocka.
Komunikacja.
ul. Kutnowska – dojazd autobusami linii: 7, 13, 43, N2

</doc>
<doc id="623635" url="https://pl.wikipedia.org/wiki?curid=623635" title="Nikoła Gruewski">
Nikoła Gruewski

Nikoła Gruewski, mac. Никола Груевски (wym. ; ur. 31 sierpnia 1970 w Skopju) – macedoński polityk i ekonomista, minister, poseł do Zgromadzenia Republiki Macedonii, w latach 2003–2017 przewodniczący Wewnętrznej Macedońskiej Organizacji Rewolucyjnej – Demokratycznej Partii Macedońskiej Jedności Narodowej (WMRO-DPMNE), od 2006 do 2016 premier Macedonii.
Życiorys.
Działalność do 2006.
Jego ojciec urodził się w północnej Grecji. Po rozwodzie rodziców Nikoła Gruewski mieszkał z matką, gdy miał kilka lat przez jakiś czas mieszkał w Libii, gdzie jego matka pracowała. W 1989 zdał w Skopju egzamin maturalny, w 1994 ukończył studia ekonomiczne na Uniwersytecie Świętego Klemensa z Ochrydy w Bitoli. Kształcił się później w Londynie (w zakresie ubezpieczeń i inwestycji) oraz na Uniwersytecie Świętych Cyryla i Metodego w Skopju (w dziedzinie ekonomii monetarnej). W 1995 podjął pracę w dziale kredytów w banku Bałkanska Banka AD Skopјe. Od 1996 przez rok pracował w bankowości w Londynie i Frankfurcie nad Menem. Od 1998 był analitykiem finansowym i komentatorem ekonomicznym, założył i stanął na czele macedońskiego stowarzyszenia maklerów.
Zaangażował się w międzyczasie w działalność polityczną w ramach centroprawicowego ugrupowania WMRO-DPMNE. Po zwycięstwie tej partii w wyborach w 1998 otrzymał nominację na ministra handlu w rządzie Lubcza Georgiewskiego. W listopadzie 1999 w tym samym gabinecie przeszedł na stanowisko ministra finansów, które zajmował do listopada 2002. W trakcie urzędowania przeprowadził reformę podatkową związaną z zastosowaniem podatku VAT na poziomie 18%, dokonał przyspieszenia prywatyzacji i przyczynił się do znacznego ograniczenia inflacji. Pod koniec urzędowania kraj dotknięty został jednak przez kryzys gospodarczy, związany m.in. z konfliktem wywołanym sytuacją albańskich uchodźców z Kosowa. WMRO-DPMNE przegrała wówczas kolejne wybory parlamentarne i przeszła do opozycji. Nikoła Gruewski uzyskał w 2002 po raz pierwszy mandat posła do Zgromadzenia Republiki Macedonii. Był wiceprzewodniczącym swojego ugrupowania, zaś na kongresie w maju 2003 został wybrany na nowego przewodniczącego WMRO-DPMNE.
Premier Macedonii.
Po czterech latach w opozycji WMRO-DPMNE wygrała wybory parlamentarne w 2006. W sierpniu tegoż roku Nikoła Gruewski przedstawił skład swojego gabinetu, w którego szeregach znalazły się w znacznej mierze osoby działające do tej pory w organizacjach pozarządowych bądź w międzynarodowych stowarzyszeniach.
Konflikt grecko-macedoński i związane z tym zawetowanie przez Grecję wejścia Macedonii do NATO na szczycie w Bukareszcie w kwietniu 2008 należały do przyczyn samorozwiązania parlamentu i rozpisania w tymże roku nowych wyborów. Wybory te zakończyły się ponownym zwycięstwem centroprawicy – koalicja skupiona wokół WMRO-DPMNE uzyskała 63 miejsca w 120-osobowym parlamencie. Nikoła Gruewski pozostał dzięki temu na stanowisku premiera. Kolejne gabinety tworzył po wyborach w 2011 i 2014, w których jego ugrupowanie ponownie odnosiło zwycięstwo.
W 2015 lider opozycyjnych socjaldemokratów Zoran Zaew ujawnił, iż około 20 tysięcy osób (w tym polityków, funkcjonariuszy służb specjalnych i dziennikarzy) było nielegalnie podsłuchiwanych. Zoran Zaew został w międzyczasie oskarżony o zniesławienie premiera, któremu przeciwnicy zarzucili też współudział w tuszowaniu sprawy śmiertelnego pobicia 22-letniego mężczyzny przez policjanta w 2011. Sytuacja doprowadziła do długotrwałego kryzysu politycznego i masowych protestów antyrządowych. Po kilku miesiącach doszło do zawarcia porozumienia między rządem a opozycją, przewidującego m.in. przedterminowe wybory parlamentarne. W styczniu 2016 Nikoła Gruewski złożył rezygnację z urzędu premiera i został zastąpiony przez Emiła Dimitriewa.
Działalność od 2016.
WMRO-DPMNE uzyskała najwięcej mandatów w przedterminowych wyborach, nie była jednak w stanie stworzyć rządu. Nikoła Gruewski pozostał członkiem macedońskiego parlamentu. W grudniu 2017 nowym przewodniczącym partii został Hristijan Mickoski. Od 2017 objęty postępowaniem karnym, w 2018 został skazany na karę dwóch lat pozbawienia wolności za przestępstwo korupcyjne związane z nabyciem kuloodpornego luksusowego pojazdu na potrzeby publiczne. W 2018 uzyskał azyl polityczny na Węgrzech.

</doc>
<doc id="623636" url="https://pl.wikipedia.org/wiki?curid=623636" title="Dobrzyńska (Płock)">
Dobrzyńska (Płock)

Dobrzyńska – jedno z osiedli Płocka.
Znajduje się tu kościół parafii pw. Ducha Świętego.

</doc>
<doc id="623637" url="https://pl.wikipedia.org/wiki?curid=623637" title="Ciechomice (Płock)">
Ciechomice (Płock)

Ciechomice – jednostka pomocnicza gminy (osiedle) Płocka. Obejmuje m.in. Stare Ciechomice i Nowe Ciechomice.
Osiedle położone jest w lewobrzeżnej części miasta. Przyłączone do Płocka zostało 1 stycznia 1997 roku. 
W dzielnicy znajduje się parafia pw. św. Maksymiliana Kolbego.
W czasach Królestwa Polskiego istniała gmina Ciechomice.
W roku 1872 powstał tutaj browar, którego właścicielem był Bernhard Dauter. W 1899 r. wytwarzał rocznie 44 tys. wiader (528 tys. l) piwa. Wyrabiano tu piwa bawarskie, pilzneńskie i dubeltowe. Na początku XX w. zakład zatrudniał 14-19 robotników. Browar miał składy w Płocku, Kutnie, Gostyninie, Gąbinie, Łowiczu i Żychlinie. W 1948 r., już jako Państwowy Browar „Ciechomice”, produkował piwa, słód i wody gazowane. W połowie lat 60. budynki zostały częściowo wyburzone po pożarze i zawaleniu. Dziś w ich miejscu znajduje się zakład produkcyjny Dr. Oetker Dekor sp. z o.o., należący do koncernu Dr. Oetker. 
Komunikacja.
Dojazd autobusami linii: 7, N2

</doc>
<doc id="623638" url="https://pl.wikipedia.org/wiki?curid=623638" title="Osiedle Kochanowskiego (Płock)">
Osiedle Kochanowskiego (Płock)

Osiedle Kochanowskiego – jednostka pomocnicza gminy (osiedle) Płocka.
Osiedle ustanowione na skutek podziału nieistniejącego już osiedla Mickiewicza na osiedla: Kochanowskiego i Dworcowa.

</doc>
<doc id="623640" url="https://pl.wikipedia.org/wiki?curid=623640" title="Kolegialna (Płock)">
Kolegialna (Płock)

Osiedle Kolegialna – jednostka pomocnicza gminy (osiedle) Płocka. Swoją nazwę zawdzięcza ulicy Kolegialnej.
Komunikacja.
ul. Kolegialna – dojazd autobusami linii: 0, 2, 4, 7, 160, 13, 15, 19, 20, 140, 22, 24, 33, N1, N2

</doc>
<doc id="623644" url="https://pl.wikipedia.org/wiki?curid=623644" title="Funke">
Funke

Funke:

</doc>
<doc id="623645" url="https://pl.wikipedia.org/wiki?curid=623645" title="Izoterma Gibbsa">
Izoterma Gibbsa

W chemii fizycznej izoterma adsorpcji przedstawia zależność między ilością substancji zaadsorbowanej na powierzchni (np. elektrody) a aktywnością tej substancji w roztworze oraz dodatkowymi zmiennymi termodynamicznymi - przy ustalonej temperaturze. Ogólne termodynamiczne równanie - podane po raz pierwszy przez Gibbsa - ma postać:
gdzie:

</doc>
<doc id="623648" url="https://pl.wikipedia.org/wiki?curid=623648" title="Konstantin Wołkow">
Konstantin Wołkow

Konstantin Jurjewicz Wołkow (ros. Константин Юрьевич Волков; ur. 18 lutego 1960 w Irkucku) – radziecki lekkoatleta, skoczek o tyczce, wicemistrz olimpijski i wicemistrz świata.
W 1979 został halowym wicemistrzem Europy, a rok później – halowym mistrzem Europy, wynikiem 560 cm ustanawiając rekord mistrzostw. W finale rozgrywanych w tym samym roku igrzysk olimpijskich w Moskwie po pasjonującym pojedynku z Władysławem Kozakiewiczem zajął drugie miejsce ("ex aequo" z Tadeuszem Ślusarskim). W 1982 ponownie zajął drugie miejsce w Halowych Mistrzostwach Europy, a w 1983 - również drugie miejsce w mistrzostwach świata na otwartym stadionie. W 1984 nie mógł pojechać na igrzyska olimpijskie w Los Angeles z powodu bojkotu przez Związek Radziecki, ale zwyciężył w zawodach Przyjaźń-84 rozgrywanych w Moskwie.
Był również dwukrotnym mistrzem uniwersjady: w Bukareszcie w 1981 i w Edmonton w 1983. Tylko raz, w 1979, zdobył mistrzostwo Związku Radzieckiego, a w 1980 był halowym mistrzem ZSRR. Wielokrotny rekordzista kraju.
Jego rekord życiowy to 585 cm (1984).

</doc>
<doc id="623650" url="https://pl.wikipedia.org/wiki?curid=623650" title="Rosyjska Cerkiew Prawosławna">
Rosyjska Cerkiew Prawosławna



</doc>
<doc id="623652" url="https://pl.wikipedia.org/wiki?curid=623652" title="Isagoras">
Isagoras

Isagoras − syn Tisandera; ateński polityk i arystokrata z VI wieku p.n.e.
Kariera polityczna.
Po wygnaniu z Aten w roku 510 p.n.e. Hippiasza, syna Pizystrata, Isagoras rozpoczął karierę polityczną jako zażarty oponent Klejstenesa. Udało mu się zdobyć poparcie arystokracji (być może Areopagu) i w roku 508/507 sprawował urząd archonta eponyma. Klejstenes zdecydował się wtedy na oskarżenie Isagorasa przed zgromadzeniem (korzystając z jego sądowniczych uprawnień jako "heliaia") oraz przedstawienie ludowi swojego programu reform politycznych, które zostały przyjęte z dużym entuzjazmem i natychmiast rozpoczęto wprowadzenie je w życie. 
Isagoras był zwolennikiem rządów oligarchicznych i bardzo nie podobała mu się sytuacja, w której prawa możnych i dobrze urodzonych były zrównywane z pospólstwem. Z tego powodu poprosił o pomoc swojego przyjaciela, króla Sparty Kleomenesa I. Herodot twierdzi, że powodem tej zażyłej znajomości był fakt, że Kleomenes podczas swojego pierwszego pobytu w Atenach, kiedy oblegał Hipparcha na Akropolu poznał żonę Isagorasa i bardzo mu się spodobała, natomiast sam mąż był w tej kwestii bardzo wyrozumiały. Powodem pomocy Kleomenesa Isagorasowi były zapewne też względy czysto polityczne. W Sparcie tylko rodowita arystokracja miała prawo głosu; nawet mieszkańcy miast (periojkowie) musieli się podporządkować władzy szlachetnie urodzonych i nie mieli na nią wpływu. Dla Spartian, Klejstenes posunął się w swoich demokratycznych reformach za daleko. Oficjalnych pretekstem była natomiast rzekoma kara za zbrodnie Alkmenoidów - przed przeszło stu laty ród ten przyczynił się do wymordowania w Atenach błagalników szukających ratunku u boskich ołtarzy. 
Klejstenes zbiegł z miasta, bojąc się spartiańskiej potęgi. Kleomenes natomiast rozpoczął swoje porządki w mieście. Władza została oddana Isagorasowi (być może jako tyranowi). Z miasta zostało wyrzuconych mnóstwo rodzin mających cokolwiek wspólnego z Alkmenoidami. Zamach nie udał się jednak - przeciw nowemu reżimowi wystąpiła nowo utworzona przez Klejstenesa Rada Pięciuset oraz zwykli ludzie, którzy pragnęli bronić nowego ustroju swojego miasta. Klemeones oraz ze swoimi Spartianami i Isagorasem musieli uciekać na Akropol i tam się zabarykadowali. Kleomenes rzekomo dostąpił się świętokradztwa w jednej z ateńskich świątyni, dlatego już po trzech dniach broniący się poddali i zostali wypędzeni, natomiast Klejstenes powrócił do Aten. 
W 506 p.n.e. Kleomenes i Isagoras po raz kolejny próbowali przejąć władzę w Atenach, jednak tym razem próba zakończyła się całkowitym niepowodzeniem i nie zachwiała silną już wówczas pozycją Klejstenesa. Główną przyczyną upadku tejże kampanii była niemożność porozumienia się dwóch spartańskich królów, Kleomenesa i Demarata.

</doc>
<doc id="623653" url="https://pl.wikipedia.org/wiki?curid=623653" title="George Jacob Steenke">
George Jacob Steenke



</doc>
<doc id="623657" url="https://pl.wikipedia.org/wiki?curid=623657" title="SBV Excelsior">
SBV Excelsior



</doc>
<doc id="623658" url="https://pl.wikipedia.org/wiki?curid=623658" title="Dziesiątka (karta)">
Dziesiątka (karta)

Dziesiątka – karta do gry usytuowana w tradycyjnej hierarchii starszeństwa między dziewiątką a waletem jako 10 karta. W niektórych grach np. w tysiącu dziesiątka jest drugą najstarszą kartą po asie i jest starsza od króla. 
W brydżu dziesiątki są najmłodszymi z honorów (pozostałe honory stanowią figury: asy, króle, damy i walety). 
52-kartowa talia kart do gry zawiera 4 dziesiątki, po jednej w każdym kolorze (trefl, karo, kier i pik). Karta oznaczona jest liczbą 10 w narożnikach oraz zawiera 10 "oczek" w kształcie karcianych symboli.
W kartach typu niemieckiego dziesiątka jest również nazywana kralką. Zwykle oznacza się ją dziesięcioma symbolami karcianymi (serca i dzwonki jako 10 niepołączonych "oczek" w zależności 3-4-3, wina i żołędzie jako 10 "oczek" występujących jako części rośliny obustronnie posiadającej 5 gałęzi) i położoną nad nimi literą X - rzymską liczbą 10.
W kartach typu szwajcarskiego dziesiątka nosi nazwę "Banner" i jest przedstawiana jako flaga z pojedynczym symbolem koloru.
Wygląd kart.
Wzór międzynarodowy i inne wzory o kolorach francuskich
Talia Minchiate i inne wzory o kolorach północnowłoskich
Wzór wirtemberski i inne wzory o kolorach południowoniemieckich
Wzór saksoński i inne wzory o kolorach północnoniemieckich
Wzór szwajcarski

</doc>
<doc id="623660" url="https://pl.wikipedia.org/wiki?curid=623660" title="Województwo środkowopolskie">
Województwo środkowopolskie

Województwo środkowopolskie lub wschodniowielkopolskie – projekt województwa w środkowo-zachodniej Polsce, na Nizinie Południowowielkopolskiej, w dorzeczu górnej i środkowej Warty, w historycznych granicach Kaliskiego (wschodniej Wielkopolski); projekt powstał w 1998 i został ponownie przedstawiony m.in. w 2005 i 2021. 
Nowe województwo obejmowałoby od 13 do 15 powiatów i dwa miasta na prawach powiatu, jego obszar pokrywałby się częściowo z obszarem istniejących w latach 1975–1998 województw: kaliskiego, konińskiego i sieradzkiego. Na obszarze województwa znalazłaby się aglomeracja kalisko-ostrowska oraz Kaliski Okręg Przemysłowy i Konińskie Zagłębie Węgla Brunatnego.
Postulat utworzenia nowego województwa wysunęło w 2005 Stowarzyszenie na rzecz Rozwoju Regionu i Utworzenia Województwa Środkowopolskiego. Projekt nowego województwa jest w ogólnym zarysie tożsamy z projektem województwa kaliskiego z 1919, uchwalonym na Zjeździe Przedstawicieli Miast Ziemi Kaliskiej; projekt przewidywał, że nowe województwo obejmie ówczesne powiaty: jarociński, kaliski, Kalisz (miasto wydzielone), kępiński, koniński, kolski, koźmiński, krotoszyński, odolanowski, ostrowski, ostrzeszowski, pleszewski, sieradzki, słupecki, turecki i wieluński, i został wcześniej poparty i przyjęty przez wszystkie rady miast i rady powiatów.
Opinie.
Rada miejska w Kaliszu dnia 29 czerwca 2006 wydała uchwałę popierającą działania stowarzyszenia. Z kolei prezydent miasta Janusz Pęcherz wypowiadał się z dystansem o pomyśle utworzenia tego województwa.
Projekt spotkał się z zainteresowaniem ówczesnych władz Ostrowa Wielkopolskiego oraz byłego prezydenta Jerzego Świątka, ale także z krytyką części mieszkańców.
Sceptycznie oceniali pomysł nowego województwa władze i mieszkańcy większych uwzględnionych w projekcie miast: Jarocina, Krotoszyna, Kępna i Pleszewa, powołując się na uwarunkowania historyczne, niekorzystną sytuacją terenów w okresie istnienia województwa kaliskiego z lat 1975–1998, a także niepotrzebnym rozrostem administracji wojewódzkiej.
Projekt zyskał poparcie pojedynczych posłów pochodzących z regionu.
Geografia.
Położenie.
Województwo środkowopolskie graniczyłoby z województwami:
Terytorium.
Województwo środkowopolskie obejmowałoby:
Stolicą nowego województwa miał stać się Kalisz.

</doc>
<doc id="623663" url="https://pl.wikipedia.org/wiki?curid=623663" title="PAE Ergotelis">
PAE Ergotelis

Ergotelis Heraklion (), właśc. Jimnastikos Silogos „O Ergotelis” Heraklion Kreta P.A.E. () – grecki klub piłkarski z siedzibą w mieście Heraklion na Krecie, w sezonie 2005/2006 zajął 1. miejsce w rozgrywkach Beta Etniki. Obecnie występuje w rozgrywkach Superleague Ellada 2.

</doc>
<doc id="623665" url="https://pl.wikipedia.org/wiki?curid=623665" title="Człowiek współczesny">
Człowiek współczesny



</doc>
<doc id="623667" url="https://pl.wikipedia.org/wiki?curid=623667" title="Wielka Rhetra">
Wielka Rhetra

Wielka Rhetra (gr. "μεγάλη ῥήτρα" dosł. "to, co jest powiedziane" z "ἐρῶ" "mówić") – pochodzący z archaicznej Sparty (prawdopodobnie z VIII/VII w. p.n.e.) dokument, określający ustrój państwa spartańskiego.
Autorem tego zbioru praw miał być legendarny reformator i prawodawca spartański Likurg, który rzekomo otrzymał go od Wyroczni Delfickiej. Jak podaje Herodot (I, 65) "Niektórzy utrzymują, że Pitia" (...) "podyktowała mu istniejący dziś u Spartiatów ustrój państwa; jak jednak utrzymują sami Lacedemończycy, przyniósł go Likurg z Krety, kiedy był opiekunem Leobotesa, swego siostrzeńca i króla Spartiatów".
Z Rhetry pochodzą informacje o instytucjach ustrojowych archaicznej Sparty – Geruzji (radzie starszych), zgromadzeniu i królach.
Datowanie tego dokumentu nastręcza historykom wielu problemów. Punktem odniesienia jest tu analiza językowa – Rhetrę, napisaną niezwykle starą greką, cytuje w "Żywocie Likurga" Plutarch; odwołania do jej treści występują także w poezji Tyrtajosa, spartańskiego poety lirycznego z VII wieku p.n.e.
Według Plutarcha tekst brzmiał:
"Wzniósłszy sanktuarium Zeusa Syllańskiego i Ateny Syllańskiej, ustaliwszy podział na fyle i oby, ustanowiwszy radę trzydziestu starszych z naczelnikami, w ustalonych terminach trzeba zbierać się na zgromadzenie między Babyką a Knakionem; tamci" [tzn. starsi i naczelnicy] "mają zgłaszać wnioski i rozwiązywać zebrania, lud zaś niech ma prawo do zajmowania stanowiska i ostateczną decyzję."
Dalej Plutarch objaśniał: "fyle" i "oby" oznaczają podział ludu na części, naczelnikami ("ἀρχαγέται") są królowie, "Arystoteles zaś mówi, że Knakion jest rzeką, a Babyka mostem".
Z czasem do Rhetry dodana została poprawka:
"Kiedy tłum był zgromadzony, nikomu innemu (poza starszymi i królami) nie wolno byto zgłaszać wniosku, ale lud miał prawo oceniać wniosek przedłożony przez starszych i królów. W późniejszym czasie jednak lud, odejmując coś lub dodając, przekręcał i wypaczał wnioski; dlatego królowie Polidor i Teopomp dopisali do Retry zdanie: «jeśli lud będzie się wypowiadać krzywo, członkowie rady i naczelnicy niech będą tymi, którzy wycofują się», to znaczy niech nie zatwierdzają, lecz wycofują się i rozwiązują zgromadzenie jako zniekształcające i zmieniające wniosek na gorsze." 
Zmiana ta znalazła poparcie wyroczni, o czym wiadomo cytowanego przez Plutarcha utworu Tyrtajosa oraz z dzieła Diodora
Brak danych o częstości zwoływania zgromadzenia, mógł być to rok, pora roku lub miesiąc. 
Prawdziwość Rhetry wielokrotnie budziła wątpliwości. Niektórzy uczeni widzieli w niej fałszerstwo z IV wieku p.n.e., mające dać podstawy do reform spartańskiego ustroju. Przeczy temu jej starodawny język.
Obecnie uważa się raczej, że tekst Rhetry jest prawdziwy i mieści się w tendencjach przemian ustrojowo-społecznych zachodzących w Grecji w VII wieku p.n.e. 
Rhetra milczy o eforach, widocznie urząd ten powstał później.

</doc>
<doc id="623668" url="https://pl.wikipedia.org/wiki?curid=623668" title="Antypas I">
Antypas I

Antypas I (ur. ok. 148 p.n.e., zm. krótko po 67 p.n.e.) - zarządca Idumei z ramienia dynastii hasmonejskiej, dziadek Heroda Wielkiego.
Jego rodzina wywodziła się z Idumei. Pochodzenie Antypasa budzi dyskusje w literaturze. Mikołaj z Damaszku, nadworny historyk Heroda Wielkiego, potomka Antypasa, twierdził, że ten ostatni był potomkiem żydowskiego rodu, który powrócił z wygnania babilońskiego. Józef Flawiusz, mający dostęp do archiwów genealogicznych w Jerozolimie, stwierdził, że wersja Mikołaja z Damaszku była jedynie pochlebstwem dla Heroda i jest nieprawdziwa. Według Flawiusza Antypater pochodził ze znakomitego rodu idumejskiego. Z kolei Juliusz Afrykańczyk podkreślał, że Herod Wielki pochodził z ubogiego rodu.
Losy Antypasa rekonstruuje się na podstawie przekazów Flawiusza, Afrykańczyka i Epifaniusza. Był synem Heroda, kapłana świątyni w Askalonie. Około 140 p.n.e. został uprowadzony dla okupu przez idumejskich rozbójników. Ojca nie było stać na jego zapłatę, dlatego Antypas pozostał w Idumei. Około 127 p.n.e. przyjął judaizm.
Za panowania Aleksandra Jannaja został zarządcą Idumei. Sprawował tę funkcję także za rządu jego następczyni Aleksandry Salome.
Miał synów Antypatra, Faliona i Józefa.
Po śmierci Antypasa zarządcą Idumei został jego syn Antypater.

</doc>
<doc id="623672" url="https://pl.wikipedia.org/wiki?curid=623672" title="Antypater I">
Antypater I

Antypater (ur. ok. 113 p.n.e., zm. 43 p.n.e.) - prokurator Judei od 47 p.n.e., doradca arcykapłana i króla z dynastii Hasmoneuszy Hirkana II - faktyczny zarządca państwa.
Był synem Antypasa I, zarządcy Idumei; bratem Faliona i Józefa. Po śmierci ojca, za panowania Aleksandry Salome, został zarządcą Idumei.
Antypater około 80 p.n.e. poślubił Kypros I, z pochodzenia Nabatejkę. Z tego małżeństwa pochodzili synowie Fazael I, Herod Wielki, Józef II i Feroras oraz córka Salome I.

</doc>
<doc id="623673" url="https://pl.wikipedia.org/wiki?curid=623673" title="Płyta analogowa">
Płyta analogowa



</doc>
<doc id="623675" url="https://pl.wikipedia.org/wiki?curid=623675" title="Józef I (stryj Heroda Wielkiego)">
Józef I (stryj Heroda Wielkiego)

Józef I (ur. ok. 95 p.n.e., zm. 34 p.n.e.) – stryj, szwagier i teść Heroda Wielkiego.
Był synem Antypasa I, bratem Antypatra i Faliona.
Sądzi się, że pierwszą żoną Józefa I mogła być siostra Dositeosa. Pogląd ten oparty jest na przekazie Józefa Flawiusza, z którego wynika, że Dositeos był krewnym Józefa, nie będąc spokrewniony z jego bratankiem Herodem Wielkim. Dziećmi z pierwszego małżeństwa Józefa I byli przypuszczalnie Achiab oraz nieznana z imienia córka, czwarta żona Heroda. Drugą żoną Józefa I została jego bratanica Salome I; poślubił ją przypuszczalnie około 44 p.n.e. Miał z nią nieznaną z imienia córkę, która około 20 p.n.e. poślubiła syna swojego ojczyma Aleksasa I.
Gdy w 34 p.n.e. Herod udał się do Laodycei spotkać się z Markiem Antoniuszem i powierzył sprawy królestwa Józefowi. Otrzymał też rozkaz zabicia Mariamme I, żony Heroda, gdyby nie wrócił ze spotkania. Józef zdradził jej to polecenie. Gdy król o tym się dowiedział, zaczął podejrzewać, że jego stryja i żonę łączy romans. Za namową Salome, żony Józefa, kazał stracić tego ostatniego.

</doc>
<doc id="623676" url="https://pl.wikipedia.org/wiki?curid=623676" title="Wyspy Lojalności">
Wyspy Lojalności

Wyspy Lojalności () – grupa wysp stanowiących jedną z trzech prowincji Nowej Kaledonii. Leżą na Oceanie Spokojnym w odległości 100 do 150 km na północny wschód od wybrzeża Nowej Kaledonii.
Wyspy zostały odkryte w 1792 przez ekspedycję francuską Antoine’a d'Entrecasteaux. Pierwszym Europejczykiem, który wylądował w 1793 na wyspach był angielski kapitan William Raven, dowódca handlowego statku „Britannia” płynącego z wyspy Norfolk do Batawii (obecnej Dżakarty). Wyspy Lojalności zostały dokładnie zbadane w 1827 przez Jules’a Dumonta d’Urville'a, który sporządził ich pierwszą dokładną mapę w 1840. Pierwszymi osadnikami byli angielscy misjonarze, którzy przybyli na wyspy w 1843. Natomiast pierwszy misjonarz francuski przybył na wyspy wraz z ekspedycją francuską pod dowództwem admirała Febvriera Despointe'a, który 24 września 1853 w imieniu Napoleona III przejął archipelag we władanie Francji.
Archipelag składa się sześciu zamieszkanych wysp:
oraz kilku mniejszych i bezludnych wysp i wysepek. Całkowita powierzchnia archipelagu wynosi 1981 km². Najwyższy szczyt osiąga 138 m n.p.m. i znajduje się na wyspie Maré.
Klimat wysp jest gorący, podzwrotnikowy. Opady deszczu są obfite i wynoszą od 1500 do 2000 mm rocznie, przynoszone przez pasat południowo-zachodni, znacznie większe na nawietrznej stronie wysp. Średnia roczna temperatura wynosi 23 °C do 28 °C.
Głównym ośrodkiem administracyjnym całej prowincji jest miejscowość Wé nad zatoką Baie de Chateaubriand na wyspie Lifou.
Archipelag zamieszkują Melanezyjczycy, Polinezyjczycy oraz mniejszość pochodzenia azjatyckiego i europejskiego. Według spisu ludności z 2004 liczba ludności Wysp Lojalności wyniosła 22080 mieszkańców. Kilka tysięcy rdzennych mieszkańców Wysp Lojalności zamieszkuje stolicę Nowej Kaledonii – Numéę.
Głównymi uprawami są kawa, palma kokosowa, kukurydza, drzewa owocowe i warzywa, natomiast towarami eksportowanymi m.in. do Francji, Australii są kopra, kawa i bawełna. Z uwagi na niezwykle atrakcyjne położenie wysp, dogodną komunikację (lotniska na Ouvéa, Lifou, Maré) oraz sprzyjający klimat coraz większego znaczenia nabiera turystyka.
Demografia.
Prowincję zamieszkują następujące grupy etniczne (2009):

</doc>
<doc id="623678" url="https://pl.wikipedia.org/wiki?curid=623678" title="Pedro Calderón de la Barca">
Pedro Calderón de la Barca

Pedro Calderón de la Barca (ur. 17 stycznia 1600 w Madrycie, zm. 25 maja 1681 tamże) – barokowy poeta i dramaturg hiszpański działający w hiszpańskim Złotym Wieku, uważany za następcę Lope de Vegi.
Autor licznych sztuk dramatycznych, z których najsłynniejsze to – "La vida es sueño" ("Życie jest snem") oraz "El gran teatro del mundo" ("Wielki teatr świata"); z nich obu pochodzą dwa porównania, istniejące w kanonie sztuki dramatycznej (toposy): życie jako sen oraz świat jako wielki teatr. Tworzył również liczne dzieła poruszające tematykę miłości, namiętności i zazdrości – należą do nich np. "Lekarz swojego honoru" ("El médico de su honra") czy "Malarz swojej hańby" ("El pintor de su deshonra").
Życiorys.
Dzieciństwo i młodość.
Calderón urodził się w Madrycie. Był drugim z kolei dzieckiem Diega Calderóna de la Barca, sekretarza Rady Skarbu królestwa Kastylii. Jego matka, o flamandzkim pochodzeniu, zmarła w roku 1610. W rok po śmierci matki, najstarszy z rodzeństwa, piętnastoletni Diego, został wysłany przez ojca do Meksyku, a młodsza o dwa lata Dorotea, oddana do klasztoru w Toledo. Z testamentu ojca Pedra spisanego przed śmiercią w 1615 roku wynika, że oprócz trzech synów z pierwszego małżeństwa – Diega, Pedra i José – miał on jeszcze, starszego od nich, naturalnego syna Francisca Gonzáleza, który mieszkał w domu ojca jako sługa, nic nie wiedząc o swoim pochodzeniu. Alexander A. Parker przypuszcza, że to jego, grożące kazirodztwem zbliżenie do Dorotei, spowodowało gwałtowną reakcję ojca. Częsty w dramatach Calderóna motyw miłości brata do siostry oraz silnie akcentowany konflikt pomiędzy ojcem a synem może stanowić odbicie tego przeżycia.
Calderón pobierał w latach 1608–1613 edukację w Kolegium Jezuickim w Madrycie. Następnie przez dwa lata studiował logikę i retorykę na uniwersytecie Compultum w Alcalá de Henares. W późniejszym okresie życia kontynuował studia na wydziale prawa w Salamance. Ukończył je tytułem bakałarza prawa kanonicznego w 1620 roku. Wbrew oczekiwaniom rodziny, po ukończeniu studiów nie przyjął święceń kapłańskich i nie objął ufundowanej przez babkę ze strony matki, Donię Inés de Riaño, kaplicy w jednym z madryckich kościołów, z czym wiązało się beneficjum i niezależność finansowa.
W 1620 i 1621 roku odniósł pierwsze sukcesy w konkursach poetyckich organizowanych z okazji beatyfikacji i kanonizacji świętego Izydora. Organizatorem konkursów był Lope de Vega, który pisał o młodym poecie z uznaniem: "Don Pedro Calderón, / który już w latach młodzieńczych / zasłużył na wawrzyn, / jaki siwiznę zwykł wieńczyć". Calderón prowadził w tym okresie bujne życie, zachowały się przekazy o jego rozrzutności, wydatkach, jakie ponosił na kosztowne dworskie stroje. Kochał się w młodej aktorce noszącej pseudonim Filis. W 1621 roku wraz z braćmi Diego i José został posądzony o udział w zabójstwie Nicolása de Velasco. Bracia schronili się wówczas na terenie ambasady austriackiej. Uniknęli kary, dzięki interwencji możnego protektora. Musieli jednak sprzedać odziedziczony po ojcu urząd królewskiego sekretarz, by zaspokoić pretensje rodziny zabitego. Słynny jest też pościg poety, w osiem lat później, na czele uzbrojonych mężczyzn za aktorem, który zranił w bójce jego brata, który zakończył się wtargnięciem za uciekinierem do klasztoru i dość bezceremonialnym przeszukaniem klauzury w poszukiwaniu zbiega.
Początki kariery scenicznej.
29 czerwca 1623 roku zadebiutował w madryckim pałacu Alkazar sztuką "Amor honor y poder" ("Miłość honor i władza"). Cieszył się już wówczas opieką konetabla Kastylii, don Bernardina Fernándeza de Velasco. Z aluzji zawartych w "La dama duende" ("Damie chochliku") i "El sitio de Bredá" ("Oblężeniu Bredy") wynika, że w latach 1624 i 1625 poeta był północnych Włoszech i Niderlandach, niewykluczone, sądząc po szczegółach związanych z oblężeniem Bredy, że jako żołnierz. W tym okresie stał się jednym z najbliższych współpracowników hrabiego Olivaresa, ministra młodego króla Filipa IV. Pisał sztuki uświetniające uroczystości dworskie, nie zaniedbywał też teatrów publicznych. Z tego okresu pochodzą tak głośne jego dramaty jak: "La devoción de la cruz" ("Uwielbienie Krzyża"), "El purgatorio de san Patricio" ("Czyściec św. Patryka"), "La dama duende" ("Dama chochlik"), "El médico de su honra" ("Lekarz swojego honoru"), "La vida es sueño" ("Życie jest snem"). Dostarczał też co roku "auto sacramental," uświetniające obchody Bożego Ciała w stolicy. Wystawione w 1634 roku "auto El nuevo Palacio del Retiro" ("Nowy pałac Retiro") stanowiło uświetnienie otwarcia zespołu pałacowego Buen Retiro, wzniesionego przez Olivaresa z myślą o wypoczynku króla. W zbudowanej w pałacu nowoczesnej sali teatralnej, typu włoskiego – z kurtyną i kulisami – miał odtąd Calderón wystawiać przedstawienia dla króla. W 1635 roku powierzono mu przygotowanie uroczystości dworskich. Wraz z włoskimi scenografami zrealizował na Wielkim Stawie w parku pałacowym Widowisko "El mayor encanto amor" ("Największym czarem miłość").
Od 1636 roku pełnił w Madrycie funkcję cenzora sztuk teatralnych. Ukoronowaniem jego błyskotliwej kariery było przyznanie mu przez króla w 1637 roku godności kawalera zakonu św. Jakuba. W latach 1636 i 1637 ukazały się "Primera" i "Segunda parte de comedias de don Pedro Calderón de la Barca", wydane przez jego brata José. Wcześniej w latach 1625–1634 obowiązywał na terenie Kastylii zakaz druku powieści i sztuk teatralnych.
Wiek męski.
W 1638 roku Calderón – zobowiązany do służby wojskowej z racji przyznanego mu przez króla orderu św. Jakuba – wziął udział w odsieczy zajętego przez Francuzów fortu Fuenterrabia. Nawiązał potem do tego wydarzenia w komedii "No hay cosa como callar" ("Milczenie jest złotem", 1639). W 1640 roku walczył w Katalonii, przeciw popieranym przez Francuzów powstańcom. Wsławił się w czasie tej kampanii wieloma bohaterskimi czynami. Wziął potem jeszcze udział w oblężeniu Leridy i w 1642 roku podał się do dymisji. Przypuszcza się, że pod wpływem tych doświadczeń napisał "El alcalde de Zalamea" ("Alkad z Zalamei", 1644), w którym piętnował akty samowoli żołnierskiej względem ludności cywilnej.
Gdy na przełomie 1642 i 1643 roku odsunięto od władzy Olivaresa Calderón stracił swego głównego protektora. Przeniósł się wówczas do Alba de Tormes i wstąpił na służbę u księcia Alby. Wskutek niepowodzeń wojennych i tragicznych wydarzeń w rodzinie królewskiej (śmierć królowej Izabeli – 1644 i następczy tronu Baltazara Karola – 1646) wpłynęły na zmianę atmosfery na dworze. Spowodowane żałobą w latach 1644–1645 i 1646-1649 zamknięcie teatrów pozbawiło aktorów i dramaturgów głównego źródła utrzymania.
Poetę spotkały w tym czasie również osobiste nieszczęścia. W 1645 roku poległ w Katalonii jego młodszy brat José. Dwa lata później zmarł starszy Diego. W tym samym 1647 roku umarła też, nieznana z imienia ukochana artysty, matka jego syna – Pedra José. Niewiele wiadomo na temat tego związku. Przypuszcza się, że był on „sekretnym małżeństwem”, jakich nie brak w dramatach Calderóna. Pod wpływem tych przeżyć poeta wstąpił w 1650 roku do trzeciego zakonu św. Franciszka, a w 1651 roku przyjął święcenia kapłańskie. 18 września odprawił swą pierwszą mszę.
Lata milczenia.
W 1653 roku Calderón objął w Toledo funkcję kapelana w kaplicy Nowych Królów (Capilla de los Reyes Nuevos) tamtejszej katedry. Nominacja na kapelana kaplicy w Toledo spotkała się ze sprzeciwem Patriarchy Indii, który uważał, że pisanie komedii dyskwalifikuje kandydata. Calderón odpowiedział: "Pisanie komedii jest rzeczą dobrą albo złą. Jeśli jest dobrą, trzeba mnie pozostawić w spokoju; a jeśli złą, nie należy u mnie komedii zamawiać." Poeta oddalił się w tym czasie od świata, oddając się lekturze i medytacji. Swój dom wypełnił księgami teologicznymi i traktatami religijnymi oraz licznymi dziełami sztuki: obrazami i polichromowanymi rzeźbami. Posiadał w swoim domu wizerunki Chrystusa biczowanego i ukrzyżowanego, liczne przedstawienia Matki Boskiej, czternaście kamiennych stacji Drogi Krzyżowej, pejzaże, relikwiarze. W Toledo powstał poemat Calderóna "Psalle et sile" ("Śpiewa i milczy" albo "Modli się w milczeniu"), w którym poeta wysławia ciszę i skupienie pobudzające duszę do rozmyślań. "Nie ma towarzysza pewniejszego niż samotność" pisze w tym czasie.
Swoje pisarskie zatrudnienia dramaturg ograniczył w tym czasie do tworzenia "autos sacramentales" oraz dramatów muzycznych i mitologicznych, zamawianych przez dwór królewski. Z e względu na pogarszający się stan zdrowia i konieczność częstych wizyt w stolicy związanych z przygotowaniem swych dramatów do wystawienia, w 1663 roku poeta przeniósł się na stałe do Madrytu. Król uhonorował go przy tej okazji godnością królewskiego kapelana. W 1665 roku zmarł protektor Calderóna, król Filip IV. Za panowania jego następcy Karola II, który również darzył poetę swymi łaskami, zmianie uległa atmosfera życia dworskiego, publiczność dworska żądała sztuk coraz bardziej dziwacznych i niezwykłych, nasiliły się też ataki czynników religijnych na poetę, głównie w związku z wykorzystywaniem przez niego w przeznaczonych na uroczystość Bożego Ciała "autos", wątków mitologicznych. Calderón nie przestał być jednak najpopularniejszym dramaturgiem swoich czasów. W 1664 roku wydano "Tercera parte" jego dramatów. Część czwarta i nieautoryzowana piąta ukazały się w 1672 i 1677 roku. Wydanie z 1672 roku zostało poprzedzone prologiem autora, w którym wymieniał on swoje sztuki.
Śmierć.
Calderón zmarł 25 maja 1681 roku na atak serca. Ostatnimi jego dziełami były pisane na zbliżające się święto Bożego Ciała "autos sacramentales": "El cordero de Isaías" ("Baranek Izajasza") i nie dokończona "La divina Filotea" ("Boska Filotea"). W testamencie napisanym na kilka dni przed śmiercią rozporządził swoim majątkiem i wydał dyspozycje dotyczące pogrzebu. Miał być pochowany w habicie Trzeciego Zakonu Franciszkańskiego, w prostej trumnie, "obok moich przodków, rodziców i braci, czekać będę na głos ponownego wezwania".
Jego najlepszy przyjaciel Juan de Vera Tassis y Villaroel wydał w rok po śmierci poety prawdziwą, piątą część jego dramatów "Verdadera quinta parte" (1682), w roku następnym "Sexta" i "Séptima parte", a w 1684 r. Octava parte. W 1691 roku złożył do druku "Novena parte", a w międzyczasie wznowił wydanie części od pierwszej do czwartej. W sumie w latach 1682–1691 wydał 108 dramatów Calderóna.
Dzieło.
Calderón jest autorem około 120 trzyaktowych "comedias", 80 "autos sacramentales", licznych intermediów i utworów okolicznościowych. Za życia artysty ukazały się cztery autoryzowanie przez niego tomy, łącznie 60 sztuk, kolejno w 1636, 1637, 1664 i 1672 roku. Piąty wydany w 1677 roku nie zyskał jego akceptacji. W latach 1682–1691 Juan de Vera Taxis wydał dramaty Calderóna w 9 tomach. Na jego wydaniu oparł się w XVIII wieku Juan Fernandez de Apontes (1760-1763), a w XIX Keil (1827-1830) i Hartzenbush (1848-1850). Spośród 196 utworów wydanych w latach 1966–1967, co do niektórych toczą się spory dotyczące ich autentyczności. Jednocześnie w 1963 roku został odnaleziony w Pradze dramat "El duque de Candia" o księciu Władysławie, synu króla Zygmunta III Wazy, co wskazuje na to, że proces ustalania kanonu utworów Calderóna wciąż daleki jest od zakończenia.
Etapy twórczości.
I okres twórczości (1623-1635/1637).
Należą do niego młodzieńcze sztuki autora, charakteryzujące się krwawą akcją, zbrodniczymi charakterami bohaterów, poruszanymi tytanicznymi namiętnościami i kruszonymi nadprzyrodzoną mocą łaski lub potępienia. Pełne nieokiełznanego seksu lub transcendentnej tęsknoty, pragnienia wiedzy lub władzy, gwałtów, paktów z diabłem. W konstrukcji spontanicznej i bezładnej i tematyce zbliżone do sztuk Lopego de Vegi. Należą do tej grupy: "Uwielbienie Krzyża" (1629), "Czyściec świętego Patryka " (1628), "Wielki teatr świata" (1635), "Czarnoksiężnik" (1636), a także "Książę Niezłomny" (1628/1629), wydane w 1635 "Poznać Zło i Dobro "i "Życie jest snem" (1627-1629).
II okres twórczości (1635-1650).
Drugi okres to okres dojrzewania sztuki pisarskiej Calderóna, charakteryzujący się zwycięstwem rozumu nad namiętnościami, prostotą akcji, eliminowaniem elementów drugorzędnych, podporządkowaniem postaci drugoplanowych głównemu bohaterowi. Do sztuk tego okresu należą: "Alkad z Zalamei" (1637), "Lekarz swojego honoru", "Największy potwór świata", "Za tajemną obrazę tajemnicza zemsta", "W tym życiu wszystko jest prawdą i wszystko kłamstwem". Z tego okresu pochodzi też wiele komedii "płaszcza i szpady".
III okres twórczości (1650-1665).
Po przyjęciu święceń kapłańskich w 1650 roku Calderón ogranicza się do pisania sztuk religijnych i dworskich, na wyraźne zapotrzebowanie króla Filipa IV. W tym okresie wzrasta swoboda i siła wyobraźni poety. Powstają liczne "autos sacramentales," sztuki historyczne, legendarne i przede wszystkim mitologiczne – ostatnie dwa rodzaje wyraźnie pod wpływem tryumfu włoskiej opery.
IV okres twórczości (1665-1681).
Ze śmiercią króla w 1665 roku poeta traci swego głównego protektora, zmieniają się gusty publiczności żądającej sztuk bardziej pustych, szalonych i udziwnionych formalnie, zaostrza się też cenzura kościelna. Calderón przystosowuje się do tych nowych wymagań. Powstają wtedy: "Miłość poza śmierć", "Dziewczyna Gomeza Arriasa", "Echo i Narcyz" (wyd. 1672), "Niezwykłe losy Leonida i Marfizy" (1680).
Podział dorobku Calderóna.
Ogromny dorobek literacki Calderóna tylko w pewnym przybliżeniu daje się podzielić według rodzajów i tematów. Najczęściej wyróżnia się wśród jego utworów komedie, tragedie honoru, dramaty historyczne, filozoficzne, mitologiczne i religijne.
Komedie.
Znany hispanista A. Valbuena Briones dzieli komedie poety na trzy grupy:
Komedie przykładne.
Tematem komedii przykładnych są konkretne wydarzenia z życia współczesnego, które mają na celu konkretny morał lub krytykę obyczajów. Ich tytuł najczęściej wskazuje na myśl przewodnią utworu: "Dla pokonania miłości trzeba chcieć ją pokonać" ("Para vencer amor, querer vencerle"), "Kobieto płacz a zwyciężysz" ("Mujer, llora y vencerás"), "Przyjemności i przykrości są tylko imaginacją" ("Gustos y disgustos son no más que imaginación").
Komedie powieściowe.
Źródłem komedii powieściowych są różnego rodzaju utwory literackie, najczęściej włoskie. Ich akcja rozgrywa się najczęściej w krainach legendarnych lub baśniowych. Do najsławniejszych należą "Ogród Faleriny" ("El jardin de Falerina") i "Niezwykłe losy Leonida i Marfisy" ("Hado y divisa de Leonido y Marfisa", 1680).
Tragedie honoru.
Osobną kategorię utworów tworzą dramaty poświęcone kwestii honoru, który staje się w nich dla bohaterów sztuki jedynym sensem życia. Są gotowi przed jego utratą bronić się jak przed śmiercią. Honor odgrywa w tych utworach rolę siły kierującej losami ludzkimi, jak fatum u starożytnych decyduje o losach jednostki. Tak dzieje się w "Lekarzu swojego honoru" ("El médico de su honra", 1637), "Za tajemną obrazę tajemnicza zemsta" ("A secreto agravio secreta venganza")", Malarzu swej hańby" ("El pintor de su deshonra") czy "Największym potworze świata" ("El mayor monstruo del mundo"). Motorem akcji kwestia honoru jest też w jednym z arcydzieł Calderóna "Alkadzie z Zalamei" ("El alcalde de Zalamea").
Dramaty historyczne.
Sporą grupę dramatów tworzą utwory osnute na wydarzeniach z historii narodowej, starożytnej lub historii innych państw. Temat z historii starożytnego Izraela porusza "Juda Machabeusz" ("Judas macabeo"), w czasach Aleksandra Macedońskiego toczy się akcja "Dać wszystko to nic nie dać" ("Darlo todo y no dar nada"). W "Uczuciach nienawiści i miłości" ("Afectos de odio y amor") sięga Calderón do historii sobie współczesnej, dotyczącej losów Krystyny szwedzkiej, w "Schizmie Anglii" ("La cisma de Inglaterra") do wydarzeń z czasów Henryka VIII. W "Oblężeniu Bredy" ("El sitio de Bredá", 1626) wysławia poeta męstwo hiszpańskiego żołnierza Anno Domini 1625, W "Ostatnim pojedynku w Hiszpani"i ("El postrer duelo de España", 1667) powraca w czasy Karola V. Losy bohaterskiego Maura podczas powstania Morysków w II połowie XVI wieku są tematem "Miłości poza śmierć" ("Amar después de la muerte", 1635). Walka Hiszpanów przeciw broniącym swej niepodległości Indianom południowoamerykańskim jest z kolei tematem "Zorzy w Copacavanie" ("La aurora en Copacavana")"."
Dramaty filozoficzne.
Najsłynniejszym dramatem filozoficznym Calderóna jest "Życie jest snem" ("La vida es sueño"), utwór wyrastający z lektury flamandzkiego filozofa neostoickiego Justusa Lipsiusa, w którym współcześni uczeni doszukują się również echa myśli kartezjańskiej. Do tej grupy utworów należą również "Czarnoksiężnik" ("El mágico prodigioso", 1637, 1663), "Poznać Zło i Dobro" ("Saber del mal y del bien"), "W tym życiu wszystko jest prawdą i wszystko jest kłamstwem" ("En esta vida todo es verdad y todo mentira", 1659), "Córa powietrza" ("La hija del aire", 1653).
Dramaty mitologiczne.
W drugiej połowie swej twórczości Calderón uległ silnemu wpływowi opery włoskiej, dążąc do syntezy, słowa, muzyki instrumentalnej i wokalnej, tańca oraz scenografii. W utworach tych, wzorując się na operze, porusza tematykę mitologiczną, odmiennie jednak niż Włosi, nie przekształca tekstu w libretto, lecz przeplata go instrumentalnymi i wokalnymi wstawkami poetyckimi: najczęściej tradycyjnymi hiszpańskimi pieśniami ludowymi, pochodzącymi od nich villancicos lub włoskimi madrygałami. Muzyka jest w niektórych utworach przeplatana partiami mówionymi, innym razem towarzyszy całemu tekstowi. Do arcydzieł tego gatunku należą "Echo i Narcyz" ("Eco y Narciso", 1661) "i" "Posąg Prometeusza" ("La estatua de Prometeo", 1672). Oprócz nich godne uwagi są również "Największym czarem miłość" ("El mayor encanto Amor", 1635), "Nawet Amor nie jest wolny od miłości", "Bestia, piorun i kamień" ("La fiera, el rayo y la piedra", 1652), "Apollo i Klimena" ("Apolo y Climene"), "Faeton syn słońca" ("El hijo del sol, Faetón"), "Zatoka syren" ("El golfo de las sirenas", 1657), "Wawrzyn Apolla" ("El laurel de Apolo", 1658), "Purpura róży" ("La púrpura de la rosa", 1660).
Teatr religijny.
Autos sacramentales.
Calderón uchodzi za mistrza tego gatunku dramatu. Tematykę czerpie ze Starego i Nowego Testamentu, żywotów świętych, historii, legend, a nawet z mitologii. Ich podstawą są główne tezy wiary katolickiej: upadek Adama i odkupienie człowieka dzięki ofierze Chrystusa na tle kluczowych momentów historii ludzkości. Poeta ożywił "autos", zaktualizował akcję, udramatyzował postaci alegoryczne, wprowadził muzykę, tańce, barwną scenografię, stworzył jedyny w literaturze światowej kosmos alegorii i symboli dramatycznie dyskutujących i walczących o podstawowe zagadnienia bytu. Zachowując ich abstrakcyjną treść nadał im konkretną osobowość i realność. Do najwybitniejszych "autos" tego autora należą: "Wielki teatr świata" ("El Gran Teatro del Mundo", 1633), "Wielki targ świata" ("El Gran Mercado del Mundo", 1634), "Spór małżeński Ciała i duszy" ("El pleito matrimonial del Cuerpo y del Alma", 1631), "Uczta Baltazara" ("La cena del Rey Baltasar", 1634), "Trucizna i lekarstwo" ("El veneno y la triaca", 1634), "Rzymski Rok Święty" ("El Año Santo de Roma", 1650), "Rok Święty w Madrycie" ("El Año Santo en Madrid", 1651-1652), "Życie snem" ("La vida es sueño"), a także mitologiczne: "Boski Orfeusz" ("El divino Orfeo", 1663), "Prawdziwy Bóg – Pan" ("El Verdadero Dios Pan," 1670), "Andromeda i Perseusz" ("Andromeda y Perseo", 1680).
Dramaty religijne.
Calderón jest też autorem trzyaktowych dramatów religijnych, w których nie występują alegorie, a bohaterowie są konkretnymi postaciami. Najwybitniejszą sztuką tego gatunku jest "Książę Niezłomny" ("El príncipe constante", 1628-1629). Spośród innych warte uwagi są "Czyściec świętego Patryka" ("El purgatorio de san Patricio", 1628), "Uwielbienie Krzyża" ("La devoción de la Cruz", 1629), "Galicjanin" ("Luis Perez el Gallego", 1629), "Włosy Absaloma" ("Los Cabellos de Absalón"), "Kajdany demona" ("Las cadenas del demonio").
Najważniejsze dzieła.
Do najważniejszych dramatów Calderóna należą:
Recepcja twórczości Calderóna.
Wiek XVII.
W Hiszpanii do końca stulecia Calderón pozostał najpopularniejszym obok Lopego de Vegi dramaturgiem. Za sprawą dwóch królowych z dynastii hiszpańskiej na tronie francuskim, żywe też były jego wpływy we Francji. Z jego utworów chętnie czerpali Corneille, Rotrou, Molier, Scarron, Quinault. W Anglii wpływ jego miał mniejszy zasięg, ale okazał się trwalszy, czerpali z jego dzieł w tym czasie Dyrden i Wychereley. We Włoszech przerabiano jego dramaty na libretta oper i scenariusze przedstawień komedii "dell’arte". Podobnie było w Holandii i krajach niemieckich. Niemieckie zespoły docierały z repertuarem calderonowskim przez ziemie polskie aż do Moskwy.
Wiek XVIII.
Na początku stulecia chętnie nadal sięgali po Calderóna Włosi: Gozzi, Metastasio, a z Francuzów Lesage. W Hiszpanii jego śmiałe antropomorfizowanie osób boskich, przedstawianie np. Boga Ojca jako zdradzonego męża, budziło coraz większe kontrowersje i doprowadziło ostatecznie do oficjalnego zakazu wystawiania jego "autos". Moratin Starszy, który doprowadził do wprowadzenia tego zakazu, zaatakował teatr Calderóna z punktu widzenia estetyki francuskiego klasycyzmu. Zarzucał mu „zepsucie” teatru hiszpańskiego i „obłędną absurdalność”. Czołowy ówczesny krytyk pseudoklasyczny, Luzán, wyrzucał Calderónowi „barokowość”, choć bronił jego "autos". We Francji Wolter oskarżył Calderóna i Szekspira o barbarzyństwo. Ostatnim wybitnym przedstawicielem tego nurtu w krytyce był J. Ch. Sismondi, historyk szwajcarski, który w swoim "La Littérature de Midi" potępił hiszpańskiego dramaturga, nazywając go "największym dramaturgiem Inkwizycji".
Romantyzm.
Zwrot w recepcji dorobku Calderóna przyniósł i "Über dramatische Kunst und Literatur" (1809-1811) A. W. Schlegla. August wraz z bratem Fryderykiem przywrócili blask geniuszowi hiszpańskiego dramaturga, a nawet go wyolbrzymili. Ich zdaniem Calderón osiągnął wyższy poziom sztuki dramatycznej niż jego poprzednicy; zaliczyli go do wielkiej czwórki twórców literatury światowej obok Homera, Dantego, i Szekspira; widzieli w nim największego poetę chrześcijańskiego od czasów Dantego, który nie tylko osiągnął formalną doskonałość, ale dał poetycką odpowiedź na pytanie o sens ludzkiego losu, pogłębił poczucie moralne i wyniósł poezje na wyżyny spirytualizmu. Goethe widział w Calderónie największego geniusza teatru i choć zastrzegał się, że go nie naśladował, związki Fausta ze sztukami filozoficznymi Calderóna i jego "autos", takimi jak "Wielki teatr świata" czy "Posąg Prometeusza", są wyraźne. Naśladowali go w Niemczech E.T.A. Hoffmann, Immermann, Tieck, a zwłaszcza Grillparzer. We Włoszech pod wpływem Calderóna tworzy Manzoni. W Anglii Schelley widział w Calderónie największego poetę dramatycznego i lirycznego. Bliskie natchnieniu "autos" hiszpańskiego mistrza jest jego dramat poetycki "Prometeusz rozpętany", a także misteria kosmiczne Byrona "Ziemia i Niebo" i "Kain". W Hiszpanii długo pozostającej pod wpływem francuskiego pseudoklasycyzmu zwrot w opiniach o Calderónie nastąpił dopiero około 1830 roku za sprawą pozostających w kręgu romantyzmu niemieckiego Böhla de Fabera i A. Gila y Zarate. Staraniem Hartzenbuscha, wzorującego się na lipskim wydaniu Keila, wyszło wtedy nowe wielkie wydanie dzieł poety w Madrycie. We Francji wpływ Calderóna był słabszy. Tezy Schlegla znalazły tam jednak spory rozgłos, a hiszpańskiego dramaturga naśladowali poeci szkoły tuluzańskiej. Hugo podziwiał "Lekarza swojego honoru," ukazało się też kilkutomowe wydanie dramatów Calderóna.
Pozytywizm.
Entuzjazm dla Calderóna trwa jeszcze po 1850 roku. A. F. Schack ("Dramatyczna literatura i sztuka w Hiszpanii", 1854) i L. Schmidt ("O czterech wybitnych dramaturgach Hiszpanii", 1858) podtrzymywali wiele pozytywnych ocen romantyków. Jednocześnie nowe kryteria estetyczne, oparte na filozofii pozytywizmu, zaczęły znowu obniżać znaczenie poety. W Anglii Ticknor w swej monumentalnej "Historii literatury hiszpańskiej" negatywnie ocenił Calderóna. W roku 1871 ukazało się nowe wydanie Sismondiego, zgodne z głównymi tezami pozytywistycznej krytyki. Najdalej w krytyce dramaturga poszedł słynny hispanista Menéndez y Pelayo w monumentalnej monografii "Calderón y su teatro" (1881). Przyznał absolutne pierwszeństwo Lopemu de Vedze, Calderónowi odmawiał jakiejkolwiek uniwersalności, ograniczając sens jego twórczości do lansowania supremacji hiszpańskości, monarchii absolutnej, honoru i katolicyzmu. We Włoszech Carducci uznał Calderóna za "herolda światowego jezuityzmu", podobnie odnosili się do poety Settembrini i de Sanctis, a w XX wieku Croce.
Symbolizm i neoromantyzm.
Odrodzenie zainteresowania Calderónem przyniosła działalność Richarda Wagnera w jego pracach muzyczno-literackich i w operach począwszy od "Latającego Holendra" (1843), przez "Tannhäusera" (1845) po "Parsifala" (1882). Do hiszpańskiego dramaturga nawiązali francuscy symboliści skupieni wokół Sâr Peladana w teatrze Różokrzyżowców. Pod bezpośrednim wpływem Calderóna pozostawał teatr Claudela, zwłaszcza takie jego sztuki jak: "Zwiastowanie", zbiór "Drzewo", "Podział Południa", "Odpoczynek siódmego dnia", "Krzysztof Kolumb", "Trzewiczek z satyny" i "Joanna d’Arc". W Anglii za inspiracją Calderónowską poszedł T.S. Eliot, a spośród Irlandczyków W.B. Yeats i w mniejszym stopniu J.M. Synge.
XX wiek.
W XX wieku J. de la Serna (1922) cieniuje obraz Calderóna. Przyznaje, że Lope de Vega przewyższa Calderóna rozmachem, swobodą, wdziękiem i naturalnością, Tirso de Molina góruje analizą psychologiczną a Alarcón dobrym smakiem i doskonałością języka. Calderónowi przyznaje wyższość nad nimi wszystkimi wielkością i głębią koncepcji i mistrzostwem kompozycji. Krytyka XX wieczna uznaje dwoistość oblicza teatralnego Calderóna. Jedno jest uniwersalne i ponadczasowe, drugie – narodowe i historyczne (Valbuena Prat, del Rio). W ten sposób próbuje się godzić spór pomiędzy krytyką romantyczną a oświeceniowo-pozytywistyczną. J. Camp docenia twórczość Calderóna jako charakterystyczną dla baroku, zwraca uwagę na ruchliwość akcji, kontrastowość charakterów, psychologiczne "chiaroscuro" oraz narastający z upływem lat liryzm i melancholię. Analizuje się retorykę w dramatach Calderóna wskazując na jej gwałtowność, kontrastowość, jaskrawość, częste użycie antytez i hiperbol, nasycenie rozbudowanymi obrazami, przepięknymi przenośniami i łańcuchami obrazów oraz symbolami i alegoriami (J. Camp, Valbuena Prat). Z upływem XX stulecia po uznaniu geniuszu Lopego de Vegi, coraz większa ilość badaczy uznaje równorzędność talentu obydwu mistrzów hiszpańskiego dramatu.
Recepcja w Polsce.
Recepcja twórczości Calderóna w Polsce była opóźniona i o wiele uboższa niż na zachodzie Europy. Pierwszą sztuką dramaturga wystawioną na polskiej scenie była przeróbka z francuskiego "Alkada z Zalamei" dokonana przez Jana Baudouina, zatytułowana "Burmistrz poznański" (1782). W latach 20. XIX wieku po raz pierwszy wprowadził nazwisko Calderóna na afisz teatralny Jan Nepomucen Kamiński wystawiając kolejno na lwowskiej scenie w 1824 "Miłostki dworskie, czyli Otwartą tajemnicę" ("El secreto a voces"), w 1826 "Głośną tajemnicę" i "Władysława królewicza polskiego, czyli" "Życia snem" ("La vida es sueño"), w 1827 "Lekarza swojego honoru" ("El médico de su honra") i prawdopodobnie w 1828 "Zawiłości przypadków i pomyłek" ("Los empeños de un acaso").
Nową epokę w recepcji Calderóna w Polsce wyznacza Słowacki, który specjalnie po to, by czytać go w oryginale nauczył się hiszpańskiego. Pewnych wpływów hiszpańskiego dramaturga badacze doszukują się już w "Kordianie". Słowacki poważnie zainteresował się Calderónem jednak dopiero w latach 40. Pochodzące z tego czasu dramaty mistyczne i "Fantazy" wykazują silne związki zarówno z koncepcją i problematyką Calderonowskiego teatru, jak i z jego formą dramatyczną i retoryką. W Paryżu wokół Słowackiego skupiają się wielbiciele Calderóna: Rettel, Nabielak.
W 1842 roku Edward Dembowski pisze pierwszą pracę na temat Calderóna: "Pedro Calderón de la Barca". M. Baliński tłumaczy "" (1858), St. Budziński "Czarodziejskiego Maga" (1859), E. Chłopicki "Alkada z Zalamei" (1873), J. Szujski "Życie snem" (1883), E. Porębowicz ponownie "Alkada z Zalamei" i cztery inne dramaty ("Uwielbienie krzyża", "Dwoje bram trudną straż", "Miłość za grobem" i "Lekarza swego honoru", 1887). W 1932 roku Stanisława Wysocka wystawiła "Circe", adaptację sztuki mitologicznej Calderóna "Największym czarem miłość (El mayor encanto Amor"), opracowaną przez Emila Zegadłowicza. Leon Schiller planował wystawienie "Czyśćca świętego Patryka". W 1937 roku Wilam Horzyca wystawił najpierw we Lwowie, a następnie w Warszawie "Życie snem" w nowym tłumaczeniu Edwarda Boyé. W 1951 roku na scenie teatru krakowskiego pojawił się "Alkad z Zalamei" we współczesnym tłumaczeniu Ludwika Morstina. Wydarzeniem okazała się premiera "Życia snem" w nowej wersji Jarosława Marka Rymkiewicza, w reżyserii Ludwika René, z Gustawem Holoubkiem w roli Segismunda. Z inspiracji Calderóna powstały również Rymkiewiczowe imitacje: "Księżniczka na opak wywrócona", "Kochankowie piekła", "Niebiańskie bliźnięta", "Niewidzialna kochanka."

</doc>
<doc id="623680" url="https://pl.wikipedia.org/wiki?curid=623680" title="Calderon">
Calderon



</doc>
<doc id="623681" url="https://pl.wikipedia.org/wiki?curid=623681" title="Calderón">
Calderón



</doc>
<doc id="623683" url="https://pl.wikipedia.org/wiki?curid=623683" title="Erich Brost">
Erich Brost

Erich Brost (ur. 29 października 1903 w Elblągu, zm. 8 października 1995 w Essen) — niemiecki dziennikarz i polityk, poseł do Volkstagu (parlamentu Wolnego Miasta Gdańska), aktywista opozycji wobec reżimu narodowosocjalistycznego.
Pierwsze dwanaście lat życia Brost spędził w rodzinnym Elblągu, dopóki jego rodzina nie przeniosła się do Gdańska, gdzie uczęszczał do szkoły średniej oraz poznawał pierwsze tajniki dziennikarstwa. W wieku 15 lat wstąpił do Socjalistycznego Związku Młodzieży Robotniczej. Następnie zaczął działać w lokalnym zarządzie partii SPD. Z jej listy zdobył mandat do gdańskiego parlamentu. Rozpoczął też pracę w socjaldemokratycznym dzienniku "Danziger Volksstimme", który słynął z niezwykle krytycznej postawy wobec nazistów. Po okresie nękania przez hitlerowską policję polityczną Brost został zmuszony do opuszczenia Gdańska. Przebywał w krajach skandynawskich i Wielkiej Brytanii. Po wojnie powrócił do Niemiec. Przez krótki czas działał w federalnym zarządzie SPD, lecz w 1948 roku zrezygnował z polityki i skoncentrował się na dziennikarstwie. Założył oraz wydawał w Essen gazetę "Westdeutsche Allgemeine Zeitung" (WAZ), która dała początek jednemu z największych obecnie koncernów medialnych na świecie. Erich Brost, dzięki swojej gazecie, był czołowym przedstawicielem elity finansowo-politycznej Niemiec. Zaproponował, aby partyjne stanowisko po nim przejął Willy Brandt, który został później kanclerzem Niemiec. Przyjaźnił się z wszystkimi powojennymi kanclerzami Niemiec. 
W Dortmundzie, w Niemczech istnieje "Europejski Instytut Dziennikarstwa im. Ericha Brosta". Erich Brost zabiegał o polsko-niemieckie pojednanie. Ustanowiono nagrodę jego imienia. Jest przyznawana w uznaniu szczególnych inicjatyw służących pojednaniu i współpracy między Polakami i Niemcami.

</doc>
<doc id="623688" url="https://pl.wikipedia.org/wiki?curid=623688" title="Dwanaście krzeseł">
Dwanaście krzeseł

Dwanaście krzeseł (ros. Двенадцать стульев) – rosyjska powieść satyryczna napisana w 1928 przez Ilję Ilfa i Eugeniusza Pietrowa.
Główny bohater Ostap Bender powraca w kontynuacji tej książki z 1931 pt. "Złote cielę" (ros.: "Золотой телёнок").
Pierwsze wydanie w języku polskim (tłum. Haliny Pilichowskiej pt. "12 krzeseł") ukazało się w 1929 roku w 128 odcinkach na łamach "Robotnika", a wydanie książkowe w 1931 nakładem wydawnictwa "Rój". Pierwsze wydanie powojenne (przekład Jana Brzechwy i Tadeusza Żeromskiego pt. "Dwanaście krzeseł") było nakładem "Expressu Wieczornego" w 1956, a już w 1957 było jego wydanie książkowe (Iskry). Najczęściej wydawanym w Polsce był ten drugi przekład.
Zarys fabuły.
Akcja powieści dzieje się w Związku Radzieckim w 1927 roku, w okresie NEP-u.
Ostap Bender, kanciarz i oszust, a według własnego określenia "wielki kombinator", prowadzi wraz z partnerem Hipolitem Matwiejewiczem Worobianinowem poszukiwania diamentowego skarbu, ukrytego w jednym z dwunastu krzeseł.

</doc>
<doc id="623690" url="https://pl.wikipedia.org/wiki?curid=623690" title="Powrót Mechagodzilli">
Powrót Mechagodzilli

 – japoński film fantastyczno-naukowy z 1975 roku. Bezpośrednia kontynuacja "Terroru Mechagodzilli". Piętnasty film z Godzillą i ostatni z serii Shōwa.
Film okazał się porażką finansową, co miało przyczynę m.in. w rosnącym braku zainteresowania kaijū, nowymi trendami u japońskiej publiczności i importem zagranicznych filmów o lepszej jakości. Spowodowało to, że Tōhō uznało, by zakończyć serię filmów o Godzilli. Następny film z Godzillą powstał dopiero w 1984 roku.
Fabuła.
Łódź podwodna szuka szczątków Mechagodzilli. Poszukiwania nie dają jednak rezultatu, a ponadto pojawia się coś w rodzaju dinozaura i niszczy łódź. Interpol zastanawia się co mogło stać za jej zniszczeniem. O ekspertyzę zostaje poproszony biolog Akira Ichinose z Instytutu Badań Oceanograficznych, który po przesłuchaniu taśm przychyla się do ataku dinozaura.
W międzyczasie kosmici z 3. Planety z Czarnej Dziury pod przykrywką przebywają w Tokio i snują dalsze plany podbicia Ziemi, jako że ich rodzinna planeta niedługo zostanie wciągnięta przez Czarną Dziurę. Czują, że mogą mieć za sojusznika profesora Shinzō Mafune. Profesor Mafune w latach 30. był wybitnym biologiem, który przedstawił nowatorski plan eksploracji głębin i prowadził próby kontrolowania zwierząt. Jego kariera legła w gruzach, gdy oznajmił, że odkrył żywego dinozaura (którego nazwał "Tytanozaur") w wodach archipelagu Ogasawary.
Badania prof. Mafune, który 15 lat temu odszedł z miejsca pracy, przykuwają także uwagę Ichinose i agenta Interpolu Jiro Murakoshiego. Przybywają do domu profesora Mafune w jego rodzinnym Manazuru. Drzwi otwiera im jego córka i mówi, że jej ojciec nie żyje i jego notatki nt. badań nad dinozaurem spaliła. Murakoshi podejrzewa, że dziewczyna coś ukrywa. W rzeczywistości profesor Mafune żyje i w swym tajnym laboratorium świętuje z Tsudą, jednym z Kosmitów z 3. Planety z Czarnej Dziury, ukończenie urządzenia sterującego Tytanozaurem oraz cieszy się, że wreszcie zemści się na społeczeństwie. Tsuda informuje naukowca i jego córkę, Katsurę, że mają idealne narzędzie do spełnienia planów.
Katsura, jej ojciec i Tsuda idą do tajnej bazy Kosmitów z 3. Planety z Czarnej Dziury, gdzie odbudowywany jest Mechagodzilla. Profesor Mafune domyśla się, że jego sponsorzy to przybysze z innej planety. Kierownik obcych – Mugal oferuje mu umieszczenie w Mechagodzilli urządzenie do sterowania Tytanozaura, by razem zrealizować cel zniszczenia ludzkości. Z bazy ucieka jeden z więźniów zmuszonych do pracy nad Mechagodzillą, którym okazuje się Kusagarim, ocalałym dowódcą zniszczonej łodzi podwodnej. Wkrótce zostaje zabity.
Interpol pracuje nad ulepszeniem łodzi podwodnej na wypadek ponownego spotkania z Tytanozaurem. Równocześnie docierają do notesu profesora Mafune, wg którego Tytanozaur był łagodnym zwierzęciem, które rzadko atakuje pierwsze. Ichinose spotyka się z Katsurą celem omówienia notatek jej ojca. Ichinose mówi jej, że teorie profesora Mafune były słuszne. Zmieszana Katsura jest zdania, że powinni zarzucić badania i nie zgadza, by Ichinose ruszył na drugą wyprawę poszukiwawczą. W Manazuru profesor Mafune strofuje córkę za zadawanie się z ludźmi. Katsura mówi mu, że Ichinose wierzy w jego teorie.
Do Interpolu zgłasza się kanalarz, który reperując rury kanalizacyjne w górach Amagi natrafił się na mężczyznę z obciętymi językiem i strunami głosowymi i dostał od niego kawałek kosmicznego tytanu do przekazania Interpolu. Agenci domyślają się, że to mógł być Kusagari. Tymczasem Katsura dowiaduje telefonicznie o wyruszeniu drugiej łodzi podwodnej, jednak zatrzymuje ją Tsuda. Informuje ją, że lata temu Kosmici z 3. Planety z Czarnej Dziury byli tajemniczymi chirurgami, którzy ocalili jej życie po wypadku w pracowni profesora Mafune. Mówi jej, że wtedy zrobili z niej cyborga, którym można manipulować. Katsura dostaje rozkaz, by rozkazała Tytanozaurowi atak łodzi podwodnej, co wkrótce się dzieje. Jednak podczas próby wezwania pomocy łódź podwodna emituje fale ultradźwiękowe, które odstraszają Tytanozaura. Dowiedziawszy o tym Interpol decyduje się na wybudowanie olbrzymiego oscylatora ultradźwięków.
Ichinose dociera do domu Mafune, gdy jego uwagę zwraca odjeżdżający samochód. Śledzi go i widzi z dali jak Katsura idzie z tajemniczymi ludźmi. Zostaje zaatakowany przez Kosmitów z 3. Planety z Czarnej Dziury, jednak ratuje Murakoshi. W siedzibie Interpolu Katsura widzi się z Ichinose i przekazuje mu notatki jej ojca znalezione w Kanazawie. W restauracji Ichinose informuje, że Tytanozaur jest nieodporny na ultradźwięki. W domu Katsura prosi ojca, by nie napuszczał Tytanozaura, gdyż może stać kolejnym krwiożerczym potworem, jednak profesor Mafune jest głuchy na jej prośby. Gdy Tytanozaur atakuje Tokio, okazuje się, że ktoś sabotował ultradźwiękowe działo. Podejrzenie pada na kręcącą się w pobliżu Katsurę i w pościgu zostaje zastrzelona. Mugal mówi Tsudzie, że Godzilla na pewno zaatakuje Tytanozaura i nawet jeśli go zabije, będzie zbyt ranny, by wygrać z Mechagodzillą. Tak jak mówi, tak się dzieje. Godzilla toczy bój z Tytanozaurem, który ucieka.
Kosmici z 3. Planety z Czarnej Dziury znów ratują życie Katsurze, czym profesor Mafune zgadza się na wszystkie ich warunki. Szczególnie, że urządzenie kontrolne Mechagodzilli znajduje się wewnątrz Katsury. Ichinose niewierzący w winę Katsury przyjeżdża do jej domu, jednak zostaje schwytany przez obcych. Każą mu oglądać zagładę Tokio. W tym samym czasie Interpol dociera do bazy Kosmitów z 3. Planety z Czarnej Dziury, która celowo ulega samodestrukcji.
Tytanozaur wraz z Mechagodzillą równają z ziemią Tokio, jednak Godzilla przybywa stawić im czoła. Po ostrej bitwie Godzilla zostaje pokonany przez oba potwory i zakopany przez nie żywcem. Interpol wkrótce naprawia ultradźwiękowe działo i traktuje nim Tytanozaura uszkadzając jednocześnie komputery w laboratorium profesora Mafune. Godzilla wydostaje się z ziemi i naciera na atakującego Mechagodzillę. Wkrótce Ichinose oswabadza się z więzów i dusi Tsudę. Kastura chce zastrzelić Ichinose, który mówi jej, że mimo bycia maszyną wciąż jest cyborgiem. Nim Katsura popełni ruch została postrzelona przez Murakoshiego, który z Interpolem wkracza do domu Mafune. W strzelaninie ginie profesor Mafune. Godzilla atakujący w furii Mechagodzillę pozbawia go głowy, jednak robot wciąż jest aktywny. Ichinose wyznaje miłość Katsurze, która błaga o zabicie, bo tylko tak można powstrzymać Mechagodzillę. Ostatecznie Katsura popełnia samobójstwo. Ostatecznie Godzilla niszczy niesprawnego Mechagodzillę, następnie latające spodki, z którym w jednym ucieka Mugal i zrzuca Tytanozaura do wody. Ichinose duma nad martwą Katsurą, a Godzilla odpływa do oceanu.
Tytanozaur.
 – fikcyjny olbrzymi prehistoryczny potwór ("kaijū"), występujący w "Powrocie Mechagodzilli" z 1975 roku.
Tytanozaur jest podobnym do hadrozaura dwunożnym morskim dinozaurem, który przetrwał do naszych czasów. Pokryty był czerwono-żółtą guzowatą łuską, na jego głowie i grzbiecie znajdowała się żółtawa płetwa, zaś niezbyt długi ogon zakończony był rozkładającą się błoną. Tytanozaur jako stworzenie morskie, był w stanie zanurzać się pod woda i doskonale pływać. Potrafił też wysoko skakać. Jego szczęki były na tyle silne, że mógł nimi pochwycić i unieść przeciwnika jego rozmiarów. Walczył uderzając łapami, kopiąc i uderzając głową. Po rozłożeniu błony na końcu ogona (przypominającej wachlarz), Tytanozaur był zdolny wzniecić huraganowy wiatr, poprzez machaniem nim na boki. Jego słabością była wrażliwość na ultradźwięki.
Został odkryty przez profesora Shinzō Mafune, jednak ogłoszenie tego faktu uznano za szaleństwo i skończyło się to utratą reputacji. Pałający zemstą na ludzkości profesor Mafune wykorzystał wcześniejsze badania na kontrolowaniem zwierząt i z pomocą tajemniczych sponsorów był w stanie wykonać urządzenie do sterowania Tytanozaurem.
Wkrótce sponsorzy ujawnili się jako Kosmici z 3. Planety z Czarnej Dziury proponując profesorowi Mafune współpracę Tytanozaura i Mechagodzilli. W nagrodę naukowiec i jego córka Katsura będą mieszkać w nowym świecie po zniszczeniu ludzkości. Tym bardziej, że kosmici niegdyś uratowali życie Katsurze.
Oryginalnie potwór był łagodnym stworzeniem, które rzadko inicjuje atak. Dopiero będąc pod kontrolą profesora Mafune dokonywał ataków, z czego pierwszy był na łodzi podwodnej szukającej szczątki Mechagodzilli. Atak na kolejną łódź podwodną nie udał się, ponieważ jedno z urządzeń emitowało ultradźwięki, na które był wrażliwy. Po tym zdarzeniu Katsura zaczęła kwestionować plany swego ojca i ostrzegła go, że Tytanozaur stanie się takim samym potworem co Król Ghidorah, Rodan czy Manda.
Profesor Mafune nie słuchał się jej i był przekonany, że Tytanozaur może w pojedynkę zniszczyć Tokio, gdyż wg niego maszyna nigdy nie dorówna żywym tkankom mózgowym. Potwór atakował Tokio, ale został przegoniony przez Godzillę. Kolejny atak na Tokio ponowił w towarzystwie Mechgaodzilli. Wkrótce przybył Godzilla, który nie dał obojgu rady. Po zastosowaniu naprawionego działa ultradźwiękowego Tytanozaur nie był w stanie walczyć i Godzilla po zniszczeniu Mechagodzilli potraktował go swym termonuklearnym promieniem. Pokonany Tytanozaur spadł do oceanu.
Potwór wytwórni Tōhō nie ma nic wspólnego z dinozaurem o tej samej nazwie, należącym do zauropodów z rodziny tytanozaurów.
W serialu anime "" Tytanozaur był pierwszą z czterech form Godzilli, który przebywał w wodzie i nosił nazwę "Godzilla Aquatilis". W tej formie Godzilla był do momentu wyłonienia z morza i udaniu się do Tokio, gdzie pokrył miasto czerwonym pyłem, a sam adaptując się do lądu transmutował się w następną formę.

</doc>
<doc id="623692" url="https://pl.wikipedia.org/wiki?curid=623692" title="Oflag II C">
Oflag II C



</doc>
<doc id="623700" url="https://pl.wikipedia.org/wiki?curid=623700" title="Klejstenes (tyran Sykionu)">
Klejstenes (tyran Sykionu)

Klejstenes () – ostatni tyran Sykionu z rodu Orthagorydów rządzący w latach 596–565 p.n.e., dziadek Klejstenesa Ateńskiego 
Rządy.
Jeden z najwybitniejszych tyranów Grecji okresu archaicznego. Swe uczynił miasto niezależnym od Argos i Delf i ozdobił je licznymi, wspaniałymi budynkami. Sykion za jego panowania stał się potęgą. Udało mu się pokonać potężne wówczas Argos, a także pozyskać naczelne dowództwo w I wojnie świętej (toczonej między zrzeszonymi w Amfiktionii Delfickiej Grekami a Krisą polis dążącą do podporządkowania sobie Delf). Jego pozycję poświadcza Herodot opisując w VI księdze "Dziejów" zawody sportowe jakie urządził o rękę swojej córki a do których przystąpili młodzieńcy z najwybitniejszych rodów całej Grecji.
Klejstenes prowadził aktywna politykę na rzecz zapewnienia sobie w polis urzędu basileusa (celem usankcjonowania swojej władzy). Tytuł ten miał charakter religijny stąd działalność tyrana na rzecz kultu Dionizosa. Kleisthenes dokonał jego głębokiej reformy, ustanawiając nowe święta na cześć Dionizosa, które przyczyniły się do rozwoju teatru i tragedii.
Tyran zniósł także święto na cześć argiwskiego herosa Adratosa co wiązało się z napiętymi stosunkami z Argos a także negatywnemu stosunkowi do ludności doryckiej stanowiącej w Sykionie większość (trzy fyle) wobec ludności miejscowej (jedna fyla) z której wywodził się Klejstenes.
Reformy przeprowadzone przez Klejstenesa w Sykionie przetrwały jeszcze wiele lat po jego śmierci co świadczy o ich kluczowym znaczeniu a także o religijnym charakterze.

</doc>
<doc id="623701" url="https://pl.wikipedia.org/wiki?curid=623701" title="Herod Agryppa I">
Herod Agryppa I

Herod Agryppa I, właściwie "Marcus Iulius Agrippa" (ur. w 10
lub 9 p.n.e., zm. w 44 w Cezarei Nadmorskiej) – król Batanei, Gaulanitydy, Trachonu i Paneas od 37, Galilei i Perei od 39, Judei od 41. Wnuk Heroda Wielkiego. Brat Heroda z Chalkis i Herodiady. W 37 roku otrzymał z nadania Kaliguli tetrarchię swojego stryja Filipa, a dwa lata później ziemie innego stryja - Heroda Antypasa. W 41 roku odegrał istotną rolę przy objęciu władzy przez Klaudiusza, a ten w zamian nadał mu Judeę. Niepochlebną opinię zyskał między innymi z powodu stracenia apostoła Jakuba Większego. Historyk rzymski, Kasjusz Dion nazywa go "nauczycielem tyrana", w nawiązaniu do Kaliguli, a w stenogramie procesowym "Akta Izydora" pada określenie - "Żydek za trzy obole".
Biogram.
Herod Agryppa był synem Arystobula i Bereniki. Jego braćmi byli Herod z Chalkis i Arystobul, a siostrami - Mariamme, prawdopodobna żona Heroda Archelaosa, i Herodiada. Drugie imię otrzymał na cześć Marka Wipsaniusza Agryppy.
Jeszcze jako dziecko Herod Agryppa wraz z matką przeniósł się do Rzymu, gdzie wychowywał się z Druzusem, synem cesarza Tyberiusza. Po śmierci Druzusa, otrutego w 23 roku, popadł w długi. Uciekając przed wierzycielami, 
schronił się w Palestynie. Był tak zrozpaczony, że w idumejskiej twierdzy Malata nosił się z zamiarem popełnienia samobójstwa. Na szczęście dla Agryppy jego szwagier i stryj, Herod Antypas, tetrarcha Galilei i Perei, nadał mu posadę "agoranomosa" (kontrolera targu) w Tyberiadzie. Później udał się do swojego przyjaciela, Pomponiusza Flakkusa, nowego zarządcy Syrii. W 36 roku zdecydował się na powrót do Italii. Życzliwie przyjęty przez Tyberiusza na wyspie Capri, spłacił długi dzięki pomocy Antonii.
W 38 roku Herod Agryppa przybył do Palestyny. Herod Antypas - pod wpływem swojej żony Herodiady zazdrosnej o sławę brata - udał się do Italii z nadzieją, że Kaligula także obdarzy go tytułem królewskim. Agryppa wysłał zaraz za Antypasem swojego wyzwoleńca Fortunata. Ten przedstawił Antypasa w złym świetle - oskarżył go o współpracę z Sejanem, konszachty z Partami i zgromadzenie broni dla 70 tysięcy ludzi. Antypas spotkał się z Kaligulą w Bajach w 39 roku. Nie potrafił się wytłumaczyć z oskarżeń. W efekcie cesarz skazał go na wygnanie, a Galileę i Pereę przekazał Agryppie.
Gdy w styczniu 41 roku Kaligula został zamordowany, Agryppa odegrał sporą rolę w negocjacjach między Senatem a Klaudiuszem, stryjem zamordowanego, popieranym przez pretorianów.
Jako władca Judei Herod Agryppa I zyskał sporą popularność wśród faryzeuszy. Prześladował chrześcijan: kazał stracić apostoła Jakuba Większego oraz uwięzić apostoła Piotra, któremu jednak udało się zbiec z więzienia.
Usiłował wzmocnić mury Jerozolimy i zwołać zjazd książąt regionu w Tyberiadzie.
Zmarł w 44, w Cezarei, gdzie rozstrzygał spór między miastem Cezareą a Tyrem i Sydonem. Podobny opis jego śmierci możemy znaleźć w Nowym Testamencie ("Dzieje Apostolskie" 12, 18-23) oraz u Józefa Flawiusza ("Dawne Dzieje Izraela", Ks. XIX, Roz. VIII).
Żona i potomstwo.
Poślubił Kypros, córkę Fazaela i Salampsio, po kądzieli wnuczkę Heroda Wielkiego. Z tego małżeństwa pochodzili:

</doc>
<doc id="623702" url="https://pl.wikipedia.org/wiki?curid=623702" title="Dekanat Białka Tatrzańska">
Dekanat Białka Tatrzańska

Dekanat Białka Tatrzańska – jeden z 45 dekanatów w rzymskokatolickiej archidiecezji krakowskiej.
Parafie.
W skład dekanatu wchodzi 9 parafii i 1 rektorat:
Sąsiednie dekanaty.
Biały Dunajec, Niedzica, Nowy Targ

</doc>
<doc id="623707" url="https://pl.wikipedia.org/wiki?curid=623707" title="Zugot">
Zugot

Zugot (hebr. הזוגות "pary") – w historii judaizmu 10 uczonych zgrupowanych w następujące po sobie pary. Należeli do faryzeuszy i wywarli wielki wpływ na kształtowanie się prawodawstwa żydowskiego opartego na Torze ustnej. Liczne ich sentencje, a także pewne anegdotyczne informacje dotyczące biografii zawarte zostały w Talmudzie. Dokładne daty ich życia i działalności nie są znane. W kolejności następują:
Po okresie zugot przewodnictwo w życiu religijnym judaizmu przejęli tannaici.

</doc>
<doc id="623710" url="https://pl.wikipedia.org/wiki?curid=623710" title="Jacek Rempała">
Jacek Rempała

Jacek Rempała (ur. 16 lutego 1971 w Tarnowie) – polski żużlowiec, wielokrotny medalista krajowych zawodów młodzieżowych.
Brat Grzegorza, Tomasza i Marcina, ojciec Krystiana oraz wujek Dawida – również żużlowców.
Życiorys.
Karierę w sporcie żużlowym rozpoczął w 1988 roku, w Unii Tarnów, z którą związany był do 1997 roku.
Następnie przez dwa lata występował w ekstraligowym GKM Grudziądz, a w 2000 roku przeniósł się do Unii Leszno. W roku 2006 bronił barw pierwszoligowego TŻ Sipma Motor Lublin, którego był liderem. W sezonie 2007-2008 reprezentował barwy Unii Tarnów, zaś w sezonie 2009 zawodnik występował w nowo powstałym zespole – KMŻ Lublin. W 2010 natomiast jeździł dla łódzkiego Orła, z którym awansował do I ligi.
Na przełomie lat 80. i 90., był jednym z najlepiej zapowiadających się żużlowców młodego pokolenia. W 1989 roku zdobył Brązowy Kask, a dwa lata później Srebrny Kask. Jako junior zdobywał też medale w Młodzieżowych Drużynowych Mistrzostwach Polski (srebrny w 1990 roku, i złoty w 1991 roku), Młodzieżowych Indywidualnych Mistrzostwach Polski (brąz w 1990 roku) oraz w Młodzieżowych Mistrzostwach Polski Par Klubowych (dwa razy srebrne medale w 1991 roku i 1992 roku).
Jako senior nie odniósł większych sukcesów. Jest szesnastokrotnym uczestnikiem finału Indywidualnych Mistrzostw Polski (w 1995 roku zajął najwyższe w karierze 5. miejsce).
Do największych osiągnięć należą także zwycięstwa w Memoriale Alfreda Smoczyka (w 2002 roku), Memoriale Eugeniusza Nazimka (w 2004 roku) oraz Memoriale Zygmunta Pytki (w 2002 roku).
Dwukrotnie zdobywał drużynowe wicemistrzostwo Polski: z Unią Tarnów (w 1994 roku) oraz Unią Leszno (w 2002 roku). Z Unią Tarnów zajął też drugie (w 1995 roku) i trzecie miejsce (w 1994 roku) w Drużynowym Pucharze Polski.
Jest wielokrotnym reprezentantem Polski w zawodach młodzieżowych i seniorskich.
W 1991 był uczestnikiem finału Indywidualnych Mistrzostw Świata Juniorów, a jako senior dwukrotnie występował w Finale Kontynentalnym Mistrzostw Świata, w 1998 roku zajął XI miejsce, a w 2001 roku był ósmy.
Z początkiem października 2006 roku miał wystąpić w finale Indywidualnych Mistrzostw Europy w Miszkolcu, jednak 9 września 2006 r. uległ groźnemu wypadkowi na angielskim torze w Berwick, i z podejrzeniem uszczerbienia jednego z kręgów kręgosłupa został odwieziony do szpitala.
W grudniu 2006 roku po 9 latach powrócił do macierzystej Unii Tarnów, gdzie przez jeden sezon występował z Tomaszem Gollobem i Rune Holtą w jednej drużynie.
Po śmierci syna Jacek postanowił powrócić do uprawiania żużla w drużynie Unii Tarnów, z którą podpisał kontrakt 13 czerwca 2016 roku.

</doc>
<doc id="623714" url="https://pl.wikipedia.org/wiki?curid=623714" title="Royal Borough of Kensington and Chelsea">
Royal Borough of Kensington and Chelsea

Royal Borough of Kensington and Chelsea (w skrócie RBKC) – jedna z 32 gmin Wielkiego Londynu położona w jego zachodniej części. Wraz z 11 innymi gminami wchodzi w skład tzw. Londynu Wewnętrznego. Władzę stanowi Rada Gminy Kensington and Chelsea (ang. Kensington and Chelsea London Borough Council).
Historia.
Gminę utworzono w 1965 na podstawie ustawy London Government Act 1963 ze stołecznych gmin Chelsea (ang. Metropolitan Borough of Chelsea) oraz Kensington (ang. Metropolitan Borough of Kensington), które utworzono w 1900 roku w ramach podziału hrabstwa Londyn (ang. County of London) na 28 gmin. Odziedziczyła ona po Kensington status królewskiej (ang. Royal Borough). Dzielnica ta powszechnie uważana jest za najdroższą w Londynie oraz całej Anglii.
Geografia.
Gmina Kensington and Chelsea ma powierzchnię 12,13 km2, graniczy od wschodu z Westminster, od zachodu z Hammersmith and Fulham, od północy z Brent, zaś od południa przez Tamizę z Wandsworth.
W skład gminy Kensington and Chelsea wchodzą następujące obszary:
Gmina dzieli się na 18 okręgów wyborczych które nie pokrywają się dokładnie z podziałem na obszary, zaś mieszczą się w 2 rejonach tzw. borough constituencies - Kensington i Chelsea and Fulham.
Demografia.
W 2011 roku gmina Kensington and Chelsea miała 158 649 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez dzielnicę Kensington and Chelsea przebiega pięć linii metra: Central Line, Circle Line, District Line, Hammersmith &amp; City Line i Piccadilly line.
Stacje metra:
Pasażerskie połączenia kolejowe na terenie Kensington and Chelsea obsługują przewoźnicy Southern oraz London Overground 
Stacje kolejowe:
Stacje London Overground: 
Mosty:
Letnie Igrzyska Olimpijskie 2012.
W ramach Letnich Igrzysk Olimpijskich 2012 na terenie gminy Kensington and Chelsea odbyły się zawody w następującym miejscu:
Znane osoby.
W Kensington and Chelsea urodzili się, m.in.: 

</doc>
<doc id="623720" url="https://pl.wikipedia.org/wiki?curid=623720" title="Azotek boru">
Azotek boru

Azotek boru, BN – nieorganiczny związek chemiczny boru i azotu. Po raz pierwszy został otrzymany w 1842 roku. Podobnie jak diament, azotek boru może zostać wytworzony w taki sposób, aby miał własności półprzewodnikowe.
Istnieje także heksagonalny azotek boru, o strukturze analogicznej do struktury grafitu i podobnych własnościach fizycznych.
Borazon (Elbor).
Jedną z odmian polimorficznych azotku boru jest "borazon" (cBN, c-BN, β-BN), alternatywnie "elbor", występujący w układzie regularnym. Jest to wyjątkowo twardy materiał ścierny wytworzony po raz pierwszy w 1957 roku przez R.H. Wentorfa w USA, za pomocą aparatury stosowanej do uzyskiwania syntetycznych diamentów. Twardość kryształów borazonu oceniana jest na 90 do 95% twardości diamentów, charakteryzuje się on jednak większą odpornością chemiczną i może być stosowany do obróbki żelaza. Ma też znacznie większą odporność termiczną. Jego największą wadą jest cena – średnio o 30% wyższa niż diamentu.
Otrzymywanie.
Do otrzymywania azotku boru używa się tlenku boru(III) i azotu atmosferycznego. Reakcja zachodzi w wysokich temperaturach i wymaga obecności Ca3(PO4)2 jako katalizatora. Zamiast azotu może zostać użyty amoniak. Powstaje przy tym bezbarwna forma heksagonalna (alfa), o strukturze analogicznej do struktury grafitu i podobnych własnościach fizycznych. Można z niej uzyskać formę beta (borazon), przez ogrzanie do ok. 1750 °C, przy ciśnieniu 70 kbar i obecności azotku litu.
Zastosowania.
Jako CBN wykorzystywany jest zwłaszcza do obróbki ściernej o wysokich prędkościach, np. do szlifowania i cięcia stali hartowanych. W przeciwieństwie do narzędzi diamentowych nie rozkłada się pod wpływem temperatury (powinowactwo chemiczne węgla – pod każdą postacią, diamentu też – do żelaza w stali). Borazon jest co prawda bardziej miękki od diamentu (5000 HV30 – borazon, 8000-10000 HV30 – diament), ale nie traci mocno na twardości podczas ogrzewania (do ok. 1500 °C), dlatego jest używany do szlifowania węglików i diamentów w wysokich temperaturach.
Jako heksagonalny BN, bywa np. składnikiem smarów.

</doc>
<doc id="623723" url="https://pl.wikipedia.org/wiki?curid=623723" title="Misjonarze Świętej Rodziny">
Misjonarze Świętej Rodziny

Zgromadzenie Misjonarzy Świętej Rodziny ("łac. Congregatio Missionariorum a Sacra Familia; MSF") – zgromadzenie zakonne założone w 1895 roku przez ks. Jana Berthiera w Grave (Holandia), a zatwierdzone w 1911 roku przez papieża Piusa X.
Misjonarze Świętej Rodziny, w odpowiedzi na współczesne potrzeby Kościoła, podejmują różnorakie posługi duszpasterskie, mieszczące się w trzech głównych zadaniach zgromadzenia, jakimi są troska o rodziny, powołania, i misje.
Ks. Berthier wybrał dla swoich misjonarzy jako wzór życia Świętą Rodzinę z Nazaretu. Patronką zgromadzenia jest Matka Boża Pojednawczyni Grzeszników.
Historia.
Pierwszy dom zakonny powstał na terenie byłych koszar wojskowych w Grave, w Holandii. Ważnym momentem dla kształtującej się wspólnoty były pierwsze śluby zakonne, które złożyło 6 nowicjuszy (1900). Trzech z nich przyjęło święcenia kapłańskie w 1905 r. i byli pierwszymi kapłanami w Zgromadzeniu MSF, które 75 lat później liczyło już 1039 członków. Pierwsi misjonarze wyjechali do Brazylii w 1910 roku. W tym samym roku powstał w Belgii pierwszy dom zakonny poza Holandią, a w 1936 roku podzielono zgromadzenie na prowincje. Generał zgromadzenia, ks. Antoni Trampe MSF w 1937 roku założył żeńskie Zgromadzenie Sióstr Misjonarek Adoratorek Świętej Rodziny. Dzisiaj misjonarze Świętej Rodziny działają w wielu krajach na wszystkich kontynentach. 10.10.2007 i 12.10.2013 generałem zgromadzenia został wybrany Polak, ks. Edmund Michalski MSF. Dnia 15.10.2013 r. IV asystentem generalnym został wybrany ks. Bogdan Mikutra MSF.
W Polsce.
Pierwszym Polakiem misjonarzem Świętej Rodziny był ks. Antoni Kuczera. Zainicjował on zgromadzenie na ziemiach polskich i był pierwszym polskim prowincjałem. Początki polskiej prowincji sięgają 24 lutego 1921 roku, kiedy to erygowano pierwszy dom zakonny w Wieluniu i Kazimierzu Biskupim, a dwa lata później w Górce Klasztornej. Kolejne powstały w Kruszewie (1930), Bąblinie k. Obornik (1935) i Wielkim Klinczu k. Kościerzyny (1938). Obecnie polska prowincja MSF posiada 19 domów zakonnych: Bąblin, Ciechocinek, Gliwice, Górka Klasztorna, Kazimierz Biskupi, Poznań (dom prowincjalny), Rzeszów, Szczytna, Otwock-Świder, Wielki Klincz (nowicjat MSF), Złotów, Przydroże Wielkie, Ścinawa Mała, Żernica, Długopole. Wyższe Seminarium Duchowne oraz Postulat i Juniorat Braci Zakonnych Misjonarzy Świętej Rodziny ma swoją siedzibę w XVI-wiecznym pobernardyńskim klasztorze w Kazimierzu Biskupim k. Konina. Obecnie prowincjałem polskiej prowincji MSF jest ks. dr Piotr Jacek Krupa MSF.
Działalność misyjna.
Jan Berthier MS jako główny cel instytutu wyznaczył misje i pozyskiwanie nowych duchownych. Dostrzegał wielki brak kapłanów na terenach misyjnych. Misjonarze Świętej Rodziny pracują w 15 prowincjach zakonnych na wszystkich kontynentach świata, począwszy od Norwegii przez Niemcy, Francję, Hiszpanię, Szwajcarię, Holandię, Białoruś, USA, Kanadę, Chile, Brazylię, Argentynę, Madagaskar, Papuę-Nową Gwineę, Indonezję (na wyspach Jawa i Kalimantan) po Polskę.
Strój zgromadzenia.
Na ubiór misjonarzy Świętej Rodziny składają się czarna lub biała (w krajach misyjnych) sutanna oraz czarny, szeroki pas. Po przyjęciu ślubów wieczystych noszą wetknięty za pas krzyż z wizerunkiem Świętej Rodziny, na którego prawym ramieniu znajduje się młot, a na lewym – obcęgi. Na czas nowicjatu otrzymują koszule kapłańską.
Duchowość i charyzmat.
Jako wzór do naśladowania ks. Jan Berthier ukazał swoim uczniom Świętą Rodzinę z Nazaretu, ukazywał ją jako wzór dla zakonników i rodzin chrześcijańskich, idąc za nauczaniem papieża Leona XIII, który w dokumencie "Neminem fugit" z 14 czerwca 1892 r. ogłosił Świętą Rodzinę patronką i wzorem rodziny chrześcijańskiej. Patronką zgromadzenia jest Matka Boża z La Salette. Charyzmatem zgromadzenia jest troska o rodzinę, misje, powołania.

</doc>
<doc id="623727" url="https://pl.wikipedia.org/wiki?curid=623727" title="Torre Mayor">
Torre Mayor

Torre Mayor – wieżowiec w stolicy Meksyku. Mierzy ponad 230 metrów wysokości i liczy 55 pięter, jest obecnie najwyższym budynkiem w całej Ameryce Łacińskiej. Ulokowany na Paseo de la Reforma#505, zaprojektowany został przez: Zeidler Partnership Architects, IDEA Asociados de México oraz S.A. de C.V., a wybudowany przez kanadyjską firmę Reichmann International.
Ze względu na duże prawdopodobieństwo trzęsienia ziemi, budynek przeszedł wiele testów przeciwko trzęsieniom. Jest on uważany za najbardziej wytrzymały (ze względu na użyte tu zabezpieczenia przeciwko trzęsieniom ziemi), wraz z U.S. Bank Tower w Los Angeles. Oba budynki są zaprojektowane w ten sposób, aby wytrzymać wstrząsy o sile nawet 8,5 stopnia w skali Richtera. Torre Mayor jest w stanie wytrzymać wiatr wiejący prędkością prawie 260 kilometrów na godzinę.
Ogólnodostępny taras widokowy na 52. piętrze był otwarty do 4 grudnia 2004 roku, ale od tego czasu pozostaje zamknięty.

</doc>
<doc id="623728" url="https://pl.wikipedia.org/wiki?curid=623728" title="Konstal 4NJ">
Konstal 4NJ

Konstal 4NJ – prototyp wysokopodłogowego, jednokierunkowego wagonu tramwajowego, wyprodukowanego w 1957 r. w chorzowskich zakładach Konstal dla warszawskiego systemu tramwajowego.
Konstrukcja.
4NJ to jednokierunkowy, jednostronny, dwuosiowy, wysokopodłogowy, wolnobieżny wagon tramwajowy, wywodzący się konstrukcyjnie od dwukierunkowego tramwaju 4N. Nadwozie wagonu zamontowane jest na jednym dwuosiowym wózku napędzanym dwoma silnikami prądu stałego typu LT-31 o mocy 60 kW. Do wnętrza tramwaju prowadzi dwoje dwuskrzydłowych drzwi przesuwnych. Prąd elektryczny pobierany jest za pośrednictwem pantografu nożycowego umieszczonego na środkowej części dachu. Motorniczy kieruje tramwajem za pomocą korbowego nastawnika jazdy. W przedziale pasażerskim zamontowano ławki z siedziskami z drewnianych listw.
W porównaniu z tramwajem typu 4N usunięto drzwi z drugiej strony wagonu, a tylny pulpit motorniczego zastąpiono ławką. Ponadto tylny pomost zrównano ze środkową częścią podłogi.
Eksploatacja.
Prototypowy tramwaj typu 4NJ wyprodukowano w 1957 r. i przekazano do Warszawy. Ówczesny przewoźnik, MZK Warszawa, nadał wagonowi numer taborowy 838. W 1966 r. tramwaj ten wycofano z eksploatacji i przekazano Szczecinowi wraz z innymi używanymi wagonami typów N i 4N. W Szczecinie 4NJ został przekazany do zajezdni tramwajowej Golęcin i otrzymał nowy numer 295. Pozostawał w ruchu liniowym do 31 stycznia 1996 r. Jeszcze w tym samym roku wagon powrócił do Warszawy, a w 1997 r. został poddany renowacji i włączony z pierwotnym numerem do taboru historycznego Tramwajów Warszawskich.

</doc>
<doc id="623733" url="https://pl.wikipedia.org/wiki?curid=623733" title="Cmentarz Doły">
Cmentarz Doły



</doc>
<doc id="623734" url="https://pl.wikipedia.org/wiki?curid=623734" title="Warren Steed Jeffs">
Warren Steed Jeffs



</doc>
<doc id="623736" url="https://pl.wikipedia.org/wiki?curid=623736" title="Ostap Bender">
Ostap Bender

Ostap Bender (ros. "Остап Бендер"; także: "Ostap-Sulejman-Berta-Maria-Bender-Bej", "Bender-Zadunajski", "Ostap Ibragimowicz", gdzie „Ibragimowicz” jest patronimikiem) to postać fikcyjna, antybohater, mizantropiczny oszust, który po raz pierwszy pojawił się w powieści "Dwanaście krzeseł" (ros.: "Двенадцать стульев") napisanej w roku 1928 przez tandem radzieckich autorów: Ilję Ilfa (1897–1937) i Jewgienija Pietrowa (1903–42). Występuje także w powieści tychże autorów z roku 1931 "Złote cielę" (ros.: "Золотой телёнок").
W języku rosyjskim imię „Ostap Bender” stało się archetypową nazwą określającą kanciarza i oszusta.
W kulturze rosyjskiej Bender to postać niemalże kultowa, jego powiedzenia i krótkie, ale celne maksymy są często cytowane w rozmowach i funkcjonują na prawach przysłów.
Przygody Ostapa Bendera.
Według własnego określenia ten „Wielki Kombinator” prowadzi poszukiwania w Związku Radzieckim w okresie NEP-u, diamentowego skarbu, który był ukryty w jednym z dwunastu krzeseł. W końcówce powieści Bender zostaje zabity, ponieważ jego partner w poszukiwaniach Hipolit Matwiejewicz Worobianinow nie chciał dzielić się skarbem, który wydawał się być w ich zasięgu. 
Natomiast w drugiej powieści pt. "„Złote cielę”" Ostap Bender cudem „powraca do życia”, ale mając bliznę na szyi. Teraz Bender jest doświadczonym fachowcem, który posiada znajomość „czterystu względnie uczciwych sposobów przywłaszczania cudzych pieniędzy”. Tym razem jego celem jest zdobycie fortuny (która jest mu potrzebna by wyemigrować do Rio de Janeiro) przez szantażowanie nielegalnego milionera Korejki. W tym celu Bender tworzy międzynarodowy zespół współuczestników (sam Bender podkreślał, że jest synem obywatela tureckiego) składający się z: uczciwego kieszonkowca-pechowca Szury Bałaganowa (Rosjanina), drobnego oszusta w swoim wieku, Michała Panikowskiego (Żyda) oraz szczerego i szlachetnego Polaka (właściciela i kierowcy samochodu „Antylopa-Gnu”) Adama Kozlewicza. Kiedy Bender staje przed wyborem – miłość do Zosi Sinickiej lub milion rubli – wybiera fortunę. Milion ten nie przynosi mu jednak szczęścia w stalinowskim ZSRR i Bender dokonuje nieudanej próby ucieczki przez graniczący z Rumunią Dniestr, ale zostaje obrabowany przez żołnierzy rumuńskiej straży granicznej i zmuszony do powrotu do ZSRR. Na zakończenie Bender stwierdza: „Owacje są zbyteczne! Nie udało mi się zostać hrabią Monte Christo. Będą musiał przekwalifikować się na administratora domu!”.
Pierwowzór.
Część znawców uważa, że Ostap Bender to literacki obraz urodzonego 30 maja 1889 w Nikopolu Osipa Szora. Był on mieszkańcem Odessy, a w 1917 roku wstąpił do Instytutu Technologicznego w Piotrogrodzie (obecnie Petersburg), ale nigdy nie ukończył nawet pierwszego roku studiów. Po wielu przygodach powrócił do domu w roku 1919, a później opowiedział swoją historię Ilfowi i Pietrowowi.

</doc>
<doc id="623740" url="https://pl.wikipedia.org/wiki?curid=623740" title="Prezydenci Szczecina">
Prezydenci Szczecina

Prezydenci Szczecina ("włodarze Szczecina") – burmistrzowie, zarządcy komisaryczni, przewodniczący Prezydium Miejskiej Rady Narodowej, prezydenci Szczecina na przestrzeni lat.
Historia.
Od nadania praw miejskich Szczecinowi w 1243, władzę w mieście sprawował sołtys. W 1319 urząd sołtysa przekształcono w urząd wójta. W 1345 urząd wójta zastąpiono urzędem burmistrza, wybieranego dożywotnio przez radę miejską. Początkowo było dwóch burmistrzów, od XV w. wybierano ich trzech.
Od 1723 Rada Miejska wybierała nadburmistrza i dwóch burmistrzów pomocniczych. Po reformie w 1808 wybierano burmistrza i nadburmistrza. W 1934 urząd burmistrza został zniesiony, zaś cała władza przeszła w ręce mianowanego na 14 lat nadburmistrza.
Po przyłączeniu miasta do Polski wprowadzono urząd prezydenta miasta. W latach 1950-1973 władzę w mieście sprawowała Miejska Rada Narodowa. W 1973 przywrócono urząd prezydenta miasta.

</doc>
<doc id="623741" url="https://pl.wikipedia.org/wiki?curid=623741" title="Port lotniczy Johna F. Kennedy’ego w Nowym Jorku">
Port lotniczy Johna F. Kennedy’ego w Nowym Jorku

Port lotniczy Johna F. Kennedy’ego (ang.: "John F. Kennedy International Airport", kod IATA: JFK, kod ICAO: KJFK, d. Idlewild Airport ) – międzynarodowe lotnisko znajdujące się w okręgu Queens, w południowo-wschodniej części Nowego Jorku.
Port lotniczy jest zarządzany jest przez Port Authority of New York and New Jersey, czyli Urząd Portowy (Stanów) Nowy Jork i New Jersey, który zarządza również trzema innymi dużymi lotniskami aglomeracji Nowego Jorku: międzynarodowym portem lotniczym Newark-Liberty, międzynarodowym portem lotniczym LaGuardia oraz portem lotniczym Teterboro w New Jersey (20 km od Manhattanu) intensywnie użytkowanym przez lotnictwo ogólne (ang.: "general aviation").

</doc>
<doc id="623743" url="https://pl.wikipedia.org/wiki?curid=623743" title="Uniwersytet Londyński">
Uniwersytet Londyński

Uniwersytet Londyński (ang. "University of London") – federacja uczelni i instytutów utworzona w 1836 roku. Większość jednostek jest rozrzucona po Wielkim Londynie, a kilka znajduje się w hrabstwie Kent, Szkocji i Paryżu.
Uczelnie i instytuty.
W roku 2007 ze struktury Uniwersytetu Londyńskiego wycofał się Imperial College London.

</doc>
<doc id="623752" url="https://pl.wikipedia.org/wiki?curid=623752" title="Teresa Łubieńska">
Teresa Łubieńska

Teresa Łubieńska ze Skarżyńskich h. Bończa (ur. 18 kwietnia 1884 w majątku Rybie, zm. 25 maja 1957 w Londynie) – działaczka społeczna, porucznik Armii Krajowej.
Życiorys.
Urodziła się w rodzinie Wacława Skarżyńskiego h. Bończa (1847–1913) i Krystyny Doroty z Gołębiowskich. Wychowanka Sióstr Niepokalanek w Gimnazjum nr 11 w Jarosławiu. Następnie w Krakowie studiowała literaturę i historię na Uniwersytecie Jagiellońskim oraz była słuchaczką artystycznych Kursów Wyższych im. Baranieckiego. 15 kwietnia 1902 r. wyszła za mąż za Edwarda Łubieńskiego (1871–1919), ziemianina i przedstawiciela nieutytułowanej gałęzi rodu. W 1906 r. w rodzinnym majątku Łaszowie urodził im się syn, Stanisław, a w 1910 r. córka, Izabela. Po zamieszkaniu w Warszawie udzielała się społecznie. W czasie I wojny światowej działała w organizacji polskiego Czerwonego Krzyża. Związana była z harcerstwem oraz środowiskiem 14 pułku Ułanów Jazłowieckich. Owdowiała w 1919 r. (mąż zginął podczas wojny polsko-bolszewickiej). Syn, który był dyplomowanym rotmistrzem, zginął w kampanii wrześniowej. W latach 20. była skarbniczką Koła Przyjaciół Harcerstwa.
Jesienią 1939 r. mieszkała w Warszawie przy ulicy 6 sierpnia 4/6, nad Placem Zbawicela. W czasie okupacji z jej mieszkania na Placu Zbawiciela w Warszawie, organizowała pomoc dla ludności. Tam też spotykała się konspiracja. Współpracowała m.in. ze znajomym syna Stefanem Witkowskim i innymi członkami organizacji Muszkieterzy. W konspiracji używała pseudonimu „33”. W jej mieszkaniu zlokalizowana była pierwsza główna kwatera tej organizacji, która w tamtym czasie skupiona była na pomocy żołnierzom uciekającym z niewoli oraz legalizacji ich pobytu. Pomogli m.in. Stefanowi Roweckiemu ps. Grot.
Poprzez zdradę, 11 listopada 1942 r. aresztowano ją i zabrano na Pawiak. Przeszła przez obozy w Auschwitz oraz w Ravensbrück, gdzie interwencja szwedzkiego Czerwonego Krzyża ochroniła ją przed wykonaniem wyroku śmierci. Po wojnie dostała się do Wielkiej Brytanii. W Londynie działała o odszkodowanie dla byłych jeńców. Teresa Łubieńska była jednym z najbliższych przyjaciół Krystyny Skarbek, wśród obecnych na jej pogrzebie na cmentarzu Kensal Green w Londynie.
Śmierć.
Teresa Łubieńska została zasztyletowana 24 maja 1957 r. w Londynie na przystanku kolejki podziemnej Piccadilly line przy Gloucester Road, w drodze do domu po przyjęciu u znajomych w dzielnicy Ealing. W metrze towarzyszył jej znajomy polski duchowny, który wysiadł o przystanek wcześniej. Kilka dni przed swoją śmiercią miała zgłosić się na policję informując, że czuje się zagrożona i obawia się o swoje życie. Policja londyńska przeprowadziła 18 tys. wywiadów w czasie dochodzeń.
Śmierć Teresy Łubieńskiej pozostaje zagadką. Zmarła w szpitalu Saint Mary Abbots na Kensington w nocy 25 maja. Została pochowana na cmentarzu Brompton w Londynie.

</doc>
<doc id="623754" url="https://pl.wikipedia.org/wiki?curid=623754" title="Cantus firmus">
Cantus firmus

1. Cantus firmus - dosł. śpiew stały - linia melodyczna, do której dokomponowuje się kontrapunkt.
2. Technika cantus firmus - technika kompozytorska polegająca na dokomponowywaniu kontrapunktu do melodii stałej lub utworzonej wcześniej ("cantus prius factus"). Szczególnie rozpowszechniona w muzyce renesansowej.
Podstawowe źródła melodii stałych to zbiór melodii chorałowych. Wykorzystywano je praktycznie bez ograniczeń, początkowo jednak zasadą była konieczność powiązania (tematycznego) stałej melodii z nową kompozycją. Najczęściej sięgano po cantus "ordinarium missae". W renesansie zaczęto łączyć poszczególne części liturgicznych cykli mszy dzięki takiej właśnie jednej melodii. Jako cantus cantus prius factus wykorzystywano także popularne melodie świeckie lub pochodzące z inwencji własnej kompozytora. Szczególnie często sięgano po pieśń "L’homme armé" ("Człowiek uzbrojony"); w dorobku większości kompozytorów renesansu można znaleźć co najmniej jedną Mszę "L’homme armé". 
W technice cantus firmus wykorzystuje się tylko jedną melodię.
Specjalny typ cantus firmus to "soggetto cavato dalla parole," czyli temat "wycięty ze słów". Przykładem takim może być utwór Josquina des Prés "Herkules dux Ferrarie" - oznacza to, że cantus firmus został „wycięty” ze słów - w przypadku „Herkulesa” będą to dźwięki "re" (od „e” w wyrazie), "ut" (od „u”) itd. [zobacz też: solmizacja].
"Cantus firmus" najczęściej pojawia się w tenorze, ale niektórzy kompozytorzy, np. Guillaume Dufay, prowadzili go w głosie najwyższym. "Cantus firmus migrans" to melodia, która „wędruje” przez głosy - jej odcinki pojawiają się kolejno w różnych głosach kompozycji.
Sposoby traktowania cantus firmus.
Cantus firmus mógł być wprowadzany do utworów jako melodia o długich wartościach rytmicznych lub być rytmizowany czy parafrazowany.

</doc>
<doc id="623755" url="https://pl.wikipedia.org/wiki?curid=623755" title="John Qualen">
John Qualen

John Qualen (ur. 8 grudnia 1899 w Vancouver, zm. 12 września 1987 w Torrance) – kanadyjski aktor filmowy.
Qualen urodził się w rodzinie norweskich imigrantów w Vancouver w Kolumbii Brytyjskiej (Kanada) jako Johan Mandt Kvalen, jednakże jego ojciec zdecydował później o zmianie rodzinnego nazwiska na "Qualen". John Qualen dorastał w Elgin w stanie Illinois (USA).
Wstępem do jego kariery aktorskiej było wygranie konkursu recytatorskiego podczas studiów na Uniwersytecie Northwestern. Wkrótce potem wystąpił w sztuce "Street Scene" Broadwayu.
Karierę filmową rozpoczął od filmowej adaptacji "Street Scene", w tej samej roli którą zagrał już na Broadwayu. Pojawił się w ponad stu filmach, a w latach 70. XX w. występował również w telewizji. Często obsadzano go w rolach Skandynawów, gdyż jego akcent dawał komiczny efekt.
John Qualen zmarł na atak serca w 1987 roku w Torrance w Kalifornii. Pozostawił po sobie trzy córki.

</doc>
<doc id="623759" url="https://pl.wikipedia.org/wiki?curid=623759" title="Ordinarium missae">
Ordinarium missae

Ordinarium missae – pojęcie odnoszące się do rzymskokatolickiego rytu liturgicznego. 
Oznacza układ stałych części mszy, obejmujący:
Według Mszału Rzymskiego z 1962 roku:

</doc>
<doc id="623760" url="https://pl.wikipedia.org/wiki?curid=623760" title="Władimir Bukowski">
Władimir Bukowski

Władimir Konstantinowicz Bukowski (ros. Влади́мир Константи́нович Буко́вский, ur. 30 grudnia 1942 w Belebeju, zm. 27 października 2019 w Cambridge) – rosyjski obrońca praw człowieka, pisarz, publicysta, więzień polityczny oraz polityk polskiego pochodzenia. Jeden z najaktywniejszych i najbardziej znanych na świecie uczestników ruchu dysydenckiego w ZSRR. W sumie spędził 12 lat w więzieniach i na obowiązkowych leczeniach psychiatrycznych.
Pochodzenie.
Urodził się w rodzinie o polskich korzeniach, był prawnukiem polskiego oficera wziętego przez wojska carskie do niewoli w bitwie pod Ostrołęką oraz zesłanego na Syberię, gdzie ożenił się i pozostał do końca życia.
Jego ojciec, Konstantin, był dziennikarzem i pisarzem. Sam Bukowski urodził się w Baszkirii, gdzie jego rodzina została ewakuowana z Moskwy w związku z ofensywą Wehrmachtu na Moskwę.
Działalność polityczna.
Mając 14 lat przeczytał referat Nikity Chruszczowa traktujący o zbrodniach stalinowskich, stając się odtąd zagorzałym przeciwnikiem ideologii komunistycznej. Jego pierwszy konflikt z władzami miał miejsce w 1959, kiedy to za rozpowszechniane samizdatu został wydalony ze szkoły. Edukacja kontynuował następnie w szkole wieczorowej. W latach 1960–1961 studiował na Wydziale Biologicznym Moskiewskiego Uniwersytetu Państwowego. Później za swoją działalność opozycyjną został z niego wydalony. W 1960 był jednym z organizatorów regularnych spotkań opozycyjnej młodzieży przy pomniku Władimira Majakowskiego w centrum Moskwy. Wówczas zaczęło interesować się nim KGB, skonfiskowano m.in. jego esej na temat potrzeby demokratyzacji Komsomołu. W 1963 został aresztowany za wykonanie dwóch kserokopii książki „Nowa klasa”, autorstwa zakazanego w ZSRR jugosłowiańskiego pisarza Milovana Đilasa. Został uznany za chorego psychicznie i skierowany na obowiązkowe leczenie do szpitala psychiatrycznego w Leningradzie. Poznał tam zdegradowanego generała Armii Radzieckiej i działacza opozycji Petro Hryhorenkę. Na wolność wyszedł w lutym 1965.
Zaraz po wyjściu na wolność, w grudniu 1965 zorganizował demonstrację w obronie dysydentów Andrieja Siniawskiego i Julija Daniela, za co ponownie zamknięto go w ośrodku psychiatrycznym, jednak niemal od razu po odsiedzeniu wyroku zorganizował kolejny protest w obronie dysydenta – tym razem Aleksandra Ginzburga – za co został skazany na trzy lata Gułagu, a jego wystąpienie w sądzie zostało rozpowszechnione przez samizdatową „Kronikę wypadków bieżących". Po procesie, który wzbudził liczne protesty na Zachodzie i zaangażował najwyższe sfery rządzące w ZSRR, w 1971 został uznany za winnego działalności antyradzieckiej i skazany na 7 lat więzienia oraz 5 lat zsyłki. Łącznie przebywał w uwięzieniu przez 12 lat.
Los Bukowskiego i innych więźniów politycznych w Związku Radzieckim był wielokrotnie podnoszony przez zachodnich dyplomatów i organizacje praw człowieka, takie jak Amnesty International. W grudniu 1976 został deportowany z ZSRR. Na lotnisku w Zurychu rząd radziecki wymienił go na więzionego sekretarza generalnego Komunistycznej Partii Chile Luisa Corvalána. Jak mówiła o tym krążąca po Moskwie czastuszka: „pomieniali chuligana na Luisa Corvalana[, gdie najdiom my taku blad', cztoby Lońku [tj. Breżniewa] pomieniat']". W marcu 1977 spotkał się w Białym Domu w prezydentem Stanów Zjednoczonych Jimmym Carterem. Potem były dysydent przeniósł się na stałe do Wielkiej Brytanii, gdzie wznowił studia biologiczne na University of Cambridge. Bukowski był zagranicznym honorowym członkiem Solidarności Walczącej, zaprzysiężonym przez samego Kornela Morawieckiego.
W kwietniu 1991 po raz pierwszy od swojej deportacji przybył do Moskwy. Wobec perspektywy upadku systemu komunistycznego w ZSRR postulował utworzenie międzynarodowej komisji w celu zbadania zbrodni komunistycznych i procesu sądowego w celu rozliczenia komunizmu (na wzór procesów norymberskich, które rozliczyły nazizm). Pomimo wstępnych ustaleń z nowymi władzami rosyjskimi i podjętych prób otwarcia archiwów, do urzeczywistnienia jego planów ostatecznie nie doszło. Borys Jelcyn proponował Władimirowi Bukowskiemu objęcie stanowiska wiceprezydenta Federacji Rosyjskiej. W 1992 został reprezentantem strony prezydenckiej w sporze z reaktywowaną KPZR przed Trybunałem Konstytucyjnym, dotyczącym kwestii niekonstytucyjności partii i tytułów prawnych do jej dawnego majątku. Uzyskał wówczas dostęp do dokumentów Komitetu Centralnego KPZR, których część przy okazji skopiował za pomocą przywiezionego ze sobą skanera oraz laptopa i opublikował później na Zachodzie. Dotyczyły one m.in. wspierania przez radziecki wywiad i partię komunistyczną akcji terrorystycznych za granicą, działalności partii komunistycznych w krajach kapitalistycznych, czy wprowadzenia stanu wojennego w Polsce. Były dysydent poparł jeszcze prezydenta Jelcyna podczas kryzysu konstytucyjnego w 1993, jednak kilka miesięcy później skrytykował przyjętą przez niego konstytucję.
W 1996 grupa moskiewskich dziennikarzy i intelektualistów zaproponowała kandydaturę Bukowskiego w wyborach prezydenckich, jako alternatywę dla Jelcyna i Ziuganowa. Nie podjęto jednak żadnych formalnych kroków w tym celu.
W maju 2007 ogłosił swoją chęć wzięcia udziału w nadchodzących w przyszłym roku wyborach prezydenckich. 18 grudnia 2007 wymaganą liczbę podpisów złożył w Centralnej Komisji Wyborczej Federacji Rosyjskiej. Grigorij Jawlinski, lider partii Jabłoko, na konferencji ogłosił, że zrezygnuje z własnej kampanii i poprze w wyborach kandydaturę Władimira Bukowskiego. 22 grudnia 2007 komisja wyborcza odrzuciła rejestrację Bukowskiego, między innymi argumentując, że pisarz w ciągu ostatnich dziesięciu lat mieszkał poza granicami Rosji.
Został członkiem międzynarodowej rady doradczej Victims of Communism Memorial Foundation. Współpracował także z Cato Institute. Był jednym z 34 sygnatariuszy posłania "Putin musi odejść". W 2009 dołączył do liberalno-demokratycznego ruchu Solidarnost. Poparł sankcje zachodnie wymierzone przeciwko Rosji w następstwie aneksji Krymu, uważając że przyczyni się to do zakończenia rządów Władimira Putina. W październiku 2014 władze rosyjskie odmówiły wydania mu nowego paszportu zagranicznego. Ministerstwa spraw zagranicznych Federacji Rosyjskiej oświadczyło, że nie może potwierdzić obywatelstwa Bukowskiego. Według BBC, Bukowski był jednym z ideologów Partii Niepodległości Zjednoczonego Królestwa.
W ostatnich latach życia mieszkał w Cambridge. Kilkukrotnie gościł w Polsce. W latach 2016–2018 był oskarżany przez brytyjską prokuraturę o posiadanie i produkcję pornografii dziecięcej.
Został pochowany na Highgate Cemetery. W jego pogrzebie udział wzięli przedstawiciele rosyjskiej emigracji w Wielkiej Brytanii. Pojawił się także reprezentant ambasady RP w Londynie, który odczytał list od premiera Mateusza Morawieckiego, który w imieniu całej Polski podziękował Bukowskiemu m.in. za wsparcie polskiego ruchu antykomunistycznego w latach 80. oraz opublikowanie archiwalnych dokumentów KC KPZR w sprawie wprowadzenia stanu wojennego w Polsce.
Poglądy.
W latach 80. XX wieku otwarcie popierał politykę prezydenta Stanów Zjednoczonych Ronalda Reagana przeciwko reżimom komunistycznym w krajach Trzeciego Świata. Konsekwentnie krytykował też Zachód za przejawy zachowawczości względem komunizmu i ZSRR, uznając to za błędne dążenie do stabilizacji za wszelką cenę. Był zdecydowanym przeciwnikiem strategii odprężenia, a później poparcia udzielonego przez Zachód Michaiłowi Gorbaczowowi. Zarzucał też elitom świata zachodniego nieumiejętność rozliczenia się ze swojego uwikłania w obronę władzy sowieckiej oraz kontaktów z KGB. Nie popierał pieriestrojki, którą uznawał za zwodzenie przez ekipę Gorbaczowa społeczeństwa i opinii międzynarodowej w celu utrzymania systemu i własnej władzy. Z podobnych pozycji sprzeciwia się nazywaniu okresu rządów Chruszczowa mianem „odwilży”, gdyż nadal trwały w ZSRR represje polityczne. 
Kontestował nową rzeczywistość polityczną po upadku ZSRR. Uważał, iż w Rosji nastąpiła „restauracja nomenklatury”, rozkradanie majątku państwowego, ogłoszenie się przez część dawnych komunistów mianem „demokratów” i „reformatorów”. Sprzeciwiał się błędnemu jego zdaniem pojmowaniem kapitalizmu jako sztuki oszukiwania innych, korupcji, przejawom postkomunizmu oraz zachowania się powszechnej postawy „człowieka sowieckiego”. Był znanym przeciwnikiem Unii Europejskiej (traktował UE jako „związek socjalistycznych republik europejskich”), sprzeciwiał się dalszej integracji w jej obrębie oraz postępującego jego zdaniem zawężania sfery wolności jednostki. Równie sceptycznie nastawiony był do niektórych kierunków rozwoju cywilizacji zachodniej.
W grudniu 2005, na łamach dziennika „The Washington Post”, potępił stosowanie przez Amerykanów tortur wobec więźniów politycznych w Guantanamo, Abu Ghurajb i tajnych więzieniach CIA.
Filmografia.
Wystąpił w polskich filmach dokumentalnych "Towarzysz generał" (2009), "Towarzysz generał idzie na wojnę" (2011). Był jednym z komentatorów łotewskiego dokumentu "The Soviet Story" (2008).

</doc>
<doc id="623761" url="https://pl.wikipedia.org/wiki?curid=623761" title="Zwijanie białka">
Zwijanie białka

Zwijanie białka, fałdowanie białka – proces fizyczny polegający na formowaniu przez polipeptyd (posiadający strukturę kłębka statystycznego) wysoko zorganizowanej struktury o charakterystycznej i stabilnej konformacji.
Przyjmuje się, że każde białko tuż po zakończeniu translacji występuje pod postacią nieustrukturyzowanego łańcucha polipeptydowego. Taki polipeptyd nie wykazuje obecności dobrze zdefiniowanej, stabilnej struktury przestrzennej. Dopiero na skutek interakcji pomiędzy sąsiednimi aminokwasami polipeptyd zaczyna przyjmować określoną konformację, określaną często mianem stanu „natywnego”. Obecnie uważa się, że głównym czynnikiem decydującym o natywnej strukturze danego białka jest jego sekwencja aminokwasowa, jednakże niektóre obserwacje wskazują, że naturalna struktura białek występujących w żywej komórce może być zależna od oddziaływań z innymi białkami lub kwasami nukleinowymi.
Należy podkreślić, że dla większości znanych białek prawidłowa struktura przestrzenna jest konieczna dla ich roli fizjologicznej. Niepowodzenie w przyjęciu oczekiwanej struktury zwykle prowadzi do powstania białka o odmiennych właściwościach, które może być nawet toksyczne dla organizmu (przykładem może być wiele białek prionowych). Wiele dowodów wskazuje na to, że pewne choroby neurodegeneracyjne wywołane są akumulacją białek o nieprawidłowej strukturze takich jak amyloidy, formujące długie włókna w komórkach.

</doc>
<doc id="623767" url="https://pl.wikipedia.org/wiki?curid=623767" title="Jerzy Toeplitz">
Jerzy Toeplitz

Jerzy Bonawentura Toeplitz (ur. 24 listopada 1909 w Charkowie, zm. 24 lipca 1995 w Warszawie) – polski historyk filmu, krytyk filmowy, współtwórca i w latach 1944–1952 i 1957–1968 rektor Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, w latach 1960–1968 dyrektor Instytutu Sztuki Polskiej Akademii Nauk; redaktor naczelny „Kwartalnika Filmowego” (1951–1965) i miesięcznika „Kino” (1966–1968), autor monumentalnych monografii "Historia sztuki filmowej" (1955–1990) i "Historia filmu polskiego" (1966–1994).
Życiorys.
Należał do zasłużonego warszawskiego rodu Toeplitzów żydowskiego pochodzenia. Syn Teodora i Haliny z Odrzywolskich. Jego bratankiem był znany publicysta, medioznawca i krytyk filmowy Krzysztof Teodor Toeplitz. Ojciec Zuzanny Toeplitz.
Ukończył gimnazjum w Warszawie i wydział prawa Uniwersytetu Warszawskiego (1933). Przed wojną związany z grupą lewicujących filmowców „Start”. Zasłynął po wojnie przede wszystkim jako autor pionierskiego dzieła – sześciotomowej "Historii sztuki filmowej" obejmującej lata 1895–1953; kolejne tomy ukazywały się w latach 1955–1990. Po wojnie, 18 listopada 1948 przed Sądem Okręgowym w Warszawie Toeplitz występował jako biegły razem z Dobiesławem Damięckim (ówczesny przewodniczący ZASP) w trwającym procesie przeciwko polskim aktorom występującym w filmie "Heimkehr".
Od 1948 należał do Polskiej Zjednoczonej Partii Robotniczej. Po wydarzeniach marcowych 1968 roku został pozbawiony stanowiska w łódzkiej uczelni filmowej. W 1970 wyjechał do Australii, gdzie współtworzył Australijską Szkołę Filmową, Telewizyjną i Radiową (Australian Film, Television and Radio School) w Sydney. Był konsultantem Interim Council for the National Film &amp; Television Training School. W latach 1972–1973 był profesorem na La Trobe University w Melbourne, a od 1973 do 1979 – dyrektorem Australian Film, Television and Radio School w Sydney (jego imieniem nazwano bibliotekę szkoły).
Zasiadał w jury konkursu głównego na 21. (1960) i 25. MFF w Wenecji (1964), 18. MFF w Cannes (1965) oraz na 36. MFF w Berlinie (1986).
3 marca 1993 dostał tytuł doktora honoris causa PWSFTviT w Łodzi. 16 października 1998 na ulicy Piotrkowskiej w Łodzi odsłonięto jego gwiazdę w nowo powstałej Alei Gwiazd (w okolicach Hotelu Grand i kina „Polonia”).
Pochowany na Cmentarzu Wojskowym na Powązkach w Warszawie (kwatera A3 tuje-2-37).

</doc>
<doc id="623768" url="https://pl.wikipedia.org/wiki?curid=623768" title="Proprium missae">
Proprium missae

Proprium missae – pojęcie odnoszące się do rzymskokatolickiego rytu liturgicznego. 
Oznacza zmienne części mszy, zależne od dni w roku kościelnym. Dzielą się one na proprium de tempore (niedzielne) i proprium de sanctis (ku czci świętych).
Na części zmienne składają się:

</doc>
<doc id="623776" url="https://pl.wikipedia.org/wiki?curid=623776" title="Jolanta Umecka">
Jolanta Umecka

Jolanta Umecka (ur. 17 marca 1937 w Warszawie) – polska muzykolog i aktorka niezawodowa.
Życiorys.
Absolwentka Państwowej Wyższej Szkoły Muzycznej w Warszawie w 1963 r. Otrzymała tytuł magistra na Wydziale Teorii za pracę "Pomoce naukowe do lekcji umuzykalnienia, w szkołach muzycznych pierwszego stopnia".
W czasie studiów uczestniczyła w opracowaniu źródeł i materiałów do dziejów warszawskiego Instytutu Muzycznego i Konserwatorium w latach 1858-1918.
Znana głównie z roli w filmie "Nóż w wodzie" (1961), w którym grała Krystynę – jedną z trojga bohaterów (film nominowany do Oskara). Wystąpiła także w filmach: "Czerwone berety" (1962), "Echo" (1964), "Pięciu" (1964) oraz czechosłowackiej produkcji "Panna zázračnica" (1966). Jako pierwsza aktorka z krajów Europy Środkowo-Wschodniej trafiła w 1963 r. na okładkę (fotos z filmu "Nóż w wodzie") prestiżowego amerykańskiego czasopisma "Time" (nr z 23 września). Uczestniczyła również w filmach reklamowych.
Wraz z ukończeniem studiów zadeklarowała kontynuowanie swej kariery w wyuczonym zawodzie muzykologa. Po porzuceniu aktorstwa wyszła za mąż i jako Jolanta Kulczycka została nauczycielką wychowania muzycznego w szkole podstawowej nr 60 w Warszawie, a następnie w Studium Nauczycielskim nr 1.
Aktywna w Stowarzyszeniu Polskich Artystów Muzyków (SPAM) Oddział w Warszawie. W 1966 r. uczestniczyła w pracach prezydium Komisji do Spraw Wychowania Muzycznego. Udzielała się również publicznie w wydarzeniach kulturalnych, m.in. uczestnicząc z Wojciechem Siemionem w aukcjach dzieł plastycznych. W latach 60. z racji dużej rozpoznawalności, cieszyła się mianem autorytetu w sprawach mody, dobrego smaku i właściwego zachowania ("arbiter elegantiarium").

</doc>
<doc id="623785" url="https://pl.wikipedia.org/wiki?curid=623785" title="DW886">
DW886



</doc>
<doc id="623786" url="https://pl.wikipedia.org/wiki?curid=623786" title="DW887">
DW887



</doc>
<doc id="623789" url="https://pl.wikipedia.org/wiki?curid=623789" title="DW434">
DW434



</doc>
<doc id="623793" url="https://pl.wikipedia.org/wiki?curid=623793" title="DW432">
DW432



</doc>
<doc id="623795" url="https://pl.wikipedia.org/wiki?curid=623795" title="DW310">
DW310



</doc>
<doc id="623796" url="https://pl.wikipedia.org/wiki?curid=623796" title="DW515">
DW515



</doc>
<doc id="623798" url="https://pl.wikipedia.org/wiki?curid=623798" title="Rofekokoksyb">
Rofekokoksyb



</doc>
<doc id="623802" url="https://pl.wikipedia.org/wiki?curid=623802" title="Jonas Jägermeyr">
Jonas Jägermeyr

Jonas Jägermeyr (ur. 1983 w Berlinie) – niemiecki aktor.
Za swój debiutancki występ w filmie krótkometrażowym "Outatime" (2000) był nominowany do nagrody Max Ophüls Kurzfilmpreis (2001). Jego pierwszy film fabularny "Sposób" ("Weg!"', 2002) był prezentowany na Internationalen Hofer Filmtagen. W 2003 roku pobierał lekcje aktorstwa w Berlinie. Popularność przyniosła mu rola Christopha Schneidera w filmie "Fabryka zła", gdzie zagrał jednego z uczniów elitarnej szkoły dla członków Hitlerjugend.

</doc>
<doc id="623810" url="https://pl.wikipedia.org/wiki?curid=623810" title="Ajmak bajanchongorski">
Ajmak bajanchongorski

Ajmak bajanchongorski () – jeden z 21 ajmaków w Mongolii, znajdujący się w południowej części kraju. Stolicą ajmaku jest Bajanchongor, znajdujący się 620 km na południowy zachód od stolicy kraju Ułan Bator.
Utworzony w 1942 roku ajmak położony jest na południe od pasma Changaj, graniczy z Chinami (region autonomiczny Mongolia Wewnętrzna). Jego powierzchnia wynosi 115,978 km². Na terenie ajmaku wydobywany jest węgiel oraz złoto. W rolnictwie uprawa warzyw, głównie ziemniaka.
Liczba ludności w poszczególnych latach:
Somony.
Ajmak bajanchongorski dzieli się na 20 somonów:

</doc>
<doc id="623814" url="https://pl.wikipedia.org/wiki?curid=623814" title="Wojna polsko-krzyżacka (1519–1521)">
Wojna polsko-krzyżacka (1519–1521)

Wojna polsko-krzyżacka w latach 1519–1521, potocznie wojna pruska lub wojna rycerska (niem. "Reiterkrieg") – wojna pomiędzy Polską i zakonem krzyżackim w latach 1519–1521.
Przyczyny.
Po zawarciu pokoju toruńskiego w 1466 zakon krzyżacki uznał się lennikiem Korony Polskiej z terytorium Prus Zakonnych. Jednakże zakon formalnie podlegał także cesarzom rzymskim i papieżom. Tę podwójną podległość próbował wykorzystać cesarz Maksymilian I Habsburg, który walcząc z Jagiellonami o wpływy w Europie Środkowej, w 1501 oficjalnie zakazał wielkiemu mistrzowi Fryderykowi Wettynowi jako księciu Rzeszy złożenia hołdu lennego królowi Polski Janowi Olbrachtowi.
W 1505 papież Juliusz II wydał brewe nakazujące Krzyżakom złożenie hołdu Aleksandrowi Jagiellończykowi. Jednak już w 1509 odwołał to postanowienie, wyznaczając sąd rozjemczy polsko-krzyżacki w Poznaniu. W 1511 nowym wielkim mistrzem krzyżackim został Albrecht Hohenzollern, siostrzeniec króla Zygmunta Starego. Rokowania przeniesiono do Torunia, gdzie prymas Jan Łaski bezskutecznie próbował wynegocjować z biskupem pomezańskim Hiobem von Dobeneckem warunki, na jakich Albrecht miał złożyć hołd lenny.
Uzbrojony przez Niemcy wielki książę moskiewski Wasyl III uderzył w 1512 na Wielkie Księstwo Litewskie, rozpoczynając I wojnę polsko-rosyjską. Albrecht jako wasal Zygmunta Starego powinien był przyjść z pomocą swojemu suzerenowi. Tego jednak nie uczynił, a Polska uznała, że Albrecht popełnił felonię i zyskała tym samym "casus belli" z zakonem krzyżackim.
W 1514 w Moskwie podpisano rosyjsko-niemiecki sojusz zaczepno-odporny, wymierzony w Polskę. Nad państwem Zygmunta I zawisła groźba uderzenia oskrzydlającego. Dopiero udana interwencja polskiej dyplomacji w czasie zjazdu wiedeńskiego w 1515 doprowadziła do zawarcia porozumienia z Maksymilianem I, mocą którego uznawał on stan prawny Prus z 1467 i rezygnował z sojuszu z Rosją. Rozstrzygnięcie sprawy hołdu zawieszono na 5 lat.
Porzuceni przez cesarza Krzyżacy, zawarli z Wasylem III kolejny traktat zaczepno-odporny 10 marca 1517 w Moskwie. Rosjanie zobowiązywali się dostarczyć Albrechtowi pieniędzy na zwerbowanie 10 tysięcy piechoty i 2000 jazdy i wspólnie z Krzyżakami zaatakować Polskę. Wielki książę moskiewski wziął także zakon pod swoją protekcję, o czym nie omieszkał zawiadomić króla Francji Franciszka I.
Wybuch.
Albrecht Hohenzollern wysunął wobec Polski pretensje terytorialne, żądając zwrotu Prus Królewskich i Warmii oraz wypłacenia odszkodowania za 50 lat polskiej okupacji po 30 tysięcy guldenów rocznie. 20 sierpnia 1518 biskup płocki Erazm Ciołek wystąpił na sejmie Rzeszy w Augsburgu z antykrzyżacką filipiką.
W 1519 sejm stanów pruskich uchwalił przeprowadzenie wojny z zakonem krzyżackim. 11 grudnia 1519 sejm walny w Toruniu uchwalił rozpoczęcie wojny z Krzyżakami i wyznaczył nowe podatki na werbunek wojsk zaciężnych. Litwa odmówiła jednak pomocy Polsce w nadciągającej wojnie.
I faza wojny.
Hetman wielki koronny Mikołaj Firlej przeprowadził koncentrację 4 tysięcy polskich wojsk zaciężnych w obozie pod Kołem. Wzmocniono polskimi załogami Gdańsk i Toruń. Czeskimi najemnikami dowodził Jan Zierotyński.
Wojska polskie uderzyły przez Pomezanię, w kierunku Królewca. 1 stycznia 1520 Krzyżacy zdobyli Braniewo i obsadzili je swoją załogą. Wojska polskie obległy Kwidzyn i Pasłęk. Jednocześnie skaptowana przez Zygmunta Starego flota kaperska przeprowadziła blokadę portów krzyżackich – Królewca i Pilawy. 18 stycznia 1520 roku wojska polskie zwyciężyły w bitwie pod Pasłękiem i 16 kwietnia w bitwie pod Bartoszycami. Działania zaczepne stanęły jednak w miejscu, ponieważ wojska koronne nie posiadały artylerii oblężniczej. Sprowadzenie dział oblężniczych z Krakowa przyspieszyło zdobycie Kwidzyna (18 marca) i Pasłęka (29 kwietnia). Braniewo bezskutecznie próbowały odbić oddziały pod wodzą Janusza Świerczowskiego. Jednocześnie od południa uderzyły na państwo zakonne wojska mazowieckie, a wojska gdańskie przeprowadziły atak na Bałgę i Kłajpedę.
W obronie zagrożonego zakonu stanęli wówczas legaci papieża Leona X, którzy oskarżyli Polskę o podnoszenie ręki na rycerstwo chrześcijańskie, w obliczu groźby najazdu Tatarów. Była to gra na czas Albrechta, który czekał właśnie na posiłki landsknechtów z Rzeszy.
II faza wojny.
W lipcu 1520 r. wojska krzyżackie przeszły do kontrofensywy, uderzając na Mazowsze, pustosząc ziemię łomżyńską. 24 sierpnia 1520 Krzyżacy pokonali wojska polskie w bitwie pod Reszlem. W sierpniu 1520 r. zaatakowały Warmię i rozpoczęły oblężenie Lidzbarka Warmińskiego, którego jednak nie zdobyły. W tym samym miesiącu nadciągnęły z Niemiec posiłki krzyżackie w liczbie 1900 jazdy i 8 tysięcy piechoty pod wodzą Wolfa von Schönburga. Uderzyły one na Wielkopolskę i 14 października 1520 zdobyły Międzyrzecz wraz z tamtejszym zamkiem. Potem spaliły Skwierzynę, zajęły Tuczno, Wałcz, Lędyczek oraz Kamień Krajeński. Omijając przygotowany do obrony Człuchów, najemnicy 27 października 1520 zajęli Chojnice, które skapitulowały bez walki.
Zygmunt Stary zwołał pospolite ruszenie do Wągrowca i wzmocnił załogę Poznania i Gdańska. 2 listopada 1520 król wraz z 40 tys. wojska wyruszył do Bydgoszczy, by osłonić przed odcięciem wojska polskie przebywające w Prusach Wschodnich. Uderzenie niemieckie zmierzało w kierunku Gdańska, gdzie też ze wschodu miały przybyć siły krzyżackie. W celu odcięcia dwóch grup wojsk i uniemożliwienia ich połączenia starosta malborski Stanisław Kościelecki zajął wszystkie przeprawy na Wiśle.
Niemcy następnie zajęli zamek w Starej Kiszewie, Skarszewy, Starogard i Tczew, gdzie po naradzie ruszyli w kierunku Gdańska, który 8 listopada 1520 zaczęli nieskutecznie ostrzeliwać z Biskupiej Górki. 9 listopada 1520 do miasta przebiły się polskie posiłki pod wodzą wojewody kaliskiego Jana Zaremby. Jednak Albrechtowi zabrakło pieniędzy na opłacenie lancknechtów, którzy 10 listopada 1520 wycofali się do Oliwy, zagrożeni odsieczą Mikołaja Firleja. W tym czasie oddziały krzyżackie na prawym brzegu zajęły 9 listopada 1520 Miłomłyn i zdobyły 15 listopada 1520 po zaciętej polskiej obronie Dobre Miasto dokonując następnie rzezi mieszkańców i zaciężnych. Albrecht nie był jednak w stanie od 1 listopada zdobyć Lidzbarka Warmińskiego bronionego przez załogę pod dowództwem Jakuba Secygniowskiego, więc 16 listopada 1520 rozpoczął oblężenie Ornety, która poddała się 23 listopada 1520.
Tymczasem od 3 listopada 1520 trwał w Bydgoszczy sejm obozowy, który wymogła na królu zebrana szlachta. Po długich targach i negocjacjach część szlachty zgodziła się wziąć udział w działaniach wojennych i w liczbie 7 tys. ruszyła pod dowództwem hetmana Mikołaja Firleja pod Chojnice, którego 150 osobowa krzyżacka załoga skapitulowała po otrzymaniu glejtu bezpieczeństwa.
Zaciężne wojska czeskie i gdańskie obległy w tym samym czasie Tczew (28 listopada 1520) i Starogard (6 grudnia 1520). 28 listopada 1520 dowódca krzyżacki Moryc Knebel zwinął oblężenie Lidzbarka. Zaremba wyprowadził uderzenie z Gdańska na Oliwę i atakował wycofujące się wojska niemieckie w kierunku Pucka. Tam lancknechci byli nieustannie nękani atakami Kaszubów.
W tym czasie jednak król Zygmunt Stary zmuszony był rozpuścić pospolite ruszenie, a w kasie państwowej zabrakło pieniędzy na zaciąg nowego wojska. 30 listopada mazowiecka księżna Anna i książę Stanisław zaproponowali Krzyżakom rozejm. 19 grudnia 1520 Polacy rozpoczęli oblężenie Iławy, której jednak nie udało się opanować, udało się jednak zająć Miłakowo. Brak koncepcji jak prowadzić dalszą wojnę spowodował wysunięcie przez kanclerza Krzysztofa Szydłowieckiego propozycji zawarcia pokoju. Wielki mistrz spodziewając się tego postanowił podjąć ofensywę w celu doprowadzenia do lepszej sytuacji wyjściowej podczas negocjacji.
Krzyżacy, po skoncentrowaniu w Braniewie 4 tys. piechoty, 600 jazdy kopijników i 400 strzelców, ruszyli w kierunku Dobrego Miasta i spalili miasto Jeziorany (bez zamku, który się obronił). W styczniu 1521 r. Krzyżacy pokonali Polaków pod murami Lubawy. Następnie Krzyżacy zajęli Nowe Miasto Lubawskie, które poddało się bez walki i uderzyli na Mazowsze w okolicach Żuromina i Mławy. Po 26 stycznia 1521 krzyżacki oddział Wilhelma von Schaumburga bezskutecznie szturmował fortyfikacje miejskie Olsztyna przygotowanego do obrony przez administratora kapitulnego Mikołaja Kopernika, który ściągnął z Elbląga do obrony 17 hakownic. 8 marca 1521 Krzyżacy próbowali zdobyć z zaskoczenia Elbląg. 27 marca 1521 Gdańszczanie zdobyli po walce statek krzyżacki „"Kneiphfen"” z 75-osobową załogą, zaciężnymi i uzbrojeniem.
Rozejm.
Nowy cesarz rzymski Karol V Habsburg wezwał do natychmiastowego przerwania działań wojennych. Poseł polski w Rzeszy Hieronim Łaski próbował jeszcze przekonać cesarza do swoich racji. W obliczu nowego najazdu Turków Osmańskich na Węgry, 5 kwietnia 1521 strony zgodziły się podpisać zawieszenie broni na cztery lata i oddać spór pod sąd rozjemczy Karola V i króla Węgier Ludwika Jagiellończyka.
Pokój.
W 1525 upłynął termin zawieszenia broni, jednak Albrecht Hohenzollern nie mógł już liczyć na wsparcie i posiłki ze strony Rzeszy, ponadto król Polski zawarł sojusz z książętami Pomorza Zachodniego, królem Danii oraz księciem Meklemburgii. Z drugiej strony Zygmunt Stary obawiał się zarówno zwoływania pospolitego ruszenia i towarzyszących mu zwykle postulatów reform, jak i poparcia Albrechta przez te pruskie miasta, w których reformacja trafiała na podatny grunt (Gdańsk, Toruń i Elbląg). 8 kwietnia 1525 podpisano traktat krakowski, mocą którego zsekularyzowane Prusy Książęce stały się dziedzicznym lennem Królestwa Polskiego, pozostając w rękach dynastii Hohenzollernów. 10 kwietnia Albrecht złożył hołd lenny Zygmuntowi Staremu na rynku w Krakowie.

</doc>
<doc id="623817" url="https://pl.wikipedia.org/wiki?curid=623817" title="Call of Duty 3">
Call of Duty 3

Call of Duty 3 – gra komputerowa z gatunku first-person shooter w realiach II wojny światowej, wyprodukowana przez amerykańskie studio Treyarch oraz wydana przez Activision na konsole Xbox, Xbox 360, PlayStation 2, PlayStation 3 i Wii. Jej premiera miała miejsce 7 listopada 2006 roku. Jest to trzecia część serii "Call of Duty". 13 marca 2007 ukazała się powiązana tematycznie gra "" autorstwa Amaze Entertainment.
Akcja "Call of Duty 3" ma miejsce w 1944 roku podczas operacji Overlord. Gracz wciela się w niej w żołnierzy amerykańskich, brytyjskich, kanadyjskich i polskich, biorąc udział między innymi w bitwie pod Falaise. Dla każdej z czterech kampanii przygotowana jest spójna fabuła. Oprócz kampanii jednoosobowej udostępniono tryb rozgrywki wieloosobowej, obsługujący najwyżej 24 graczy, w którym umożliwiona została obsługa pojazdów.
"Call of Duty 3" otrzymała głównie pozytywne recenzje, osiągając najwyższe oceny (średnia około 82% według agregatora GameRankings) w wersji na konsole Xbox 360, Xbox i PlayStation 3. Krytycy chwalili tryb gry wieloosobowej i nowoczesną wówczas oprawę audiowizualną, natomiast podzielone były ich opinie co do rozgrywki oraz fabuły: część recenzentów określała historię w grze jako mało interesującą, lecz niektórzy zwracali uwagę na sposób opowiadania przez twórców historii. Wskazywano powtarzalność rozgrywki względem poprzednich części oraz bardziej liniową strukturę niż w "Call of Duty 2". Pozbawiona trybu gry wieloosobowej i nowoczesnej oprawy graficznej wersja na Wii otrzymała sporo niższe oceny krytyków.
"Call of Duty 3" do 3 lutego 2007 roku osiągnęła sprzedaż w wysokości 2 milionów egzemplarzy.
Opis fabuły.
Czas i miejsce akcji.
Akcja "Call of Duty 3" ma miejsce podczas II wojny światowej. Tłem dla fabuły gry jest prowadzona przez aliantów Operacja Overlord, która doprowadziła do wycofania się żołnierzy niemieckich z północnej Francji. Akcja gry rozpoczyna się już po lądowaniu w Normandii, natomiast kończy się w sierpniu 1944 roku pod Chambois.
Bohaterowie.
W "Call of Duty 3" gracz wciela się kolejno w czterech żołnierzy. Są to: amerykański szeregowiec Nichols, walczący w szeregach 29 Dywizji Piechoty; brytyjski sierżant James Doyle, który jest członkiem Special Air Service; kanadyjski szeregowiec Cole z 4 Dywizji Pancernej; oraz polski kierowca czołgu, kapral Wojciech Bohater z 1 Dywizji Pancernej. Kanadyjczycy i Polacy w tej grze pojawili się po raz pierwszy w serii "Call of Duty".
Streszczenie.
Kampania amerykańska.
Gra rozpoczyna się w momencie, gdy szeregowiec Nichols wraz ze swoją drużyną bierze udział w zdobywaniu Saint-Lô. Następnie Amerykanie zostają oddelegowani do Saint-Germain-sur-Sèves, gdzie w ciężkich walkach o tereny obsadzone żywopłotami pokonują garnizon niemiecki. Potem drużyna atakuje miasteczko Mayenne, wysadzając mimo strat most silnie broniony przez niemieckie wojska.
Nad jednostką kontrolę przejmuje kapral Mike Dixon, awansowany na sierżanta. Drużyna bierze udział w ataku na Forêt d'Ecouves i pobliskie miasteczko. W trakcie natarcia Dixon zostaje ranny. Mimo to Amerykanie zdobywają kluczowe strategicznie skrzyżowanie z pomocą sił pancernych.
Następnie żołnierze amerykańscy uczestniczą w obronie miasta Chambois przed siłami niemieckimi próbującymi wycofać się z „kotła Falaise”. Podczas zaciekłej obrony przed niemieckimi siłami pancernymi starszy szeregowy Salvatore Guzzo oznacza flarą wojska Wehrmachtu do ataku dla alianckich sił powietrznych. Zostaje jednak ranny, a przybywający mu z pomocą Dixon ginie. Guzzo po wyleczeniu przejmuje kontrolę nad drużyną i organizuje opór przeciw napierającemu wrogowi do czasu przybycia posiłków. Po zakończeniu bitwy pod Falaise Guzzo zostaje awansowany na sierżanta, a Nichols – na kaprala.
Kampania brytyjska.
W kampanii brytyjskiej akcja gry przenosi się na prowincję francuską, w której zostaje zrzucona drużyna Special Air Service dowodzona przez brytyjskiego majora Ingrama. Brytyjczycy nawiązują współpracę z francuskimi maquis. Żołnierze SAS i francuskiego ruchu oporu przygotowują atak na niemiecką baterię przeciwlotniczą, po którym atakują wrogą fabrykę paliw. Podczas wycofania oddziałów alianckich Ingram zostaje schwytany przez Niemców. Narasta wtedy konflikt między siłami brytyjskimi a francuskimi; brytyjski kapral Duncan Keith oskarża jednego z francuskich partyzantów o kolaborację z Niemcami. Keith oraz James Doyle znajdują i uwalniają Ingrama. Później siły brytyjsko-francuskie biorą udział w ataku na siły niemieckie dokonujące egzekucji pojmanych Francuzów. Podczas natarcia ginie jedna z ważniejszych postaci francuskiego oddziału, Isabelle DuFontaine.
Kampania kanadyjska.
Następnie gra koncentruje się na zmaganiach jednostek kanadyjskich, dowodzonych przez podporucznika Jean-Guya Robichauda, który preferuje brawurowe operacje przeciwko oddziałom niemieckim. James Cole wraz z innymi Kanadyjczykami zdobywa tereny przemysłowe niedaleko Falaise i broni je przed kontratakiem Niemców. Następnie przy współpracy z polską 1. Dywizją Pancerną Kanadyjczycy oczyszczają z wrogów las niedaleko rzeki Laison. W tym czasie konflikt służbowy między Robichaudem a radiooperatorem, szeregowym Lesliem Baronem, powoduje dymisję tego ostatniego i przeniesienie do polskiej jednostki. Robichaud później podejmuje atak na pobliskie miasteczko w celu uratowania kanadyjskiej jednostki związanej walką z Niemcami, a później – zdobycia miejscowości. Popłoch wśród żołnierzy alianckich wywołuje jednak pojawienie się czołgu Tygrys Królewski. Podczas udanej próby jego zniszczenia ginie sierżant Johnatan Callard. Robichaud i Cole zostają ranni w walce. Po oczyszczeniu miasteczka Robichaud promuje Cole’a na kaprala i wydaje rozkaz wyruszenia na odsiecz siłom polskim broniącym wzgórza 262.
Kampania polska.
Tłem kampanii polskiej jest bitwa o Mont Ormel. Podczas okrążania przez aliantów sił niemieckich polskie jednostki pancerne staczają bitwę z czołgami niemieckimi. Po zwycięstwie Polacy przenoszą swoje oddziały na wzgórze 262, które zostaje zaatakowane przez niemiecką 7 Armię próbującą wycofać się z „kotła Falaise”. Podczas zaciętych walk czołg kierowany przez Wojciecha Bohatera zostaje uszkodzony. Załoga opuszczonego czołgu bierze udział w obronie pozycji na wzgórzu. Dowodzący jednostką major Jachowicz nakazuje przywołanie wsparcia artyleryjskiego, które powstrzymuje natarcie Niemców. Wówczas przybywają posiłki dowodzone przez Robichauda. Bohater zostaje awansowany na sierżanta, po czym połączone siły kanadyjsko-polskie przybywają na odsiecz broniącym Chambois Amerykanom.
Rozgrywka.
Gracz rozpoczyna rozgrywkę w trójwymiarowym otoczeniu obserwowanym z perspektywy pierwszej osoby. Kierowany przez gracza bohater może poruszać się po wirtualnym środowisku. W wypełnieniu standardowych dla gatunku celów, na przykład dotarcia z punktu A do B czy zdetonowania wrogiego obiektu, przeszkadzają mu wrodzy żołnierze.
Kierowany przez gracza żołnierz ma możliwość strzelania do wroga zarówno z biodra, jak i namierzając cel przez przyrządy celownicze. Podczas starcia bezpośredniego dostępne jest uderzenie wroga kolbą broni. Podczas walki gracz może użyć też granatów ręcznych przeciwko grupie wrogich żołnierzy, a także granatów dymnych do przeznaczonych działań taktycznych takich jak uniknięcie ostrzału z karabinów maszynowych. W przeciwieństwie do wcześniejszych odsłon serii możliwe stało się odrzucanie granatów podrzuconych przez przeciwników. Istnieją też w grze sekwencje interaktywne, polegające na wykonywaniu ruchów takich jak wiosłowanie przy pomocy gałki gamepada.
Tak jak w poprzedniej części serii – "Call of Duty 2", w trzeciej odsłonie "Call of Duty" zastosowano system regeneracji przez odpoczynek. Po odniesieniu poważnych obrażeń przez kierowaną postać wokół ekranu pojawia się czerwona otoczka ostrzegająca gracza. Po ukryciu się za osłoną terenową i odczekaniu kilku sekund kierowany bohater odzyskuje pełnię zdrowia.
Kampania.
Podczas kampanii jednoosobowej gracz wciela się w kilka postaci, których losy są powiązane ze sobą. Gra zawiera 14 chronologicznie rozgrywanych misji, których cele są widoczne jako gwiazdy pokazane na radarze. Podczas typowych działań wojennych graczowi towarzyszą sojuszniczy żołnierze wyposażeni w sztuczną inteligencję. Czasami gracz przejmuje kontrolę nad pojazdami, którymi ma w danej misji dojechać do określonego punktu, a także korzysta z karabinów maszynowych i oznacza przy pomocy lornetki cele do zbombardowania.
Gra wieloosobowa.
W "Call of Duty 3" dostępny jest tryb gry wieloosobowej, który w chwili premiery gry umożliwiał rozgrywkę na dziewięciu mapach. Gra wieloosobowa jest możliwa na konsolach Xbox, PlayStation 2 (obie obsługują do 16 graczy), Xbox 360 i PlayStation 3 (obsługujące do 24 graczy). Konsole Microsoftu umożliwiają grę kilku osób przy jednej konsoli.
Udostępnionych zostało kilka trybów gry, przy czym większość z nich występowała już w poprzednich odsłonach serii. W trybie Deathmatch wszyscy gracze walczą przeciwko sobie. W Team Battle gracze zostają podzieleni na dwie strony konfliktu – Oś i aliantów, a ich zadaniem jest eliminacja wrogiej drużyny. Capture the Flag cechuje się tym, że obie strony konfliktu muszą zdobyć flagę i przenieść ją do swojego sztabu. W trybie Headquarters obie drużyny mają za zadanie postawić sztab i utrzymać go jak najdłużej, żeby zdobyć punkty potrzebne do zwycięstwa. Nowością był tryb War, w którym gracze kierujący żołnierze Osi lub aliantami muszą zdobyć określoną strefę na mapie i utrzymać ją możliwie najdłużej. Ponadto w nim możliwe stało się używanie motocykli, ciężarówek i czołgów.
W trakcie rozgrywki wieloosobowej gracze mogą wybrać jedną z siedmiu klas postaci. Są to: żołnierze wyposażeni w lekkie i ciężkie karabiny maszynowe, strzelec z karabinem, żołnierz obsługujący granatnik przeciwpancerny, sanitariusz przywracający do walki zabitych żołnierzy sojuszniczych, zwiadowca z karabinem wyborowym oraz żołnierz wsparcia dostarczający sojusznikom amunicji. Każda klasa postaci ma oprócz specyficznych broni odpowiednią liczbę przydzielonych granatów oraz jest określona współczynnikami ukazującymi skuteczność danej klasy na polu walki. Ponadto niektóre klasy mają specjalne zdolności, na przykład zwiadowca może postawić na danym terenie jednostkę artylerii, natomiast strzelec dysponuje granatem nasadkowym.
Produkcja i wydanie gry.
Gra "Call of Duty 3" została oficjalnie zapowiedziana 31 maja 2005 roku przez wydawcę serii, przedsiębiorstwo Activision. Pierwotnie miała zostać wyprodukowana przez studio Infinity Ward, które było doświadczone w produkcji poprzednich gier z serii: "Call of Duty" i "Call of Duty 2". Jednak w maju 2006 roku prezes Activision, Bobby Kotick, ogłosił, że "Call of Duty 3" nie zostanie wydana na komputery osobiste, ale na konsole autorstwa Sony, Microsoftu i Nintendo. Istniało wówczas prawdopodobieństwo, że prace nad grą przejmie studio Treyarch, znane wcześniej z gry "". 11 maja 2006 roku zapowiedziano obecność "Call of Duty 3" na targach Electronic Entertainment Expo.
11 lipca 2006 roku Activision opublikowało nowe informacje na temat gry; potwierdzono obecność w niej wojsk kanadyjskich i polskich, tworzenie "Call of Duty 3" przez Treyarch oraz prace nad nowym silnikiem fizycznym przeznaczonym na jej potrzeby. Twórcy gry potwierdzili też, że inspiracją dla nich przy tworzeniu fabuły były filmy takie jak "Najdłuższy dzień" i "O jeden most za daleko". Pod koniec sierpnia 2006 roku gra została pokazana na zorganizowanym przez Microsoft wydarzeniu X06. Oficjalna premiera gry na platformy Xbox 360, Xbox i PlayStation 2 miała miejsce 7 listopada 2006 roku; 14 listopada ukazała się wersja na Wii, a 17 listopada – na PlayStation 3. Edycja na Xboksa 360 została wydana ponownie 28 lutego 2008 roku w reedycji, w ramach taniej serii wydawniczej "Platinum Hits".
20 grudnia 2006 roku Activision ogłosiło zlecenie prac nad płatnymi pakietami map na Xboksa 360. Pierwsza z map ukazała się 11 stycznia 2007 roku na Xbox Live Marketplace; cały pakiet pięciu dodatkowych krajobrazów pod nazwą Valor został wydany tydzień później. Aktualizacje poprawiające działanie tych dodatkowych scenerii zostały opublikowane 29 stycznia.
Silnik gry.
Treyarch przy produkcji "Call of Duty 3" użył zastrzeżonego silnika gry. Był on w chwili opublikowania gry bardziej zaawansowany niż IW engine wykorzystany przy tworzeniu "Call of Duty 2". Obsługuje on shadery i głębię ostrości. Ponadto zawiera poprawione w stosunku do poprzedniej części serii efekty pogodowe i teksturowanie płaszczyzny.
Odbiór gry.
Wersje na Xboksa 360 i PlayStation 3.
"Call of Duty 3" w wersji na konsole Xbox 360 i PlayStation 3 zebrała raczej pozytywne recenzje. Według agregatora Metacritic średnia ocen z recenzji wynosi 82 na 100 dla Xboksa 360 i 80 na 100 dla PlayStation 3, natomiast według agregatora GameRankings – odpowiednio 82,5% i 81,2%.
Różnie oceniano jakość rozgrywki w grze. Garnett Lee ze strony 1UP.com skrytykował grę za monotonię pojawiającą się podczas działań wojennych w niej przedstawionych. Zauważył nawet regres w stosunku do "Call of Duty 2", przejawiający się w braku takiej swobody działań gracza jak w poprzedniej części serii oraz nieszczególnej sztucznej inteligencji wspierających gracza żołnierzy sojuszniczych. Również Tymon Smektała z pisma „CD-Action” negatywnie oceniał liniową strukturę gry, porównując ją pod względem ilości skryptów do gry "". Zdaniem Kristana Reeda z witryny Eurogamer poczynania gracza były ograniczane przez niewidzialne ściany, narzekał on też na zbyt wysoki poziom trudności gry. Z kolei David Clayman z portalu IGN chwalił dynamikę rozgrywki oraz inteligencję komputerowych wrogich żołnierzy, którzy potrafili w przypadku niekorzystnej sytuacji militarnej dokonać odwrotu na bezpieczniejsze pozycje. Aaron Thomas z portalu GameSpot stwierdził, że misje w grze trzymają standard ustalony już w przypadku gatunku, nie zawierają jednak żadnych innowacji. Jednak chwalił grę za wielką dynamikę starć oraz starannie budowany klimat chaotycznych walk. Natomiast sekwencje interaktywne wzbudziły neutralne reakcje: recenzenci twierdzili, że nie wnoszą one żadnych szczególnych innowacji do rozgrywki.
Różne opinie wzbudziła fabuła w kampanii jednoosobowej. David Clayman pochwalił różnorodność stron konfliktu, w które wciela się gracz; stwierdził też, że przerywniki między misjami są dobrze zrealizowane, a kilka momentów w grze zapadło mu w pamięć. Will Tuttle ze strony TeamXbox pozytywnie ocenił jego zdaniem filmową narrację i wysoką intensywność akcji. Tymon Smektała chwalił "Call of Duty 3" za fabułę, twierdząc, że spełnia ona wymogi charakterystyczne dla dobrego filmu wojennego i ma zgrabnie powiązane misje; skrytykował jednak sposób przedstawienia Polaków w grze, zauważając trywialne nazwiska żołnierzy (na przykład Ułan i Kowalski) oraz nazwy czołgów (na przykład Dla Polski czy Specjalny Pakunek). Natomiast Aaron Thomas uznał wątki fabularne w grze za mało ciekawe i stwierdził, że nie da się w nich odczuć więzi z kierowanymi postaciami. Kristan Reed również skrytykował fabułę, która jego zdaniem opierała się głównie na gagach antyfrancuskich i sentymentalnej przyjaźni między żołnierzami; uznał ją w ostatecznym rozrachunku za płaską i mało wciągającą.
Natomiast jednoznacznie pozytywne były opinie krytyków co do trybu gry wieloosobowej. Garnett Lee chwalił go za wsparcie nawet do 24 graczy oraz możliwość obsługi pojazdów, twierdząc przy tym, że to jedyna rzecz ratująca grę przed odrzuceniem przez fanów serii. Aaron Thomas uznał tryb rozgrywki wieloosobowej za „wspaniały”, również chwaląc większe serwery i obsługę pojazdów, a także pozytywnie oceniając podział graczy na klasy żołnierzy. Występowanie podziału graczy na specjalności pozytywnie ocenił również Will Tuttle. David Clayman stwierdził, że zrównoważenie rozgrywki bez takich dodatków, jak możliwość wezwania wsparcia powietrznego, umożliwia bardziej taktyczną rozgrywkę.
Zachwyt recenzentów wzbudziła oprawa audiowizualna. Recenzent GameSpotu uznał oprawę graficzną za lepszą niż w "Call of Duty 2", zwracając przy tym uwagę na duży zasięg widoczności i odwzorowanie przedmiotów w najdokładniejszych szczegółach. Ocenił również ścieżkę dźwiękową autorstwa Joela Goldsmitha jako „fenomenalną”. Natomiast Clayman docenił takie detale jak gruzy przy ruinach budynków; chwalił również skłonność otoczenia do destrukcji, zauważając jednak, że nie można zniszczyć przeszkód, za którymi kryją się komputerowi wrogowie.
Wersja "Call of Duty 3" na PlayStation 3 uzyskiwała niższe oceny od edycji na konsolę Xbox 360. Recenzenci zarzucali edycji na PlayStation 3 utratę płynności przy bardziej dynamicznych walkach, nieprzemyślany system sterowania postacią oraz błędy techniczne takie jak nachodzenie obiektów na siebie.
Wersja na Wii.
Edycja "Call of Duty 3" na konsolę Wii otrzymała mieszane recenzje. Średnia ocen gry na tę platformę według agregatora Metacritic wynosi 69 na 100, a według GameRankings – 69,9%.
Najwięcej zarzutów dotyczących wersji na Wii tyczyło się sterowania. Aaron Thomas z GameSpotu stwierdził, że rzucanie granatów za pomocą Wii Remote jest problematyczne i powoduje niską celność. Zdaniem Benjamina Turnera ze strony GameSpy podobne problemy przytrafiały się przy walce wręcz. Zdaniem Toma Orry’ego ze strony Videogamer.com już samo celowanie było nieprecyzyjne. Recenzenci zwracali też uwagę na liczne błędy techniczne wersji na Wii, brak trybu gry wieloosobowej i oprawę graficzną gorszą niż w przypadku innych konsol siódmej generacji. Rob Fahey z Eurogamera uznał próbę portu "Call of Duty 3" na Wii za nieudaną. Grę próbował bronić Mike Jackson ze strony Computer and Video Games, nie uznając braku gry wieloosobowej i słabszej oprawy graficznej za poważną wadę.
Wersje na Xboksa i PlayStation 2.
Wersje gry na konsole PlayStation 2 i Xbox otrzymały głównie pozytywne recenzje, uzyskując według agregatora GameRankings średnią ocen na poziomie odpowiednio 82,2% i 82,7%. Aaron Thomas z GameSpotu ocenił port gry na te konsole jako udany, twierdząc, że nie spowodowało to spadku grywalności. Ocenił przy tym wersję na Xboksa za lepszą graficznie od PlayStation 2.
Nagrody i sprzedaż.
"Call of Duty 3" otrzymała od Akademii Sztuk i Nauk Interaktywnych nagrodę za udźwiękowienie. Sukces gry w mediach branżowych szedł w parze z jej popularnością wśród graczy. Według NPD Group do grudnia 2006 roku sprzedano 1 100 000 egzemplarzy, w tym około 411 tysięcy w wersji na konsolę Xbox 360 i 365 tysięcy na PlayStation 3. Łączna sprzedaż gry do 3 lutego 2007 roku wyniosła 2 miliony egzemplarzy.
Inne edycje.
"Call of Duty: Roads to Victory".
Specjalna wersja "Call of Duty 3" na konsolę PlayStation Portable, pod nazwą "Call of Duty: Roads to Victory", miała premierę 13 marca 2007 roku. Gra, wyprodukowana przez studio Amaze Entertainment, oferowała rozgrywkę w podobnych realiach i przedstawiała działania wojenne z perspektywy trzech stron konfliktu.
"Call of Duty 3 Gold Edition".
13 marca 2007 roku ukazała się w wersji na Xboksa 360 specjalna edycja "Call of Duty 3" z podtytułem "Gold Edition". Zawierała oprócz gry dodatkowe DVD oraz pakiet map do gry wieloosobowej.
"Call of Duty: The War Collection".
8 czerwca 2010 roku na konsolę Xbox 360 ukazał się pakiet zbiorczy "Call of Duty: The War Collection", zawierający oprócz "Call of Duty 3" dwie inne gry z serii: "" i "Call of Duty 2".

</doc>
<doc id="623818" url="https://pl.wikipedia.org/wiki?curid=623818" title="Widłak babimór">
Widłak babimór



</doc>
<doc id="623819" url="https://pl.wikipedia.org/wiki?curid=623819" title="Namiot móżdżku">
Namiot móżdżku

Namiot móżdżku (łac. "tentorium cerebelli") – wypustka opony twardej mózgu oddzielająca częściowo tylny dół czaszki od pozostałej części jamy czaszki. Powstaje w ten sposób przestrzeń nadnamiotowa (zawierająca mózg) i podnamiotowa (zawierająca móżdżek i większą część pnia mózgu). Pień mózgu przechodzi przez wcięcie namiotu (łac. incisura tentorii) – połączenie pomiędzy przestrzenią nad- i podnamiotową. Przyczepia się on obustronnie do bruzdy zatoki poprzecznej na kości potylicznej oraz do górnego brzegu piramidy kości skroniowej, a także do wyrostków pochyłych tylnych, środkowych i przednich na kości klinowej.
We wcięciu namiotu móżdżku znajduje się śródmózgowie. 

</doc>
<doc id="623822" url="https://pl.wikipedia.org/wiki?curid=623822" title="Hanna Skarżanka">
Hanna Skarżanka

Hanna Skarga, Hanna Skarżanka (ur. 8 marca 1917 w Mińsku, zm. 8 listopada 1992 w Warszawie) – polska aktorka teatralna, filmowa i telewizyjna, piosenkarka.
Życiorys.
Wywodziła się z rodziny ziemiańskiej wyznania ewangelicko-reformowanego, dość luźno związanej ze swoim Kościołem.
W 1937 rozpoczęła studia na Wydziale Rolnym Uniwersytetu Stefana Batorego w Wilnie. Równolegle studiowała w konserwatorium. Wkrótce przeniosła się na polonistykę. Od grudnia 1940 do marca 1941 należała do zespołu Teatru Małego w Wilnie. Wkrótce jednak przerwała pracę w teatrze, co było spowodowane wybuchem wojny niemiecko-radzieckiej w 1941. W czasie okupacji niemieckiej miasta pracowała jako kelnerka w kasynie żołnierskim, zbierała informacje dla polskiego wywiadu wojskowego. Od stycznia 1942 należała do Kedywu Okręgu Wileńskiego AK. Uczestniczyła w akcji odbicia Eugeniusza Chylińskiego „Freza” z więzienia na Łukiszkach. Debiutowała 3 grudnia 1944 w Polskim Teatrze Dramatycznym w Wilnie, kierowanym przez Mieczysława Szpakiewicza. Następnie udzielała się m.in. w Teatrze Ziemi Pomorskiej w Toruniu, Teatrze im. S. Jaracza w Olsztynie, Teatrze Polskim w Poznaniu, a największy rozgłos przyniosły jej role w sztukach wystawianych w warszawskim Teatrze „Ateneum” w latach 1960–1975.
W 1979 zrezygnowała na krótko z gry w teatrze, ale nadal interesowała się życiem społecznym i artystycznym Warszawy. Za namową ks. Jerzego Popiełuszki, występowała przez jakiś czas w przedstawieniach kościelnych. W 1982 przejęła obowiązki kierownika artystycznego Muzeum Archidiecezji Warszawskiej. W latach 1988–1991 ponownie gościła na scenie Teatru „Ateneum” w Warszawie.
Została pochowana na warszawskim cmentarzu ewangelicko-reformowanym (kwatera N-2-31).
Życie prywatne.
Jej siostrą była prof. Barbara Skarga, bratem zaś aktor, Edward Skarga. Hanna Skarżanka dwukrotnie wychodziła za mąż: w 1938 poślubiła por. Stefana Czernika, późniejszego oficera AK, z którym na początku wojny rozwiodła się, a w 1944 wyszła za Bolesława Ćwiecińskiego, późniejszego dziennikarza radiowego (małżeństwo to rozwiązane zostało zaraz po wojnie). W związku tym urodziła się w 1944 córka, Ewa Skarżanka, która też była aktorką i grała pod nazwiskiem matki (podobnie jak wnuczka, Katarzyna Skarżanka). Zawód aktorski wykonuje także bratanek artystki – Piotr Skarga i prawnuczka Hanna Skarga.

</doc>
<doc id="623823" url="https://pl.wikipedia.org/wiki?curid=623823" title="Kate Hudson">
Kate Hudson

Kate Garry Hudson (ur. 19 kwietnia 1979 w Los Angeles) – amerykańska aktorka.
Życiorys.
Wczesne lata.
Jest córką aktorki Goldie Hawn oraz aktora i scenarzysty Billa Hudsona, jednak za swojego ojca uważa Kurta Russella, wieloletniego przyjaciela matki, który zamieszkał z jej rodziną, gdy miała trzy lata. Babka aktorki ze strony matki, tancerka i właścicielka szkoły tańca Laura Steinhoff, pochodziła z rodziny żydowskich emigrantów z Węgier. Matka ojca Hudson, Eleonora Salerno, była Włoszką. Matka aktorki, mimo wychowania w tradycji żydowskiej, w latach 70. przyjęła buddyzm, który wyznaje również sama Kate Hudson. Obie określają się jako „buddyjskie Żydówki” (ang. "Jewish Buddist, Jewbu").
Matka chciała, żeby Hudson po ukończeniu szkoły średniej poszła na studia na Uniwersytet Nowojorski, Hudson wybrała jednak karierę aktorską.
Kariera.
Debiutowała w 1998 w filmie "Desert Blue". Największym sukcesem aktorki jest rola Penny Lane w filmie "U progu sławy", za którą otrzymała Złoty Glob i była nominowana do Oscara. W 2000 zagrała w filmie "Dr T i kobiety", w którym wcieliła się w córkę głównego bohatera, porzucającą na własnym ślubie narzeczonego dla byłej dziewczyny (Liv Tyler).
Znana jest również dzięki występom w serialach telewizyjnych: "Ich pięcioro" i "EZ Streets". Występuje także w teatrze.
Życie prywatne.
W latach 2000–2007 była żoną Chrisa Robinsona z zespołu The Black Crowes. Ma z nim syna, Rydera Russella (ur. 2004). Była związana z Matthew Bellamym, liderem zespołu Muse. Urodziła mu syna Binghama (ur. 2011). Obecnie jest w związku z Dannym Fujikawą, z którym ma córkę Rani Rose (ur. 2018).

</doc>
<doc id="623830" url="https://pl.wikipedia.org/wiki?curid=623830" title="Primera División (2006/2007)">
Primera División (2006/2007)

Primera División 2006/2007 – 76. edycja tych rozgrywek w historii. Brało w nich udział 20 drużyn. Pierwszy mecz rozegrano 26 sierpnia 2006, natomiast ostatni – 17 czerwca 2007.
Mistrzostwo Hiszpanii zdobył Real Madryt, dla którego był to 30. tytuł w historii. Tytułu mistrzowskiego bronił FC Barcelona. Do Segunda División spadły Celta Vigo, Real Sociedad oraz Gimnàstic Tarragona.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="623833" url="https://pl.wikipedia.org/wiki?curid=623833" title="Turystyczne marsze na orientację">
Turystyczne marsze na orientację

Turystyczne marsze na orientację (lub po prostu Marsze na Orientację, MnO, Rajdy na orientację, RnO, turystyczna impreza na orientację) – dyscyplina turystyki kwalifikowanej. Jest to gra terenowa, w której zadaniem uczestnika jest odnalezienie w lesie punktów kontrolnych na podstawie otrzymanej od organizatora mapy w określonym limicie czasu.
Zasady.
Punkty kontrolne (PK).
Punkt kontrolny może być naniesiony na mapę (jako okrąg średnicy ok. 7-10 mm o barwie zbliżonej czerwonej, pomarańczowej lub fioletowej; PK w terenie powinien się znajdować w miejscu odpowiadającym centrum tego okręgu i nie dalej od niego niż 2 mm w skali mapy) lub też jego położenie może wynikać z rozwiązania zadania, postawionego przez organizatora lub koncepcji trasy. Tak czy inaczej, punkt kontrolny musi znajdować się w miejscu charakterystycznym w terenie (skrzyżowanie dróg, wierzchołek wzniesienia, most/przepust itd.).
Linia obowiązkowego przejścia (LOP).
Inne nazwy: trasa obowiązkowego przejścia, rysowanka. Odcinek trasy, który należy pokonać po liniowym elemencie topograficznym (drogi, potoki, granice kultur, linie energetyczne itp.). Punkty LOP znajdują się nie dalej niż 5 m od osi linii, po której prowadzi LOP.
W terenie należy potwierdzić dokładnie taką liczbę punktów kontrolnych jaką podał organizator, każdy nadmiarowy punkt traktowany jest jak PM.
Lampion.
Punkty oznaczone są najczęściej tzw. lampionami. Przy lampionie znajduje się urządzenie do potwierdzania (zwykle kredka, którą przepisuje się kod lampionu do karty startowej, rzadziej perforator lub pieczątka).
Punkty Stowarzyszone (PS).
Nazywane są potocznie "stowarzyszami". Poza punktami kontrolnymi organizator może ustawić w terenie inne lampiony, które nie stoją w miejscach oznaczonych na mapie jako punkty kontrolne, ale znajdują się w ich pobliżu lub w miejscach, przypominających ukształtowaniem terenu lub innymi cechami związanymi z koncepcją trasy, mapą itp. punkty kontrolne. Są to tak zwane punkty stowarzyszone. Stawia się je po to, by uczestnik miał szansę się pomylić. Mogą znajdować się w miejscu oddalonym do 5 mm "w skali mapy", lub oddalonym mniej niż MOS od poprawnego położenia punktu kontrolnego. Punkty stowarzyszone do punktów na LOP znajdują się dalej niż 5 m od osi LOP.
Punkt Mylny (PM).
Poza PK i PS w lesie mogą znajdować się inne lampiony (np. z innych tras rozgrywanych na tej samej imprezie). Jeśli są to lampiony leżące powyżej 5 mm "w skali mapy" od PK i/lub w miejscach nie przypominających najbliższych PK to są one nazywane punktami mylnymi.
Maksymalna odległość punktów stowarzyszonych (MOS).
Jest odległość, którą może na danym etapie wprowadzić organizator (np. 200 m). Każdy punkt znajdujący się dalej niż przewiduje MOS jest traktowany jako punkt mylny, nawet jeśli spełnia on kryteria punktu stowarzyszonego.
Limit czasu.
Na pokonanie trasy organizator wyznacza uczestnikowi limit czasu. Jego wielkość zależy od długości trasy, jej stopnia trudności, liczby punktów do potwierdzenia, kategorii wiekowej i innych czynników. Dodatkowe 10% limitu czasu przysługuje zespołowi, jeśli którykolwiek zawodnik z zespołu ukończył 50 lat. Kryteria czasowe z reguły nie obowiązują na turystyczno-rekreacyjnych imprezach na orientację.
Limit spóźnień.
Organizator wyznacza limit spóźnień równy od jednej czwartej do jednej trzeciej limitu czasu na pokonanie trasy. Minuty w limicie spóźnień są w slangu określane jako "tanie", "lekkie" lub "chude" a powyżej limitu spóźnień jako "drogie", "ciężkie" lub "tłuste".
Wyposażenie uczestnika na trasie.
Uczestnik otrzymuje od organizatora wychodząc na trasę mapę z zaznaczonymi punktami kontrolnymi (ewentualnie liniami obowiązkowego przejścia) oraz kartę startową. Przydatne mogą okazać mu się dodatkowo kompas, własny długopis, linijka z podziałką, kątomierz, cyrkiel, czasem w przypadku tras trudniejszych przydaje się dodatkowo kalka techniczna (ewentualnie kalka kopiująca) oraz na etapy nocne oczywiście latarka.
Potwierdzanie punktów kontrolnych.
Uczestnik, gdy znajdzie w terenie lampion i uważa, że znajduje się w miejscu zaznaczonym na mapie jako punkt kontrolny powinien w pierwszej wolnej kratce karty startowej kredką znajdującą się przy lampionie wpisać oznaczenie tego PK (podane na mapie) i kod odnalezionego lampionu. Numer wydrukowany w karcie startowej jest numerem pola karty startowej a nie numerem punktu kontrolnego. Oznaczenie PK trzeba wpisać kredką nawet jeśli zgadza się z numerem pola. W razie gdyby lampion był zaopatrzony w inne urządzenie do potwierdzania niż kredka (np. perforator) – należy wpisać opis i symbol własnym długopisem i przedziurawić odpowiednie pole karty startowej perforatorem (lub użyć innego urządzenia do potwierdzania PK).
W karcie startowej nie wolno skreślać, wymazywać ani przeprawiać potwierdzeń PK. Takie działanie organizator może zakwalifikować jako podrabianie karty startowej i ukarać dyskwalifikacją. O sposobie wprowadzania zmiany potwierdzenia PK można będzie przeczytać w dalszej części artykułu.
W razie gdyby przy lampionie nie było przyrządu do potwierdzania (kredki, perforatora) uczestnik wpisuje opis PK i symbol PK własnym długopisem i dopisuje skrót BK (brak kredki).
W razie gdyby w miejscu oznaczonym na mapie jako PK nie było lampionu uczestnik wpisuje opis PK i skrót BPK (brak punktu kontrolnego). Jeżeli jednak okaże się, że w miejscu podanym na mapie znajduje się lampion, a uczestnik użył do niego opisu BPK każdy taki opis BPK będzie traktowany jak punkt mylny.
Zmiana potwierdzenia punktu kontrolnego.
W slangu "przebitka". Jeśli uczestnik zorientuje się, że któreś z jego potwierdzeń jest nieprawidłowe (np. dał się nabrać na PS) i odnajdzie właściwy PK może wpisać potwierdzenie, które uważa za prawidłowe w pierwszej wolnej kratce karty startowej. Jako potwierdzenie PK traktowane jest zawsze ostatnie potwierdzenie z danego PK. Na karcie startowej nie wolno kreślić ani przeprawiać wpisów. 
Rywalizacja na trasie i punktacja.
Uczestnicy po pokonaniu trasy oddają karty startowe organizatorowi w punkcie oznaczonym na mapie jako meta. Ich przejście jest oceniane za pomocą klasyfikacji negatywnej – każdemu błędowi w pokonaniu trasy przypisana jest odpowiednia liczba punktów karnych (pkt. kar.). Ten kto zdobędzie najmniejszą liczbę pkt. kar. zwycięża.
Punkty karne przyznaje się za:
Nie ma żadnej nagrody za pokonanie trasy poniżej wyznaczonego limitu czasu.
Jeśli dany wpis w karcie startowej zostanie oceniony jako PS to jest karany tylko 25 lub 15 pkt. kar.
Jeśli dany wpis w karcie startowej zostanie oceniony jako PM to jest karany za 30 pkt. kar. i jeszcze dodatkowo, jeśli nie ma żadnego innego potwierdzenia tego punktu uczestnik dostaje dodatkowe 90 (lub 60) pkt. karnych za nie potwierdzenie PK.
Uczestnik jest klasyfikowany jeśli na trasie potwierdzi co najmniej jeden punkt stowarzyszony (lub PK) i zdąży oddać kartę startową na mecie przed jej zamknięciem.
Kategorie.
Podział ze względu na wiek uczestnika (decyduje rok urodzenia):
Podział ze względu na stopień zaawansowania (bez względu na wiek) uczestnika:
Podział ze względu na inne kryteria:
Podział ze względu na rodzaj poruszania
Mapy.
W zależności od poziomu trudności marszu mapy mogą być zwykłe, zubożone, prezentujące wybiórcze treści, przekształcone lub wręcz zniekształcone. Od kompetencji uczestnika zależy to, czy potrafi się on zorientować w terenie dysponując jedynie otrzymaną od organizatora mapą.
Mapy w turystycznych marszach na orientację stosują często oznaczenia przejęte z map do biegu na orientację zgodne ze standardem IOF. Stosowane są również mapy oparte na podkładach geodezyjnych.
Skala mapy w Turystycznych Marszach na Orientację (niedługodystansowych) wynosi od 1:5000 do 1:25000 (najczęściej 1:10000 i 1:15000). W kategoriach dla uczestników zaawansowanych mapa może nie mieć jednolitej skali.

</doc>
<doc id="623835" url="https://pl.wikipedia.org/wiki?curid=623835" title="Tadeusz Łubieński (1872–1942)">
Tadeusz Łubieński (1872–1942)

Tadeusz Łubieński herbu Pomian (ur. 30 listopada 1872, zm. 12 sierpnia 1942) – działacz katolicki, publicysta, podpułkownik Wojska Polskiego, hrabia, właściciel wsi Zassów. Z jego inicjatywy powstał Związek Zawodowy Rolników i Spółdzielnia Rolniczo–Handlowa.
Życiorys.
Był synem Elżbiety z Dzierżykraj-Morawskich i Witolda Józefa Łubieńskich, brat Zofii. Był zawodowym oficerem armii austriackiej. Po odzyskaniu niepodległości już jako podpułkownik Wojska Polskiego i dowódca samodzielnego batalionu 16 pułku piechoty brał udział w wojnie polsko-bolszewickiej. Za dowodzenie i męstwo w walce został 2-krotnie odznaczony Krzyżem Walecznych. Po odejściu do rezerwy zajął się gospodarstwem, publicystyką i działalnością charytatywną. Odziedziczony po rodzicach majątek w Zassowie przekształcił w nowoczesne zakłady ogrodnicze wraz ze szkółką.
W 1896 ożenił się z Marią Chościak-Popiel, para doczekała się pięciu synów: oficera WP odznaczonego Srebrnym Krzyżem Orderu Virtuti Militari, poległego w sierpniu 1920 Witolda, ziemianina Tadeusza Ignacego (1899-1961), dziennikarza Henryka Ignacego, ziemianina Alfreda, prawnika, posła na sejm Konstantego oraz córki Marii historyka sztuki, dyrektora muzeum we Wrocławiu, Elżbiety.
W swoich publikacjach „List otwarty do polskiego chłopa” opublikowany w Krakowie w 1919 wzywał szlachtę, aby dzieliła się z chłopami ziemią.

</doc>
<doc id="623837" url="https://pl.wikipedia.org/wiki?curid=623837" title="Parafia Chrystusa Króla w Wejherowie">
Parafia Chrystusa Króla w Wejherowie

Parafia Chrystusa Króla i Błogosławionej Alicji Kotowskiej w Wejherowie – rzymskokatolicka parafia usytuowana w przy ulicy Narutowicza w Wejherowie. Wchodzi w skład dekanatu Wejherowo w archidiecezji gdańskiej. Jest to jedna z dwóch parafii położonych po północnej stronie miasta, na terenie Osiedla Przemysłowa i przy granicy z Osiedlem Chopina.
Historia.
Parafia została erygowana w 1986 dekretem biskupim przez ordynariusza diecezji chełmińskiej – Mariana Przykuckiego.
Parafia została erygowana w 27 stycznia 1987 dekretem biskupim przez ordynariusza diecezji chełmińskiej – Mariana Przykuckiego. Początkowo została zbudowana tymczasowa kaplica. Parafia została utworzona z części terytorium parafii pw. św. Leona Wielkiego w Wejherowie.
Tytuł kościoła jako parafii "pw. Chrystusa Króla" nawiązuje do zwycięstwa wartości, za które Polacy w czasie II wojny światowej oddali życie w lasach piaśnickich. W kościele jest poświęcona kaplica – "Męczennikom Piaśnicy". Jako pomnik wiary i miłości Ojczyzny, ludzi którzy oddali życie w Piaśnicy, kościół ten więc stał się – "Sanktuarium Męczeństwa".
W 1988 rozpoczęto budowę kościoła i niezbędnych obiektów kościelnych. W pierwszym etapie – zakończonym w 1993, wybudowano prezbiterium i fragment nawy głównej.
25 marca 1992 – papież Jan Paweł II wydał bullę „"Totus Tuus Poloniae Populus"” reorganizującą administrację kościelną w Polsce i zgodnie z tymi zmianami, parafia stała się częścią Archidiecezji Gdańskiej.
W 1995 miały miejsce wydarzenia:
W 1998 w Kąpinie została wybudowana kaplica pod wezwaniem Matki Bożej Fatimskiej.
W roku 2000 w Uroczystość Chrystusa Króla odbyła się konsekracja kościoła, której dokonał arcybiskup metropolita gdański – Tadeusz Gocłowski CM.
W 2001 dekretem biskupim metropolity gdańskiego, kościół otrzymał również tytuł: "błogosławionej siostry Alicji Kotowskiej" – która zginęła w Piaśnicy.
Z dniem 1 lipca 2002 Kąpino stanowi oddzielną i samodzielną parafię pod wezwaniem Matki Boskiej Fatimskiej.
Decyzją abpa Sławoja Leszka Głódzia – metropolity gdańskiego, z dnia 25 czerwca 2015 parafia została mianowana siedzibą dekanatu.

</doc>
<doc id="623838" url="https://pl.wikipedia.org/wiki?curid=623838" title="Rezerwat przyrody Krzywiczyny">
Rezerwat przyrody Krzywiczyny

Rezerwat przyrody „Krzywiczyny” – leśny rezerwat przyrody na terenie województwa opolskiego, w powiecie kluczborskim, gminie Wołczyn. Jest położony około 2 km na południowy zachód od miejscowości Komorzno, w obrębie ewidencyjnym Krzywiczyny. Pod względem administracyjno-leśnym należy do Nadleśnictwa Namysłów, obręb Wołczyn.
Rezerwat „Krzywiczyny” powołano zarządzeniem Ministra Leśnictwa i Przemysłu Drzewnego z dnia 20 czerwca 1969. Ogólna powierzchnia rezerwatu wynosi 19,84 ha (akt powołujący podawał 19,70 ha). Celem ochrony jest „zachowanie ze względów naukowych i dydaktycznych fragmentu lasu mieszanego z domieszką jodły "Abies alba" na krańcach jej północnego zasięgu na Śląsku”.
W skład rezerwatu wchodzi niewielka część kompleksu dawnej Puszczy Komorzyńskiej. W drzewostanie, oprócz jodły (w wieku do 180 lat), występują: dąb bezszypułkowy i szypułkowy, buk zwyczajny, grab pospolity, brzoza brodawkowata, sosna zwyczajna, modrzew europejski, świerk pospolity i klon jawor. Stwierdzono tu występowanie 35 gatunków roślin naczyniowych. W runie dominują trawy – kłosownica leśna i śmiałek pogięty, dość licznie występuje naparstnica purpurowa.
Rezerwat znajduje się poza granicami wielkoobszarowych form ochrony przyrody.
Nadzór sprawuje Regionalny Konserwator Przyrody w Opolu. Na mocy obowiązującego planu ochrony ustanowionego w 2017 roku, obszar rezerwatu objęty jest ochroną czynną.

</doc>
<doc id="623842" url="https://pl.wikipedia.org/wiki?curid=623842" title="Ajmak bajanolgijski">
Ajmak bajanolgijski

Ajmak bajanolgijski (, ) – jeden z 21 ajmaków w Mongolii, znajdujący się w zachodniej części kraju. Stolicą ajmaku jest Olgij, znajdujący się 1645 km na zachód od stolicy kraju Ułan Bator.
Utworzony w 1940 roku ajmak obejmuje powierzchnię 45 700 km². Graniczy z Rosją i Chinami. Zamieszkany jest głównie przez ludność pochodzenia kazachskiego. Gospodarka oparta na eksploatacji złóż, głównie srebra i wolframu. W rolnictwie uprawa warzyw, głównie ziemniaka. Zbóż uprawia się niewiele. Duże znaczenie dla gospodarki ajmaku mają połączenia tranzytowe z Rosją i Chinami.
Liczba ludności w poszczególnych latach:
Somony.
Ajmak bajanolgijski dzieli się na 14 somonów:

</doc>
<doc id="623848" url="https://pl.wikipedia.org/wiki?curid=623848" title="Ajmak bulgański">
Ajmak bulgański

Ajmak bulgański () – jeden z 21 ajmaków w Mongolii, znajdujący się w północnej części kraju. Stolicą ajmaku jest Bulgan, znajdujący się 330 km na zachód od stolicy kraju Ułan Bator.
Utworzony w 1938 roku ajmak obejmuje powierzchnię 48 700 km², od północy graniczy z Rosją. Na jego terenie zamieszkuje mniejszość buriacka. Podstawą gospodarki jest wydobycie złota i węgla oraz rolnictwo, głównie uprawa zbóż i ziemniaków.
Liczba ludności w poszczególnych latach:
Somony.
Ajmak bulgański dzieli się na 16 somonów:

</doc>
<doc id="623849" url="https://pl.wikipedia.org/wiki?curid=623849" title="Barbara Babilińska">
Barbara Babilińska

Barbara Babilińska, właśc. Barbara Maria Babilińska-Głódkowska (ur. 28 lutego 1960 w Tczewie) – polska aktorka filmowa, teatralna i telewizyjna.
Życiorys.
Absolwentka Studia Wokalno-Aktorskiego przy Teatrze Muzycznym w Gdyni (1983). W latach 1979–1983 występowała jako adeptka w Teatrze Muzycznym w Gdyni, a w latach 1983–1984 była aktorką Teatru im. Kochanowskiego w Opolu. Od 1989 roku gra różne role filmowe, głównie występuje w serialach telewizyjnych. Jest również organizatorką cyklu "Poranki familijne w Ogrodach Frascati" w Warszawie dla dzieci, które nie mogły wyjechać na wakacje.

</doc>
<doc id="623851" url="https://pl.wikipedia.org/wiki?curid=623851" title="Białoruska Socjaldemokratyczna Partia (Hramada)">
Białoruska Socjaldemokratyczna Partia (Hramada)

Białoruska Socjaldemokratyczna Partia (Hramada) (biał. Беларуская сацыял-дэмакратычная партыя (Грамада), "Biełaruskaja sacyjał-demakratycznaja partyja (Hramada)") – białoruska socjaldemokratyczna partia polityczna, opozycyjna wobec prezydenta Aleksandra Łukaszenki.
Historia BSDP.
W wyborach parlamentarnych na Białorusi w 2004 r. Hramada była częścią bloku Ludowa Koalicja 5 plus, która nie uzyskała żadnego mandatu. Kandydat Hramady w wyborach prezydenckich w 2006 Alaksandr Kazulin uzyskał poparcie 2,3%.
10 października 2010 roku odbył się 13. zjazd partii, z czasie którego na stanowisko przewodniczącego wybrano Anatola Sidarewicza, który zastąpił na tym stanowisku Anatola Laukowicza. Ministerstwo Sprawiedliwości Białorusi uznało zjazd za nieważny, uzasadniając decyzję "naruszeniami prawa w czasie jego przygotowania". W styczniu 2011 roku Ministerstwo udzieliło partii dwóch pisemnych ostrzeżeń w związku z brakiem przygotowań do powtórzenia zjazdu. 5 czerwca 2011 roku w Mińsku 13. zjazd partii został powtórzony. Na jej przewodniczącą została wybrana Iryna Wiesztard, należąca do białoruskojęzycznego skrzydła partii. Głosowało na nią 77 delegatów, 1 głosował przeciw, a siedmiu wstrzymało się od głosu.
Przed wyborami prezydenckimi w grudniu 2010 roku partia zgłosiła swoich przedstawicieli do komisji wyborczych w roli obserwatorów. Do 13 grudnia Centralna Komisja Wyborcza akredytowała 9 obserwatorów z ramienia tego ugrupowania. Stanowiło to 10% wszystkich akredytowanych krajowych obserwatorów od opozycji, wobec ogólnej ich liczby 27 282.
Partia była współzałożycielem utworzonej 9 stycznia 2011 roku Narodowej Koordynacyjnej Rady Opozycji, której zadaniem jest domagać się "uwolnienia ludzi aresztowanych z przyczyn politycznych, informować obywateli Białorusi i wspólnotę międzynarodową, domagać się powrotu Białorusi na drogę prawa i demokracji, a także tworzyć warunki do przeprowadzenia w kraju wolnych i demokratycznych wyborów".

</doc>
<doc id="623852" url="https://pl.wikipedia.org/wiki?curid=623852" title="Texhnolyze">
Texhnolyze

Texhnolyze (wym. – téknolàiz; jap. – テクノライズ) – serial anime produkcji japońskiej z 2003 roku, w reżyserii Hiroshiego Hamasaki. Twórcą jest Yoshitoshi ABe. Serial łączy elementy science fiction, cyberpunku, dramatu oraz filmu psychologicznego. W Japonii serial emitowany był w Fuji TV.

</doc>
<doc id="623854" url="https://pl.wikipedia.org/wiki?curid=623854" title="Cesarze Chin">
Cesarze Chin

Cesarze Chin – wykaz chińskich władców od ustanowienia Cesarstwa (221 p.n.e.) do obalenia monarchii.
Szesnaście Królestw.
Królestwa plemion Wu Hu.
Królestwa założone przez plemiona Wu Hu, nie zaliczane do Szesnastu Królestw

</doc>
<doc id="623857" url="https://pl.wikipedia.org/wiki?curid=623857" title="Herb Pionek">
Herb Pionek

Herb Pionek – jeden z symboli miasta Pionki w postaci herbu.
Wygląd i symbolika.
Herb przedstawia na czerwonej tarczy herbowej stylizowaną głowę daniela w kolorze złotym z porożem w kształcie ułożonych w wieńce pięcioma zielonymi liśćmi dębu, wokół centralnie umieszczonej nad nimi tarczy strzeleckiej. 
Liście dębowe układające się w kształt rogów daniela symbolizują położenie miasta w Puszczy Kozienickiej oraz fakt, że współczesne Pionki powstały z połączenia dwóch osobnych osad: Zagożdżona i Pionek. Użyte w wieńcu liście dębu mają też symbolizować męstwo i patriotyzm. Z kolei tarcza strzelecka jest nawiązaniem do przedwojennego logo Państwowej Wytwórni Prochu w Zagożdżonie, której powstanie dało impuls do powstania osady, która 13 listopada 1954 otrzymała prawa miejskie. Czerwień tarczy herbowej symbolizuje położenie miasta na terenie dawnych dóbr królewskich, a także robotniczą przeszłość osady.
Historia.
Herb wprowadzony został przez Miejską Radę Narodową w dniu 30 maja 1974. 31 marca 2016 rada miejska zaktualizowała opis symboliki herbu i określiła jego kolory w formacie RGB, nie zmieniwszy jednocześnie przedstawionych na nim symboli.

</doc>
<doc id="623858" url="https://pl.wikipedia.org/wiki?curid=623858" title="Polscy kardynałowie">
Polscy kardynałowie

Polscy kardynałowie – obecnie w Kolegium Kardynałów zasiada czterech kardynałów – Polaków. Spośród nich trzej są uprawnieni do udziału w konklawe z prawem wyboru. Są to kardynałowie, którzy w dniu zaistnienia wakatu Stolicy Apostolskiej nie osiągnęli jeszcze wieku 80 lat. Ostatnim polskim kardynałem kreowanym przez papieża jest Konrad Krajewski (na konsystorzu 28 czerwca 2018, zwołanym przez Franciszka).
Zmarli kardynałowie.
"kolejność według daty kreacji kardynalskiej"

</doc>
<doc id="623862" url="https://pl.wikipedia.org/wiki?curid=623862" title="Zapaść rynku gier wideo w 1983">
Zapaść rynku gier wideo w 1983

Zapaść rynku gier wideo w 1983, nazywana w Japonii Atari shock – wielkoskalowa recesja przemysłu gier komputerowych, która miała miejsce w latach 1983–1985, przede wszystkim na terenie Stanów Zjednoczonych. Spowodowała bankructwo wielu producentów komputerów domowych i konsol gier wideo w Ameryce Północnej w drugiej połowie 1983 i na początku 1984. Wartość rynku spadła o 97% – z 3,2 mld $ w 1983 do 100 mln $ w 1986. Krach ten jest cezurą wyznaczającą koniec drugiej generacji gier wideo.
Spowodowana tą zapaścią trzyletnia luka stopniowo zapełniała się nowymi produkcjami, ale brakowało znaczących osiągnięć w tej dziedzinie. Kryzys zakończył się za sprawą sukcesu konsoli Nintendo Entertainment System (NES), wydanej w Japonii w 1983 (jako Famicom), a później także w Stanach Zjednoczonych w 1985. Do roku 1987 zyskała ona dużą popularność w obu krajach, a w 1986 weszła również na rynek europejski.
Krach jest też nazywany „zapaścią roku 1984”, ponieważ właśnie wtedy objawił się w całej ostrości. Setki gier zaplanowanych na 1984 nigdy nie ujrzały światła dziennego. W 1983 ograniczono produkcję gier, zakładając zwiększenie ich sprzedaży rok później. W rezultacie liczba gier wydanych w tym okresie była niezbyt duża.
Przyczyny.
Zapaść rynku gier wideo w 1983 wywołały:
Konkurencja ze strony komputerów domowych.
W połowie lat 70. pojawiły się komputery osobiste. Po eksperymentalnym Xerox Alto z 1973 (pierwszy komputer z graficznym interfejsem i myszą), Altair 8800 (1974) jest uważany za pierwszą komercyjną maszynę tego typu. Ta i inne wypuszczone wkrótce później maszyny, takie jak KIM-1 (1975) czy Apple I (1976), były przeznaczone głównie dla hobbystów i zazwyczaj (z ważnym wyjątkiem Apple I) przybierały postać zestawów do samodzielnego montażu. Od 1977 rodzący się rynek zdominowały maszyny złożone w fabrykach (tzw. trójca roku 1977: Apple II, Commodore PET – zmontowana fabrycznie wersja KIM-1 i TRS-80 Model I) i zorientowane na rynek biznesowy. Do tego segmentu zaliczał się m.in. model 5150 firmy IBM z roku 1981 – protoplasta całej platformy komputerów osobistych, która do połowy następnej dekady miała stać się standardem tej klasy komputerów.
W 1979 zadebiutowały komputery do zastosowań domowych. Pionierem było Atari z modelami 400 i 800, w tym samym roku Texas Instruments zaprezentowało model TI 99/4. W 1980 Commodore wypuścił model VIC-20 (pierwszy komputer sprzedany w więcej niż milionie sztuk), a dwa lata później model C64 – który z liczbą ok. 20 mln sprzedanych egzemplarzy miał ustanowić rekord sprzedaży wśród komputerów. Jak opisuje David H. Ahl w artykule "The first decade of personal computing", opublikowanym na łamach miesięcznika "Creative Computing" w listopadzie 1984:
Wyższy od konsol poziom zaawansowania technologicznego komputerów (wyższa jakość oprawy audiowizualnej oraz obsługa większej ilości danych) pozwalał pisać nań bardziej złożone gry. Nie było to jednak jedyne zastosowanie komputerów, które mogły służyć także do pracy: tworzenia tekstu, małej księgowości, programowania itp. Same gry komputerowe natomiast łatwiej było kopiować, albowiem rozpowszechniano je na dyskietkach lub kasetach, nie zaś – jak w przypadku konsol – na wbudowanych w kartridże modułach ROM.
Commodore w swoich reklamach wyraźnie działał na szkodę producentów konsol, pokazując, jakie korzyści da zakup C64 zamiast konsoli. Badania Atari i Mattela (producenta konsoli Intellivision) dowiodły, że te reklamy spowodowały spadek sprzedaży ich konsol.
W odróżnieniu od konkurencji, Commodore sprzedawał swoje komputery również w miejscach sprzedaży konsol: hipermarketach, domach towarowych i sklepach z zabawkami. Kierowana przez Jacka Tramiela firma miała jeszcze tę przewagę, że to jej firma-córka, MOS Technology, produkowała czipy (jednym z najpopularniejszych był procesor 6502) używane w większości konkurencyjnych komputerów i konsol. Podobna sytuacja na początku lat 70. miała miejsce na rynku kalkulatorów: producenci zaopatrywali się w czipy u Texas Instruments, zarazem konkurując z jego kalkulatorami.
Nadprodukcja gier.
Gry wideo są sprzedawane na tej samej, co zabawki zasadzie: produkcja, która się nie sprzedaje, wraca do wydawcy, który w zamian wydaje sklepowi inny tytuł, i tak do czasu, aż towar zostaje wyprzedany. Mechanizm ten legł u podstaw zapaści w 1983 roku.
Pierwszym zwiastunem krachu było powstanie w roku 1979 firmy Activision – pierwszego producenta gier wideo niezwiązanego z producentami konsol ("third-party developer"; firma trzecia). Założyli ją czterej byli programiści Atari, którzy opuścili firmę, gdyż nie chciała ona umieszczać w grach napisów końcowych oraz nie wypłacała pracownikom należnego honorarium. Atari należało wówczas zresztą do Warner Communications (obecnie część koncernu Time Warner) i założyciele Activision liczyli, że zyskają sławę porównywalną do filmowców i muzyków ze stajni Warnera.
Atari rychło pozwało Activision do sądu, dążąc do zablokowania sprzedaży gier tej drugiej firmy, jednak nie osiągnęło swego celu, a ostatecznie skończyło się na ugodzie w 1982.
Ta sprawa zalegalizowała tworzenie gier na konsole przez firmy trzecie, co spowodowało wejście na ten rynek firm wcześniej niezwiązanych z grami, takich jak Quaker Oats, chcących w dobie boomu na gry wideo zaimponować klientom i akcjonariuszom na Wall Street. Zatrudniały one programistów z innych firm lub same poznawały, metodą odwrotnej inżynierii, proces tworzenia gier na poszczególne konsole. Nawet Atari zatrudniło programistów gier na Intellivision, czym ściągnęło na siebie pozew Mattela obejmujący zarzuty m.in. szpiegostwa gospodarczego.
W rezultacie wylewu nowych firm, miesięczna liczba nowych gier wzrosła ze 100 w czerwcu 1982 do ponad 400 pół roku później; w ten sposób rynek wszedł na drogę do zapaści.
W odróżnieniu od Nintendo, Sony i Microsoftu obecnie (patrz paragraf "Pokłosie"), Atari i Mattel utraciły kontrolę nad wydawnictwem na swoje platformy, a tym samym możliwość upewnienia się, że rynek nie będzie przesycony. Większość nowych firm nie miała wykwalifikowanych programistów, toteż tytuły pokroju "Chase the Chuck Wagon", "Lost Luggage" czy "Skeet Shoot" tworzono w nadziei na zyski z szału gier wideo. Choć tytuły te głośno reklamowano, reprezentowały one na ogół niską jakość i w większości sprzedały się w bardzo niewielkiej liczbie kopii.
Do zapaści walnie przyczyniły się również ugruntowane firmy, w tym Atari, które wydało na konsolę 2600 dwie poślednie gry: "Pac-Mana" – niedorównujący oryginałowi port gry arcade, oraz adaptację filmu "E.T. the Extra-Terrestrial". Ta druga, szumnie rozreklamowana produkcja (wyprodukowano 5 mln kartridżów z "E.T.") miała dać Atari ogromne zyski. Niestety, aby zdążyć przed świętami Bożego Narodzenia 1982, wydano ją już po sześciu tygodniach prac. Niską jakość gry zauważyły media, które nazwały "E.T." pierwszą wielką pomyłką w przemyśle gier wideo.
Utrata zaufania sprzedawców.
W 1982 miał miejsce wylew gier poniżej standardów. Jeden z dyrektorów sprzedaży Intellivision opisał problem słowami: "Produkty na dwa lata zostały wepchnięte w jeden rok i nie ma szansy na zrównoważenie systemu". Gdy z początkiem nowego roku sklepy z zabawkami zaczęły zwracać niesprzedane kartridże wydawcom, ci nie mieli ani nowych produkcji, ani pieniędzy na zrefundowanie wkładu sprzedawców. W efekcie wielu wydawców, m.in. Games by Apollo czy należące do Quaker Oats US Games znikło z rynku.
Nie mając komu zwrócić niesprzedanych gier, sprzedawcy drastycznie obniżyli ich ceny: o ile w 1982 przeciętna cena gry wynosiła 35 dolarów, w przecenie sprzedawano je za 5 dolarów. Do połowy 1983 gry w cenie 5 dolarów stały się produkcjami niskobudżetowymi, praktycznie wypierając z rynku droższe i wyższej jakości tytuły. Klienci sklepów z zabawkami zainteresowani kupnem gier zatrzymywali się tylko przy półkach z przecenionymi produkcjami, a niezorientowany klient widział jedynie poślednie tytuły i trudno było zdobyć gry wyższej jakości. Z czasem konsumenci, mając dość tytułów poniżej standardów, odchodzili od gier w ogóle.
Co gorsza, sprzedawcy, którzy kontrolowali dostęp klientów do gier, uznali je za przelotną modę i zaczęli wypełniać półki innymi produktami.
Mattel, Magnavox (producent konsoli Odyssey², sprzedawanej również w Europie jako Videopac) i Coleco (producent ColecoVision) opuścili przemysł gier. Imagic odwołał swoje IPO dzień przed wydaniem i później upadł. O ile najwięksi producenci, jak Activision, przetrwali, wiele mniejszych firm przestało istnieć.
Rok 1983 jest niekiedy uważany za szczyt świetności gier arcade. W tym samym roku światło dzienne ujrzała jednak bardzo udana gra "Dragon’s Lair", pierwsza produkcja rozprowadzana na dysku optycznym oraz wprowadzająca technikę full motion video. Automaty również były odbierane na zasadzie „gry wideo już przeminęły” i ich sprzedaż drastycznie zmalała.
Wojna cenowa komputerów domowych.
Równocześnie z krachem rynku gier wideo toczyła się rozpętana przez Tramiela wojna cenowa komputerów domowych, która unicestwiła niektórych konkurentów. Ahl we wspomnianym artykule opisuje:
Wojna uderzyła również w Coleco Adam, linię Timex-Sinclair i wielu pomniejszych konkurentów. Atari stanęło na krawędzi bankructwa i latem 1984 dział tej firmy produkujący komputery i konsole (Atari Computers) kupił Tramiel, który opuścił Commodore pół roku wcześniej.
Pokłosie.
Zapaść pociągnęła za sobą dwa długofalowe skutki. Pierwszym było przemieszczenie centrum rynku gier wideo ze Stanów Zjednoczonych do Japonii. Pod koniec lat 80. przodowało Nintendo z konsolą NES, a o drugie miejsce walczyły ze strony japońskiej Sega ("nota bene" założona przez Amerykanina Martina Bromely'ego), która wydała konsolę Master System, a ze strony amerykańskiej odbudowane Atari (konsola XEGS). Ta ostatnia firma nie powróciła już jednak do prosperity sprzed 1983 i ostatecznie w 1996 upadła wskutek porażki konsoli Jaguar.
Drugim namacalnym skutkiem krachu było upowszechnienie, wylansowanej przez Nintendo (już wcześniej zastosowały ją w swoich konsolach Mattel i Coleco – lecz nie Atari) i zaczerpniętej przez wszystkich następnych producentów konsol kontroli wydawnictwa gier firm trzecich. W tym celu wprowadzono ograniczenia licencyjne i zaczęto implementować w konsolach systemy zabezpieczeń. Bez porozumienia z producentem konsoli wydawca nie mógł wydać gry, kartridż musiał bowiem posiadać czip z prawidłowym kluczem uruchamiającym – jeżeli czipa nie było lub zawierał on niepoprawny klucz, gra się nie uruchamiała. Aczkolwiek Accolade wygrało z Segą proces dotyczący takich zabezpieczeń, ostatecznie i tak zawarło z nią umowę licencyjną.&lt;br&gt;Kontrolę w najszerszym zakresie wprowadziło Nintendo, które przejęło lwią część zysków z gier na NES, nakładając na większość firm trzecich roczny limit pięciu gier (choć np. Konami próbowało ominąć te ograniczenia, zakładając firmę-córkę Ultra Games). Zastrzegło sobie również produkcję kartridżów i żądało za nią opłat. Kartridże nie mogły wrócić do Nintendo, więc to wydawcy ryzykowali. Nintendo uzasadniało te ograniczenia ochroną przed słabymi grami i wprowadziło oznaczenie Nintendo Seal of Quality dla wszystkich gier oficjalnie wydanych na konsolę. Liczni wydawcy, m.in. Tengen (spółka-córka Atari), Color Dreams i Camerica kontestowali jednak nintendowski system kontroli. Choć większość nintendowskich koncepcji kontroli wydawnictwa gier konsolowych przyjęli później inni producenci (m.in. Sega, Sony i Microsoft), żaden nie wykorzystywał ich do monopolizacji rynku gier na swoje konsole.
Pomniejszą konsekwencją był wzrost znaczenia komputerów jako platformy gier. Zapaść nie dotknęła m.in. założonego w 1982 (pierwszą grę wydano rok później) Electronic Arts, biznesplan firmy zakładał bowiem wydawnictwo gier jedynie na komputery.

</doc>
<doc id="623865" url="https://pl.wikipedia.org/wiki?curid=623865" title="Działyńczycy">
Działyńczycy



</doc>
<doc id="623868" url="https://pl.wikipedia.org/wiki?curid=623868" title="Kurt Bachmann">
Kurt Bachmann

Kurt Bachmann (ur. 22 czerwca 1909 w Düren, zm. 23 lutego 1997 w Kolonii) – niemiecki polityk komunistyczny. Przewodniczący Niemieckiej Partii Komunistycznej w latach 1968–1973, laureat Międzynarodowej Leninowskiej Nagrody Pokoju.

</doc>
<doc id="623869" url="https://pl.wikipedia.org/wiki?curid=623869" title="Balia">
Balia

Balia (baleja) – drewniane naczynie do prania bielizny. Wykonane z drewnianych klepek, okrągłe, płytkie, szerokie. Podobnie jak beczka, balia miała obręcze drewniane (z leszczyny) lub z taśmy stalowej zwanej bednarką. Rzemieślnik wytwarzający balie nazywał się bednarzem.

</doc>
<doc id="623871" url="https://pl.wikipedia.org/wiki?curid=623871" title="Suble (Tychy)">
Suble (Tychy)

Suble – dzielnica Tychów położona w zachodniej części miasta.
Dzielnica od północy graniczy z Glinką, od południa z os. R.
Pochodzenie nazwy.
Dzielnica domków jednorodzinnych położona jest w okolicach dwóch stawów Suble, od których wzięła swoją nazwę. 

</doc>
<doc id="623874" url="https://pl.wikipedia.org/wiki?curid=623874" title="Ajmak centralny">
Ajmak centralny

Ajmak centralny () – jeden z 21 ajmaków w Mongolii, znajdujący się w centralnej części kraju. Stolicą ajmaku jest miasto Dzuunmod, znajdujące się 30 km na południe od stolicy kraju Ułan Bator.
Utworzony w 1931 roku, dzieli się na 27 somonów. Gospodarka oparta na wydobyciu zasobów, przemyśle drzewnym oraz spożywczym. W rolnictwie hodowla zwierząt oraz uprawa zbóż i warzyw, głównie ziemniaka.
Liczba ludności w poszczególnych latach:
Kultura, zabytki, atrakcje.
Na terenie ajmaku znajdują się m.in. pomniki Toniukuka, klasztory buddyjskie: Mandzuszir chijd, Gündżijn süm, Sar'dagijn chijd, Miszig günij chijd oraz otaczana czcią skała Eedż chad.
Somony.
Ajmak centralny dzieli się na 27 somonów:

</doc>
<doc id="623877" url="https://pl.wikipedia.org/wiki?curid=623877" title="Beset">
Beset

Beset – bogini w mitologii egipskiej, żeński odpowiednik boga Besa, od czasów ptolemejskich uznawana za jego małżonkę (o imieniu w żeńskiej wersji).
Znane są jej wizerunki z I i II tysiąclecia p.n.e. Przedstawiają one postać bardzo zbliżoną wyglądem do Besa, nagą, brzydką, ze szpotawymi nogami i pióropuszem ze strusich piór na głowie.
Jej wizerunki znaleziono m.in. w nekropolii w Sakkarze i kuszyckiej świątyni w Kawie koło Dongoli w północnym Sudanie.

</doc>
<doc id="623880" url="https://pl.wikipedia.org/wiki?curid=623880" title="Damir Milinović">
Damir Milinović

Damir Milinović (ur. 15 października 1972 w Rijece) – chorwacki piłkarz, występujący na pozycji środkowego obrońcy. Porozumiewa się w językach chorwackim i niemieckim.
Kariera klubowa.
Milinović całą karierę juniorską był związany z klubem, z którym w pierwszej lidze zadebiutował w sezonie 1994/1995. Rijeka zajęła 11. miejsce w lidze, a w Pucharze Chorwacji nie odegrała znaczącej roli, ale od tej drużyny nie oczekiwano cudów. Za to Milinović miał szanse się ograć i zdobywać doświadczenie, ponieważ wystąpił 21 razy na boisku i zdobył gola, w meczu przeciwko Inkerowi Zaprešič.
Sezon 1995/1996 NK Rijeka zakończyła na 8. miejscu w tabeli i rundę wiosenną spędziła w grupie spadkowej w której zajęła 3. miejsce i uniknęła spadku z ligi. Milinović pokazał się na boisku 32 razy i strzelił 3 gole, co jest dobrym rezultatem zważywszy na pozycję, na której występuje. Sezon 1996/1997 Rijeka zajęła bardzo dobre, 4. miejsce, ale nie zdołała się zakwalifikować do europejskich pucharów. Milinović pojawił się na boisku 26 razy i zdobył 2 gole. Milinović był jednak zawiedziony brakiem sukcesów odnoszonych przez drużynę i przeszedł do drużyny Croatii Zagrzeb.
Sezon 1997/1998 jednak nie udał się Milinoviciowi, ponieważ trener nie stawiał na zawodnika, który na boisku pojawił się tylko 3 razy i wrócił na rundę wiosenną do Rijeki. Milinović może jednak się czuć współtwórcą sukcesu Dinama, który zdobył mistrzostwo Chorwacji i Puchar Chorwacji po zwycięstwie nad NK Varteks. Z Rijeką nie było już tak dobrze, zajął z zespołem dopiero 7. miejsce, ale wystąpił 14 razy na placu gry i zdobył 2 gole.
Sezon 1998/1999 był bardzo udany – po raz pierwszy Rijeka z Milinoviciem w składzie odniosła poważny sukces – zdobyła wicemistrzostwo Chorwacji, do którego zabrakło jednak tylko punktu. Nie udało się jednak w Pucharze Chorwacji, gdzie Rijeka odpadła w 1/8 finału po przegranej 1:0 na wyjeździe z Cibalią Vinkovci. Milinović pojawił się na boisku 30 razy i raz udało mu się pokonać golkipera rywali. Sezon 1999/2000 był również udany dla Rijeki, która zajęła 4. miejsce w lidze i zakwilifikowała się do europejskich pucharów. Nie do końca udało się w Pucharze Chorwacji, gdzie drużyna z Rijeki przegrała w ćwierćfinale z późniejszym zdobywcą tego trofeum, Dinamem Zagrzeb 1:2 i 2:2. Milinović pojawił się na boisku 24 razy i strzelił 3 gole.
Milinović chciał jednak grać w mocniejszej lidze i występować w lepszym klubie, toteż na początku sezonu 2000/2001 podjął decyzję o przenosinach do Bundesligi, do zespołu VfL Bochum. Występował tam z dwoma innymi Chorwatami – Zoranem Mamicia, który był jego partnerem w bloku defensywnym i Marijo Mariciem, który grał na pozycji i zdobywał bramki dla drużyny z Bochum. W tym czasie w drużynie występowali też tacy zawodnicy jak Yıldıray Baştürk czy Delron Buckley. Niestety, pomimo tego drużyna zajęła ostatnie, 18. miejsce w lidze i spadła do 2. Bundesligi.
Milinović zagrał 20 razy w Bundeslidze, ale ani razu na niemieckich boiskach nie udało mu się trafić do siatki rywali. W związku z fatalną pozycją Bochum w poprzednim sezonie, sezon 2001/2002 zawodnik ponownie spędził w zespole NK Rijeka. Zagrał tam jednak tylko w rundzie jesiennej w której w 8 meczach zdobył 1 gola. Rijeka zajęła w końcowej tabeli 5. miejsce w lidze, ale zawodnik rundę wiosenną spędził już w stołecznym zespole NK Zagreb. NK Zagrzeb zaskoczyło jednak wszystkich – zdobyło mistrzostwo Chorwacji, co było pierwszym tak wielkim osiągnięciem w historii klubu. Mało zabrakło, a „Pjesnici” zdobyli by także Superpuchar Chorwacji. Nie sięgnęli jednak po niego, bowiem na Maksimirze przegrali 2:3. Milinović pojawił się na boisku 10 razy, ale nie pokonał ani razu bramkarza drużyny przeciwnej.
Następny sezon, 2002/2003 nie był już tak udany dla zagrzebskiego zespołu, który zajął dopiero 6. miejsce w tabeli. Nie powiodło się także w Pucharze Chorwacji i Damir, który wystąpił 14 razy w pierwszym składzie, nie zdobywając żadnego trafienia, powrócił do Rijeki i w rundzie wiosennej, w której już uczestniczył zajął z Rijeką dziesiąte miejsce w lidze, a w składzie drużyny pojawił się 12 razy, bez poprawy swego dorobku strzeleckiego.
Sezon 2003/2004 NK Rijeka może niewątpliwie zaliczyć na poczet udanych sezonów, ponieważ zajęła 3. miejsce w lidze oraz dobrze zaprezentowała się w Pucharze, w którym odpadła w półfinale po przegranej na wyjeździe z Dinamem Zagrzeb 2:4 i triumfem u siebie 1:0. Milinović pojawił się na boisku 29 razy i raz pokonał bramkarza Hajduka Split, ale wszyscy fachowcy i kibice podkreślali, że Milinović nie był w formie do jakiej przyzwyczajał wyżej wymienionych w poprzednich latach swej gry w Rijece.
Zawodnik zmienił otoczenie i sezon 2004/2005 spędził w Dinamie Zagrzeb, do którego wrócił po nieudanym epizodzie w latach poprzednich. Jak na złość, był to najsłabszy sezon Dinama w historii występów w lidze chorwackiej – Dinamo zajęło bowiem 7. miejsce i, co było precedensem, musiał występować w grupie spadkowej. W Pucharze Chorwacji Dinamo odpadło także w 1/16 z drugoligowym zespołem NK Belišče. Milinović wystąpił w barwach „Modrich” 14 razy i nie strzelił żadnego gola.
Damir postanowił w rundzie wiosennej sezonu 2004/2005 wyjechać za granicę, do Austrii, a konkretnie do zespołu Austria Salzburg. Sezon ten także był nieudany zarówno dla Milinovicia, jak i dla zespołu, który zajął 9, przedostatnią lokatę w lidze i tylko przez brak przyznania licencji SW Bregenz na następny sezon uratował się od spadku. Milinović pojawił się na boisku 10 razy, nie strzelił żadnego gola i był jednym z najsłabszym, jeżeli nie najsłabszym zawodnikiem Austrii Salzburg w lidze.
Zawodnik wrócił do Chorwacji, ale nie jak to zwykle bywało do zespołu NK Rijeki, tylko do trzecioligowej drużyny NK Pomorac Kostrena, w której występował od sezonu 2005/2006. Wtedy jednak nie awansowali z 3 do 2 ligi, bowiem w poprzednim sezonie drużyna z Kosterny zajęła 8. miejsce w lidze. Milinović występował w drużynie w sezonie 2006/2007, a po zakończeniu sezonu, latem 2007 roku Milinović definitywnie zakończył piłkarską karierę a kilka miesięcy później objął stanowisko menedżera NK Pomorac Kosterna.
Kariera reprezentacyjna.
W reprezentacji Chorwacji Milinović zaliczył debiut 12 czerwca 1997 w rozgrywanym w Sendai meczu w ramach towarzyskiego turnieju Kirin Cup przeciwko Turcji. Chorwaci zremisowali ten mecz 1:1. Ostatni, czwarty, jak do tej pory występ Damira Milinovicia w reprezentacji to rozgrywany 28 kwietnia 1999 mecz z Włochami zremisowany przez Chorwatów 0:0.

</doc>
<doc id="623881" url="https://pl.wikipedia.org/wiki?curid=623881" title="Ralph Percy">
Ralph Percy

Ralph George Algernon Percy (ur. 16 listopada 1956) – młodszy syn Hugh Percy'ego, 10. księcia Northumberland i lady Elizabeth Montagu-Douglas-Scott, córki 8. księcia Buccleuch. Tytuł księcia Northumberland przejął po śmierci swojego starszego brata Henry’ego.
Jego posiadłości zajmują 80 tysięcy akrów powierzchni, co czyni księcia największym posiadaczem ziemskim w Anglii. W 2005 r. książę zajął 163. miejsce na liście najbogatszych ludzi według "Sunday Timesa", z majątkiem ocenianym na ok. 300 milionów funtów. W jego rodowym zamku, kręcono sceny do wielu filmów, m.in. do filmów o Harrym Potterze.
22 lutego 2005 r. w Westminster Hall, razem z Peterem Knyvetem i markizem Salisbury, książę otworzył wystawę poświęconą spiskowi prochowemu z 1605 r.
W 1979 r. Ralph poślubił Isobel Jane Richard, córkę Johna Waltera Maxwella Millera Richarda. Mają razem 2 synów i 2 córki:

</doc>
<doc id="623882" url="https://pl.wikipedia.org/wiki?curid=623882" title="Ralph George Algernon Percy, 12. książę Northumberland">
Ralph George Algernon Percy, 12. książę Northumberland



</doc>
<doc id="623883" url="https://pl.wikipedia.org/wiki?curid=623883" title="OA vz.30">
OA vz.30

Tatra OA vz. 30 – czechosłowacki samochód pancerny z okresu międzywojennego, następca OA vz.27.
Historia.
OA vz.30 był podstawowym czechosłowackim samochodem pancernym w latach 1934–1939. Samochód miał konstrukcję 3-osiową z czego napędzane były dwie tylne osie. Uzbrojenie pojazdu stanowiły 2 karabiny maszynowe ZB vz. 26, jeden w obrotowej wieży, drugi przy stanowisku kierowcy, z przodu pojazdu. Pojazd produkowały zakłady Tatra Kopřivnice. Z 51 stworzonych przez nie pojazdów, po rozpadzie Czechosłowacji 18 sztuk trafiło do słowackich oddziałów rozpoznawczych, 1 sztuka na Węgry, 9 do Rumunii, los pozostałych jest nieznany, prawdopodobnie używały ich oddziały stacjonujące w Protektoracie Czech i Moraw.
Do naszych czasów nie zachował się ani jeden egzemplarz. W chwili obecnej istnieje jedna replika tego pojazdu.

</doc>
<doc id="623884" url="https://pl.wikipedia.org/wiki?curid=623884" title="Synagogi w Łodzi">
Synagogi w Łodzi

W Łodzi przed II wojną światową funkcjonowało ponad 250 synagog i domów modlitwy. W większości były to małe, prywatne bożnice znajdujące się w prywatnych mieszkaniach, przybudówkach i oficynach kamienic. Zwyczajowo najczęściej nazywane od nazwisk właścicieli.
Synagogą – według zasad judaizmu – może być każde pomieszczenie, w którym na wschodniej ścianie zawieszona zostanie specjalna „skrzynka” i w której będzie przechowywana Tora, czyli najważniejszy tekst objawiony judaizmu. Określenia „synagoga” – ewentualnie „bożnica” lub „bóżnica”, sztibl lub szul – przyjęło się używać do dużych reprezentacyjnych budynków. Natomiast inne miejsca to izby lub domy modlitwy. Wystarczy jak zbierze się dziesięciu Żydów i takie pomieszczenie na czas ich modłów staje się automatycznie „synagogą”. Natomiast nigdy kaplica przedpogrzebowa, choćby tak duża jak w Łodzi, nie będzie synagogą, bo nie ma w niej Tory. Nieraz domy modlitwy bywają mylone z tzw. kuczkami, które związane są ze świętem „Sukkot” (święto namiotów).
Pierwszą, drewnianą, synagogą znajdującą się w Łodzi była Stara Synagoga w Łodzi znajdująca się przy ulicy Wolborskiej 20.
Czynne synagogi:
Niegdysiejsze duże synagogi w Łodzi, które zostały zburzone przez Niemców pomiędzy listopadem 1939 a połową 1940; według obecnych adresów miejsc po nich:
Lista małych synagog i domów modlitewnych w Łodzi, według ulic.
A.
Aleksandrowska (ob. ulica Limanowskiego):
Aleksandryjska (ob. Bojowników Getta Warszawskiego):
B.
Benedykta (ob. 6 Sierpnia):
Brzezińska (ob. Wojska Polskiego):
C.
Cegielniana (ob. S. Jaracza):
D.
Długiej (ob. Gdańska):
Drewnowska:
Dzielna (ob. prez. G. Narutowicza):
F.
Franciszkańska:
G.
Główna (ob. fragment alei J. Piłsudskiego):
Graficzna:
J.
Jakuba:
Jerozolimska (ob. ulica nie istnieje):
Juliusza (ob. Dowborczyków):
K.
Kamienna (ob. Włókiennicza):
Kielma vel Kelma (ob. Marynarska):
Konstantynowska (ob. Legionów):
Krótka (ob. R. Traugutta):
L.
Lutomierska:
Ł.
Łagiewnicka:
M.
Mikołajewska (ob. H. Sienkiewicza):
N.
Niska:
Nowomiejska:
Nowo-Zarzewska (ob. Zarzewska):
O.
Ogrodowa:
P.
Pańska (ob. S. Żeromskiego):
Pieprzowa (ob. Hersza Berlińskiego):
Piłsudskiego Józefa (ob. Wschodnia):
Piotrkowska:
Plac Kościelny:
Podrzeczna:
Południowa (ob. Rewolucji 1905 roku):
Północna:
Promenada (ob. aleja T. Kościuszki):
R.
Rokicińska (ob. fragment alei J. Piłsudskiego):
Rynek Nowego Miasta (ob. plac Wolności):
Rzgowska:
S.
Składowa:
Skwerowa (ob. Polskiej Organizacji Wojskowej; POW):
Solna:
Staro-Brzezińska (niezidentyfikowana):
Staro-Zarzewska (ob. S. Przybyszewskiego):
Stary Rynek:
Stodolniana (ob. fragment ulicy Zachodniej):
Ś.
Średniej (ob. Pomorska):
T.
Targowa:
W.
Widzewska (ob. J. Kilińskiego):
Wolborska:
Wólczańska:
Wschodnia:
Z.
Zachodnia:
Zagajnikowa:
Zarzewska (ob. S. Przybyszewskiego):
Zawadzka (ob. Zawiszy Czarnego na Bałutach lub A. Próchnika w Śródmieściu):
Zgierska:
Zielona:

</doc>
<doc id="623885" url="https://pl.wikipedia.org/wiki?curid=623885" title="Ajmak chentejski">
Ajmak chentejski

Ajmak chentejski () – jeden z 21 ajmaków w Mongolii, znajdujący się w północno-wschodniej części kraju. Stolicą ajmaku jest Öndörchaan, znajdujący się 330 km na wschód od stolicy kraju Ułan Bator.
Utworzony w 1931 roku ajmak swoją nazwę otrzymał od gór Chentej. Od północy graniczy z Rosją. Gospodarka oparta na górnictwie, w rolnictwie dominuje uprawa zbóż i ziemniaka. Na terenie ajmaku znajduje się m.in. klasztor Baldan Bereeven Khiid.
Liczba ludności w poszczególnych latach:
Ajmak zamieszkuje mniejszość buriacka.
Somony.
Ajmak chentejski dzieli się na 17 somonów:

</doc>
<doc id="623886" url="https://pl.wikipedia.org/wiki?curid=623886" title="Anna Łubieńska">
Anna Łubieńska

Anna Łubieńska herbu Pomian (ur. 21 stycznia 1887 w Kiączynie, zm. 12 lutego 1960 w Zielonej Górze), córka Joanny z Chełkowskich i Wojciecha Łubieńskich, siostra Bogusława, prawnuczka Konstancji. Działaczka społeczna i oświatowa. Uczestniczyła w przygotowaniach plebiscytu na Warmii i Mazurach w 1920 i na Górnym Śląsku. Była też założycielką i prezesem Koła Włościanek w Kaźmierzu.
Była delegatką na Polski Sejm Dzielnicowy w Poznaniu w 1918 roku.

</doc>
<doc id="623887" url="https://pl.wikipedia.org/wiki?curid=623887" title="Patrick Poivre d'Arvor">
Patrick Poivre d'Arvor

Patrick Poivre d'Arvor (ur. 20 września 1947 w Reims jako Patrick Poivre) – francuski dziennikarz i pisarz.
Patrick Poivre d'Arvor, znany powszechnie jako PPDA, to jedna z najbardziej znanych we Francji osobowości telewizyjnych. Od 1987 jest najważniejszym prezenterem głównego wydania dziennika telewizyjnego stacji TF1. Wcześniej pracował jako dziennikarz w radiu France Inter, w stacjach telewizyjnych Antenne 2 (obecnie France 2) i Canal+. W swojej dotychczasowej karierze prezentera, która trwa z niewielkimi przerwami od 1976 (najpierw Antenne 2, później cały czas TF1), prowadził ponad 4,5 tysiąca wydań dziennika telewizyjnego. Ostatni dziennik poprowadził 10 lipca 2008.
Jego praca, kontakty z politykami i życie prywatne stawały się często tematem skandali. Najbardziej znanym był sfałszowany wywiad z Fidelem Castro, który wyemitowany został 16 grudnia 1991. Oszustwo zostało odkryte miesiąc później przez dziennikarza tygodnika "Télérama". Francuskie tabloidy zarzucały mu również bliskie kontakty ze światem francuskiej polityki i biznesu. W prasie brukowej pojawiały się często artykuły o jego życiu prywatnym, opisujące m.in. jego wczesne ojcostwo w wieku 15 lat oraz samobójstwo córki Solenn, chorej na anoreksję. Wydarzenia te opisywał również sam PPDA w kilku swoich książkach. Poza książkami na poły biograficznymi, PPDA jest również autorem wielu powieści. W stacjach TF1 i LCI prowadzi magazyny literackie.
Rodzina.
Jego rodzicami są Jacques Poivre i Madeleine France Jeuge. Jego rodzeństwo to Catherine i Olivier Poivre d'Arvor, który jest pisarzem i filozofem.3 kwietnia 1971 PPDA ożenił się z Véronique Courcoux (ur. 23 kwietnia 1942, w Tarbes). Doczekał się z nią czterech córek i syna:
W latach 90. PPDA miał romans z Claire Chazal i doczekał się z nią nieślubnego syna (do którego istnienia przyznał się dopiero w sierpniu 2005 w "Confessions"):

</doc>
<doc id="623891" url="https://pl.wikipedia.org/wiki?curid=623891" title="Alicja Christabel Montagu-Douglas-Scott">
Alicja Christabel Montagu-Douglas-Scott



</doc>
<doc id="623895" url="https://pl.wikipedia.org/wiki?curid=623895" title="Conan Niszczyciel (film)">
Conan Niszczyciel (film)

Conan Niszczyciel (ang. "Conan the Destroyer") – amerykański film fabularny z podgatunku fantasy magii i miecza w reżyserii Richarda Fleischera z 1984 roku. Ekranizacja opowiadań Roberta E. Howarda i kontynuacja filmu "Conan Barbarzyńca" w reżyserii Johna Miliusa.
W roli Conana wystąpił po raz drugi Arnold Schwarzenegger. W jednej z głównych ról zagrał koszykarz NBA Wilt Chamberlain.

</doc>
<doc id="623898" url="https://pl.wikipedia.org/wiki?curid=623898" title="Ajmak kobdoski">
Ajmak kobdoski

Ajmak kobdoski () – jeden z 21 ajmaków w Mongolii, znajdujący się w zachodniej części kraju. Stolicą ajmaku jest Kobdo, znajdujące się 1200 km na zachód od stolicy kraju Ułan Bator.
Utworzony w 1931 roku ajmak obejmuje powierzchnię 76 100 km². Rozciąga się od jeziora Char Us nuur do granicy z Chinami. Gospodarka oparta na eksploatacji złóż węgla i innych zasobów. W rolnictwie dominuje uprawa zbóż oraz warzyw, głównie ziemniaka.
Liczba ludności w poszczególnych latach:
Teren ajmaku zamieszkuje kilkanaście mniejszości etnicznych.
Somony.
Ajmak kobdoski dzieli się na 16 somonów:

</doc>
<doc id="623901" url="https://pl.wikipedia.org/wiki?curid=623901" title="Kameryzowanie">
Kameryzowanie

Kameryzowanie – technika zdobienia przedmiotów metalowych polegająca na wysadzaniu ich powierzchni kamieniami szlachetnymi, także innymi materiałami jak pereły, korale lub płytki z kość słoniowa, macica perłowa.
W zależności od rodzaju przedmiotu zdobionego i właściwości materiałów użytych do dekoracji stosuje się różne sposoby mocowania:
Technika znana była w starożytności na Bliskim Wschodzie, od średniowiecza stosowana w Europie głównie w złotnictwie do dekoracji naczyń liturgicznych, relikwiarzy, oprawy ksiąg liturgicznych, diademów, później także do dekoracji broni, uprzęży.

</doc>
<doc id="623903" url="https://pl.wikipedia.org/wiki?curid=623903" title="Siaka Tiene">
Siaka Tiene



</doc>
<doc id="623907" url="https://pl.wikipedia.org/wiki?curid=623907" title="Katarzyna Dulian">
Katarzyna Dulian

Katarzyna Dulian (ur. 28 lipca 1987 roku w Raciborzu) – polska pływaczka, specjalizująca się w stylu klasycznym. Na Mistrzostwach Europy w Trieście w 2005 zdobyła srebrny medal na 200 m stylem klasycznym.
Jest aktualną rekordzistką Polski na dystansie 200 m stylem klasycznym, którego czas wynosi 2. 23, 24 i jest o 0, 70 s lepszy od poprzedniego rekordu kraju ustanowionego 29 marca 1998 roku w Koszalinie przez Alicję Pęczak, który wynosił 2. 23, 94.
Katarzyna Dulian trenowała w USA na uczelni Texas A&amp;M University. Jej ostatnim klubem była Victoria Racibórz SR. Udziałem w IX Międzynarodowych Zawodach Pływackich o Puchar Prezesa Klubu Sportowego Victoria Racibórz w 2012 zakończyła karierę.

</doc>
<doc id="623909" url="https://pl.wikipedia.org/wiki?curid=623909" title="Ajmak chubsugulski">
Ajmak chubsugulski

Ajmak chubsugulski () – jeden z 21 ajmaków w Mongolii, znajdujący się w północnej części kraju. Stolicą ajmaku jest Mörön, znajdujący się 692 km na północny zachód od stolicy kraju Ułan Bator.
Ajmak utworzony w 1931 roku, jego nazwa pochodzi od jeziora Chubsuguł. Graniczy z Rosją. Podstawą gospodarki jest wydobycie węgla, ołowiu i żelaza. W rolnictwie hodowla zwierząt oraz uprawa ziemi, głównie zbóż i ziemniaków.
Liczba ludności w poszczególnych latach:
Somony.
Ajmak chubsugulski dzieli się na 24 somony:

</doc>
<doc id="623919" url="https://pl.wikipedia.org/wiki?curid=623919" title="Szlafrok">
Szlafrok

Szlafrok – wyraz zapożyczony z języka niemieckiego () oznaczający luźny strój domowy, używany zazwyczaj do okrycia przed położeniem się do łóżka lub krótko po wstaniu, często na piżamę lub nocną koszulę. Znajduje także zastosowanie jako strój dzienny w szpitalach, dla chorych mogących chodzić. Zazwyczaj jest to rodzaj płaszcza albo luźnej lekkiej togi, często bez zapięcia, wiązanego w pasie paskiem. Na ogół szlafroki występują bez kaptura, choć spotykane są także wersje z kapturami. Często funkcję szlafroka pełni płaszcz kąpielowy.
Odmianą damskiego szlafroka jest peniuar (zapożyczone z , pierwotnie jako pelerynka zabezpieczająca odzież przed zabrudzeniem podczas czesania, od – czesać; później zakres semantyczny tego określenia rozciągnął się na kobiecy strój poranny), natomiast męskiego – bonżurka ( – „dzień dobry”).
W latach pięćdziesiątych XX wieku tygodnik „Przekrój” ogłosił na swoich łamach konkurs na nowy wyraz zastępujący niemiecką nazwę „szlafrok”. Zwyciężyła nazwa „podomka”. W następnych dziesięcioleciach wyraz ten zadomowił się w polszczyźnie i współcześnie używany jest zamiennie ze słowem szlafrok. Po II wojnie światowej puryści językowi promowali wyraz „okryjciałko”; określenie to nie przyjęło się jednak w języku.

</doc>
<doc id="623920" url="https://pl.wikipedia.org/wiki?curid=623920" title="Ajmak darchański">
Ajmak darchański

Ajmak darchański () – jeden z 21 ajmaków w Mongolii, znajdujący się w północnej części kraju. Stolicą ajmaku jest Darchan, znajdujący się 230 km na północ od stolicy kraju Ułan Bator.
Utworzony w 1994 roku z części ajmaku selengijskiego. W rolnictwie dominuje hodowla zwierząt oraz uprawa ziemi, głównie zbóż i ziemniaka. Wydobywane jest także żelazo.
Liczba ludności w poszczególnych latach:
Somony.
Ajmak darchański dzieli się na 4 somony:

</doc>
<doc id="623925" url="https://pl.wikipedia.org/wiki?curid=623925" title="Kościół Adwentystów Obietnicy">
Kościół Adwentystów Obietnicy

Kościół Adwentystów Obietnicy (por. "Igreja Adventista da Promessa"), Charyzmatyczni (Zielonoświątkowi) Adwentyści – chrześcijański kościół protestancki, o charakterze ewangelicznym, przyjmujący zasadnicze elementy ogólnej doktryny adwentystycznej i wzbogacony o elementy zielonoświątkowe (charyzmatyczne).
Historia.
Zorganizowany został 24 stycznia 1932 roku w następstwie ożywienia charyzmatycznego, jakie miało miejsce wewnątrz Kościoła Adwentystów Dnia Siódmego w Brazylii. Towarzyszące temu mówienie językami (glosolalia), uzdrawianie chorych, prorokowanie i inne przejawy obecności Ducha Świętego zostały potępione jednak przez Kościół Adwentystów Dnia Siódmego, skutkiem czego wykluczeni członkowie dali początek nowej wspólnocie. Założycielem Kościoła był pastor João Augusto da Silveira. Doświadczenie to zostało nazwane chrztem w Duchu Świętym.
Stan obecny.
Obecnie Kościół Adwentystów Obietnicy rozszerzył się poza Brazylię na inne kraje świata. Bardzo intensywny rozwój obserwowany jest w Nigerii i Mozambiku. Liczba członków wynosi ponad 80 tysięcy.
Doktryna.
Adwentyści Obietnicy wierzą, że:
Urzędnicy.
Prezydium lokalne.
W skład władz lokalnych (superintendentury) wchodzą: "Pastor Superintendent", "Pastor Wicesuperintendent", "Sekretarz", "Skarbnik" oraz "Prezes Fundacji".

</doc>
<doc id="623926" url="https://pl.wikipedia.org/wiki?curid=623926" title="Jan &quot;Ptaszyn&quot; Wróblewski">
Jan &quot;Ptaszyn&quot; Wróblewski



</doc>
<doc id="623927" url="https://pl.wikipedia.org/wiki?curid=623927" title="Real Murcia">
Real Murcia

Real Murcia Club de Fútbol – hiszpański klub piłkarski z siedzibą w Murcji, założony w 1908 roku.

</doc>
<doc id="623929" url="https://pl.wikipedia.org/wiki?curid=623929" title="Ukraina w Konkursie Piosenki Eurowizji">
Ukraina w Konkursie Piosenki Eurowizji

Ukraina uczestniczy w Konkursie Piosenki Eurowizji od 2003. Konkursem w kraju w latach 2003–2014 zajmowała się Narodowa Telekompania Ukrainy (NTU), która w 2015 roku zjednoczyła się z ukraińskim radiem tworząc Narodową Publiczną Teleradiokompanię Ukrainy (NSTU), która zajmuje się uczestnictwem kraju od powrotu w 2016.
Ukraina trzykrotnie wygrała konkurs: w 2004 (Rusłana z utworem „Wild Dances”), 2016 (Jamala z „1944”), oraz 2022 (Kalush Orchestra z „Stefania”). Dzięki temu konkursy w 2005 i 2017 odbyły się na Ukrainie.
W 2015 ukraiński nadawca wycofał się z uczestnictwa w konkursie w związku z niestabilną sytuacją w kraju. Rok później kraj powrócił do stawki konkursowej. W 2019 ponownie zrezygnował z udziału w konkursie z powodu zamieszania medialnego związanego z organizacją krajowych eliminacji.
Ukraina jest jedynym krajem, którego reprezentanci rokrocznie zdobywają awans do finału konkursu.
Historia Ukrainy w Konkursie Piosenki Eurowizji.
Lata 2003–2009.
W 2002 krajowy nadawca publiczny NTU podjął decyzję o debiucie podczas 48. Konkursu Piosenki Eurowizji organizowanego w Rydze w maju 2003. Reprezentant kraju został wybrany wewnętrznie przez władze stacji. Został nim Ołeksandr Ponomariow z utworem „Hasta la vista”, który został wyłoniony spośród ponad 50 propozycji nadesłanych do siedziby krajowego nadawcy. W przygotowaniach do eurowizyjnego występu reprezentantowi pomagał maltański kompozytor Philip Vella. 24 maja 2003 wystąpił w finale konkursu i zajął 14. miejsce po zdobyciu 30 punktów. Na scenie towarzyszył mu akrobata Anatolij Zalewskij i reprezentantki Teatru Rizoma, dwie tancerki i dwie chórzystki.
Stacja NTU wysłała reprezentanta na 49. Konkurs Piosenki Eurowizji w Stambule. W styczniu 2004 telewizja ogłosiła, że przedstawicielką kraju w konkursie będzie, wybrana wewnętrznie przez telewizję, Rusłana Łyżyczko z piosenką „Wild Dances”. W związku ze zwiększającą się liczbą krajów chętnych do udziału w Konkursie Piosenki Eurowizji, EBU wprowadziła w 2004 koncert półfinałowy. Z występu w półfinale zwolnione były kraje tzw. „wielkiej czwórki” (tj. Niemcy, Wielka Brytania, Francja, Hiszpania) oraz państwa, których reprezentanci rok wcześniej zajęli miejsce w pierwszej dziesiątce finałowej, dlatego Rusłana musiała uczestniczyć w rundzie półfinałowej. Podczas pobytu w Stambule delegacja rozdawała dziennikarzom w centrum prasowym gadżety z wizerunkiem reprezentantki – notatniki, flagi oraz płyty CD i DVD. 12 maja wystąpiła w półfinale i z drugiego miejsca awansowała do finału, rozgrywanego 15 maja. Zajęła w nim pierwsze miejsce po zdobyciu 280 punktów od telewidzów, w tym m.in. maksymalnych not 12 punktów z Polski, Turcji, Rosji, Islandii, Łotwy, Izraela, Estonii i Litwy. Podczas występów na scenie towarzyszyli jej tancerze z formacji tanecznej Balet Życia, która zaprezentowała układ ułożony przez Irinę Mazur, będący połączeniem tańca współczesnego i ludowych tańców ukraińskich. Po finale konkursu piosenka „Wild Dances” otrzymała Nagrodę Artystyczną im. Marcela Bezençona.
Dzięki wygranej Rusłany Łyżyczko w 2004, 50. Konkurs Piosenki Eurowizji był organizowany na Ukrainie. Reprezentant kraju po raz pierwszy został wybrany za pośrednictwem publicznych eliminacji. Proces nadsyłania propozycji do siedziby NTU rozpoczęto 1 sierpnia; pierwotnie termin zgłaszania się miał upłynąć 20 września, jednak z powodu niezadowalającej liczby zgłoszeń przesunięto go na 8 października. Do konkursu zostało dopuszczonych łącznie 75 wykonawców, wyłonionych spośród 202 kandydatów, którzy nadesłali łącznie 527 propozycji. Pierwotnie w stawce znalazła się też Wierka Serdiuczka, ale wycofała się z powodu skrytykowania jej twórczości przez jurorów. Wykonawcy zostali podzieleni na piętnaście półfinałów, emitowanych od 14 listopada 2004 do 20 lutego 2005, w których występowało po pięciu kandydatów. Do finału dostali się zdobywcy największej liczby głosów telewidzów z każdego z półfinałów: Stand.up, NeDilia, Tayana, Ex-Presidenti, Jurcasz, Tiana Ravi (w wyniku „błęd techicznego” ogłoszono awans Szeony), Foxy, Wiktor Pawlik, Sergej Gawrilow, Daleko, Ani Lorak, Talita Kum, Lourdes, Julia Korszinska i Wolia, a także zdobywcy tzw. „dzikiej karty” od NTU: De Shifer, Tartak, Greenjolly i Mandri. W trakcie trwania selekcji zwrócono uwagę, że kilka finałowych piosenek łamie zapis regulaminowy konkursu mówiący o zakazie komercyjnej publikacji utworów przed 1 października 2004. Władze NTU zapewniły, że w przypadku wygranej nieregulaminowej piosenki, reprezentant będzie miał obowiązek zmienić kompozycję. W finale konkursu, rozgrywanym 27 lutego w studiu NTU w Kijowie, pierwsze miejsce zdobył zespół Greenjolly z utworem „Razom nas bahato, nas ne podołaty”, za który otrzymał największą liczbę 2 247 głosów od telewidzów. Po konkursie tekst piosenki, która wcześniej została wybrana na hymn Wiktora Juszczenki podczas tzw. pomarańczowej rewolucji w 2004, został zmieniony ze względu na zawarcie w nim politycznej wiadomości. Ostatecznie refren piosenki wzbogacono o zwroty w ośmiu wersjach językowych: ukraińskiej, angielskiej, polskiej ("Jest nas wielu, nas nie pokonacie"), niemieckiej ("Alle wir in allem, sind wir nicht zufallen"), francuskiej ("Le people uni serait jamais vaincu"), czeskiej ("V ednote ja nase sila"), hiszpańskiej ("Si estamos juntos, somos invencibles") i rosyjskiej ("Wmiestie my ediny, my nie pobiedimy"). W marcu EBU poinformowała, że utwór nie jest oryginalną kompozycją, tylko przeróbką rewolucjonistycznego utworu „Pueblo unido jamas sera vencido” z lat 60, ale nie zdyskwalifikowała propozycji. Jako reprezentanci gospodarzy mieli zapewnione miejsce w finale widowiska,21 maja 2005 zespół wystąpił w finale Eurowizji i zajął w nim dziewiętnaste miejsce po zdobyciu 30 punktów, w tym m.in. maksymalnej noty 12 punktów z Polski.
W 2006 stacja NTU uczestniczyła w 51. Konkursie Piosenki Eurowizji. Podobnie jak rok wcześniej, reprezentant kraju został wybrany poprzez krajowe eliminacje eurowizyjne, które tym razem ograniczono jedynie do koncertu finałowego, który został rozegrany 11 marca 2006 w studiu NTU. W finale, który prowadzili Maria Orłowa i Igor Posypajko, wystąpiło trzech wykonawców: Tina Karol, Irina Rosenfeld i Kirill Turiczenko. Ostatecznie największe poparcie telewidzów i jurorów uzyskała Tina Karol z piosenką „I Am Your Queen”, dzięki czemu zajęła pierwsze miejsce oraz zdobyła tytuł reprezentantki Ukrainy w Konkursie Piosenki Eurowizji organizowanym w Atenach. Po finale eliminacji konkursowy utwór piosenkarki został odświeżony oraz wydany pod nowym tytułem – „Show Me Your Love”. Z powodu słabego wyniku rok wcześniej, wokalistka musiała wziąć udział w półfinale, który odbył się 18 maja, z którego z siódmego miejsca awansowała do finału. W koncercie finałowym, który odbył się 20 maja, Tina Karol zajęła siódme miejsce ze 145 punktami na koncie, w tym m.in. z maksymalną notą 12 punktów z Portugalii.
W 2007 stacja NTU wzięła udział w 52. Konkursie Piosenki Eurowizji. Reprezentant kraju został wybrany za pośrednictwem krajowych eliminacji eurowizyjnych. Do finału zostało zakwalifikowanych siedmiu wykonawców: GODO, Ewgenia Własowa, Ołena Grebeniuk, Wierka Serdiuczka, NieAngeły, Bondarczuk i Aviator. W koncercie finałowym, który został rozegrany 9 marca w studiu NTU, największe poparcie telewidzów i jurorów zdobyła drag queen Wierka Serdiuczka z utworem „Dancing”. Przed finałem Konkursu Piosenki Eurowizji utwór „Dancing” odświeżono i wydano pod nowym tytułem – „Dancing Lasha Tumbai”. Piosenka wywołała kontrowersje; zdaniem wielu obserwatorów fraza "Lasza tumbai" (jakoby oznaczająca w języku mongolskim „bita śmietana”) przypominała w wymowie angielski zwrot "Russia Goodbye" (pol. Do widzenia, Rosjo), mający nawiązywać do pomarańczowej rewolucji. Utwór został dopuszczony do konkursu. Dzięki zajęciu przez Tinę Karol miejsca w pierwszej dziesiątce klasyfikacji finałowej konkursu w 2006, Wierka Serdiuczka miała zapewniony udział w finale Konkursu Piosenki Eurowizji organizowanego w Helsinkach. W koncercie finałowym, rozgrywanym 12 maja, zajęła w nim ostatecznie drugie miejsce z wynikiem 235 punktów na koncie, w tym m.in. maksymalnych not 12 punktów z Czech, Polski, Łotwy, Portugalii i Andory.
W 2008 stacja NTU uczestniczyła w 53. Konkursie Piosenki Eurowizji. Reprezentantką Ukrainy została wyłoniona wewnętrznie Ani Lorak, której konkursowa propozycja została wyłoniona podczas specjalnego koncertu rozegranego 23 lutego w studiu telewizji. Podczas koncertu, który prowadzili Timur Mirosznyczenko i Maria Orłowa, piosenkarka zaprezentowała pięć piosenek, z czego największe poparcie telewidzów i jurorów zdobył utwór „Shady Lady”. W 2008 EBU po raz pierwszy zorganizowała dwa koncerty półfinałowe Konkursu Piosenki Eurowizji, który odbył się w Belgradzie. Ani Lorak wystąpiła w drugim półfinale organizowanym 22 maja i zdobyła w nim 152 punkty, w tym m.in. maksymalne noty 12 punktów z Białorusi, Portugalii, Turcji, Bułgarii, Czech i Gruzji, dzięki czemu z pierwszego miejsca awansowała do sobotniego finału. Dwa dni później reprezentantka Ukrainy zaprezentowała się w finale i zajęła w nim drugie miejsce z 230 punktami na koncie, w tym m.in. z maksymalną notą 12 punktów z Portugalii
W 2009 ukraińska telewizja wystawiła swojego reprezentanta na 54. Konkurs Piosenki Eurowizji. Został on wyłoniony za pomocą krajowych eliminacji eurowizyjnych, do których zakwalifikowanych zostało 31 wykonawców. Półfinał selekcji odbył się 8 lutego w studiu NTU, a jego prowadzącym został Timur Mirosznyczenko. Dzięki decyzji jurorów do finału awansowało 15 wykonawców: Lenara, Goriaczyj szokolad, Tanja Briancewa, Denis Barkanow, Zakliopki, Natalija Wołkowa, 4 Kings, Ana, Switłana Łoboda, GODO’, Aleksandr Panajotow, Ira Poizen, Kisze, Tori Joy i NikitA, który ostatecznie wycofał się z udziału w selekcjach. 8 marca odbył się finał eliminacji, który poprowadzili Tumir Miroszniczenko i Maria Orłowa. Największe poparcie telewidzów i jurorów otrzymała w nim Switłana Łoboda z utworem „Be My Valentine”. 14 maja wystąpiła w drugim półfinale Konkursu Piosenki Eurowizji organizowanym w Moskwie i z szóstego miejsca awansowała do sobotniego finału. W koncercie finałowym, odbywającym się 16 maja, zajęła dwunaste miejsce z 76 punktami na koncie.
Lata 2010–2019.
W 2010 stacja NTU wzięła udział w 55. Konkursie Piosenki Eurowizji. Pierwotnie na reprezentanta kraju został wybrany wewnętrznie Wasyl Łazarowicz, którego konkursowa piosenka została wybrana przez jurorów i widzów w specjalnym koncercie organizowanym 6 marca w studiu NTU. Z powodu zmiany menedżmentu stacji NTU, zorganizowany został drugi konkurs mający na celu wyłonienie reprezentanta Ukrainy w Konkursie Piosenki Eurowizji. W finale rozegranym 20 marca w Studiu Sawika Szustera w Kijowie, wystąpiło dwudziestu wykonawców: Witalij Kozłowski i Wasyl Łazarowicz, SH &amp; BB (Bryats-Band i Spalahnuw Shifer), Matias, Zakliopki, Iwan Berezowskij, St'Ereo, Irina Rosenfeld, Szanis, Maks Barskich, Władisław Lewickij, Mia, Dazzle Dreams, Masza Sobko, Złata Ogniewicz, Mirra Gold, Natalija Walewska, Julia Voice, El Krawczuk i Alosza. Po zsumowaniu punktów od jurorów i widzów pierwsze miejsce zajęły "ex aequo" zajęły Masza Sobko i Alosza, która dzięki większemu poparciu jurorów wygrała możliwość reprezentowania Ukrainy w Konkursie Piosenki Eurowizji organizowanym w Oslo. Po finale krajowych eliminacji zwycięska piosenka „To Be Free” została zdyskwalifikowana z konkursu z powodu zbyt wczesnej premiery. Zgodnie z regulaminem Konkursu Piosenki Eurowizji 2010, konkursowy utwór nie mógł być wydany publicznie przed 1 września 2009; piosenka Aloszy ukazała się na jej płycie studyjnej z 2008. Na miejsce „To Be Free” została wybrana inna piosenka – „Sweet People”. Reprezentantka Ukrainy zaprezentowała ją 27 maja 2010 w drugim półfinale Konkursu Piosenki Eurowizji i z siódmego miejsca awansowała do finału. W koncercie finałowym, odbywającym się 29 maja, piosenkarka zajęła dziesiąte miejsce z wynikiem 108 punktów.
W 2011 nadawca NTU wziął udział w 56. Konkursie Piosenki Eurowizji. Reprezentant kraju został wyłoniony poprzez krajowe eliminacje eurowizyjne. Ukraińska stacja po raz pierwszy zdecydowała się na zorganizowanie koncertów ćwierćfinałowych, w których wystąpiło 33 uczestników: Jakow Smirnow, Zakliopki, El Krawczuk, Christina Kim, Aliona Kornejewa, Inna Woronowa, Daria Medowa, Para Normalnych, Eduard Romaniuta, Iwan Berezowskij, Bahroma, MetroPoly10, Neksi, Arina Domski, Witalij Galaj, Matias, Szanis, Natalia Pugaczowa, Żemczug, Armija i Wiera Warłamowa, Ołeksandr Kwarta, Władisław Lewickij, Dasz, Złata Ogniewicz, Anastasija Prychod´ko, Mika Newton, Mila Niticz, Pawło Tabakow, Jamala, Denis Powalij, Maksim Nowickij, Tanja Worżewa i Wroda. Koncerty ćwierćfinałowe odbyły się co tydzień od 31 października do 28 listopada. Z każdej rundy do półfinałów awansowały po trzy piosenki wybrane przez jurorów oraz po jednej, która wygrała w głosowaniu telewidzów. Dodatkowo cztery wyeliminowane piosenki, które zdobyły największe poparcie widzów, otrzymały tzw. „dziką kartę” zapewniającą miejsce w stawce półfinałowej. W półfinałach, które odbyły się 5, 12 i 26 grudnia, wystąpiło 24 uczestników: Bahroma, Żemczug, Witalij Galaj, Neksi, Złata Ogniewicz, Para Normalnych, Tanja Worżewa, Władisław Lewickij, Mika Newton, Iwan Berezowskij, Szanis, Zakliopki, Aliona Korniejewa, Christina Kim, Denis Powalij, Anastasija Prychod´ko, Armija i Wiera Warłamowa, El Krawczuk, Jamala, Eduard Romaniuta, Mila Niticz, Pawło Tabakovw, Daria Medowa i Matias. Do finału zakwalifikowało się po pięciu faworytów jurorów oraz dwóch najwyżej ocenionych przez telewidzów uczestników. 26 lutego w Studiu Sawika Szustera odbył się wielki finał selekcji, w którym wystąpili: Złata Ogniewicz, Daria Medowa, Żemczug, Bahroma, Matias, Jamala, Mila Niticz, Aliona Korniejewa, Denis Powalij, El Krawczuk, Szanis, Witalij Galaj, Mika Newton, Eduard Romaniuta, Tanja Worżewa, Iwan Berezowskij, Zakliopki, Władisław Lewickij i Action. Koncert finałowy, który poprowadzili Sawik Szuster, Gaitana, Irina Rosenfeld, Ewgenija Własowa, Olesia Bacman, Irina Żurawska, Timur Mirosznyczenko i Tatjana Gonczarowa, wygrała Mika Newton z piosenką „Angel”. Niedługo po zakończeniu finału selekcji w mediach pojawiła się informacja o zmanipulowaniu wyników selekcji na korzyść Newton. Przez liczne kontrowersje krajowy nadawca postanowił zorganizować nowy finał krajowych eliminacji z udziałem zwyciężczyni oraz pozostałych dwóch finalistek eliminacji, czyli Jamali i Złaty Ognewycz. Nowego reprezentanta mieli wybrać telewidzowie. Ostatecznie zdobywczynie drugiego i trzeciego miejsca w eliminacjach zrezygnowały z udziału w nowym finale, dzięki czemu Ukrainę w Konkursie Piosenki Eurowizji reprezentowała Mika Newton. 12 maja wystąpiła w drugim półfinale Konkursu Piosenki Eurowizji organizowanego w Düsseldorfie i z szóstego miejsca awansowała do finału. W finale, który odbył się 14 maja, Mika Newton wystąpiła jako dwudziesta trzecia w kolejności i zajęła ostatecznie czwarte miejsce po zdobyciu 159 punktów, w tym m.in. maksymalnych not 12 punktów z Armenii, Azerbejdżanu i Słowacji.
W 2012 nadawca NTU brał udział w 57. Konkursie Piosenki Eurowizji. Reprezentant Ukrainy został wybrany za pośrednictwem krajowych eliminacji eurowizyjnych, których finał odbył się 18 lutego w studiu NTU. Do rywalizacji zostało zakwalifikowanych dwudziestu jeden uczestników: Olga Szanis, Witalij Galaj, Maks Barskich, Ola Polakowa, Eduard Romaniuta, Liogkij Flirt, Igor Tatarenko, Michaiło Grickan, Masza Sazonowa i Tichon Lewczenko, Marta, Gaitana, Oksana Nesterenko, Rapira, Andrij Bogomolets, BONDarczuk, Renata, Treeorange, Nierealnyje, Uliana Rudakowa, Marietta i Lena Vołoszina. Finał, który prowadzili Timur Mirosznyczenko i Tetiana Terechowa, głosami widzów i jurorów wygrała Gaitana z utworem „Be My Guest”. 24 maja wystąpiła w drugim półfinale Konkursu Piosenki Eurowizji organizowanego w Baku i z ósmego miejsca awansowała do finału. W koncercie finałowym, który został rozegrany 26 maja, Gaitana wystąpiła jako przedostatnia, 25. w kolejności i zajęła piętnaste miejsce z 65 punktami na koncie.
W 2013 stacja NTU potwierdziła udział w 58. Konkursie Piosenki Eurowizji. Reprezentantem kraju został zwycięzca finału krajowych eliminacji, który został rozegrany 23 grudnia 2012 w studiu NTU. W koncercie, który poprowadzili Timur Mirosznyczenko, Tetiana Terechowa i Tatiana Gonczarowa, wzięło udział dwudziestu wykonawców: Oksana Pekun i Maksim Nowickij (wycofali się z konkursu po zaprezentowaniu piosenki na scenie), Marija Jaremczuk, Marietta, Dmitry Jaremczuk, Inesz, Złata Ogniewicz, Emotion, Gwozdiwczanka, RealIwanna, Tetjana Szirko, TriNiti, Ana Stesija, Alina Grosu, Dasza Medowa, Lena Kornejewa, Angelija, Eduard Romaniuta, Matwiej Wermijenko, DiO.Filmi i Dima Skalozubow. Głosami widzów i jurorów pierwsze miejsce zajęła Złata Ogniewicz z utworem „Gravity”. 14 maja wystąpiła w pierwszym półfinale Konkursu Piosenki Eurowizji organizowanego w Malmö i z trzeciego miejsca awansowała do sobotniego finału. 18 maja wystąpiła w wielkim finale konkursu i zajęła w nim trzecie miejsce z 214 punktami na koncie, w tym m.in. z maksymalnymi notami 12 punktów z Białorusi, Chorwacji, Mołdawii, Armenii i Azerbejdżanu. Piosenkarce na scenie towarzyszył jeden z najwyższych ludzi na świecie – Igor Wowkowiński.
W październiku 2013 krajowy nadawca NTU potwierdził swój udział w 59. Konkursie Piosenki Eurowizji. Reprezentantem kraju po raz kolejny został laureat krajowych eliminacji eurowizyjnych. Finał selekcji odbył się 21 grudnia 2013 w studiu NTU, wzięło w nim udział dwudziestu wykonawców: Anna-Mariya, Roman Polonski, Uli Rud, Marietta, Stas Szurins, Anatolij Szparow, Natalija Walewska, Lissa Wassabi, Wołodimir Tkaczenko, Szanis, Wiktorija Petryk, Jewgen Litwinkowycz, NieAngeły, Illaria, Tetjana Szirko, Tania BerQ, Marija Jaremczuk, Wiktor Romanczenko, Anna Chodorowska i Lubimow. Finał selekcji, który prowadzili Timur Mirosznyczenko i Tetjana Terechowa, głosami widzów i jurorów wygrała Marija Jaremczuk z utworem „Tick-Tock”. Po finale krajowych eliminacji zwycięzca piosenka została odświeżona. 6 maja piosenkarka zaprezentowała nową wersję utworu w pierwszym półfinale Konkursu Piosenki Eurowizji organizowanego w Kopenhadze i z piątego miejsca awansowała do finału. W koncercie finałowym, który został rozegrany 10 maja, Marija Jaremczuk wystąpiła jako pierwsza w kolejności i zajęła ostatecznie szóste miejsce ze 113 punktami na koncie. Podczas prezentacji na scenie piosenkarce towarzyszył Igor Kuleszyn tańczący na kołowrotku.
We wrześniu 2014 stacja NTU ogłosiła, że nie weźmie udziału w 60. Konkursie Piosenki Eurowizji organizowanym w Wiedniu. Telewizja tłumaczyła swoją decyzję problemami finansowymi związanymi z konfliktem ukraińsko-rosyjskim i skierowaniem głównych środków publicznych na armię, służbę zdrowia oraz walkę z prorosyjskimi separatystami. Przy okazji telewizja wyraziła nadzieję na udział w konkursie w 2016. W maju 2015 stacja NTU potwierdziła udział w 61. Konkursie Piosenki Eurowizji w Sztokholmie. Reprezentant kraju został wybrany za pośrednictwem krajowych eliminacji eurowizyjnych, które podzielono na dwa półfinały, które odbyły się 6 i 13 lutego 2016 w Pawilonach STB w Hostomelu, oraz finał rozgrywany 21 lutego. Producentem muzycznym koncertów był Konstantin Meladze, a prowadzili je Dmitrij Tankowicz i Aleksander Pedan. W selekcjach wzięło udział 18 wykonawców: Anastasija Prychod´ko, The Hardkiss, Tonia Matwienko, Władisław Kurasow, Ławika, Jamala, Aida Nikołajczuk, Switłana Tarabarowa, Brunettes Shoot Blondes, Arkadij Wojtiuk, Alloise, Japanda, NuAngels, Pur:Pur, Peaks of Kings, Wiktorija Petryk, Pringlez i SunSay. Do finału awansowało po trzech wykonawców z każdego półfinału, którzy zdobyli największą liczbę punktów od jurorów i widzów. W koncercie finałowym, który odbył się 21 lutego, wystąpili: Brunettes Shoot Blondes, NuAngels, The Hardkiss, Jamala, SunSay i Pur:Pur. Po zsumowaniu głosów jurorów i telewidzów pierwsze miejsce zajęli "ex aequo" The Hardkiss i Jamala, która wygrała głosowanie widzów, dzięki czemu została okrzyknięta zwyciężczynią eliminacji. Po finale krajowych selekcji zwycięska piosenka wywołała kontrowersje z powodu politycznych odniesień historycznych w tekście – utwór „1944” opowiadał o losach Tatarów krymskich podczas II wojny światowej, ich deportacji z kraju w 1944 oraz o sytuacji związanej z aneksją Krymu przez Rosję w 2014. Skandal doprowadził do próby zablokowania występu Ukrainy przez rosyjskich deputowanych, w tym m.in. wiceszefa komisji ds. informacji Wadima Diengina. Ostatecznie piosenka została dopuszczona do udziału w konkursie. 12 maja Jamala wystąpiła w drugim półfinale konkursu i z drugiego miejsca awansowała do finału. W wielkim finale, który został rozegrany 14 maja, zajęła pierwsze miejsce z wynikiem 534 punktów, w tym 211 punktów od jurorów (2. miejsce) i 323 punktów od telewidzów (2. miejsce). Po finale konkursu Jamala otrzymała Nagrodę Artystyczną im. Marcela Bezençona.
Dzięki wygranej Jamali w finale konkursu w 2016, 62. Konkurs Piosenki Eurowizji odbył się na Ukrainie. Reprezentant Ukrainy został wyłoniony poprzez krajowe eliminacje eurowizyjne. Do stawki selekcji dopuszczono 24 wykonawców, którzy zostali podzieleni na trzy półfinały, które odbyły się 4, 11 i 18 lutego 2017 w Kijowskim Instytucie Politechniki. Producentem muzycznym konkursu ponownie został Konstantin Meladze. Głosami widzów i jurorów do finału awansowało po dwóch uczestników z każdego koncertu półfinałowego. Finalistami zostali: Salto Nazad, Melovin, O.Torvald, Illaria, Tayanna i Rożden. 25 lutego wystąpili w finale konkursu, którego prowadzącym został Sergij Prytula. Po zsumowaniu głosów jurorów i telewidzów pierwsze miejsce zajęli "ex aequo" Tayanna oraz zespół O.Torvald, który zajął lepsze miejsce w głosowaniu widzów (zajęli 2. miejsce, a Tayanna – 3. miejsce), dzięki czemu został ogłoszony reprezentantem gospodarza 62. Konkursu Piosenki Eurowizji. Jako reprezentant kraju-gospodarza, zespół O.Torvald miał zapewnione miejsce w finale widowiska. 13 maja wystąpił w finale konkursu i zajął 24. miejsce z 36 punktami na koncie, w tym 24 punkty od telewidzów (17. miejsce) i 12 pkt od jurorów (24. miejsce), zajmując tym samym najniższy wynik w historii udziału Ukrainy w konkursie.
W sierpniu 2017 ukraińska telewizja potwierdziła udział w 63. Konkursie Piosenki Eurowizji. W październiku ogłosiła zasady krajowych eliminacji i rozpoczęła zgłoszenia do konkursu. Producentem muzycznym widowiska został kompozytor Rusłan Kwinta. Eliminacje zostały podzielone na dwa półfinały (10 i 17 lutego) oraz finał (24 lutego). Wszystkie koncerty odbyły się w Pałacu Kultury w Kijowie, poprowadził je Serhij Prytula. W styczniu 2018 ogłoszono listę półfinalistów konkursu, którymi zostali: Constantine, Dilemma, Illaria, Ingret Kostenko, Julinoza, Kadnay, Kazka, Kozak System, Laud, Mélovin, Mountain Breeze, Pur:Pur, Serhij Babkin, Tayanna, The Erised, The Vyo, Vil’na i Yurcash. Uczestnicy zostali podzieleni na dwa półfinały, a do finału awansowali wykonawcy z największym poparciem telewidzów oraz komisji jurorskiej, w której skład weszli: Jamala, Andrij Danyłko i Ewgen Filatow. Do finału awansowali: Laud, Vil’na, The Erised (pierwszy półfinał), Mélovin, Tayanna i Kadnay (drugi półfinał). Finał selekcji wygrał Mélovin z piosenką „Under the Ladder”, za którą zdobył łącznie 11 punktów w głosowaniu telewidzów (1. miejsce) i jurorów (2. miejsce), dzięki czemu został ogłoszony reprezentantem Ukrainy w 63. Konkursie Piosenki Eurowizji w Lizbonie. 10 maja wystąpił jako ostatni, 18. w kolejności w drugim półfinale konkursu i z szóstego miejsca awansował do finału rozgrywanego 12 maja. Wystąpił w nim z pierwszym numerem startowym i zajął 17. miejsce po zdobyciu 130 punktów w głosowaniu jurorów (ostatnie, 26. miejsce) i telewidzów (7. miejsce).
W sierpniu 2018 ukraińska telewizja potwierdziła chęć udziału w 64. Konkursie Piosenki Eurowizji w Tel Awiwie. Reprezentant kraju ponownie został wyłoniony przez krajowe eliminacje "Widbir". Do selekcji dopuszczonych zostało 16 wykonawców, tj.: КiRA MaZUR, Juko, CeSzo, Brunettes Shoot Blondes, Anna Maria, Ivan Navi, Tayanna, Wierka Kekelia, The Hypnotunez, Braii, Chajat, Letaj, Kazka, Bahroma, Freedom Jazz i Laud. Przed rozegraniem półfinałów z rywalizacji wycofała się Tayanna, a jej miejsce w stawce zajęła Maruv. Uczestnicy zostali podzielieni na dwa półfinały, które rozegrano 9 i 16 lutego. Do finału rozgrywanego 23 lutego awansowali wykonawcy z największym poparciem telewidzów oraz komisji jurorskiej, w której skład weszli: Jamala, Andrij Danyłko i Ewgen Filatow. W finale wystąpili: Juko, Brunettes Shoot Blondes, Anna Maria, Kazka, Maruv i Freedom Jazz. Finał konkursu wygrała Maruv z piosenką „Siren Song”. Po ogłoszeniu wyników prywatna stacja telewizyjna STB, organizująca selekcje we współpracy z nadawcą publicznym Perszyj kanał (UA:Perszyj), wydała oświadczenie, w którym podkreśliła, że reprezentant kraju zostanie zatwierdzony po podpisaniu kontraktu z UA:Perszyj. Dzień po koncercie nadawca poinformował, że Maruv nie będzie reprezentować kraju w związku z nieporozumieniem się z władzami telewizji. W oświadczeniu dla mediów piosenkarka wyjaśniła, że nie zgodziła się na warunki kontraktu proponowanego przez telewizję, który miał m.in. uniemożliwić jej samodzielne podejmowanie działań promocyjnych oraz zakazać kontaktów z dziennikarzami bez konsultacji z nadawcą. 27 lutego Perszyj kanał poinformował o wycofaniu się z konkursu.
Od 2020.
Ukraiński nadawca potwierdził udział w 65. Konkursie Piosenki Eurowizji, a swojego reprezentanta znów wybrał za pośrednictwem formatu Widbir. Finał selekcji odbył się 22 lutego, w którym wystąpiło sześciu uczestników: Krutь, Jerry Heil, Go_A, David Axelrod, Khayat i Tvorchi. Największe poparcie zdobył zespół Go A z utworem „Sołowej”, dzięki czemu zostali reprezentantem Ukrainy. 18 marca organizator konkursu poinformował o odwołaniu wydarzenia z powodu pandemii COVID-19. 18 marca 2020 nadawcy UA:PBC potwierdzili, że Go A pozostanie ukraińskim reprezentantem na Konkurs Piosenki Eurowizji 2021. Grupa nadesłała trzy piosenki: „Rano”, „Szum” i „Czerkowka”. Decyzją komisji wybrany został utwór „Szum”. 18 maja wystąpili z piętnastym numerem startowym w pierwszym półfinale konkursu i z drugiego miejsca zakwalifikowali się do finału, który został rozegrany 22 maja. Wystąpili w nim z dziewiętnastym numerem startowym i zajęli 5. miejsce po zdobyciu 364 punktów w tym 267 punktów od telewidzów (2. miejsce) i 97 pkt od jurorów (9. miejsce).
Pod koniec sierpnia 2021 ogłoszono, że telewizja NSTU zakończyła współpracę z nadawcą STB, który 8 października ogłosił oplany zorganizowania krajowych eliminacji mających wyłonienie reprezentanta Ukrainy na 66. Konkurs Piosenki Eurowizji. 29 grudnia potwierdzono, że koncert finałowy wyprodukuje firma Friends Pro TV. Same selekcje rozegrały się trzyetapowo: najpierw uruchomiono internetowe zgłoszenia, spośród których telewizja wyłoniła 27 kandydatów; ci następnie wzięli udział w przesłuchaniach, a osiem najlepiej ocenionych propozycji zostało zakwalifikowanych do finału eliminacji. Finalistami konkursu zostali: Alina Pasz, Cloudless, Kalush Orchestra, Michael Soul, Our Atlantic, Roxalana i Wellboy oraz Laud, który jednak po ogłoszeniu listy został zdyskwalifikowany z udziału za naruszenie regulaminu (jego konkursowy utwór „Head Under Water” został wydany już w 2018), a jego miejsce w stawce zajął Barleben. 12 lutego 2022 odbył się koncert finałowy, w którym zwycięzcę wybierali telewidzowie oraz jurorzy. W głosowaniu wygrała Alina Pasz z piosenką „Tini zabutych predkiw”, jednak już dwa dni później bloger Serhii Sternenko ujawnił informacje, według których Pasz wjechała na Krym z terytorium Rosji w 2015, oraz wraz ze swoim zespołem sfałszowała dokumenty podróżne, aby wziąć udział w eurowizyjnych eliminacjach. Nadawca NSTU oświadczył, że zwróci się do ukraińskiej. 16 lutego artystka ogłosiła na Instagramie, że Państwowa Służba Graniczna nie była w stanie dostarczyć jej nowego zaświadczenia na dowód wjazdu na Krym, o co poprosiła w następstwie kontrowersji, ponieważ powiązane dokumenty są przechowywane tylko przez pięć lat. Wkrótce później Pasz ogłosiła wycofanie swojej kandydatury jako reprezentantka Ukrainy w Konkursie Piosenki Eurowizji. Ostatecznie na konkurs pojechali zdobywcy drugiego miejsca w eliminacjach – Kalush Orchestra z utworem „Stefania”. Reprezentanci byli typowani w zakładach bukmacherskich do wygrania 66. Konkursu Piosenki Eurowizji. 10 maja wystąpili jako szóści w kolejności w pierwszym półfinale konkursu i z pierwszego miejsca zakwalifikowali się do finału, który został rozegrany 14 maja. Wystąpili w nim z dwunastym numerem startowym i zajęli pierwsze miejsce z wynikiem 631 punktów, w tym 192 punkty od jurorów (4. miejsce) i 439 punktów od telewidzów (1. miejsce).
17 maja Mykoła Czernotycki, przewodniczący NSTU, stwierdził, że nadawca zrobi wszystko co możliwe, aby przeprowadzić Konkurs Piosenki Eurowizji 2023 w kraju, a w czerwcu ukraiński rząd utworzył komitet, który miał wspomóc organizację. 17 czerwca EBU ogłosiła, że z powodu rosyjskiej inwazji na Ukrainę przygotowania do konkursu nie będą mogły odbyć się z planem, przez co konkurs nie odbędzie się na Ukrainie, a organizacja rozpocznie rozmowy z brytyjskim nadawcą BBC, który w konkursie w 2022 zajął 2. miejsce. W odpowiedzi Czernotycki oraz Tkaczenko wraz z ukraińskimi zwycięzcami Eurowizji Rusłaną, Dżamałą i Ołehem Psiukiem wydali wspólne oświadczenie, w którym domagali się dalszych rozmów z EBU w sprawie organizacji imprezy na Ukrainie, ale 23 czerwca EBU wydała kolejne oświadczenie, w którym utrzymała swoją decyzję o braku organizacji konkursu na Ukrainie, podkreślając względy bezpieczeństwa, a jednocześnie wzywając do nieupolitycznienia procesu wyboru kraju gospodarza. Wraz z ogłoszeniem mówiącym o organizacji konkursu poza Ukrainą EBU ogłosiła, że jej zamiarem jest odzwierciedlenie zwycięstwa Ukrainy podczas konkursu w 2023, oraz że ten czynnik będzie kluczowy oraz priorytetowy. Reprezentant kraju w konkursie ponownie został wyłoniony przez krajowe eliminacje "Widbir". Finalistami konkursu zostali: 2Tone, Anhełina Terennikowa, Demczuk, Fiinka, Jerry Heil, Krutь, Moisei, OY Sound System, Tember Blanche oraz Tvorchi. 17 grudnia 2022 odbył się koncert finałowy, w którym zwycięzcę wybierali telewidzowie za pomocą aplikacji "Dija" oraz jurorzy. W głosowaniu wygrał duet Tvorchi z piosenką „Heart of Steel”, uzyskując tym samym prawo do reprezentowania Ukrainy w konkursie. Jako reprezentant kraju-gospodarza, duet Tvorchi ma zapewnione miejsce w finale widowiska.
Uczestnictwo.
Ukraina uczestniczy w Konkursie Piosenki Eurowizji od 2003. Poniższa tabela uwzględnia nazwiska wszystkich ukraińskich reprezentantów, tytuły konkursowych piosenek oraz wyniki w poszczególnych latach.
Legenda:
Historia głosowania w finale (2003–2022).
Poniższe tabele pokazują, którym krajom Ukraina przyznaje w finale najwięcej punktów oraz od których państw ukraińscy reprezentanci otrzymują najwyższe noty.
Kraje, którym Ukraina "przyznała" najwięcej punktów:
Kraje, od których Ukraina "otrzymała" najwięcej punktów:
Legenda:
Konkursy Piosenki Eurowizji zorganizowane w Ukrainie.
Ukraina dwukrotnie organizowała Konkurs Piosenki Eurowizji. Po raz pierwszy nadawca NTU otrzymał prawo do przygotowania konkursu po wygranej Rusłany na Eurowizji 2004. We wrześniu 2004 potwierdzono, konkurs odbędzie się w Kijowskim Pałacu Sportu. W listopadzie pojawiły się pogłoski dotyczące zmiany miejsca organizacji konkursu w związku z protestami politycznymi (pomarańczową rewolucją) oraz obywatelskim poruszeniem przeprowadzonym na terenie Ukrainy. Temat został poruszony podczas spotkania Grupy Referencyjnej EBU, która zdecydowała o niezmienianiu miejsca organizacji konkursu, co potwierdziło specjalne oświadczenie wydane przez Grupę niedługo po zakończeniu zebrania. Pod koniec grudnia rozpoczęto renowację hali Pałacu Sportu, na co wydano ok. 4 mln franków. Prace remontowo-renowacyjne ukończono na początku maja. Arena mogła pomieścić ponad 5 tys. widzów. 22 marca stacja NTU podpisała umowę wynajmu hali. Nadawca przeznaczył ok. 5 mln franków na przygotowanie i transmisję konkursu, kolejne 4,5 mln franków otrzymał od EBU, ok. 3,3 mlna franków od krajowego parlamentu, a ok. 5,5 mln franków od rządu. Właściciele lokalnych hoteli zainwestowały ok. 9,5 mln euro w celu zakwaterowania wszystkich krajowych delegacji oraz wielbicieli widowiska. Z powodu ukraińskiej polityki wizowej planowano znieść wizy dla mieszkańców krajów europejskich. Decyzja została zatwierdzona przez rząd, a oficjalne oświadczenie w tej sprawie zostało opublikowane 29 marca. Prezydent kraju Wiktor Juszczenko zniósł kontrolę wizową dla Europejczyków na terenie państwa od 1 maja do 1 września 2005. Producentami generalnymi konkursu zostali Alekandr Saweńko (NTU) i Tarmo Krimm (EBU), a prowadzącymi koncerty zostali Pawło „DJ Pasza” Szylko i Marija „Masza” Jefrosynina.
Ukraina po raz drugi organizowała konkurs po wygranej Jamali w finale Eurowizji 2016. We wrześniu 2016 ogłoszono, że konkurs zostanie rozegrany na terenie Międzynarodowego Centrum Wystawienniczego w Kijowie. Premier Wołodymyr Hrojsman zapowiedział, że państwo wesprze organizatora kwotą 15 mln euro. 27 lutego 2017 ogłoszono, że konkurs poprowadzą: Ołeksandr Skiczko, Wołodymyr Ostapczuk i Timur Mirosznyczenko.
Nagrody im. Marcela Bezençona.
Nagrody im. Marcela Bezençona – trofea dla najlepszych konkurencyjnych piosenek w finale, które zostały po raz pierwszy rozdane podczas 47. Konkursu Piosenki Eurowizji zorganizowanego w Tallinnie w Estonii. Pomysłodawcami nagrody są: Christer Björkman (reprezentant Szwecji w 1992, obecny Szef Delegacji Szwecji) oraz Richard Herrey (członek szwedzkiego zespołu Herreys, który wygrał Konkurs Piosenki Eurowizji 1984). Statuetka nosi nazwisko twórcy Konkursu Piosenki Eurowizji – Marcela Bezençona.
Nagrody przyznawane są obecnie w trzech kategoriach:
Spis poniżej uwzględnia ukraińskich zdobywców Nagród im. Marcela Bezençona:
Nagroda Dziennikarzy
Nagroda Artystyczna

</doc>
<doc id="623930" url="https://pl.wikipedia.org/wiki?curid=623930" title="Kirin Cup">
Kirin Cup

Kirin Cup to coroczny piłkarski turniej rozgrywany w Japonii od roku 1978 i organizowany przez browar Kirin Corporation. W turnieju tym brały udział zarówno reprezentacje jak i drużyny klubowe, ale zawsze startuje w nich reprezentacja Japonii. Od 1992 roku w turnieju biorą udział już wyłącznie drużyny narodowe.

</doc>
<doc id="623931" url="https://pl.wikipedia.org/wiki?curid=623931" title="Ajmak dzawchański">
Ajmak dzawchański

Ajmak dzawchański () – jeden z 21 ajmaków w Mongolii, znajdujący się w północno-zachodniej części kraju. Stolicą ajmaku jest Uliastaj, znajdujący się 1115 km na zachód od stolicy kraju Ułan Bator.
Utworzony w 1931 roku ajmak swoją nazwę zawdzięcza rzece Dzawchan. Obejmuje powierzchnię 82,500 km² i dzieli się na 24 somony. Od północy graniczy z Rosją. Gospodarka oparta głównie na przemyśle drzewnym i produkcji cegieł. W rolnictwie hodowla zwierząt i uprawa warzyw, głównie ziemniaka. Pomimo prób, zrezygnowano z wprowadzenia uprawy zbóż.
Liczba ludności w poszczególnych latach:
Somony.
Ajmak dzawchański dzieli się na 24 somony:

</doc>
<doc id="623934" url="https://pl.wikipedia.org/wiki?curid=623934" title="Zoltán Meskó">
Zoltán Meskó

Zoltán Meskó, węg. Meskó Zoltán (ur. 12 marca 1883, zm. 10 czerwca 1959) – węgierski działacz narodowosocjalistyczny, działacz Narodowosocjalistycznej Węgierskiej Partii Robotniczej.
Z pochodzenia Słowak, po raz pierwszy wszedł do węgierskiego parlamentu w 1931 roku. Chodząc w mundurze, SA szybko zwrócił na siebie uwagę Zoltána Böszörménya, który nakłonił go do przyłączenia się do Narodowosocjalistycznej Węgierskiej Partii Robotniczej. W 1932 roku Meskó dokonał rozłamu w NWPR, tworząc własną, Narodowosocjalistyczną Węgierską Partię Robotników Rolnych i Pracowników. Partia charakteryzowała się skrajnym antysemityzmem, jej członkowie nosili brunatne koszule i swastyki, sam Zoltán Meskó, chcąc upodobnić się do Hitlera, zapuścił podobny do niego wąs.
W 1934 roku ponownie został jednym z liderów zjednoczonej Narodowosocjalistycznej Węgierskiej Partii Robotniczej, szybko jednak został z niej wykluczony. Do parlamentu powrócił w 1939 roku, jako niezależny narodowy socjalista, z czasem zaczął jednak tracić wiarę w idee głoszone przez Hitlera. W czasie II wojny światowej stopniowo tracił swoje wpływy. Aresztowany w 1945 został skazany na karę dożywotniego więzienia, wyszedł jednak na wolność pod koniec lat 50., niedługo przed swoją śmiercią.

</doc>
<doc id="623935" url="https://pl.wikipedia.org/wiki?curid=623935" title="Chivas Guadalajara">
Chivas Guadalajara



</doc>
<doc id="623936" url="https://pl.wikipedia.org/wiki?curid=623936" title="Real Valladolid">
Real Valladolid

Real Valladolid Club de Fútbol – hiszpański klub piłkarski z siedzibą w Valladolid.
Historia.
Został założony 20 czerwca 1928, w wyniku połączenia klubów "Real Unión Deportiva de Valladolid" i "Club Deportivo Español". Po raz pierwszy zespół awansował do Primera División w sezonie 1947/1948, kiedy to wygrał rozgrywki Segunda División. W 1950 dotarł do finału Pucharu Króla, w którym uległ Athleticowi Bilbao 1:4. Kolejne 10 lat zespół spędził w Primera División, spadł dopiero w sezonie 1957/1958, jednak szybko wrócił do 1. ligi, w czym pomógł legendarny trener i symbol klubu z Valladolid José Luis Saso. W kolejnych latach zespół balansował między Primera a Segunda División. W sezonie 1992/1993 awansował na dłuższy okres, w którym zajął najlepsze, 7., miejsce w sezonie 1996/1997. W 2004 zespół spadł z 1. ligi i w sezonie 2006/2007 występował w rozgrywkach Segunda División. W sezonie 2011/2012 drużyna z Valladolid po wygranych barażach z zespołem AD Alcorcón (1:0, 1:1) awansowała do pierwszej ligi. W dniu 3 września 2018, Real Valladolid oficjalnie poinformował, że Ronaldo nabył 51% akcji klubu przez co stał się jego właścicielem. Ronaldo wydał na akcję około 30 milionów euro. W kwietniu 2020 Ronaldo był w posiadaniu 82% akcji.
Zawodnicy.
Obecny skład.
"Aktualny na 26 maja 2020."

</doc>
<doc id="623938" url="https://pl.wikipedia.org/wiki?curid=623938" title="Jerzy Dworczyk">
Jerzy Dworczyk

Jerzy Dworczyk (ur. 6 grudnia 1955 w Sosnowcu) – polski piłkarz i trener, reprezentant Polski w piłce nożnej. Całe życie związany z Zagłębiem Sosnowiec, zarówno jako piłkarz jak i trener oraz działacz. Od 14 kwietnia 2009 roku pełnił funkcję trenera Zagłębia Sosnowiec. Jest to jego trzecie podejście do trenowania klubu, który już raz wprowadził do Ekstraklasy.
Kariera trenerska.
W 1997 r. ukończył szkołę trenerską.

</doc>
<doc id="623942" url="https://pl.wikipedia.org/wiki?curid=623942" title="Podomka">
Podomka



</doc>
<doc id="623952" url="https://pl.wikipedia.org/wiki?curid=623952" title="Pedro Calderon de la Barca">
Pedro Calderon de la Barca



</doc>
<doc id="623955" url="https://pl.wikipedia.org/wiki?curid=623955" title="Ajmak gobijsko-ałtajski">
Ajmak gobijsko-ałtajski

Ajmak gobijsko-ałtajski () – jeden z 21 ajmaków w Mongolii, znajdujący się w południowo-zachodniej części kraju. Stolicą ajmaku jest Ałtaj.
Utworzony w 1940 roku ajmak obejmuje powierzchnię 141 400 km². Graniczy z Chinami. Dzieli się na 18 somonów. Na terenie ajmaku wydobywa się węgiel kamienny, węgiel brunatny oraz azbest. Rolnictwo oparte na hodowli zwierząt oraz uprawie zbóż i warzyw, głównie ziemniaka.
Liczba ludności w poszczególnych latach:
Somony.
Ajmak gobijsko-ałtajski dzieli się na 18 somonów:

</doc>
<doc id="623956" url="https://pl.wikipedia.org/wiki?curid=623956" title="Calderón de la Barca">
Calderón de la Barca



</doc>
<doc id="623958" url="https://pl.wikipedia.org/wiki?curid=623958" title="Barbara Bargiełowska">
Barbara Bargiełowska

Barbara Bolesława Bargiełowska z domu Dutkiewicz (ur. 16 marca 1934 w Warszawie, zm. 20 marca 2019 w Piasecznie) – polska aktorka filmowa i teatralna.
Życiorys.
Urodziła się jako Barbara Dutkiewicz. Jej matka była śpiewaczką operową. Ukończyła studia w PWST w Warszawie w 1957 (dyplom otrzymała w 1960). Przez dwa lata była żoną Daniela Bargiełowskiego, a po rozwodzie zachowała jego nazwisko. 
Występowała m.in. w warszawskim Teatrze Syrena, Teatrze im. J. Osterwy w Gorzowie Wielkopolskim, Teatrze im. A. Mickiewicza w Częstochowie oraz w warszawskim Teatrze Komedia.
Nagrodzona za rolę w przedstawieniu "Uciekła mi przepióreczka" Stefana Żeromskiego na III Festiwalu Polskich Sztuk Współczesnych we Wrocławiu w 1962. Otrzymała też nagrodę za rolę Anki w przedstawieniu "Garść piasku" Przeździeckiego wystawianym w Teatrze im. A. Mickiewicza w Częstochowie na II Telewizyjnym Festiwalu Teatrów Dramatycznych (1965).
Ostatni okres życia spędziła w Domu Aktora w Skolimowie.
Pogrzeb aktorki odbył się 26 marca; po mszy w Kościele św. Elżbiety została pochowana na cmentarzu w Powsinie.

</doc>
<doc id="623961" url="https://pl.wikipedia.org/wiki?curid=623961" title="Pedro Calderon">
Pedro Calderon



</doc>
<doc id="623962" url="https://pl.wikipedia.org/wiki?curid=623962" title="Tomek w grobowcach faraonów">
Tomek w grobowcach faraonów

Tomek w grobowcach faraonów – dziewiąty tom cyklu książek Alfreda Szklarskiego o przygodach Tomka Wilmowskiego i jego przyjaciół, po raz pierwszy wydany w 1995 roku, a później kilkukrotnie wznawiany. Został ukończony przez ks. Adama Zelgę (na podstawie notatek pozostawionych przez zmarłego w 1992 roku Alfreda Szklarskiego) i wydany już po śmierci Szklarskiego.
Fabuła.
Jan Smuga otrzymuje od bogatego angielskiego lorda zlecenie schwytania fałszerza egipskich dzieł sztuki. Smuga udaje się do Egiptu, gdzie jego przyjaciele odbywają wakacje. Po jakimś czasie na statku zostaje znaleziony pasażer na gapę, który skacze do wody, by uciec i zostaje uratowany przez Smugę. Okazuje się synem irlandzkich poszukiwaczy złota (nazywa się Patrick O’Donell), którym Tomek pomógł pokonać przestępców, chcących odebrać poszukiwaczom cenny surowiec (cała historia została opisana w pierwszym tomie z cyklu przygód chłopca, czyli w "Tomku w krainie kangurów"). Grupa przyjaciół uzyskuje wsparcie w śledztwie w sprawie fałszerza od angielskiego rządu i władz egipskich. Rozpoczyna się pościg za „Żelaznym Faraonem”, czyli przestępcą odpowiedzialnym za fałszerstwa. Tomek, kapitan Nowicki i Patrick zostają porwani przez „Żelaznego Faraona” i pozostawieni na śmierć na Saharze. Tomek postanawia samodzielnie dotrzeć do Nilu, pozostawiając kapitana i Patricka przy pustynnej studni. Zostają oni odnalezieni po kilku dniach, lecz nie ma z nimi Tomka. Przyjaciele po kilku tygodniach bezskutecznych poszukiwań uznają Tomka za zmarłego. Postanawiają odnaleźć „Żelaznego Faraona” i oddać go Anglikom. Wyprawa udaje się do Ugandy, gdzie ponoć miał się schronić faraon. Podejmują się oni odnaleźć tam dwóch braci Arabów, synów przyjaciela Smugi, porwanych przez tego samego przestępcę. Okazuje się, że Tomek również został porwany przez „Żelaznego Faraona”. Przyjaciele mają tylko noc na uratowanie Tomka, gdyż o świcie przestępca miał zamiar wrzucić młodzieńca do rzeki pełnej krokodyli. W końcu po zaciętej walce udaje się pokonać faraona (który ginie pożarty przez krokodyle) i uratować porwanych.

</doc>
<doc id="623964" url="https://pl.wikipedia.org/wiki?curid=623964" title="Pedro Calderón">
Pedro Calderón



</doc>
<doc id="623966" url="https://pl.wikipedia.org/wiki?curid=623966" title="Kawa (miasto)">
Kawa (miasto)

Kawa (egip. Gematon, później Akenaton) – starożytne miasto w północnym Sudanie, położony 5 km na północ od Dongoli, na wschodnim brzegu Nilu między III a IV kataraktą.
Jest jednym z największych i najważniejszych stanowisk archeologicznych w Sudanie. Miasto to istniało między XIV wiekiem p.n.e. a IV wiekiem n.e. Niewykluczone jednak, że powstało na bazie wcześniejszej osady z epoki państwa Kerma, czyli między XXV a XV wiekiem p.n.e., na co wskazują liczne zachowane zabytki ceramiczne. W XV w. p.n.e. tereny te zdobyte zostały przez faraonów z XVIII dynastii, do czego przyczynili się głównie Totmes I i Totmes III. W następnych latach i wiekach miasto było intensywnie rozbudowywane. Kontrola Egiptu nad miastem i przylegającymi terenami utrzymała się do XI wieku p.n.e.
W późniejszych wiekach Kawa stała się ważnym ośrodkiem politycznym i religijnym państwa kuszyckiego, stolicą nomu, z tego okresu pochodzi świątynia Amona zbudowana przez Taharkę w l. 684–680 p.n.e.

</doc>
<doc id="623969" url="https://pl.wikipedia.org/wiki?curid=623969" title="Małomice (stacja kolejowa)">
Małomice (stacja kolejowa)

Małomice – stacja kolejowa w Małomicach, w województwie lubuskim, w Polsce.
W roku 2017 stacja obsługiwała 150–199 pasażerów na dobę.

</doc>
<doc id="623971" url="https://pl.wikipedia.org/wiki?curid=623971" title="Medal Służby w Indiach 1939–1945">
Medal Służby w Indiach 1939–1945

Medal Służby w Indiach 1939–1945 (ang. "India Service Medal 1939-1945") – medal Wspólnoty Brytyjskiej, za udział w II wojnie światowej.
Zasady nadawania.
Medal przyznawany za 3 lata nieoperacyjnej służby w indyjskich siłach zbrojnych pomiędzy 3 września 1939 i 2 września 1945.
Medalu nie mogli otrzymać ci, którzy byli nominowani do Defence Medal.
Opis medalu.
awers: lewy profil Króla Jerzego VI w koronie, na obwodzie napis: "GEORGIUS VI:G:BR:OMN:REX ET INDIAE IMP:"
rewers: zarys Półwyspu Indyjskiego, na górze napis "INDIA", pod spodem: "1939-45"
Kolory wstążki reprezentują Order of the Star of India i Order of the Indian Empire.

</doc>
<doc id="623973" url="https://pl.wikipedia.org/wiki?curid=623973" title="Ajmak gobijsko-sumberski">
Ajmak gobijsko-sumberski

Ajmak gobijsko-sumberski () – jeden z 21 ajmaków w Mongolii, znajdujący się we wschodniej części kraju. Stolicą ajmaku jest Czojr.
Ajmak utworzono w maju 1994 z trzech dawnych somonów ajmaku wschodniogobijskiego. Do zasobów naturalnych ajmaku należy węgiel (kopalnia Shivee-Ovoo), cyna (kopalnia Oortsog-Ovoo), fluoryt (kopalnie Adag, Öndör-Ovoo, Bayan-Ugaal), minerałów, z których można wytwarzać barwniki (kopalnia Shar Shoroo), uran (Kharaat), kamienie dekoracyjne i surowce na materiały budowlane. Uprawiane są warzywa, w tym ziemniaki; nie uprawia się zbóż.
Liczba ludności w poszczególnych latach:
Somony.
Ajmak gobijsko-sumberski dzieli się na 3 somony:

</doc>
<doc id="623975" url="https://pl.wikipedia.org/wiki?curid=623975" title="Milenium">
Milenium



</doc>
<doc id="623976" url="https://pl.wikipedia.org/wiki?curid=623976" title="Leopold Meyet">
Leopold Meyet



</doc>
<doc id="623978" url="https://pl.wikipedia.org/wiki?curid=623978" title="Antonin (stacja kolejowa)">
Antonin (stacja kolejowa)

Antonin – stacja kolejowa, położona na 70,562 kilometrze linii Kluczbork – Poznań Główny, w Antoninie, w województwie wielkopolskim, w Polsce.
W roku 2018 przystanek obsługiwał 20-49 pasażerów na dobę.

</doc>
<doc id="623980" url="https://pl.wikipedia.org/wiki?curid=623980" title="Nowa Szwabia">
Nowa Szwabia

Nowa Szwabia (niem. "Neuschwabenland") – terytorium na Antarktydzie, zajmujące ok. 600 000 km², będące przedmiotem roszczeń III Rzeszy między 19 stycznia 1939 a 8 maja 1945. Jego granice rozciągały się od 20°E, do 10°W (a więc znajdowało się ono wewnątrz Ziemi Królowej Maud – części Antarktydy, która jeszcze przed wysunięciem roszczeń przez Niemcy została uznana przez Norwegię za terytorium jej podległe). Nazwa pochodzi od regionu w dzisiejszych Niemczech – Szwabii.
Niemieckie ekspedycje na Antarktydę.
Jak wiele innych krajów, również Niemcy wysyłały swe ekspedycje na Antarktydę. Pierwsza (1901-1903), pod wodzą prof. Ericha von Drygalskiego odkryła Ziemię Wilhelma II (nazwaną tak na cześć niemieckiego cesarza Wilhelma, fundatora wyprawy). Podczas niej po raz pierwszy użyto balonu nad Antarktydą.
Celem drugiej niemieckiej ekspedycji (1911-1912) pod wodzą Wilhelma Filchnera, było sprawdzenie, czy Antarktyda jest jednolitą połacią lądu. Zamiar ten się nie powiódł, ekspedycja dokonała za to odkrycia Wybrzeża Luitpolda.
Trzecia ekspedycja.
Głównym celem trzeciej niemieckiej ekspedycji (1938-1939) pod wodzą Alfreda Ritschera (1879-1963) było znalezienie i zabezpieczenie terenu na Antarktydzie, na którym można by stworzyć stację wielorybniczą. Tran wielorybi był wówczas w Niemczech głównym surowcem służącym do produkcji margaryny i mydła. Trzecia Rzesza była jednym z najważniejszych importerów norweskiego tranu, kupując rocznie ok. 200 000 ton tego surowca.
17 grudnia 1938 ekspedycja wyruszyła z Hamburga w kierunku Antarktydy. Na pokładzie frachtowca "Schwabenland" znajdowało się 57 osób, w tym 24 członków załogi. W styczniu 1939 statek przybił do części Antarktydy, która już od 1938 uznawana była przez Norwegię za jej terytorium (Ziemia Królowej Maud). Dwa samoloty Dornier Wal nazwane "Passat" i "Boreas" wykonały łącznie piętnaście lotów nad terenem mającym wynosić ok. 600 000 km² (według niektórych źródeł – o połowę mniejszym), robiąc ponad 11 000 fotografii lotniczych.
Dla potwierdzenia niemieckiego roszczenia wobec tego terenu, nazwanego Nową Szwabią, rozmieszczono trzy flagi III Rzeszy wzdłuż wybrzeża, trzynaście następnych zrzucono z powietrza w głębi lądu. Badacze, podróżując wzdłuż linii brzegowej odnotowywali istnienie wzniesień i innych elementów krajobrazu, stworzono także tymczasową bazę. Z powietrza odkryto gorące źródło i miejsce wegetacji roślin nazwane Oazą Schirmachera (od 1989 roku znajduje się tam indyjska stacja badawcza "Maitri"). Nazwa oazy pochodziła od nazwiska pilota, odkrywcy słodkowodnych jezior na tym terenie.
W lutym 1939 roku wyprawa została zakończona, "Schwabenland" powrócił do Niemiec.
Kolejne ekspedycje.
Planowano następne ekspedycje na lata 1939-1940 oraz 1940-1941. Miały one znaleźć dogodne miejsce do polowań na wieloryby, ale przede wszystkim rozszerzyć teren niemieckich roszczeń na Antarktydzie. Prawdopodobnie druga ekspedycja miałaby także zbadać możliwość stworzenia bazy morskiej, dzięki której Niemcy uzyskałyby kontrolę nad południowym Atlantykiem i Oceanem Indyjskim. Wybuch II wojny światowej spowodował odłożenie i ostatecznie anulowanie tych planów.
Powojenny status.
Niemieckie roszczenie terytorialne wobec Nowej Szwabii nigdy nie zostało cofnięte oficjalnie (zazwyczaj, za symboliczną datę jego cofnięcia podaje się dzień podpisania bezwarunkowej kapitulacji Trzeciej Rzeszy – 8 maja 1945 roku). Istnieje pogląd, że wobec tego ziemie te wciąż oficjalnie pozostają pod władzą Niemiec (choć nie był on nigdy formułowany przez żaden powojenny rząd RFN, NRD lub obecnych Niemiec). Należy zaznaczyć, że inne państwa nie uznawały niemieckich praw do Nowej Szwabii przed rokiem 1945, i później; a oba państwa niemieckie zostały w latach 70. XX w. sygnatariuszami Traktatu Antarktycznego zawieszającego wszelkie roszczenia wobec Antarktydy.
Nowa Szwabia dziś.
Określenie Nowa Szwabia bywa używane na mapach Antarktydy jako nazwa geograficzna. Na tym terenie znajduje się niemiecka stacja badawcza "Neumayer".
Ziemia Królowej Maud obejmująca teren Nowej Szwabii do dziś jest uznawana przez Norwegię za podległe jej terytorium.

</doc>
<doc id="623981" url="https://pl.wikipedia.org/wiki?curid=623981" title="Teresa Budzisz-Krzyżanowska">
Teresa Budzisz-Krzyżanowska

Teresa Budzisz-Krzyżanowska (ur. 17 września 1942 w Tczewie) – polska aktorka teatralna i filmowa.
Życiorys.
W 1964 ukończyła studia w Państwowej Wyższej Szkole Teatralnej w Krakowie. Na scenie teatralnej zadebiutowała 24 stycznia 1965 rolą w widowisku muzycznym "Niech no tylko zakwitną jabłonie" Agnieszki Osieckiej w reż. Jerzego Uklei, a na małym ekranie w 1968 tytułową rolą w "Eugenii Grandet" Honoré de Balzaca w reż. Bogdana Hussakowskiego. W 1971 otrzymała pierwszą rolę filmową w obrazie pt. "Gonitwa" w reż. Zygmunta Hübnera.
Występowała na deskach krakowskich teatrów: Rozmaitości (1964–1966), Teatru im. Juliusza Słowackiego (1966–1972) i Starego Teatru im. Heleny Modrzejewskiej (1972–1983), a następnie Teatru Studio w Warszawie (1983–1997). Od 1997 aktorka Teatru Narodowego w Warszawie.
Współpracowała z wieloma polskimi reżyserami, m.in. z Andrzejem Wajdą, Krzysztofem Kieślowskim, Kazimierzem Kutzem, Barbarą Sass, a także z reżyserami zagranicznymi m.in. z Mártą Mészáros.
Podczas swojej wieloletniej działalności artystyczno-kulturalnej otrzymała wiele odznaczeń, nagród i wyróżnień. Jest m.in. dwukrotną laureatką Nagrody im. Aleksandra Zelwerowicza – przyznawanej przez redakcję miesięcznika „Teatr”, którą otrzymała za sezon 1985/1986, za rolę Jenny w "Operze za trzy grosze" Bertolta Brechta w Teatrze Studio w Warszawie oraz za sezon 2006/2007, za rolę Jokasty w "Królu Edypie" Sofoklesa, graną gościnnie w Teatrze Ateneum im. Stefana Jaracza w Warszawie.
W 1991 roku na 17. Festiwalu Polskich Filmów Fabularnych w Gdyni otrzymała wyróżnienie dla najlepszej aktorki pierwszoplanowej za podwójną rolę matki i córki w filmie "Odjazd". Dwa lata wcześniej na tym samym festiwalu była nominowana do nagrody za najlepszą drugoplanową rolę kobiecą w filmie "Lawa".
W 2000 odcisnęła swoją dłoń na Promenadzie Gwiazd w Międzyzdrojach.

</doc>
<doc id="623982" url="https://pl.wikipedia.org/wiki?curid=623982" title="Herod Agryppa II">
Herod Agryppa II

Herod Agryppa II (ur. ok. 27 w Rzymie, zm. 92/93 lub 99/100 w Rzymie) – tetrarcha Chalkis w latach 49-53, Batanei, Gaulanitydy, Trachonu i Paneas od 53. Syn Heroda Agryppy I, po śmierci ojca w 44 roku z racji młodego wieku nie odziedziczył jego królestwa. Później jednak otrzymał nadania od cesarzy rzymskich Klaudiusza i Nerona. W okresie wojny żydowskiej zajmował stanowisko prorzymskie. Oskarżany o kazirodczy związek ze swoją siostrą Bereniką.
Biogram.
Był prawnukiem, zarówno po mieczu jak i kądzieli, Heroda Wielkiego. Urodził się jako syn Heroda Agryppy I i jego żony Kypros. Wychowywał się w Rzymie i jako obywatel rzymski nosił imię Marek Juliusz Agryppa.
W 44 roku zmarł jego ojciec. Herod Agryppa II miał wtedy 17 lat. Cesarz Klaudiusz nie zdecydował się przekazać mu posiadłości Agryppy I, ale oddał ją pod bezpośredni zarząd rzymskiego namiestnika. Pierwszym prokuratorem Judei został Kuspiusz Fadus.
W 48 roku, po śmierci swojego stryja, Heroda z Chalkis, otrzymał od cesarza Klaudiusza jego królestwo, a także prawo nadzoru nad Świątynią Jerozolimską.
W 53 roku Klaudiusz podarował mu dawną tetrarchię Filipa (Bataneę, Gaulanitydę, Trachon i Paneas), odbierając mu jednocześnie Chalkis, a niedługo potem Neron dorzucił okręg Tyberiady w Galilei oraz okręgi Tarichae i Julias w Perei.
Krótko po zamianie królestw Herod Agryppa II wydał swoją siostrę Druzyllę za Aziza, króla Emesy.
Agryppa II odrestaurował Beryt (Bejrut), wydawał coroczne igrzyska w tamtejszym teatrze.
Stało się to zanim on i jego siostra Berenika, zgodnie z Nowym Testamentem, wysłuchali procesu Pawła z Tarsu w Cezarei Nadmorskiej (Dzieje Apostolskie 26) w 59 roku.
W 59 roku pozbawił urzędu arcykapłana Ananiasza II i mianował na jego miejsce Izmaela, syna Fabiego. W rok później na miejsce Izmaela powołał Józefa Kabiego, następnie w 61 Annasza Młodszego, w 62 Jezusa syna Damnajosa, wreszcie w 63 Jezusa syna Gamaliela.
W maju 66 roku udał się do Egiptu, aby złożył gratulacje nowemu prefektowi Tyberiuszowi Juliuszowi Aleksandrowi z powodu objęcia urzędu.
Podczas wojny żydowskiej (66-71) zajął stanowisko prorzymskie, za co otrzymał kolejne ziemie w Libanie.
W 75 roku cesarz Wespazjan mianował go pretorem.
Zmarł w 92/93 lub 99/100 roku.

</doc>
<doc id="623983" url="https://pl.wikipedia.org/wiki?curid=623983" title="Lizar">
Lizar

Lizar – polski zespół rockowy istniejący w drugiej połowie lat 90. W dorobku ma dwie płyty: "Historye! Ye! Ye!" (1996) oraz "Halo halo" (1997). Z pierwszej z nich pochodzi znany z rozgłośni radiowych przebój "Ciągle pada", który jest coverem piosenki Czerwonych Gitar.

</doc>
<doc id="623984" url="https://pl.wikipedia.org/wiki?curid=623984" title="Ajmak orchoński">
Ajmak orchoński

Ajmak orchoński () – jeden z 21 ajmaków w Mongolii, znajdujący się w północnej części kraju. Stolicą ajmaku jest Erdenet, znajdujący się 410 km na północny zachód od stolicy kraju Ułan Bator.
Utworzony w 1994 roku z części ajmaku bulgańskiego; jego nazwa pochodzi od rzeki Orchon.
Liczba ludności w poszczególnych latach:

</doc>
<doc id="623985" url="https://pl.wikipedia.org/wiki?curid=623985" title="August Horch">
August Horch

August Horch (ur. 12 października 1868 w Winningen, zm. 3 lutego 1951 w Münchbergu) – niemiecki inżynier budowy maszyn i założyciel przedsiębiorstw samochodowych Horch i Audi.
Życiorys.
Od 1888 do 1891 r. studiował w Technikum Mittweida i pracował od 1891 do 1899 jako inżynier budowy maszyn w Rostocku, w Lipsku i u Carla Benza w Mannheim.
W 1899 r. założył przedsiębiorstwo Horch &amp; Cie w Köln-Ehrenfeld i zbudował w 1900 swój pierwszy samochód, z silnikiem rozwiniętym przez niego jako silnik bezuderzeniowy.
Przedsiębiorstwo powiększało się i Horch przeniósł swój zakład w 1902 r. do Reichenbach im Vogtland. W 1903 r. przedstawił pierwsze niemieckie auto z silnikiem czterocylindrowym.
W 1904 r. przeniósł swój zakład ponownie i założył Horch &amp; Cie. Motorwagen-Werke AG z siedzibą w Zwickau.
W 1907 r. rozwinął tam pierwszy silnik sześciocylindrowy.
W 1909 r. utracił przedsiębiorstwo po kłopotach finansowych i różnicach zdań w radzie nadzorczej.
16 lipca 1909 założył August-Horch Automobilwerke GmbH w Zwickau, które po sporze prawnym ze starym August-Horch-Motorwagen AG już w 1910 r. przemianował na podstawie łacińskiej formy jego nazwiska w Audi Automobilwerke GmbH.
Horch utracił aktywny wpływ na działalność przedsiębiorstwa w 1920 r. i był jedynie członkiem jego rady nadzorczej.
Od 1920 do 1933 r. pracował jako rzeczoznawca pojazdów mechanicznych.
Otrzymał w 1922 r. tytuł doktora honoris causa na Technicznym Uniwersytecie w Braunschweigu.
Po tym jak Audi połączyło się z saksońskimi producentami samochodów Horch, Wanderer, DKW powstało nowe przedsiębiorstwo Auto Union AG w 1932 r., Horch był w nim do 1945 r. członkiem rady nadzorczej.
Zwickau nadało mu w 1939 r. tytuł honorowego obywatela.
W czasie II wojny światowej przeniósł swoje mieszkanie do Münchberga w Górnej Frankonii, skąd po zakończeniu wojny po utworzeniu firmy „Auto Union” przeniósł ją w 1948 r. do Ingolstadt.
Miasto Winningen uhonorowało go w 1949 r. tytułem honorowego mieszkańca.
Zmarł 3 lutego 1951 w wieku 82 lat.

</doc>
<doc id="623986" url="https://pl.wikipedia.org/wiki?curid=623986" title="II Liceum Ogólnokształcące w Gorzowie Wielkopolskim">
II Liceum Ogólnokształcące w Gorzowie Wielkopolskim



</doc>
<doc id="623989" url="https://pl.wikipedia.org/wiki?curid=623989" title="Ajmak południowochangajski">
Ajmak południowochangajski

Ajmak południowochangajski () – jeden z 21 ajmaków w Mongolii, znajdujący się w centralnej części kraju. Stolicą ajmaku jest Arwajcheer.
Utworzony w 1931 roku ajmak obejmuje tereny położone na południowych stokach pasma Changaj. Jego powierzchnia wynosi 62,900 km². Dzieli się na 19 somonów. Gospodarka oparta na wydobyciu węgla brunatnego, produkcji cegieł oraz przemyśle młynarskim. W rolnictwie hodowla zwierząt oraz uprawa zbóż i warzyw, głównie ziemniaka.
Na terenie ajmaku znajdują się m.in. ruiny dawnej stolicy Imperium Mongolskiego Karakorum a także klasztory lamajskie Erdenedzuu chijd, Szanch i Töwchön oraz kompleks stup Öwgön suwraga.
Liczba ludności w poszczególnych latach:

</doc>
<doc id="623991" url="https://pl.wikipedia.org/wiki?curid=623991" title="Puerto Vallarta">
Puerto Vallarta

Puerto Vallarta – miasto i uzdrowisko w Meksyku, w stanie Jalisco, nad zatoką Banderas (Ocean Spokojny). Około 165,8 tys. mieszkańców. Nazwa miasta pochodzi od nazwiska Ignacio Vallarta, prawnika i gubernatora stanu Jalisco, towarzysza walk Benito Juáreza. Miasto ze względu na bliskość centrum rolniczego nad rzeką Ameca, oraz licznych kopalni w górach oraz pięknego położenia jest bardzo popularnym miastem turystycznym. W mieście rozwinął się przemysł spożywczy oraz drzewny.
Historia.
Badania archeologiczne prowadzone w rejonie Puerto Vallarta (Ixtapa i w Col. Lázaro Cardenas) wskazują, iż rejon był zamieszkały co najmniej od 560 roku p.n.e. Od okresu 900-1200 n.e. (podobnie jak większość terytorium stanów Nayarit i Michoacán) Jalisco należał do kultury Aztatlán.
Kroniki misyjne i konkwistadorów dokumentują wiele potyczek pomiędzy ludnością lokalną a napływową. Na przykład w roku 1524 miała miejsce olbrzymia bitwa pomiędzy Hernánem Cortésem a armią od 10 000 do 20 000 Indian, która spowodowała, że Cortés objął kontrolę nad większością doliny Ameca. Dolina nazywana była "Doliną Flag" (Banderas) ze względu na barwne flagi noszone przez tubylców.
Przez długi czas nie udało się jednak podporządkować lokalnych Indian Huicholi żyjących w niedostępnych dolinach i na zboczach Sierra Madre Occidental, na pograniczu dzisiejszych stanów Jalisco i Nayarit. Dopiero w 200 lat po zwycięstwie Cortésa, w 1772 misjonarzom franciszkańskim powiódł się projekt zbudowania tu pierwszych kaplic i kościołów katolickich. Ich praca misjonarska nie powiodła się jednak i blisko 100 lat później Franciszkanie opuścili te tereny. Norweski badacz Carl Lumholtz, który dotarł do Huicholi w 1890 zaobserwował, że ich oryginalne wierzenia były w dalszym ciągu praktykowane i nie znalazł śladu obrzędów chrześcijańskich. Wprowadzenie hodowli owiec, bydła oraz żelaznych narzędzi tylko w niewielkim, poniżej oczekiwań, stopniu wpłynęło na życie tubylców. Wyraźnym śladem obecności franciszkanów wśród Huicholi był wówczas rozpowszechniony zwyczaj używania kolorowych szklanych paciorków do dekoracji przedmiotów kultowych i powszedniego użytku. Dzisiaj zwyczaj ten rozwinął się jeszcze przybierając kształty popularnego rzemiosła artystycznego, którego wyroby spotkać można w galeriach i sklepach w Puerto Vallarta.
Port wkrótce pojawił się na mapach żeglarskich, gdyż stanowił schronienie i punkt przeładunkowy dla galeonów z Manilii kursujących poprzez Ocean Spokojny z Filipin do Meksyku.
W XIX w. historia Puerto Vallarta, nazywanego wtedy "El Carrizal" lub "Las Peñas", była ściśle związana z historią górskich miast San Sebastian del Oeste, Talpa de Allende i Mascota i pobliskich kopalni, które do dzisiaj są bardzo ważnym celem wypraw turystycznych.
W 1918, wieś uzyskała status gminy i obecną nazwę. W początkowych latach XX w. większość terenu Puerto Vallarta należała do amerykańskiej spółki wydobywczej "Union en Cuale" kontrolowanej przez Alfreda Geista.
Gmina Puerto Vallarta.
Miasto i otaczający je obszar stanowią, jedną (choć szóstą pod względem liczebności) ze stu dwudziestu sześciu gminę stanu Jalisco. W 2005 roku liczba mieszkańców gminy wynosiła 220 368 mieszkańców.
Ludność gminy jest zatrudniona głównie w branży turystycznej (26%), usługowej (16%), handlu (15%), oraz rolnictwie, budownictwie i przetwórstwie. Uprawiane są najczęściej kukurydza, sorgo, fasola, chili, arbuzy, tytoń, mango, banany i avocado. Ponadto na wybrzeżu ludność zajmuje się rybołówstwem.
Kurort turystyczny.
Popularność Vallarty, jako turystycznego celu wakacji zaczęła się od znanego filmu "Noc iguany" z Richardem Burtonem i Avą Gardner nakręconego w latach 60. XX wieku w Puerto Vallarta. Burton i towarzysząca mu Liz Taylor kupili nawet dom w mieście. Ekipie filmowej i zgromadzonym gwiazdom Hollywood towarzyszyły rzesze reporterów, których relacje przyczyniły się do popularyzacji miasta, jako turystycznej atrakcji.
Położenie miasta wzdłuż piaszczystych plaży Banderas Bay, gorący, subtropikalny klimat, bliskość otaczających miasto zielonych dżungli na stokach gór uczyniły je magnesem dla turystycznych inwestycji. Miasto dzieli się w zasadzie na trzy charakterystyczne zony: hotelarską na zachodzie, centrum miasta z tzw. "Old Vallarta" i Nowe Miasto ("Nuova Vallarta"). Większość hoteli i atrakcji turystycznych mieści się wzdłuż wybrzeży zony hotelarskiej i Centrum. Turystyczne życie nocne ma miejsce głównie wzdłuż nadmorskiego deptaku Maleċon, gdzie skupiły się liczne restauracje, puby i kluby. Lokalna ludność oferuje odwiedzającym wyroby rękodzieła artystycznego, biżuterię, lokalne tkaniny i pamiątki turystyczne. Na Maleconie można też znaleźć szereg rzeźb lokalnych artystów, przylegające uliczki oferują wiele galerii sztuk, salony jubilerskie, kosmetyczne.
Turystyka LGBT.
W najstarszej części miasta, za rzeką Rio Cuale skupiły się popularne kluby, kawiarnie i pensjonaty LGBT. Mieszczą się one głównie w pobliżu ulicy Olas Altas. Tuż obok zlokalizowany jest duży, nowoczesny hotel "Blue Chairs" dla klienteli LGBT.
Guadalajara i Acapulco były do niedawna typowym celem turystyki gejów i lesbijek z Meksyku oraz głównie ze Stanów Zjednoczonych i Kanady w latach 80. i 90. XX wieku. Ale od tamtego czasu, Puerto Vallarta rozwinęła się jako główny ośrodek turystyczny i satelitarne gejowskie centrum wypoczynkowe dla siostrzanej Guadalajary, podobnie, jak niegdyś Fire Island stała się tym dla Nowego Jorku i Palm Springs dla Los Angeles. Vallarta jest obecnie uważana za najbardziej gay friendly cel turystyczny w Meksyku, nazywany "San Francisco of Mexico"”. Jest ośrodkiem ciekawego życia społeczności LGBT zlokalizowanego głównie w tzw. "Zona Romántica", hoteli i resortów, licznych barów, nocnych klubów i plaży na głównym wybrzeżu miasta. Została określona, jako najczęstszy cel turystów w Ameryce Łacińskiej.

</doc>
<doc id="623992" url="https://pl.wikipedia.org/wiki?curid=623992" title="Rotary">
Rotary

Rotary – polski zespół rockowy, powstały w 1996 roku we Wrocławiu.
Historia.
Zespół powstał w okresie szczytu zainteresowania britpopem w Polsce, w tym samym czasie popularność zdobyły grupy Myslovitz i Lizar, z którymi grupa była często porównywana.
Nazwa grupy pochodzi od urządzenia „rotary speaker” (rotujący głośnik), wydającego specyficzne brzmienie gitar, którym charakteryzuje się muzyka grana przez zespół.
Rotary debiutował w 1996 roku singlem „Satelita”, do którego nagrano klip, uznawany za najdroższy polski teledysk w tamtym okresie.
W branży muzycznej zespół określany jest terminem „artysta jednego przeboju” dzięki przebojowi „Na jednej z dzikich plaż”, który wraz z utworem „Satelita” promował ich debiutancki album "Rotary". Utwór uznawany jest za najbardziej znaną piosenkę w historii grupy.
Grupa muzyczna zakończyła swoją działalność w 1998 roku, po czym reaktywowała się dekadę później. W 2012 roku Kamil Mikuła wraz z Grzegorzem Porowskim ponownie zawiesili działalność zespołu, tworząc jednocześnie grupę muzyczną Loka.

</doc>
<doc id="623993" url="https://pl.wikipedia.org/wiki?curid=623993" title="Flaga Łotewskiej Socjalistycznej Republiki Radzieckiej">
Flaga Łotewskiej Socjalistycznej Republiki Radzieckiej

Flaga Łotewskiej Socjalistycznej Republiki Radzieckiej w opisanej wersji obowiązywała od 17 stycznia 1953 roku.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej jest symbolem ruchu komunistycznego i robotniczego, jako nawiązanie do przelanej przez robotników krwi.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Na fladze umieszczono stylizowany, biało-niebieski zarys morskich fal, co miało podkreślać związek kraju z morzem.
Flaga ta, jako radziecki symbol i oznaka zniewolenia była niepopularna w społeczeństwie łotewskim i dlatego natychmiast po odzyskaniu przez Łotwę niepodległości przywrócono historyczną flagę Łotwy z lat 1918–1940.
Pierwotna wersja flagi Łotewskiej SRR.
Pierwotna wersja flagi, obowiązująca od wcielenia Łotwy w skład Związku Radzieckiego w 1940 roku różniła się od wersji z 1953 r. Flaga z tego okresu była jednolicie czerwona, a w lewym górnym rogu, nad skrzyżowanymi sierpem i młotem znajdował się skrót łotewskiej nazwy kraju: LPSR (od "Latvijas Padomju Sociālistiskā Republika" – Łotewska Socjalistyczna Republika Radziecka).

</doc>
<doc id="623994" url="https://pl.wikipedia.org/wiki?curid=623994" title="Borisav Jović">
Borisav Jović

Borisav Jović (cyr. Борисав Јовић, ur. 19 października 1928 w Nikšiciu, zm. 13 września 2021 w Belgradzie) – serbski polityk komunistyczny. W czasie od 15 maja 1990 do 15 maja 1991 sprawował funkcję przewodniczącego Prezydium socjalistycznej Jugosławii.

</doc>
<doc id="623995" url="https://pl.wikipedia.org/wiki?curid=623995" title="Whyalla">
Whyalla

Whyalla – miasto w Australii, w stanie Australia Południowa, na wschodnim wybrzeżu Półwyspu Eyrego, nad Zatoką Spencera (Ocean Indyjski). Około 24,1 tys. mieszkańców.

</doc>
<doc id="623996" url="https://pl.wikipedia.org/wiki?curid=623996" title="Ajmak południowogobijski">
Ajmak południowogobijski

Ajmak południowogobijski () – jeden z 21 ajmaków w Mongolii, znajdujący się w południowej części kraju. Stolicą ajmaku jest Dalandzadgad.
Utworzony w 1931 roku, obejmuje powierzchnię 165 400 km² i dzieli się na 15 somonów. Wydobycie koksu, węgla kamiennego i soli. W rolnictwie hodowla zwierząt i uprawa warzyw, głównie ziemniaków. Nie uprawia się zbóż.
Ajmak południowogobijski jest ajmakiem o najmniejszej gęstości zaludnienia w całej Mongolii. Liczba ludności w poszczególnych latach:

</doc>
<doc id="623998" url="https://pl.wikipedia.org/wiki?curid=623998" title="Anna Chodakowska">
Anna Chodakowska

Anna Chodakowska (ur. 20 lipca 1948 w Warszawie) – polska aktorka teatralna i filmowa, w latach 1973–1983 i od 1997 aktorka Teatru Narodowego w Warszawie, laureatka nagrody aktorskiej na 13. Kaliskich Spotkaniach Teatralnych (1973) i nagrody na 5. Przeglądzie Piosenki Aktorskiej (1984).
Życiorys.
Anna Chodakowska ukończyła w 1973 studia na Wydziale Aktorskim Akademii Teatralnej im. Aleksandra Zelwerowicza w Warszawie. Karierę aktorską rozpoczęła w 1973, występując w Teatrze Narodowym. W latach 1983–2003 występowała na scenie Teatru Studio w Warszawie. Obecnie aktorka Teatru Narodowego.
W 1984, na VII Wrocławskich Spotkaniach Teatrów Jednego Aktora, otrzymała nagrodę im. Lidii Zamkow i Leszka Herdegena za monodram-recital "Msza wędrującego" w oparciu o teksty „Missa Pagana” Edwarda Stachury w reż. Krzysztofa Bukowskiego w Starej Prochowni.
Była żoną Henryka Rozena.
W 2010 weszła w skład warszawskiego Społecznego Komitetu Poparcia Jarosława Kaczyńskiego jako kandydata na urząd Prezydenta RP. W wyborach parlamentarnych w 2011 i 2015 bez powodzenia ubiegała się o mandat senatorski jako bezpartyjna kandydatka z listy partii Prawo i Sprawiedliwość w jednym z okręgów warszawskich.

</doc>
<doc id="624000" url="https://pl.wikipedia.org/wiki?curid=624000" title="Ajmak północnochangajski">
Ajmak północnochangajski

Ajmak północnochangajski () – jeden z 21 ajmaków w Mongolii, znajdujący się w centralnej części kraju. Stolicą ajmaku jest Cecerleg, znajdujący się 468 km na zachód od stolicy kraju Ułan Bator.
Utworzony w 1931 roku ajmak obejmuje tereny położone na północnych stokach pasma Changaj. Jego powierzchnia wynosi 55 313,82 km². Dzieli się na 19 somonów. Podstawą gospodarki jest wydobycie węgla, żelaza oraz kamieni szlachetnych. Rolnictwo oparte na hodowli bydła, koni i owiec oraz uprawie zbóż i warzyw (przede wszystkim ziemniaków).
- * razem z przyszłym ajmakiem bajanchongorskim.
Podział administracyjny.
- * ten somon tworzy miasto Cecerleg (stolica ajmaku)

</doc>
<doc id="624004" url="https://pl.wikipedia.org/wiki?curid=624004" title="CBN">
CBN



</doc>
<doc id="624005" url="https://pl.wikipedia.org/wiki?curid=624005" title="Marcin Malinowski (piłkarz)">
Marcin Malinowski (piłkarz)

Marcin Malinowski (ur. 6 listopada 1975 roku w Wodzisławiu Śląskim) – polski piłkarz grający na pozycji defensywnego pomocnika. Od 22 grudnia 2022 asystent trenera w Zagłębiu Sosnowiec.
Ma na swoim koncie 458 występów w polskiej Ekstraklasie (303 w Odrze Wodzisław Śląski), co czyni go drugim zawodnikiem z największą liczbą występów w historii Ekstraklasy.
Kariera piłkarska.
Początki kariery.
Karierę zaczynał w ROW Rybnik i Gwarku Zabrze, następnie trafił do Poloni Bytom skąd przeszedł do występującej w Ekstraklasie Odry Wodzisław Śląski w której spędził większość kariery.
Odra Wodzisław.
Wiosną 1997 roku trafił do wodzisławskiej Odry. W Ekstraklasie zadebiutował 8 marca 1997 w meczu Odry przeciwko Górnikowi Zabrze. W rundzie wiosennej sezonu 1996/1997 wystąpił 14 razy i strzelił jedną bramkę. Odra Wodzisław zajęła 3. miejsce w Ekstraklasie co uprawniało ją do udziału w rozgrywkach Pucharu UEFA i Pucharu Intertoto. W Odrze grał do końca sezonu 2001/2002 po czym na dwa sezony (2002/2003 i 2003/2004) trafił do Ruchu Chorzów zaliczając tam tylko 25 występów. W sezonie 2004/2005 powrócił do drużyny z Wodzisławia Śląskiego i występował w niej do czasu aż po 14 latach spadła ona z Ekstraklasy. Uważany jest za jednego z najlepszych piłkarzy w historii Odry. W Odrze Wodzisław Śląski w ciągu 12 sezonów strzelił 10 bramek oraz rozegrał 303 spotkania w Ekstraklasie, dzięki czemu trafił do elitarnej grupy – Klubu 300.
Ruch Chorzów.
Pierwszy raz Malinowski trafił do Ruchu w roku 2002, rozgrywając dla „Niebieskich” dwa sezony: 2002/03 i 2003/04 po czym powrócił do wodzisławskiej Odry. Do Chorzowa ponownie trafił po spadku Odry z Ekstraklasy latem 2010 (sezony od 2010/11 do 2014/15). W sezonie 2011/12 z „Niebieskimi” zdobył wicemistrzostwo Polski i grał w finale Pucharu Polski. W czerwcu 2015 roku Ruch Chorzów nie przedłużył kontraktu z 39-letnim kapitanem Marcinem Malinowskim, który w sumie bronił barw "Niebieskich" przez siedem lat. W barwach Ruchu rozegrał łącznie 7 sezonów, w tym 6 w Ekstraklasie.
Dalsza kariera.
2 lipca 2015 zawodnik podpisał kontrakt z III ligowym Porońcem Poronin, a od 2016 do końca 2018 r. występował w IV ligowym klubie MKP Centrum Wodzisław Śląski.
Kariera trenerska.
W styczniu 2019 został grającym trenerem IV ligowej Unii Turza Śląska.
Od 30 września 2019 do kwietnia 2020 był asystentem trenera Dariusza Dudka w Zagłębiu Sosnowiec. Następnie pełnił taką samą funkcję, również z Dudkiem, w Sandecji Nowy Sącz (od listopada 2020) i ponownie w Zagłębiu Sosnowiec (od 22 grudnia 2022).

</doc>
<doc id="624006" url="https://pl.wikipedia.org/wiki?curid=624006" title="Ajmak selengijski">
Ajmak selengijski

Ajmak selengijski () – jeden z 21 ajmaków w Mongolii, znajdujący się w północnej części kraju. Stolicą ajmaku jest Suche Bator. W zachodniej części ajmaku znajduje się klasztor Amarbajasglant chijd.
Utworzony w 1931 roku. Obejmuje powierzchnię 41,200 km² i dzieli się na 17 somonów. Gospodarka oparta na eksploatacji zasobów (złoto, węgiel, żelazo), ponadto przemysł drzewny i skórzany. W rolnictwie hodowla zwierząt oraz uprawa zbóż i warzyw, przede wszystkim ziemniaka.
Liczba ludności w poszczególnych latach:
Somony.
Ajmak selengijski dzieli się na 17 somonów:

</doc>
<doc id="624008" url="https://pl.wikipedia.org/wiki?curid=624008" title="Lismore (Australia)">
Lismore (Australia)

Lismore – miasto w Australii, w stanie Nowa Południowa Walia, nad rzeką Wilsons. Około 27 tys. mieszkańców.
Z Lismore pochodzi Maia Mitchell, australijska piosenkarka i aktorka.
W mieście rozwinął się przemysł cukrowniczy, mleczarski oraz drzewny.

</doc>
<doc id="624010" url="https://pl.wikipedia.org/wiki?curid=624010" title="Dempsey i Makepeace na tropie">
Dempsey i Makepeace na tropie

Dempsey i Makepeace na tropie ("Dempsey &amp; Makepeace") – brytyjski serial kryminalno-komediowy, wyemitowany w latach 1985-1986.
Zarys fabuły serialu.
Głównym bohaterem jest porucznik policji nowojorskiej James Dempsey. Podczas jednej z akcji dotyczącej śledztwa przeciwko aferze korupcyjnej, zabija swojego partnera, który nieoczekiwanie go wrobił. Na Dempseya zostaje wydany wyrok śmierci, w związku z czym nie jest on już bezpieczny w USA. W ramach programu ochrony świadków oraz wymian funkcjonariuszy, zostaje wysłany do Londynu. Jest to dla niego jednocześnie wkroczenie w świat obyczajów, których w Nowym Jorku nigdy nie widział. Zostaje przydzielony do elitarnej jednostki londyńskiej policji "S.I.10". Rozpoczyna współpracę z sierżant Harriet Makepeace, niezwykle piękną policjantką o ciężkim charakterze. Temperamenty pary policjantów przyczyniają się do licznych konfliktów i zabawnych sytuacji. Dodatkowym powodem antagonizmów między bohaterami jest wzajemny pociąg fizyczny, którego jedynie Dempsey nie próbuje ukrywać. Z każdą kolejną akcją kryminalną Dempsey i Makepeace tworzą coraz lepiej rozumiejący się duet. 
Serial był emitowany przez TP 1 w czwartkowe poranki (tzw. „Film dla 2. zmiany”) i wieczory, natomiast pod koniec lat 80, w nocy (po godz. 22:00) było nadawane "Kino dla poliglotów" (odcinek bez lektora).
Obsada.
W jednym z epizodów odcinka pt. "Love You to Death" wystąpiła piosenkarka Suzi Quatro.

</doc>
<doc id="624011" url="https://pl.wikipedia.org/wiki?curid=624011" title="Lockheed F-35 Joint Strike Fighter">
Lockheed F-35 Joint Strike Fighter



</doc>
<doc id="624013" url="https://pl.wikipedia.org/wiki?curid=624013" title="Heparynocyt">
Heparynocyt



</doc>
<doc id="624014" url="https://pl.wikipedia.org/wiki?curid=624014" title="Maitland (Nowa Południowa Walia)">
Maitland (Nowa Południowa Walia)

Maitland – miasto w Australii, w stanie Nowa Południowa Walia, nad rzeką Hunter, w pobliżu Newcastle. Około 59,9 tys. mieszkańców.
Z Maitland pochodzi Rebecca Lavelle, australijska piosenkarka.
W mieście rozwinął się przemysł spożywczy, ceramiczny, włókienniczy oraz odzieżowy.

</doc>
<doc id="624015" url="https://pl.wikipedia.org/wiki?curid=624015" title="F-35 Joint Strike Fighter">
F-35 Joint Strike Fighter



</doc>
<doc id="624016" url="https://pl.wikipedia.org/wiki?curid=624016" title="Izmael syn Fabiego">
Izmael syn Fabiego

Izmael syn Fabiego (I wiek n.e.) - imię dwóch(?) arcykapłanów żydowskich.
Pierwszy był bezpośrednim następcą Annasza syna Setiego. Został mianowany arcykapłanem w 15 roku przez Waleriusza Gratusa, prefekta Judei. Został przez tegoż odwołany w 16 roku, a jego następcą został Eleazar syn Annasza.
Drugi Izmael syn Fabiego został mianowany arcykapłanem w 59 roku przez Heroda Agryppę II jako następca Ananiasza syna Nebedeusza. Krótko potem popadł w spór z Herodem Agryppą II, który w swoim pałacu w Jerozolimie wybudował ogromną komnatę, z której mógł obserwować wszystko co działo się w świątyni jerozolimskiej. Żydzi w odpowiedzi zbudowali mur, który miał zasłonić królowi widok. Herod Agryppa II oraz rzymski prokurator Porcjusz Festus nakazali zburzyć mur. Żydzi uzyskali zgodę na poselstwo w tej sprawie do Nerona. Na czele poselstwa stali Izmael oraz Helkiasz II (Helcjasz), strażnik skarbca świątyni. Neron zgodził się na pozostawienie muru, zatrzymując w Rzymie jako zakładników Izmaela i Helkiasza.
Na wieść o tym Herod Agryppa II w 60 roku pozbawił Izmaela urzędu i mianował na jego miejsce Józefa Kabiego.
Dalsze losy Izmaela nie są dokładnie znane. Przypuszczalnie po śmierci cesarzowej Poppei Sabiny w 65 roku został uwolniony. Ze względu na wybuch powstania w Judei w 66 roku skierował się do Cyreny, gdzie został stracony w 73 roku na polecenie Katullusa, rzymskiego namiestnika Pentapolis.
Nie można definitywnie wykluczyć, że jeden i drugi Izmael syn Fabiego to jedna i ta sama osoba.

</doc>
<doc id="624017" url="https://pl.wikipedia.org/wiki?curid=624017" title="Ajmak suchebatorski">
Ajmak suchebatorski

Ajmak suchebatorski () – jeden z 21 ajmaków w Mongolii, znajdujący się we wschodniej części kraju. Stolicą ajmaku jest Baruun-Urt, znajdujący się 460 km na wschód od stolicy kraju Ułan Bator.
Utworzony w 1942 roku z części ajmaków chentejskiego i wschodniego. Swoją nazwę otrzymał w 1943 roku, z okazji 50. rocznicy urodzin Suche Batora. Obejmuje powierzchnię 82 300 km² i dzieli się na 13 somonów. Graniczy z Chinami. Gospodarka oparta na eksploatacji zasobów naturalnych, głównie złóż węgla kamiennego, węgla brunatnego, cynku, wolframu, żelaza. W rolnictwie hodowla zwierząt oraz uprawa ziemi, głównie ziemniaka. Nie uprawia się zbóż.
Liczba ludności w poszczególnych latach:
Somony.
Ajmak suchebatorski dzieli się na 13 somonów:

</doc>
<doc id="624018" url="https://pl.wikipedia.org/wiki?curid=624018" title="Polyamid">
Polyamid



</doc>
<doc id="624019" url="https://pl.wikipedia.org/wiki?curid=624019" title="Raif Dizdarević">
Raif Dizdarević

Raif Dizdarević (ur. 9 grudnia 1926 w Fojnicy) – bośniacki i jugosłowiański polityk.
Życiorys.
Urodził się w Fojnicy na terenie dzisiejszej Bośni i Hercegowiny. W czasie II wojny światowej działał jako partyzant. Należał do Komunistycznej Partii Jugosławii, dyplomata, ambasador w Czechosłowacji, ZSRR i Bułgarii. W latach od 1978 do 1982 sprawował funkcję przewodniczącego Prezydium SR Bośnia i Hercegowina. W latach 1984–1988 minister spraw zagranicznych SFRJ, a w latach 1988–1989 przewodniczący Prezydium Jugosławii.

</doc>
<doc id="624021" url="https://pl.wikipedia.org/wiki?curid=624021" title="Dario Smoje">
Dario Smoje

Dario Smoje (ur. 19 września 1978 w Rijece) – piłkarz chorwacki grający na pozycji środkowego obrońcy.
Początki kariery.
Smoje pochodzi z Rijeki i w tamtejszym mieście zaczynał piłkarską karierę. Już w wieku 17 lat w barwach klubu NK Rijeka zadebiutował w pierwszej lidze chorwackiej; od razu był jej podstawowym zawodnikiem. Ze Smoje w linii obrony w sezonie 1995/1996 Rijeka zajęła jednak dopiero 9. miejsce w tabeli. Także w tamtym sezonie Smoje strzelił swoją pierwszą bramkę w karierze. W sezonie 1996/1997 zespół z Rijeki zagrał już dużo lepiej. Zajął 4. miejsce w tabeli, a duży wkład w to miał także Smoje, który rozegrał wówczas 28 meczów w lidze, a mniej bramek od Rijeki straciły tylko trzy inne drużyny.
Pobyt we włoskich klubach.
Tak dobra gra Smoje sprawiła, że zainteresował się nim A.C. Milan i ówczesny szkoleniowiec "rosso-nerich" ściągnął Dario do Mediolanu. Jednak Smoje nie miał większych szans na przebicie się do pierwszego składu, konkurując m.in. z: Alessandro Costacurta, Marcel Desailly, Paolo Maldini czy Andre Cruz. Smoje wystąpił tylko w 6 meczach w Serie A najczęściej wchodząc na końcówki meczów, a drużyna Milanu spisała się bardzo słabo zajmując dopiero 10. miejsce w lidze. Capello został zwolniony, a na jego miejsce zatrudniono wówczas Alberto Zaccheroniego. Nowy szkoleniowiec nie widział jednak dla Smoje miejsca w drużynie i młody Chorwat musiał poszukać sobie nowego klubu.
Trafił do grającej wówczas w Serie B Monzy. Pomimo że Monza utrzymywała się tylko w środku stawki ligowej, to Smoje należał do jej wybijających się zawodników. Przez 2 lata pobytu w tym zespole Dario rozegrał 52 mecze ligowe i zdobył 2 bramki. W 2000 roku trafił do silniejszej Ternany Calcio, która walczyła o awans do Serie A. Czas spędzony w klubie z miasta Terni był jednak dla Smoje stracony. Rozegrał on tylko 3 mecze, a i Ternanie nie udał się awans do 1. ligi i zajęła 7. miejsce.
Powrót do Chorwacji i późniejsza kariera.
Latem 2001 Smoje postanowił powrócić do ojczyzny stając się zawodnikiem Dinama Zagrzeb. Pierwszy sezon w stołecznym klubie był średnio udany dla Dario, który miał problemy z wywalczeniem miejsca w pierwszej jedenastce, a i Dinamo zajęło dopiero 3. miejsce w lidze. Może czuć się za to zdobywcą Pucharu Chorwacji. Dopiero sezon 2002/2003 był udany zarówno dla Smoje, jak i jego drużyny. Był on wreszcie podstawowym zawodnikiem klubu i pomógł Dinamu w wywalczeniu mistrzostwa kraju. Wykorzystał także swoje dobre warunki fizyczne (192 cm wzrostu, 85 kg) w walce w powietrzu i zdobył 6 bramek w sezonie. Po sezonie dość niespodziewanie odszedł do lokalnego rywala Dinama, NK Zagrzeb. Tam pomógł utrzymać zespół NK w lidze (10. miejsce) i w nowym sezonie (2004/2005) był już zawodnikiem belgijskiego AA Gent. W klubie z Gandawy Smoje wywalczył sobie miejsce w składzie, a klub ten spisywał się ostatnio całkiem przyzwoicie zajmując 6. miejsce w sezonie 2004/05 i 4. w sezonie 2005/2006.
W reprezentacji Chorwacji Smoje zadebiutował 9 lutego 2003 roku w zremisowanym 2:2 towarzyskim meczu z reprezentacją Macedonii za selekcjonerskiej kadencji Otto Baricia. Był to jednak jego jedyny jak dotąd występ w kadrze narodowej. Smoje grając jeszcze w Rijece i Milanie grał w młodzieżowych reprezentacjach Chorwacji Under-19 i Under-21.

</doc>
<doc id="624025" url="https://pl.wikipedia.org/wiki?curid=624025" title="Hype">
Hype



</doc>
<doc id="624026" url="https://pl.wikipedia.org/wiki?curid=624026" title="Gavin DeGraw">
Gavin DeGraw

Gavin DeGraw, właśc. Gavin Shane DeGraw (ur. 4 lutego 1977) – amerykański piosenkarz.
Urodził się w Catskill Mountains w stanie Nowy Jork w USA. Już jako dziecko rozpoczął naukę gry na fortepianie. Przez jakiś czas studiował w Berklee School of Music, jednak porzucił uczelnię aby rozpocząć karierę muzyczną. Jego pierwszą solową płyta jest album "Chariot" na którym znajduje się jedenaście utworów.
Gavin jest wokalistą, autorem tekstów, pianistą oraz gitarzystą. 
Utwór "I Don't Want to Be" w 2005 roku był nominowany do 2 prestiżowych nagród: "Billboard" Music Award oraz Radio Music Award. Piosenka jest także głównym motywem serialu "Pogoda na miłość" ("One Tree Hill"). Jego piosenka "Follow Through" została wykorzystana w filmie "Pozew o miłość"
Na wiosnę 2008 roku Gavin wydał nowy album, zatytułowany po prostu "Gavin DeGraw", na którym znalazł się singiel "In Love With A Girl".
We wrześniu 2011 ukazał się album "Sweeter". Kolejnym autorskim projektem był album "Make a Move", który promował singiel "Best I Ever Had". Rok 2014 przyniósł kolejny singiel "Fire" oraz kompozycję do filmu Dolphin Tale 2 pod tytułem "You Got Me".
W roku 2015 wystąpił gościnnie w utworze Armina van Buurena "Looking For Your Name" z płyty Embrace.
Dyskografia.
Albumy
Single
Linki zewnętrzne.
 

</doc>
<doc id="624027" url="https://pl.wikipedia.org/wiki?curid=624027" title="Ajmak środkowogobijski">
Ajmak środkowogobijski

Ajmak środkowogobijski () – jeden z 21 ajmaków w Mongolii, znajdujący się w centralnej części kraju. Stolicą ajmaku jest Mandalgow', znajdujący się 265 km na południe od stolicy kraju Ułan Bator.
Utworzony w 1942 roku z części ajmaków wschodniogobijskiego, południowogobijskiego i centralnego. Obejmuje powierzchnię 74 700 km². Składa się z 15 somonów. Gospodarka oparta na eksploatacji złóż uranu, węgla brunatnego i żelaza. W rolnictwie hodowla zwierząt i uprawa warzyw, głównie ziemniaka. Brak uprawy zbóż.
Liczba ludności w poszczególnych latach:

</doc>
<doc id="624028" url="https://pl.wikipedia.org/wiki?curid=624028" title="Córeczki milionera">
Córeczki milionera

Córeczki milionera (), amerykański serial telewizyjny, utrzymany w stylu filmu muzycznego. Serial opowiada historię multimilionera, Nicka Foleya, który pewnego dnia postanawia przygarnąć pięć dziewcząt, wychowanek domu dziecka.
Obsada.
i inni.

</doc>
<doc id="624029" url="https://pl.wikipedia.org/wiki?curid=624029" title="Yayi Boni">
Yayi Boni

 
Thomas Yayi Boni (ur. 1 lipca 1952 w Tchaourou) – beniński ekonomista i polityk, prezydent Beninu od 6 kwietnia 2006 do 6 kwietnia 2016.
Edukacja.
Yayi Boni urodził się w 1952 w Tchaourou w Departamencie Borgou w ówczesnej francuskiej kolonii Dahomej. Kształcił się w stolicy departamentu, Parakou, gdzie w 1972 zakończył edukację na poziomie średnim. Następnie studiował ekonomię na Narodowym Uniwersytecie Beninu. Ukończył również studia z dziedziny bankowości na Uniwersytecie Cheikha Anta Diopa w Dakarze w Senegalu. Na dalsze studia wyjechał do Francji, gdzie studiował bankowość i nauki polityczne na Uniwersytecie w Orleanie i na Sorbonie w Paryżu. Na tym ostatnim w 1986 uzyskał tytuł doktora ekonomii.
Kariera zawodowa.
W latach 1974-1977 pracował w Banku Handlowym Beninu, a następnie od 1980 do 1988 w Centralnym Banku Państw Afryki Zachodniej (BCEAO) z siedzibą w Dakarze, zostając jego wicedyrektorem. W 1988 został wicedyrektorem ds. rozwoju w Zachodnioafrykańskim Centrum Studiów Bankowości. W latach 1992-1994 pracował w biurze prezydenta Nicéphore'a Soglo, będąc odpowiedzialnym za politykę monetarną i bankową. W 1994 został mianowany dyrektorem Zachodnioafrykańskiego Banku Rozwoju (BOAD). Za swoje zasługi w promowaniu rozwoju w Afryce otrzymał Narodowy Order Zasługi Republiki Francuskiej.
Yayi Boni urodzony w rodzinie muzułmańskiej, przeszedł na ewangelikalizm. Jest żonaty z Chantal de Souza i ma pięcioro dzieci.
Prezydent Beninu.
W 2005 Yayi Boni rozpoczął działalność polityczną, gdy zdecydował się wziąć udział w wyborach prezydenckich. Wieloletni prezydent Mathieu Kérékou i jego rywal Nicéphore Soglo zgodnie z prawem nie mogli wystartować w wyborach z powodu przekroczenia dopuszczalnego wieku 70 lat. W lipcu 2005 prezydent Kérékou zdecydował, że nie będzie zmieniał konstytucji i nie weźmie udziału w nadchodzących wyborach. Umożliwiało to szansę na start politykom młodszego pokolenia. 
W pierwszej turze wyborów 5 marca 2006, mało znany opinii społecznej i niezależny Yayi Boni zajął pierwsze miejsce z wynikiem 35,5% głosów poparcia. Drugie miejsce zdobył Adrien Houngbédji, były przewodniczący Zgromadzenia Narodowego i wieloletni lider opozycji. Ponieważ żaden z kandydatów nie zdobył bezwzględnej większości głosów, 17 marca 2006 Boni zmierzył się z Houngbédjim w drugiej turze wyborów. Uzyskał w niej 74,6%, zdecydowanie wygrywając z rywalem. Wybory uznane zostały za wolne i demokratyczne. Houngbedji zaakceptował wyniki i złożył gratulacje zwycięzcy. 6 kwietnia 2006 Yayi Boni został uroczyście zaprzysiężony na stanowisku prezydenta. 20 tysięcy osób świętowało na ulicach Porto-Novo pokojowe przekazanie władzy w kraju.
15 marca 2007 prezydent Boni przeżył próbę zamachu na swoje życie w czasie powrotu ze spotkania wyborczego przed wyborami parlamentarnymi. Nieznani sprawcy ściętymi drzewami zatarasowali drogę kolumnie prezydenckiej i otworzyli w jej kierunku ogień. Kule nie dosięgły prezydenta, gdyż jechał innym samochodem niż zazwyczaj. W wymianie ognia rannych zostało kilka osób ze straży prezydenta.
W wyborach parlamentarnych w kwietniu 2007 koalicja popierająca prezydenta Boniego zdobyła najwięcej mandatów w Zgromadzeniu Narodowym, a rok później zwyciężyła w wyborach regionalnych. 
W sierpniu 2010 grupa 83 deputowanych złożyła w parlamencie wniosek o pociągnięcie prezydenta do odpowiedzialności politycznej za tzw. aferę Ponzi i usunięcie go z urzędu (impeachment). W czerwcu 2010 w Beninie doszło do afery finansowej, kiedy okazało się, że korporacja Investment Consultancy and Computering Services, działająca jako firma bankowa, oszukała i zdefraudowała oszczędności ponad 130 tys. obywateli o łącznej wartości 130 mln USD. 1 lipca 2010 została zamknięta, a kilkadziesiąt jej pracowników aresztowanych. Opozycja o powiązania ze skandalem oskarżyła prezydenta Boniego, który w ukazywał się publicznie w telewizji z właścicielami firmy. Boni zaprzeczył jednak jej wspieraniu. W lipcu zdymisjonował ministra spraw wewnętrznych. W sierpniu grupa opozycyjnych deputowanych wystąpiła z wnioskiem o impeachment prezydenta, jednak nie uzyskał on w parlamencie wymaganego poparcia. Afera Ponzi nadszarpnęła jednakże wizerunek władz i szefa państwa. 
W styczniu 2011 prezydent Boni ogłosił organizację nowych wyborów prezydenckich, które ostatecznie odbyły się 13 marca 2011. Wśród 14 kandydatów pozostawał jednym z faworytów do zwycięstwa. W wyborach uzyskał reelekcję, zdobywając ponad 53% głosów poparcia i po raz drugi pokonując Adriena Houngbédjiego (niecałe 36%). Houngbédji odrzucił wyniki głosowania, jednak międzynarodowi obserwatorzy uznali je za wolne i przejrzyste, pomimo zaistniałych problemów organizacyjnych.

</doc>
<doc id="624030" url="https://pl.wikipedia.org/wiki?curid=624030" title="Sobótka (kąpielisko)">
Sobótka (kąpielisko)

Sobótka - kąpielisko miejskie przeznaczone dla mieszkańców Płocka oraz turystów. Położone jest u stóp 50-metrowej skarpy wiślanej. Na miejscu znajduje się parking dla samochodów.
W sezonie letnim dla plażowiczów są do wynajęcia łódki i rowery wodne. Czasami jest organizowany Turniej Piłki Siatkowej, w którym biorą udział chętne dzieci. Kąpielisko jest nadzorowane przez ratowników z WOPR i strażników miejskich. Na terenie kąpieliska znajdują się boje i linie dla pływających, które oznaczają poziom wody dla odpowiedniego wieku.
Planuje się budowę kolejki linowej łączącej Sobótkę z centrum Płocka. Na razie utworzono specjalny autobus, kursujący w miesiącach letnich, który nosi nazwę Linii "S".

</doc>
<doc id="624034" url="https://pl.wikipedia.org/wiki?curid=624034" title="Racing Genk">
Racing Genk



</doc>
<doc id="624038" url="https://pl.wikipedia.org/wiki?curid=624038" title="Chariot">
Chariot

Chariot – debiutancka, wydana w 2003 roku, płyta amerykańskiego piosenkarza Gavina DeGrawa. 

</doc>
<doc id="624040" url="https://pl.wikipedia.org/wiki?curid=624040" title="Ajmak uwski">
Ajmak uwski

Ajmak uwski () – jeden z 21 ajmaków w Mongolii, znajdujący się w północno-zachodniej części kraju. Stolicą ajmaku jest Ulaangom.
Utworzony w 1931 roku ajmak obejmuje powierzchnię 69 600 km² i składa się z 19 somonów. Graniczy z Rosją. Gospodarka oparta na wydobyciu węgla kamiennego i brunatnego oraz przemyśle drzewnym. W rolnictwie hodowla zwierząt oraz uprawa zbóż i warzyw, głównie ziemniaka.
Liczba ludności w poszczególnych latach:

</doc>
<doc id="624041" url="https://pl.wikipedia.org/wiki?curid=624041" title="Frank Lautenberg">
Frank Lautenberg

Frank Raleigh Lautenberg (ur. 23 stycznia 1924 w Paterson, zm. 3 czerwca 2013 w Nowym Jorku) – amerykański polityk żydowskiego pochodzenia, działacz Partii Demokratycznej ze stanu New Jersey. Dwukrotnie piastował mandat senatora Stanów Zjednoczonych (1983-2001, oraz ponownie od 2003 do śmierci). Jedynym polityk amerykański, który dwukrotnie był zarówno młodszym, jak i starszym senatorem.
Frank Lautenberg uważany był za jednego z najbardziej lewicowych (czyli, wedle terminologii amerykańskiej, liberalnych) członków izby wyższej Kongresu.
Przed rozpoczęciem kariery politycznej.
Urodził się w Paterson, stan New Jersey, jako syn ubogich żydowskich emigrantów z Polski i Rosji. Po ukończeniu szkoły średniej był żołnierzem US Army i brał udział w walkach II wojny światowej.
W roku 1949 ukończył studia ekonomiczne na Columbia University. Był jednym ze współzałożycieli Automatic Data Processing, Inc., która jest jedną z największych spółek komputerowych na świecie. Lautenberg był jej prezesem.
W latach 1978-1982 był też komisarzem "Port Authority of New York and New Jersey".
Pierwszy raz w Senacie.
W roku 1982 zdobył nominację Partii Demokratycznej jako jej kandydat na senatora. Zajmujący przedtem to stanowisko inny demokrata, Harrison A. Williams, musiał ustąpić ze stanowiska na skutek zamieszania w "aferę Abscam".
Lautenberg wygrał wybory, pokonując republikańską kandydatkę, popularną członkinię Izby Reprezentantów Millicent Fenwick stosunkiem 51 do 48%. Zasiadający na stanowisku senatora, mianowany tymczasowo przez gubernatora republikanin Nicholas Frederick Brady i przyszły sekretarz skarbu nie ubiegał się o własny wybór. Brady zrezygnował w grudniu 1982, co pozwoliło na zaprzysiężenie Lautenberga nieco wcześniej, niż zazwyczaj to ma miejsce. Wybierano go ponownie w latach 1988 oraz 1994.
W czasie swej pierwszej kadencji w Senacie Lautenberg był m.in. członkiem prezydenckiej komisji. ds. terroryzmu i bezpieczeństwa lotniczego (ang. "President's Commission on Aviation Security and Terrorism (PCAST)".
Zdecydował się nie ubiegać o kolejną kadencję w 2000 roku i inny demokrata, Jon Corzine, został wybrany na jego miejsce.
Powrót do Senatu.
Wybory w 2002.
Niespodziewanie okazja do powrotu do Senatu nadarzyła się w wyborczym roku 2003, kiedy senator demokrata Robert Torricelli wycofał się z wyścigu o reelekcję z powodu ciążących na nim zarzutów korupcyjnych. Kiedy inny były senator Bill Bradley zdecydował się nie zgłaszać swej kandydatury na scenę polityczną powrócił Lautenberg. Pokonał on republikanina Douga Forrestera stosunkiem stosunkiem 54% do 44% głosów, czyli 10 punktów procentowych. Warto zwrócić uwagę iż w tym samym roku Minnesocie inny demokratyczny weteran, były senator, wiceprezydent i kandydat na prezydenta Walter Mondale przegrał minimalnie w swej walce o powrót do Senatu.
Oznajmił, iż będzie się ubiegał o ponowny wybór w roku 2008 i nazwał swoją decyzję o wycofaniu się z wyborów w 2001 jako "jedną z najgorszych w swoim życiu".
Jako pierwszy wpływowy senator demokratyczny publicznie skrytykował swego kolegę z Connecticut, Joe Liebermana, za chęć ubiegania się o ponowny wybór w 2006 mimi przegranej w demokratycznych prawyborach z Nedem Lamontem.
Wyniki wyborów do Senatu.
Frank Lautenberg (D), 51%
Millicent Fenwick (R), 48%
Rodzina.
Miał trzy córki: Ellen, Nan i Lisę oraz syna Joshuę.

</doc>
<doc id="624042" url="https://pl.wikipedia.org/wiki?curid=624042" title="Aldona Orman">
Aldona Orman

Aldona Orman (ur. 29 września 1968 w Przedborzu) – polska aktorka filmowa i teatralna.
Życiorys.
Wykształcenie.
Ukończyła I Liceum Ogólnokształcące im. KEN w Końskich. W 1991 ukończyła studia na Wydziale Lalkarskim filii PWST we Wrocławiu.
Kariera aktorska.
W 1989 zadebiutowała w Teatrze Polskim we Wrocławiu w roli Marfy Jegorowny Babakiny w "Iwanowie" Antoniego Czechowa. Od 1992 do 1996 występowała na deskach teatrów w Niemczech: Labor Theater w Monachium, Pathos Transport Theater oraz Maodernes Theater.
Po powrocie do Polski dołączyła do zespołu warszawskiego Teatru Kwadrat (1998–2012). Na swoim koncie ma także występy w Teatrze Polskim we Wrocławiu (1989), Teatrze Ludowym w Krakowie (1995) oraz Atlantis w Warszawie (2004). Obecnie od 2017 roku występuje w Teatrze Komedia w Warszawie.
Znana jest z wielu ról w popularnych serialach, takich jak "Klan", "Barwy szczęścia", "Na dobre i na złe", "Glina" czy "Pierwsza miłość".
Życie prywatne.
Ze związku z przedsiębiorcą Edmundem Boruckim ma córkę Idalię Orman-Borucką (ur. 2008).
Angażuje się w akcje charytatywne, szczególnie pomocy dzieciom. Od wielu lat współpracuje z Fundacją „Dziecięca Fantazja”.
Teatr.
Źródło.

</doc>
<doc id="624043" url="https://pl.wikipedia.org/wiki?curid=624043" title="Raincarnation">
Raincarnation

Raincarnation – grupa muzyczna, powstała wiosną 1995 r. Pierwotna nazwa zespołu brzmiała "Reincarnation", została zmieniona ze względu na istnienie francuskiego zespołu o tej samej nazwie.
Początkowy skład zmieniał się bardzo często i właściwie dopiero zimą 1995 roku ustabilizował się:
W tym czasie grupa bierze udział w licznych przeglądach i festiwalach. W grudniu 1995 r. zespół zagrał we wrocławskim pałacyku z przeżywającą szczyty formy opolską formacją Sirrah. W następstwie tego, doszło do podpisania kontraktu z Melissa Productions. W czerwcu 1996 r. zespół nagrywa demo "At the Bottomless Lake", natomiast w lipcu i sierpniu zostaje nagrana płyta pod tym samym tytułem, zawierająca 13 utworów i dwa bonusy. Następują kłopoty związane z opóźnieniem wydania płyty przez wytwórnię.
Wiosną 1998 zespół opuszcza Dariusz Szermanowicz, jego obowiązki przejmuje "Kuba", pozostając wokalistą. Pojawia się drugi gitarzysta, Paweł "Gabryś" Gabryszewski, rozpoczynają się też pracę nad nowym materiałem. Ostatecznie "At the Bottomless Lake", które nie mogło zostać wydane przez wytwórnię Melissa, ukazuje się tuż przed gwiazdką 2000 r. dzięki Morbid Noizzz, zbierając pozytywne recenzje. W 2000 r. Dariusz Szermanowicz realizuje teledysk do remiksu utworu "Spring Execution"
W 2001 zespół po raz drugi występuje na Castle Party Bolków, obok m.in. takich zespołów jak Behemoth, Cemetery of Scream czy Delight.
W tym czasie różnice zdań na temat wizerunku muzycznego zespołu doprowadzają do kolejnych zmian personalnych – odchodzą "Manix" i Monika Piasecka, zaś wiosną 2003 roku dołącza Dawid Wolański. Po okresie zawieszenia działalności Pawła Gabryszewskiego zastępuje Stoker (Dissenter, F.A.M.).

</doc>
<doc id="624045" url="https://pl.wikipedia.org/wiki?curid=624045" title="Ajmak wschodni">
Ajmak wschodni

Ajmak wschodni () – jeden z 21 ajmaków w Mongolii, znajdujący się we wschodniej części kraju. Stolicą ajmaku jest Czojbalsan, znajdujący się 655 km na wschód od stolicy kraju Ułan Bator.
Utworzony w 1931 roku ajmak obejmuje powierzchnię 123 597 km² i dzieli się na 14 somonów. Na jego terytorium zamieszkuje mniejszość buriacka. Gospodarka oparta na górnictwie, wydobywa się głównie złoto, uran, cynk i ołów. Na terenie ajmaku znajdują się także złoża soli oraz niewielkie pole naftowe Tamsagbulag. W rolnictwie hodowla zwierząt oraz uprawa zbóż i warzyw, głównie ziemniaka.
Liczba ludności w poszczególnych latach:

</doc>
<doc id="624047" url="https://pl.wikipedia.org/wiki?curid=624047" title="Cyprinodon">
Cyprinodon

Cyprinodon – rodzaj ryb karpieńcowatych (Cyprinodontidae).
Występowanie.
Wody słodkie i słonawe południowo-zachodniej części Ameryki Północnej. Spotykane w zbiornikach wody stojącej, okresowo wysychających (na obszarach pustynnych), na terenach bagiennych, w źródłach geotermalnych oraz w wolno płynących strumieniach. Wiele gatunków to endemity.
Opis.
Ciało silnie wygrzbiecone, niewielkich rozmiarów (od dwóch do kilkunastu centymetrów), często żywo ubarwione o wyraźnie zaznaczonym dymorfizmie płciowym. Gatunki jajorodne. Należą do ryb najbardziej odpornych na ekstremalne warunki środowiska. Wytrzymują krótkotrwały wzrost temperatury do 45 °C ("Cyprinodon macularius"), dobowe różnice temperatur do 20 °C oraz wody o dużym zasoleniu. Tolerują wysokie zmiany zasolenia np. "Cyprinodon macularius" może żyć zarówno w wodzie słodkiej jak i w wodzie o zasoleniu 90‰, a "Cyprinodon variegatus" był obserwowany żywy w wodzie o zasoleniu 144‰. Gatunki bytujące w zbiornikach okresowo wysychających bardzo szybko osiągają dojrzałość płciową, składają zapłodnioną ikrę w podłożu i najczęściej giną z braku wody. Młode wylęgają się po ponownym zalaniu zbiornika wodami deszczowymi.
Obecnie większość gatunków z rodzaju "Cyprinodon" to gatunki w różnym stopniu zagrożone wyginięciem, kilka już wyginęło.
Ze względu na niewielkie wymiary i często atrakcyjne ubarwienie, a także interesującą biologię budzą coraz większe zainteresowanie wśród akwarystów. Są rybami agresywnymi, silnie terytorialnymi. Żywią się głównie wysysanymi z podłoża składnikami pokarmowymi (pobierają do pyska porcję mułu, filtrują i wypluwają lub wypychają otworami skrzelowymi) oraz ślimakami, owadami i ikrą.
Klasyfikacja.
Gatunki zaliczane do tego rodzaju:
Symbolem EX oznaczone w klasyfikacji IUCN jako gatunki wymarłe, a EW – wymarłe na wolności.

</doc>
<doc id="624048" url="https://pl.wikipedia.org/wiki?curid=624048" title="Żar tropików">
Żar tropików

Żar tropików ("Tropical Heat", "Sweating Bullets") – kanadyjsko-meksykańsko-izraelski serial kryminalny,
Serial emitowany był przez trzy sezony (1991-1993), nakręcono 66 odcinków. Sezon pierwszy i drugi do odcinka 22 nagrywany był w Meksyku, w Puerto Vallarta, sezon drugi i trzeci (do odcinka 45) w Ejlacie w Izraelu, a pozostała część sezonu trzeciego w Pretorii w Południowej Afryce.
Fabuła.
Akcja toczy się w fikcyjnym miasteczku wypoczynkowym Key Mariah na Florydzie. Treścią są śledztwa prowadzone przez prywatnego detektywa - Nicka Slaughtera oraz jego zawodową partnerkę, Sylvie Girard.
Obsada.
W epizodach wystąpili m.in.: Rachel Weisz, Traci Lords, Yannick Bisson, Joe Lara.
Polska wersja.
W Polsce serial był nadawany na czterech kanałach: TVP 1, TV4, Tele5 i RTL 7. Posiadał cztery wersje lektorskie - pierwszą wykonaną przez studio nagraniowe Telewizji Polskiej, drugą - dla RTL 7 przez Studio Plejada, trzecią - dla TV4 przez tłumacza Artura Nowaka i czwartą - dla Tele5 przez Studio Telefilm.
Lista odcinków.
Dodatkowo, w roku 2001, z materiałów serialowych został złożony film sensacyjny "Criss Cross".

</doc>
<doc id="624050" url="https://pl.wikipedia.org/wiki?curid=624050" title="Gavin degraw">
Gavin degraw



</doc>
<doc id="624051" url="https://pl.wikipedia.org/wiki?curid=624051" title="Lanreotide">
Lanreotide



</doc>
<doc id="624054" url="https://pl.wikipedia.org/wiki?curid=624054" title="Robert Iger">
Robert Iger

Robert A. Iger, Bob Iger (ur. 10 lutego 1951 w Oceanside w stanie Nowy Jork) – amerykański przedsiębiorca, uważany za jednego z najwybitniejszych prezesów branży rozrywkowej wszech czasów; prezes (od czerwca 2000) i dyrektor generalny (od października 2005) The Walt Disney Company. W lutym 2020 roku objął (nowo utworzone) stanowisko dyrektora wykonawczego, ustępując ze stanowiska CEO (dyrektora generalnego) ze skutkiem natychmiastowym i powołując na to stanowisko Boba Chapeka. Obejmując stanowisko dyrektora wykonawczego będzie de facto zajmować się tylko stroną kreatywną przedsiębiorstwa, pozostając jednakże przełożonym nowego CEO, a co za tym idzie – najważniejszą personą decyzyjną Disneya. Bob Iger pozostanie na stanowisku prezesa zarządu oraz dyrektora wykonawczego do momentu wygaśnięcia kontraktu (do końca 2021 roku).
W listopadzie 2022 roku Bob Chapek został zdymisjonowany z funkcji dyrektora generalnego The Walt Disney Company, a na jego miejsce ponownie powołano Boba Igera (za jego uprzednią zgodą). Nowa umowa zakłada, że Iger będzie piastował stanowisko dyrektora generalnego przez dwa lata.

</doc>
<doc id="624057" url="https://pl.wikipedia.org/wiki?curid=624057" title="Ajmak wschodniogobijski">
Ajmak wschodniogobijski

Ajmak wschodniogobijski () – jeden z 21 ajmaków w Mongolii, znajdujący się w południowo-wschodniej części kraju. Stolicą ajmaku jest Sajnszand, znajdujący się 456 km na południowy wschód od stolicy kraju Ułan Bator.
Utworzony w 1931 roku ajmak obejmuje powierzchnię 109 500 km², graniczy z Chinami. Dzieli się na 14 somonów. Gospodarka oparta na wydobyciu węgla, miedzi i innych surowców. W rolnictwie uprawa warzyw, głównie ziemniaka. Brak uprawy zbóż. Na terenie ajmaku znajdują się m.in. klasztory Chamaryn chijd i Cuwiraagijn chijd.
Liczba ludności w poszczególnych latach:

</doc>
<doc id="624058" url="https://pl.wikipedia.org/wiki?curid=624058" title="Sajgon (rzeka)">
Sajgon (rzeka)

Sajgon (wiet. "Sông Sài Gòn") – rzeka w południowym Wietnamie o długości 225 km. 
Rzeka wypływa ze źródła w pobliżu miasta Phum Daung w południowo-wschodniej Kambodży i wpada do Morza Południowochińskiego na północnym skraju delty Mekongu. W dolnym biegu rzeki, 72 km od ujścia, leży miasto Ho Chi Minh (dawniej Sajgon) i port morski, jeden z najważniejszych w Azji Południowo-Wschodniej.

</doc>
<doc id="624059" url="https://pl.wikipedia.org/wiki?curid=624059" title="Eleazar syn Annasza">
Eleazar syn Annasza

Eleazar syn Annasza (I wiek n.e.) - arcykapłan żydowski w latach 16-17.
Był synem Annasza syna Setiego. W 16 roku został arcykapłanem w miejsce Izmaela syna Fabiego. Mianował go Waleriusz Gratus, prefekt Judei. Ten ostatni także odwołał Eleazara z urzędu, już w 17 roku. Kolejnym arcykapłanem został Szymon syn Kamitosa.
Eleazar był pierwszym z pięciu synów Annasza, którzy piastowali urząd arcykapłana. W późniejszych latach tej godności dostąpili Jonatan, Teofil, Mattias i Annasz Młodszy.

</doc>
<doc id="624060" url="https://pl.wikipedia.org/wiki?curid=624060" title="Jessica Lange">
Jessica Lange

Jessica Phyllis Lange (ur. 20 kwietnia 1949 w Cloquet) – amerykańska aktorka, producentka filmowa, fotografka i filantropka. Laureatka licznych wyróżnień, w tym dwóch Nagród Akademii Filmowej (Oscarów) za role w filmach "Tootsie" (1982) i "Błękit nieba" (1994), Tony za rolę w sztuce "Zmierzch długiego dnia" (2016), trzech Emmy za role w filmie "Szare ogrody" (2009) i serialu "American Horror Story" (2011–2015, 2018), Nagrody Gildii Aktorów Ekranowych za rolę w "American Horror Story" oraz pięciu Złotych Globów. Była także nominowana do Nagród Brytyjskiej Akademii Filmowej (BAFTA), Nagrody Laurence’a Olivera i Nagrody Gildii Amerykańskich Producentów Filmowych. Jest 22. w historii laureatką potrójnej korony aktorstwa (Oscara, Tony i Emmy).
Ma tytuł ambasadorki dobrej woli UNICEF.
Życiorys.
Wczesne lata.
Urodziła się w Cloquet w stanie Minnesota jako córka Dorothy Florence (z domu Sahlman; 1913–1998) i Alberta Johna Langego (1913–1989). Ze strony matki ma korzenie fińskie, ze strony ojca – niemiecko-holenderskie. Ukończyła Cloquet High School w Cloquet. W 1967 rozpoczęła studia ze sztuki i fotografii na University of Minnesota. W 1971 poślubiła fotografa Paco Grande, z którym żyła w środowisku bohemy. Małżeństwo podróżowało po Stanach Zjednoczonych i Meksyku, po czym przeprowadziło się do Paryża. Tam Lange uczyła się pantomimy i pracowała jako tancerka w Opéra-Comique. Po powrocie do Stanów w 1973 roku pracowała w Nowym Jorku jako kelnerka i modelka.
Kariera.
Została odkryta przez producenta Dino De Laurentiisa, który w 1976 roku powierzył jej rolę w filmie "King Kong".
Choć debiut filmowy Lange został zmiażdżony przez krytykę, film okazał się hitem kasowym i przyniósł jej Złotego Globa dla najlepszej ekranowej debiutantki. Kolejną rolę zagrała dopiero w 1979 roku w "Całym tym zgiełku" Boba Fosse’a. W latach 80. zagrała w serii kinowych przebojów. W 1983 roku jako pierwsza osoba od czterdziestu lat zdobyła dwie nominacje do Nagrody Akademii Filmowej w tym samym roku. Podczas 55. ceremonii wręczenia Oscarów odebrała nagrodę dla najlepszej aktorki drugoplanowej za komedię "Tootsie", ponadto była nominowana w kategorii najlepszej aktorki pierwszoplanowej za rolę Frances Farmer w dramacie "Frances".
Kolejne nominacje do Oscara zgarnęła za filmy "Pułapka" (1984), "Słodkie marzenia" (1985) i "Pozytywka" (1989).
W latach 90. zagrała między innymi w "Mężczyźni nie odchodzą" (1990), "Przylądku strachu" (1991), "Błękicie nieba" (1994) i "Tytusie Andronikusie" (1999). Za rolę w "Błękicie nieba" zdobyła Oscara dla najlepszej aktorki pierwszoplanowej. Późniejsze znaczące pozycje filmowe w karierze Lange to "Duża ryba" (2003), "Broken Flowers" (2005) oraz filmy telewizyjne "Normalny" (2003) i "Szare ogrody" (2009), które przyniosły jej pierwszą w karierze nagrodę Emmy, przyznaną w kategorii najlepszej aktorki w filmie telewizyjnym lub miniserialu.
Lange jest także aktorką teatralną. W latach 90. wcielała się na Broadwayu i West Endzie w rolę Blanche DuBois w "Tramwaju zwanym pożądaniem" (tę samą rolę zagrała w telewizyjnej adaptacji sztuki). Później występowała także w "Zmierzchu długiego dnia" i "Szklanej menażerii". W 2016 zdobyła Nagrodę Tony za rolę pierwszoplanową w "Zmierzchu długiego dnia". Tym samym stała się 22. w historii laureatem potrójnej korony aktorstwa, gromadząc na swoim koncie najważniejsze nagrody: filmową (Oscara), teatralną (Tony) i telewizyjną (Emmy).
W ostatnich latach kariera Lange skupia się głównie na działalności telewizyjnej. W 2011 aktorka po raz pierwszy wystąpiła w serialu, dołączając do głównej obsady "American Horror Story" stacji FX. Serial okazał się telewizyjnym przebojem, przywrócił Lange dużą popularność i przyniósł dwie kolejne nagrody Emmy oraz Złoty Glob. Do 2014 aktorka zagrała w nim cztery różne postacie w czterech pierwszych seriach, po czym zrezygnowała z dalszego udziału w serialu. W 2017 wcieliła się w Joan Crawford w serialu "Konflikt", który również wyprodukowała. W 2018 powróciła do "American Horror Story", by wystąpić gościnnie w jednym odcinku .
Jessica Lange jest także fotografką. Wydała cztery książki ze swoimi fotografiami, a jej prace pokazywano podczas wystaw w galeriach sztuki. W 2016 osobiście otworzyła swoją wystawę w Galerii Miejskiej BWA w Bydgoszczy. Jej wizyta w Polsce związana była z festiwalem filmowym Camerimage, gdzie odebrała honorową Nagrodę im. Krzysztofa Kieślowskiego.

</doc>
<doc id="624062" url="https://pl.wikipedia.org/wiki?curid=624062" title="Pekdze">
Pekdze



</doc>
<doc id="624063" url="https://pl.wikipedia.org/wiki?curid=624063" title="Historia Strzegomia">
Historia Strzegomia

Historia Strzegomia
Późne średniowiecze, nowożytność i XIX wiek.
W XV wieku wojny husyckie omijały miasto, następuje dalszy rozwój rzemiosła i handlu. Pierwsza połowa XVI wieku to okres reformacji która burzy idyllę społeczną. Wojna trzydziestoletnia zrujnowała cały Strzegom, a w mieście pozostało jedynie 450 mieszkańców.
Okres renesansu to okres prosperity i rozwoju Strzegomia. Tętniący liczący ponad 3000 osób organizm miejski, w którym było 428 podatników, nie ustrzegł się przed biedotą, pospólstwem i problemami wielkich miast. Coraz częściej rzemieślnicy uciekali na wieś, a w mieście budowano okazałe budowle dla bogatych i biednych mieszczan. Zagęszczenie było ogromne i wynosiło 312 domów.

</doc>
<doc id="624064" url="https://pl.wikipedia.org/wiki?curid=624064" title="Józef Kabi">
Józef Kabi

Józef Kabi (zm. po 70) - arcykapłan żydowski w latach 60-61.
Był synem Szymona syna Kamitosa, arcykapłana w latach 17-18; bratankiem Józefa, arcykapłana w latach 44-47.
Józef został mianowany arcykapłanem przez Heroda Agryppę II po odwołaniu Izmaela syna Fabiego. Stracił swój urząd już w 61 roku. Jego następcą został Annasz Młodszy.

</doc>
<doc id="624067" url="https://pl.wikipedia.org/wiki?curid=624067" title="Ryzykowna Gra">
Ryzykowna Gra



</doc>
<doc id="624068" url="https://pl.wikipedia.org/wiki?curid=624068" title="Scott Page">
Scott Page

Scott Page (ur. w 1951) – muzyk grający na saksofonie tenorowym oraz gitarze elektrycznej.
W 1984 roku wziął udział w trasie koncertowej promującej album Isolation zespołu Toto.
Scott Page współpracował z zespołem Pink Floyd, podczas nagrywania albumu ""A Momentary Lapse of Reason" w 1987 r. Ponadto wziął udział w tournée promującym tę płytę, udokumentowaną albumem "Delicate Sound of Thunder"".
Scott Page, jako saksofonista, nie miał zbyt wielu partii do zagrania na koncertach, więc często schodził ze sceny, żeby zabrać swoją gitarę i zagrać na niej kilka dźwięków.
Nick Mason w swojej książce – "Moje Wspomnienia", opowiada o tym, że Scott często leczył chorych kolegów swoimi ziółkami i herbatkami, które według jego przekonań są lepsze od leków.

</doc>
<doc id="624069" url="https://pl.wikipedia.org/wiki?curid=624069" title="Wild Obsession">
Wild Obsession

Wild Obsession – pierwszy album Axela Rudiego Pella, wydany w roku 1989

</doc>
<doc id="624071" url="https://pl.wikipedia.org/wiki?curid=624071" title="Strzegomskie Centrum Kultury">
Strzegomskie Centrum Kultury

Strzegomskie Centrum Kultury – ośrodek kultury mieszczący się w Strzegomiu na Dolnym Śląsku.
Posiada dwa obiekty zlokalizowane przy ul. Paderewskiego oraz obiekt przy ul. T. Kosciuszki 2. Strzegomskie Centrum Kultury prowadzi zajęcia z zakresu tańca, teatru, plastyki, muzyki, modelarstwa, haftu artystycznego, turystyki i śpiewu. Posiada w swych strukturach salę widowiskową i taneczną. SCK jest organizatorem wielu imprez kulturalno-rozrywkowych na terenie miasta. Do największych, cyklicznych imprez w mieście, organizowanych przez SCK zaliczane są: Międzynarodowy Festiwal Folkloru, posiadający certyfikat CIOFF, Święto Granitu Strzegomskiego, Święto Otwartych Serc, Międzynarodowy Dzień Dziecka, Święto Chleba, Spotkania z piosenką religijną i refleksyjną, Mikołajkowy Show oraz Festiwal Piosenki Harcerskiej. W SCK działa kino 3D. Centrum jest także organizatorem imprez zleconych, wystaw i koncertów. Pełni rolę animatora życia kulturalnego miasta. W strukturze Strzegomskiego Centrum Kultury znajduje się 16 świetlic wiejskich położonych na terenie gminy Strzegom.
Świetlice te znajdują się w miejscowościach:
Przy świetlicach działają zespoły ludowe m.in. „Goczałkowianie”, „Kostrzanie”, „Olszaniacy”. Strzegomskie Centrum Kultury zajmuje się również organizacją i prowadzeniem Międzynarodowego Festiwalu Folkloru, który istnieje już 26 lat i niezmiennie rozbrzmiewa w sierpniu muzyką i tańcem ludowym. W lutym 1997 roku został on przyjęty do Międzynarodowej Federacji Festiwalów Folklorystycznych i Sztuki Ludowej (CIOFF). SCK organizuje także wypoczynek letni i zmowy, kolonie, obozy we współpracy z kołem Polskiego Towarzystwa Schronisk Młodzieżowych, które działa przy centrum.

</doc>
<doc id="624073" url="https://pl.wikipedia.org/wiki?curid=624073" title="Tom Iredale">
Tom Iredale

Tom Iredale (ur. 24 marca 1880, zm. 12 kwietnia 1972) – urodzony w Anglii ornitolog i malakolog. Był związany z Australią, gdzie spędził większość swojego życia.

</doc>
<doc id="624075" url="https://pl.wikipedia.org/wiki?curid=624075" title="Herb Nowowołyńska">
Herb Nowowołyńska

Na czerwonym polu umieszczono połowę srebrnego krzyża (z herbu Wołynia) i piramidę składającą się z 10 mniejszych czarnych piramid (symbolizują 10 nowowołyńskich kopalni węgla kamiennego). Tarcza herbowa zwieńczona jest miejską basztą – oznaką prawa magdeburskiego (samorządności miasta). Autorem herbu jest Leonid Loniuk.

</doc>
<doc id="624081" url="https://pl.wikipedia.org/wiki?curid=624081" title="Tentorium cerebelli">
Tentorium cerebelli



</doc>
<doc id="624082" url="https://pl.wikipedia.org/wiki?curid=624082" title="Kozioł bezoarowy">
Kozioł bezoarowy



</doc>
<doc id="624083" url="https://pl.wikipedia.org/wiki?curid=624083" title="Bezoar">
Bezoar

Bezoar (arab. "bāzahr", pers. "bād-zahr") – rzekomy kamień jelitowy, nagromadzenie niestrawionych substancji w żołądku zwierząt. Bezoary stwierdzane mogą być również u ludzi.
Bezoary u przeżuwaczy.
U przeżuwaczy bezoar (strutka) to kulisty twór powstający w żołądkach (czepcu i żwaczu) przez nagromadzenie niestrawionych resztek pokarmu oraz włókien roślinnych i włosów (sierści), zwłaszcza zlizywanych przez zwierzę podczas linienia. Zwykle ma wielkość orzecha, przy większej ilości lub rozmiarze może wywołać u zwierzęcia niedrożność układu pokarmowego. Występuje zawsze u lamy i kozy bezoarowej, częsty także u innych przeżuwaczy.
Bezoary w kulturze.
Bezoary były w średniowieczu uważane za talizmany, przypisywano im właściwości magiczne i lecznicze. Używane były w postaci proszku jako odtrutki, zarówno w przypadku ukąszenia czy użądlenia, jak i zatrucia pokarmowego. W celach ochronnych noszono je w ażurowej oprawie (pomander), co miało zapewnić użytkownikowi korzystanie z leczniczych właściwości bezoaru w kontakcie z ciałem, a także wprawiano je w oprawy pierścieni, zawieszeń i bransolet. Bezoary mają silny zapach, zbliżony do piżma, wydzielany zwłaszcza podczas spalania.
Dawniej bezoary uważano za substancje zapachowe wydzielane przez gruczoły łzowe jelenia szlachetnego: "„Bezoarem zwiemy łzy jelenia, skoro połknąwszy węża, płacze wlazłszy gdzie w jezioro”", a także za źródła magicznej mocy oraz, w krajach Wschodu, leki.
Bezoary w literaturze.
W serii Harry Potter autorstwa J.K. Rowling bezoar w świecie czarodziejów używany jest jako antidotum na niemal wszystkie trucizny i eliksiry. Harry Potter uratował swojego przyjaciela Rona, podając mu właśnie bezoar.
Jest wymieniany jako wyposażenie alchemickiej pracowni w Narrenturm Andrzeja Sapkowskiego.
Także w uniwersum Wiedźmina niektórzy wierzyli w ich magiczne właściwości.
Pilobezoary.
Pilobezoary (inaczej kocie wypluwki) to kulki sierści tworzące się w przewodzie pokarmowym kota domowego i powodujące zakłaczenie. Szczególnie narażone na tworzenie się pilobezoarów i na zakłaczenie są osobniki długowłose.
Występowanie u człowieka.
U człowieka bezoary mogą występować w żołądku, przełyku i odbytnicy. W zależności od składników je budujących wyróżnia się:
W skład bezoarów mogą też wchodzić inne substancje, np. cement, tworzywa sztuczne, papier, sznur, wata, styropian. Tworzeniu bezoarów sprzyjają zaburzenia gryzienia i żucia pokarmów (uszkodzenie uzębienia, niedopasowane protezy zębowe), wolna motoryka przewodu pokarmowego w zakresie żołądka, obniżona kwaśność soku żołądkowego, stany po operacjach żołądka, niedoczynność tarczycy, dystrofia miotoniczna, mieszana choroba tkanki łącznej. Chorzy mogą nie mieć żadnych dolegliwości, ale mogą też skarżyć się na nudności, wymioty, upośledzenie apetytu, wzdęcie, nieprzyjemny zapach z ust, uczucie szybkiego nasycenia pokarmem, ból w nadbrzuszu. Rzadko bezoary powodują niedrożność przewodu pokarmowego w zakresie żołądka, ponadto wrzody żołądka, perforację, krwotok z przewodu pokarmowego. W leczeniu stosuje się trawienie enzymami, leki prokinetyczne, zabiegi endoskopowe i operacyjne.

</doc>
<doc id="624084" url="https://pl.wikipedia.org/wiki?curid=624084" title="Crystal Reports">
Crystal Reports

Crystal Reports – oprogramowanie, umożliwiające generowanie skomplikowanych zapytań do baz danych, i prezentację wyników w postaci graficznej. Sam proces generowania raportów nie wymaga znajomości języka SQL, choć możliwe jest tworzenie zapytań z jego użyciem. Szereg aplikacji takich jak Visual Studio, zawiera wersję OEM Crystal Reports.
Możliwości.
Program ten umożliwia tworzenie złączeń między tabelami, selekcję krotek/rekordów i grupowanie ich, bogaty zestaw możliwości ukrywania niepotrzebnych rekordów, filtrowania na podstawie formuł zdefiniowanych przez użytkownika, co zwiększa jego możliwości wizualizacji danych. Posiada własny język z fleksją (składnią) Basica oraz Crystal Syntax, w którym można definiować operacje matematyczne. Wyrażenia te są również wykorzystywane do formatowania tekstu (np. kolorowanie pól, obiektów). System posiada biblioteki DLL z których można korzystać w innych projektach. Biblioteki te wspierają m.in.:
Historia.
Produkt w wersjach pomiędzy 1.0 aż do 3.0 został stworzony przez Crystal Services Inc. Firma została przejęta przez Seagate Software, a następnie zmieniono nazwę na Crystal Decisions i wyprodukowano szereg wersji od 4.0 aż do 9.0. W grudniu 2003 roku firma Crystal Decisions została przejęta przez Business Objects, która z kolei zaprezentowała wersję 10 oraz 11 (XI).
Z początkiem roku 2008 spółka Business Objects została przejęta przez SAP.
Obsługiwane źródła danych.
Dostępne źródła danych, to między innymi:

</doc>
<doc id="624086" url="https://pl.wikipedia.org/wiki?curid=624086" title="Królestwo Alba">
Królestwo Alba



</doc>
<doc id="624088" url="https://pl.wikipedia.org/wiki?curid=624088" title="Teofil syn Annasza">
Teofil syn Annasza

Teofil syn Annasza (I wiek n.e.) – arcykapłan żydowski w latach 37-41. Brat Eleazara, Jonatana, Mattiasa i Annasza Młodszego.
Był synem Annasza syna Setiego. W 37 roku został arcykapłanem w miejsce swojego brata Jonatana, który został pozbawiony urzędu.
Teofil stracił swój urząd w 41 roku. Odwołał go Herod Agryppa I. Kolejnym arcykapłanem został Szymon.
Miał syna Mattiasa, arcykapłana w latach 65-66.

</doc>
<doc id="624091" url="https://pl.wikipedia.org/wiki?curid=624091" title="Graw">
Graw

Graw (symbol gv) – historyczna jednostka masy definiowana jako masa międzynarodowego wzorca (walca o wysokości i średnicy podstawy 39 mm wykonanego ze stopu platyny z irydem) przechowywanego w Międzynarodowym Biurze Miar w Sèvres koło Paryża. Krótko, od 1792 do 1799 roku nazwa "graw" (od "grawitacja") była oficjalnie stosowana dla podstawowej jednostki masy. 
Oryginalnie za wzorzec był przyjmowany jeden litr wody o temperaturze czterech stopni Celsjusza przy ciśnieniu normalnym. Później z powodu podobieństwa w wymowie słowa "graw" do niemieckiego tytułu szlacheckiego "Graf" ("hrabia") i związanych z tym egalitarystycznych (od "égalité" - równość, jedno z haseł) obiekcji władz rewolucji francuskiej, została wprowadzona nazwa "kilogram". Wzorzec kilograma został usankcjonowany uchwałą I Generalnej Konferencji Miar 1889. Wskutek tej historycznej zaszłości obecnie istnieje jednostka podstawowa zawierającą przedrostek. Jeden graw jest równy 1 kg.

</doc>
<doc id="624094" url="https://pl.wikipedia.org/wiki?curid=624094" title="Imelda">
Imelda

Imelda – imię żeńskie pochodzenia germańskiego, złożone z elementów "irmen" – "cały" i "hild" – "walka". Istnieją trzy błogosławione patronki tego imienia:
Imelda imieniny obchodzi 12 maja i 4 września.
Znane osoby noszące to imię:
Zobacz też: (34919) Imelda

</doc>
<doc id="624096" url="https://pl.wikipedia.org/wiki?curid=624096" title="Kanuta">
Kanuta

Kanuta – imię żeńskie pochodzenia germańskiego, żeński odpowiednik imienia Kanut. Patronką tego imienia jest bł. Maria Kanuta od Pana Jezusa w Ogrójcu, siostra nazaretanka, wspominana razem z bł. Marią Stellą i towarzyszkami.
Kanuta imieniny obchodzi 4 września.

</doc>
<doc id="624097" url="https://pl.wikipedia.org/wiki?curid=624097" title="Cyprian Lachnicki">
Cyprian Lachnicki

Cyprian Lachnicki (ur. 1824 w Lachnowie na Grodzieńszczyźnie, zm. 27 grudnia 1906 w Warszawie) – dyrektor warszawskiej szkoły artystycznej zw. Klasą Rysunkową, dyrektor Muzeum Sztuk Pięknych w Warszawie (obecnie Muzeum Narodowe), kolekcjoner dzieł sztuki, artysta amator.
Pochodził z rodziny ziemiańskiej (herbu własnego Lachnicki). Syn Ignacego Emanuela Lachnickiego (1793-1826). Młodość spędził w Petersburgu. Należał tam do Towarzystwa Popierania Sztuk Pięknych (od 1847), a od 1848 pracował w Ermitażu przy porządkowaniu i inwentaryzacji dzieł sztuki. Już wtedy zapoczątkował swoją działalność kolekcjonerską. Zbierał głównie malarstwo, rysunki oraz grafiki, zwłaszcza wielkich mistrzów XVI-XVII wieku (Albrechta Dürer, M. Raimondiego, H. Goltzius, Rembrandta), ryciny reprodukujące dzieła sztuki oraz grafikę pejzażową XIX wieku (R. A. van Haanen, Alexandre Calame, C. Grefe). Kolekcjonował także fotografię; w skład jego kolekcji wchodziły m.in. trzy zdjęcia pejzażowe Gustave'a Le Graya (w tym "Wielka fala. Sète", 1857).
Lachnicki na dłużej związał się z Warszawą. W latach 1867-1904 kierował Klasą Rysunkową, jedyną ówcześnie działającą szkołą artystyczną w Warszawie, w której od 1872 malarstwa nauczał Wojciech Gerson. W latach 1876-1906 piastował stanowisko dyrektora Muzeum Sztuk Pięknych. W tym czasie przeprowadzał porządkowanie zbiorów, organizował wystawy oraz podejmował starania o wybudowanie nowej i przestronnej siedziby. Swoją kolekcję zapisał Muzeum w testamencie sporządzonym w 1902 r. pod warunkiem wybudowania nowego gmachu, który wzniesiono dopiero w okresie międzywojennym. Jego prace rysunkowe i obrazy były związane z odbytymi podróżami, głównie do Włoch, Szwajcarii, Francji, Grecji i Austrii. Prezentował swoje obrazy kilkakrotnie na wystawach organizowanych przez Towarzystwo Zachęty Sztuk Pięknych w Warszawie.

</doc>
<doc id="624101" url="https://pl.wikipedia.org/wiki?curid=624101" title="Elżbieta Panas">
Elżbieta Panas

Elżbieta Panas (ur. 30 kwietnia 1958 we Wrocławiu) – polska aktorka teatralna, telewizyjna i filmowa, golfistka.
Życiorys.
Urodziła się we Wrocławiu. W 1984 została absolwentką Studia Wokalno-Aktorskiego przy Teatrze Muzycznym im. Danuty Baduszkowej w Gdyni.
Jej kariera telewizyjno-filmowa zaczęła się od roli kochanki aktora Barnaby (Ignacy Gogolewski) w komedii Sylwestera Chęcińskiego "Bo oszalałem dla niej" (1980) u boku Zdzisława Wardejna, Gabrieli Kownackiej i Witolda Pyrkosza. W 1981 zadebiutowała na scenie Teatru Muzycznego w Gdyni w roli terrorystki w musicalu Jarosława Kukulskiego "Wielki świat". Grywała potem w Teatrze Muzycznym w Gdyni, Wrocławskim Teatrze Muzycznym i Teatrze Nowa Łódź.
W latach 80. na dużym ekranie grała tylko epizody, role kochanek, prostytutek czy barmanek. Szybko więc została zaszufladkowana jako „aktorka od odważnych scen” i stała się etatową „dziewczyną do rozbierania” polskiego kina. W dramacie "Wielki Szu" (1982) przypadł w udziale niewielki epizod w roli prostytutki, z którą Jurek (Andrzej Pieczyński) spędza noc, a po wszystkim zostawia ją samą w łóżku i rzuca jej na pożegnanie kilka banknotów. W komedii "Jak się pozbyć czarnego kota" (1984) grała postać powabnej Haliny, żony przyjaciela głównego bohatera (Zdzisław Wardejn). W kultowej komedii erotycznej "Och, Karol" (1985) wystąpiła w roli seksownej barmanki Basi, uległej czarowi tytułowego Karola (Jan Piechociński), któremu dała się uwieść. W horrorze o zabarwieniu erotycznym "Lubię nietoperze" (1985) zagrała rolę pielęgniarki, która w jednej ze scen uprawia seks z ogrodnikiem (Andrzej Grabarczyk) w oranżerii. W komedii "Misja specjalna" jako Hania ma odciągnąć uwagę Niemców od polskich żołnierzy, a dzięki niej udaje się obezwładnić esesmanów.
Po występie w komedii "Kogel-mogel" zdecydowała się jednak wyjechać do Stanów Zjednoczonych wraz z partnerem, a potem mężem Henrykiem Apostelem, piłkarzem i trenerem Reprezentacji Polski w latach 1994–1995.
W 1997 powróciła na szklany ekran w telenoweli TVP1 "Klan" jako Jolanta, wspólniczka Moniki Ross i Gabrieli Wilczyńskiej. Oprócz tego wystąpiła w takich serialach jak "M jak miłość", "Samo życie", "Na dobre i na złe", "Plebania", "Ojciec Mateusz", "Komisarz Alex" i "Nad rozlewiskiem", "Lekarze", "Na noże" czy "Na Wspólnej".
Jest wielką pasjonatką i popularyzatorką golfa, prezesem Polskiego Stowarzyszenia Golfa Kobiet.
Wygrała turniej Dr Irena Eris Otwarte Mistrzostwa Polski Kobiet w Golfie, który odbył się w dniach 9-11 czerwca 2011 w klubie Mazury Golf &amp; Country Club w Naterkach, zdobywając prestiżowy tytuł Międzynarodowej Mistrzyni Polski Seniorek i pokonując wszystkie rywalki w swojej kategorii wiekowej.

</doc>
<doc id="624104" url="https://pl.wikipedia.org/wiki?curid=624104" title="Sergia">
Sergia

Sergia – żeński odpowiednik imienia Sergiusz wywodzącego się od nazwy rzymskiego rodu "Sergia". Patronką imienia jest bł. Maria Sergia od Matki Bożej Bolesnej, siostra sakramentka, wspominana razem z Marią Stellą i innymi towarzyszkami.
Sergia imieniny obchodzi 4 września.

</doc>
<doc id="624106" url="https://pl.wikipedia.org/wiki?curid=624106" title="Jezioro Śremskie">
Jezioro Śremskie

Jezioro Śremskie – jezioro morenowe na Pojezierzu Poznańskim w pobliżu przysiółka Śrem, w województwie wielkopolskim, w powiecie międzychodzkim, w gminie Sieraków. Jezioro ma w przybliżeniu kształt owalny. Linia brzegowa jest dość dobrze rozwinięta, brzegi wysokie. Na zachodnim brzegu znajduje się las, zaś przy południowo-zachodnim krańcu jeziora wieś Chalin. Jezioro Śremskie stanowi kryptodepresję – jego dno znajduje się na głębokości 6 m p.p.m.

</doc>
<doc id="624107" url="https://pl.wikipedia.org/wiki?curid=624107" title="Dwufosfat">
Dwufosfat



</doc>
<doc id="624109" url="https://pl.wikipedia.org/wiki?curid=624109" title="Junior Godoi">
Junior Godoi

Júnior, właśc. Luiz Antônio de Godoy Alves Júnior (ur. 20 września 1978 w São Paulo) – brazylijski piłkarz, który w latach 2006–2007 występował w Legii Warszawa.
Kariera piłkarska.
Kariera klubowa.
Wychowanek klubu São Paulo FC, w którym rozpoczął karierę piłkarską. Potem występował w klubie União Barbarense. W 2003 wyjechał do Europy, gdzie został piłkarzem ukraińskiej Tawriji Symferopol, w której zaliczył 70 występów, strzelając 11 bramek. Júnior jest nominalnym pomocnikiem, lecz może występować również w ataku. Do Legii trafił z Tawriji, jednak nigdy nie zdołał wywalczyć miejsca w podstawowym składzie warszawskiej drużyny, najczęściej oglądając mecze z ławki rezerwowych, bądź trybun. W rozgrywkach Orange Ekstraklasy Júnior pojawiał się na boisku 13 razy, strzelił jednego gola, oraz został ukarany czerwoną kartką w meczu z Widzewem Łódź. 15 września 2007 roku, Legia Warszawa rozwiązała za porozumieniem stron kontrakt z Júniorem. Júnior powraca do Ukrainy, gdzie podpisuje kontrakt z klubem Zoria Ługańsk. Latem 2009 klub nie przedłużył z nim kontrakt i Junior powrócił do Brazylii. Jednak już 21 września 2010 podpisał kontrakt z ukraińskim Metałurhiem Zaporoże. Podczas przerwy zimowej sezonu 2013/14 opuścił zaporoski klub.

</doc>
<doc id="624110" url="https://pl.wikipedia.org/wiki?curid=624110" title="Kanizja">
Kanizja

Kanizja – imię żeńskie pochodzące od nazwiska św. Piotra Kanizjusza, doktora Kościoła. Patronką tego imienia jest bł. Maria Kanizja (Eugenia Mackiewicz), siostra nazaretanka, wspominana razem z bł. Marią Stellą i innymi towarzyszkami.
Kanizja imieniny obchodzi 4 września.

</doc>
<doc id="624113" url="https://pl.wikipedia.org/wiki?curid=624113" title="Rubén Baraja">
Rubén Baraja

Rubén Baraja Vegas (ur. 11 lipca 1975 w Valladolid) – hiszpański trener i piłkarz występujący na pozycji pomocnika. Piłkarską karierę zakończył w Valencii CF. Jest bratem Javiera, także piłkarza. Obecnie pełni funkcje trenera klubu Valencia CF.
Życiorys.
Kariera klubowa.
Zawodową karierę rozpoczynał w 1993 roku w Realu Valladolid. Następnie grał w Atlético Madryt, a w 2000 roku podpisał kontrakt z Valencią CF. W 2002 i 2004 roku sięgnął z nią po tytuł mistrza Hiszpanii. Zdobył także superpuchar kraju oraz Puchar UEFA. 
Kariera reprezentacyjna.
W reprezentacji Hiszpanii zadebiutował 7 października 2000 roku w wygranym 2:0 spotkaniu przeciwko Izraelowi. Wystąpił między innymi na Mistrzostwach Świata 2002 oraz Mistrzostwach Europy 2004.
Kariera trenerska.
20 sierpnia 2020 hiszpański klub Real Saragossa poinformował o zatrudnieniu Rubéna Baraji na stanowisko trenera.

</doc>
<doc id="624114" url="https://pl.wikipedia.org/wiki?curid=624114" title="Bogusława Pawelec">
Bogusława Pawelec

Bogusława Pawelec, właściwie Bogusława Pawelec-Małek (ur. 22 czerwca 1954 w Gdańsku) – polska aktorka teatralna i filmowa.
Życiorys.
W 1978 roku ukończyła studia na Wydziale Aktorskim Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi, gdzie studiowała na roku m.in. z Bożeną Stryjkówną, Elżbietą Piwek, Jackiem Komanem, Piotrem Skibą, Andrzejem Szczytko, Mariuszem Wojciechowskim i Jacentym Jędrusikiem.
Zadebiutowała 3 października 1977 na deskach Teatru Wybrzeże w Gdańsku, wystąpiła w roli Rity w "Wywiadzie w Buenos-Aires" Henryka Borowika w reżyserii Jefima Lifsona. Od 1978 roku jest aktorką Teatru im. Stefana Jaracza w Łodzi, gdzie wystąpiła w spektaklach w reżyserii Wandy Laskowskiej, Jana Maciejowskiego, Bogdana Hussakowskiego, Ryszarda Majora, Mikołaja Grabowskiego, Tomasza Zygadło, Anny Augustynowicz, Marka Fiedora oraz Mariusza Grzegorzka.
Jest trzykrotną laureatką łódzkiej Złotej Maski za najlepszą rolę kobiecą (w latach 1997, 1999 i 2009).
Żona aktora Macieja Małka.

</doc>
<doc id="624115" url="https://pl.wikipedia.org/wiki?curid=624115" title="Boromea">
Boromea

Boromea – imię żeńskie, pochodzące od nazwiska św. Karola Boromeusza. Jego patronką jest bł. Maria Boromea (Weronika Narmontowiz), siostra nazaretanka, wspominana razem z bł. Marią Stellą i innymi towarzyszkami. Męski odpowiednik to Boromeusz.
Boromea imieniny obchodzi 4 września.

</doc>
<doc id="624120" url="https://pl.wikipedia.org/wiki?curid=624120" title="Alan Smith (ur. 1980)">
Alan Smith (ur. 1980)

Alan Smith (ur. 28 października 1980 w Leeds) – angielski piłkarz grający na pozycjji pomocnika lub napastnika, aktualnie w Notts County F.C. Były reprezentant Anglii w latach 2001–2007.
Życiorys.
Alan Smith pierwsze kroki w piłce nożnej stawiał w Narodowym Centrum Doskonalenia w Lilleshaw. Jako osiemnastolatek trafił do Leeds United, gdzie rozegrał 211 meczów i strzelił 58 bramek, ale zasłynął też jako zawodnik niepokorny, często grający brutalnie i karany przez sędziów kartkami. W sezonie 2002/2003 ujrzał czerwoną kartkę także w meczu reprezentacji Anglii z Macedonią.
Długo pozostawał wierny klubowi z Elland Road, ale gdy Leeds spadło z Premiership po sezonie 2003/2004, przystał na ofertę Manchesteru United i 26 maja 2004 roku podpisał kontrakt ze swoim nowym klubem. Suma odstępnego wyniosła 7 milionów funtów. 
Pierwszy sezon w barwach United był dla 23-letniego zawodnika całkiem udany, chociaż Smith miał często problemy z wywalczeniem miejsca w wyjściowym składzie, gdyż jego rywalami w walce o nie byli Wayne Rooney (dla którego również był to pierwszy sezon na Old Trafford), Ruud van Nistelrooy i Louis Saha.
W sezonie 2005/2006 został z konieczności przesunięty na pozycję defensywnego pomocnika, gdzie udanie zastępował Roya Keane'a, ale pod koniec sezonu doznał ciężkiej kontuzji. W następnym sezonie znów został napastnikiem, ale ponownie miał trudności z przebiciem się do pierwszego składu „Czerwonych Diabłów”. Ostatecznie na koniec sezonu wywalczył mistrzostwo Anglii.
2 sierpnia 2007 roku Smith podpisał 5-letni kontrakt z Newcastle United, które zapłaciło za niego około 6 milionów funtów.

</doc>
<doc id="624122" url="https://pl.wikipedia.org/wiki?curid=624122" title="Stauropigialny">
Stauropigialny



</doc>
<doc id="624124" url="https://pl.wikipedia.org/wiki?curid=624124" title="Pacha Kamaq">
Pacha Kamaq

Pacha Kamaq, Pacha Camac, Pacha Camaq, Pachacamac (kecz. "Stwórca Świata") - bóstwo peruwiańskiego plemienia Huari, zamieszkującego ziemie w sąsiedztwie dzisiejszej Limy, po podboju Huari przez Inków przyjęty do inkaskiego panteonu i utożsamiany z ajmarskim bogiem-stwórcą, Wirakoczą. Pacha Kamaq przedstawiany był pod postacią ryby. Wyrocznia Pacha Kamaqa - Wiracochy w stolicy Huari, mieście Pachacámac była jednym z najświętszych miejsc kultu Imperium Inków i celem licznych pielgrzymek.
W mitologii Inków Pacha Kamaq uznawany był za syna boga słońca Inti oraz bogini księżyca, Mamy Quilli, a także za męża bogini ziemi Pachamamy.
Zgodnie z mitem, wkrótce po stworzeniu świata mąż pierwszej kobiety (odpowiedniczki biblijnej Ewy) zmarł z głodu. Kobieta narzekała i wypominała Pacha Kamaqowi, że nie stworzył dla ludzi dostatecznej ilości jedzenia. Rozgniewany bóg zabił i poćwiartował pierworodnego syna kobiety. Z kawałków ciała chłopca wyrosły pierwsze warzywa i owoce. Niedługo potem drugi syn kobiety - Wicham zemścił się na Pacha Kamaqu, przepędzając go do morza, gdzie bóg przemienił się w rybę.

</doc>
<doc id="624125" url="https://pl.wikipedia.org/wiki?curid=624125" title="La Primera División de México">
La Primera División de México



</doc>
<doc id="624126" url="https://pl.wikipedia.org/wiki?curid=624126" title="Węgielin">
Węgielin

Węgielin – przysiółek wsi Jakubowo Lubińskie w Polsce, położony w województwie dolnośląskim, w powiecie polkowickim, w gminie Przemków.
W latach 1975–1998 przysiółek administracyjnie należał do województwa legnickiego.
W 1295 w kronice łacińskiej "Liber fundationis episcopatus Vratislaviensis" (pol. „Księdze uposażeń biskupstwa wrocławskiego”) wymieniony jest jako "Wenglin".

</doc>
<doc id="624130" url="https://pl.wikipedia.org/wiki?curid=624130" title="Club Deportivo Guadalajara">
Club Deportivo Guadalajara



</doc>
<doc id="624131" url="https://pl.wikipedia.org/wiki?curid=624131" title="Poddymin">
Poddymin

Poddymin (też Barnimowo, do 1945 niem. "Eichfeuer") – osada śródleśna (wieś) w Polsce położona w województwie zachodniopomorskim, w powiecie polickim, w gminie Police na obszarze Puszczy Wkrzańskiej.
Historia.
Początki osady sięgają roku 1816, gdy powstała tu smolarnia. Obok z czasem powstał majątek rolny podległy zarządcy w Stolcu. Zlokalizowano tu również leśniczówkę. Do 1939 r. osadę zamieszkiwało 9 osób.
W czasie II wojny światowej wieś nie zniszczona, 27 kwietnia 1945 r. do osady wkroczyły wojska radzieckie (2 Front Białoruski - 2 Armia Uderzeniowa) a administracja polska przejęła ją 4 października 1945 r. z czasem przybyli też pierwsi polscy osadnicy.
Po 1945 r. wieś stała się osadą leśników a w 1989 r. ponownie leśniczówką. Do 2000 r. osadę zamieszkiwało 19 osób.

</doc>
<doc id="624133" url="https://pl.wikipedia.org/wiki?curid=624133" title="Bertyn">
Bertyn

Bertyn – imię męskie pochodzenia germańskiego, od imion zawierających element "bert", pochodzący od "beraht" – "lśniący, błyszczący". Patronem tego imienia jest św. Bertyn, opat (VII wiek).
Bertyn imieniny obchodzi 5 września.
Znane osoby noszące imię Bertyn:

</doc>
<doc id="624138" url="https://pl.wikipedia.org/wiki?curid=624138" title="Gomulnik">
Gomulnik

Gomulnik – kolonia wsi Kisielnica w Polsce, położona w województwie podlaskim, w powiecie łomżyńskim, w gminie Piątnica.
W latach 1975–1998 kolonia administracyjnie należała do województwa łomżyńskiego.

</doc>
<doc id="624192" url="https://pl.wikipedia.org/wiki?curid=624192" title="Marcin Lubiejewski">
Marcin Lubiejewski

Marcin Lubiejewski (ur. 1 października 1981 w Warszawie) – polski siatkarz, grający na pozycji atakującego.
Karierę zaczynał w MKS MDK Warszawa skąd pozyskał go w sezonie 2000/2001 w barwach którego Lubiejewski zadebiutował w ekstraklasie. Od 2002 roku grał w Jokerze Piła skąd ponownie, w 2004 roku powrócił do Gorzowa gdzie trener Waldemar Wspaniały przestawił go na pozycję atakującego. W 2005 roku opuścił GTPS i zasilił . Od sezonu 2006/2007 był zawodnikiem AZS-u Olsztyn. W roku 2008 opuścił Olsztyn i przeniósł się do Siatkarza Wieluń, z którym zdobył awans do PlusLigi w sezonie 2008/2009.
Sukcesy klubowe.
I liga:
Liga polska:
Liga norweska:

</doc>
<doc id="624194" url="https://pl.wikipedia.org/wiki?curid=624194" title="Bajanchongor">
Bajanchongor

Bajanchongor () – miasto w Mongolii, stolica administracyjna ajmaku bajanchongorskiego, położone 620 km na południowy zachód od stolicy kraju Ułan Bator. W 2010 roku liczyło 29,8 tys. mieszkańców. Prawie cała populacja reprezentowana jest przez Chałchasów. 
Leży na wysokości około 1850 m n.p.m.
Ajmak powstał w 1942, ale stolicę ajmaku przeniesiono do Bajanchongoru w 1961. W latach 80. XX w. działał w mieście kombinat spożywczy, cegielnia, fabryki: odzieży i obuwia. 
Obecnie (2008) w mieście jest Muzeum Ajmaku i Muzeum Przyrodnicze, a także klasztor lamajski założony w 1991. 
20 km od centrum dzisiejszego miasta do 1937 istniał duży i aktywny klasztor lamajski, znany jako ośrodek wydawniczy tekstów sakralnych i teologicznych. Został całkowicie zniszczony przez komunistów w 1937.
W mieście znajduje się port lotniczy Bajanchongor.

</doc>
<doc id="624196" url="https://pl.wikipedia.org/wiki?curid=624196" title="Gomphus vulgatissimus">
Gomphus vulgatissimus



</doc>
<doc id="624198" url="https://pl.wikipedia.org/wiki?curid=624198" title="Bażantarnia">
Bażantarnia

Bażantarnia – ogrodzony teren, na którym hodowano bażanty. Wewnątrz, wśród drzew i krzewów, były zabudowania mieszkalne bażantarnika i ogrzewane w zimie pomieszczenia dla bażantów.

</doc>
<doc id="624199" url="https://pl.wikipedia.org/wiki?curid=624199" title="Kownaty-Kolonia (województwo podlaskie)">
Kownaty-Kolonia (województwo podlaskie)

Kownaty-Kolonia – kolonia wsi Kownaty w Polsce, położona w województwie podlaskim, w powiecie łomżyńskim, w gminie Piątnica.
W latach 1975–1998 kolonia administracyjnie należała do województwa łomżyńskiego.

</doc>
<doc id="624200" url="https://pl.wikipedia.org/wiki?curid=624200" title="Olgij">
Olgij

Olgij ("Ölgij", do 2006 w książkach polskich stosowano nazwę zrusyfikowaną Ulegej, , ) – miasto w zachodniej Mongolii, stolica administracyjna ajmaku bajanolgijskiego, położone 1645 km na zachód od stolicy kraju Ułan Bator.
W 2010 roku liczyło 29,4 tys. mieszkańców.
Położone na wysokości ok. 1700 m n.p.m. W mieście przeważa ludność kazachska tradycyjnie wyznająca islam. Znaczący udział w populacji ma także ludność urianchajska (turkijskich z pochodzenia Tuwińców-buddystów, którzy przeszli na język mongolski).
Na początku lat 60. XX w. w związku z otwarciem w 1961 w osadzie Chotgor leżącej na terenie sąsiedniego ajmaku uwskiego odkrywkowej kopalni węgla brunatnego, Czechosłowacja zbudowała w Olgiju elektrociepłownię bazującą na tym węglu. W latach 80. XX w. w mieście działało dużo zakładów przemysłowych, kombinat spożywczy, drzewny, oczyszczalnia wełny, fabryka obuwnicza, wytwórnia dywanów, cegielnia.
Znajduje się tu (stan na 2008) muzeum ajmaku oraz meczet. Działa port lotniczy utrzymujący regularne połączenia z Ułan Bator.

</doc>
<doc id="624201" url="https://pl.wikipedia.org/wiki?curid=624201" title="Gunice">
Gunice

Gunice (do 1945 niem. "Günnitz") – opuszczona osada (wieś) w Polsce położona w województwie zachodniopomorskim, w powiecie polickim, w gminie Police na obszarze Puszczy Wkrzańskiej, miejscowość usytuowana jest nad rz. Gunicą, ok. 16 km na zachód od centrum Szczecina.
Historia.
Osada o przypuszczalnie wczesnośredniowiecznym rodowodzie. Od drugiej połowy XVIII w. istniały tu majątki rycerskie.
Gunice 27 kwietnia 1945 zajęły wojska radzieckie (2 Front Białoruski – 2 Armia Uderzeniowa) i zostały oddane pod administrację polską. Pierwsi polscy osadnicy pojawili się tu przed końcem 1945 r. Powstał tu dworek myśliwski Lasów Państwowych. (rozebrany w 1963 r.) Od lat 60. XX wieku osiedle stopniowo pustoszało, a część zabudowań rozebrano.
Przynależność polityczno-administracyjna Gunic:
Demografia:
Cmentarz rodu Raminów.
Niedaleko Gunic położony jest leśny cmentarz rodu Raminów, którzy przez długi czas byli właścicielami tego majątku. Na cmentarzyku znajduje się łącznie pięć nagrobków – przeważnie w formie naturalnych kamieni z odpowiednimi, bardzo lakonicznymi napisami. Tylko jeden nagrobek wykonany jest z tzw. „sztucznego kamienia”. Zwraca uwagę brak symboliki religijnej na nagrobkach (zaledwie na jednym pomniku znajduje się zarys krzyża). Analiza inskrypcji na nagrobkach wskazuje, że w co najmniej dwóch przypadkach mamy do czynienia z grobami symbolicznymi (daty śmierci tych osób są późniejsze niż 1945 r.). Cmentarz przez wiele lat był zaniedbany, dopiero w roku 2004 lub 2005 z inicjatywy, mieszkającego w Niemczech, jednego z potomków rodu Raminów został uporządkowany i odnowiony.

</doc>
<doc id="624202" url="https://pl.wikipedia.org/wiki?curid=624202" title="Gadziogłówka zwyczajna">
Gadziogłówka zwyczajna



</doc>
<doc id="624203" url="https://pl.wikipedia.org/wiki?curid=624203" title="Pszeniec zwyczajny">
Pszeniec zwyczajny

Pszeniec zwyczajny ("Melampyrum pratense" L.) – gatunek rośliny należący do rodziny zarazowatych ("Orobanchaceae"). Główny obszar występowania to Europa, ale na pojedynczych stanowiskach notowany jest także w Ameryce Północnej i Środkowej, Azji, Australii i Afryce. W Polsce jest pospolity na niżu, w górach występuje rzadziej.

</doc>
<doc id="624205" url="https://pl.wikipedia.org/wiki?curid=624205" title="Bulgan">
Bulgan

Bulgan () – miasto w Mongolii, stolica administracyjna ajmaku bulgańskiego, położone 330 km na zachód od stolicy kraju Ułan Bator.
Leży na wysokości około 1200 m n.p.m. W 2010 roku liczyło 11,3 tys. mieszkańców. Dominuje ludność chałchaska, ale jest też dość liczna grupa Kazachów. Nazwa miasta pochodzi od pobliskich gór Bulgan Chaan. W 1958 powstał w Bulganie jeden z pierwszych w kraju młynów zbożowych, zbudowany przez ZSRR. W latach 70. i 80. XX w. istniał także kombinat spożywczy oraz duża elektrownia cieplna bazująca na uruchomionej w 1965 odkrywkowej kopalni węgla brunatnego w pobliskim Sajchanowoo, wydobywającej na przełomie lat 70/80. 15 tys. ton węgla. 
W mieście znajduje się (stan na 2008) Muzeum Ajmaku i Muzeum Etnograficzne, Mauzoleum Chatan Batora Magsardżawa oraz klasztor lamajski Ligsziddongajlin chijd (w starszej polskiej literaturze znany jako Wan Chüree), założony w latach 1666- 1667 (według Gungaadasza w XVIII w.), w znacznym stopniu zniszczony w 1937 przez komunistów. Miasto posiada port lotniczy.
W mieście urodziła się zapaśniczka Najdangijn Otgondżargal i zapaśnik Czagnaadordżijn Gandzorig, uczestnicy igrzysk w Pekinie 2008 roku.

</doc>
<doc id="624207" url="https://pl.wikipedia.org/wiki?curid=624207" title="Kurpie (Drozdowo)">
Kurpie (Drozdowo)

Kurpie – kolonia wsi Drozdowo w Polsce, położona w województwie podlaskim, w powiecie łomżyńskim, w gminie Piątnica.
W latach 1975–1998 kolonia administracyjnie należała do województwa łomżyńskiego.

</doc>
<doc id="624208" url="https://pl.wikipedia.org/wiki?curid=624208" title="Melampyrum pratense">
Melampyrum pratense



</doc>
<doc id="624209" url="https://pl.wikipedia.org/wiki?curid=624209" title="Dzuunmod">
Dzuunmod

Dzuunmod () – miasto w Mongolii, stolica administracyjna ajmaku centralnego, położone 30 km na południe od stolicy kraju Ułan Bator. 
W 2010 roku liczyło 13,3 tys. mieszkańców. Stolicą ajmaku jest od 1938, gdy wcześniejszą stolicę ajmaku Ułan Bator wyodrębniono w miasto o specjalnym statusie i wyłączono z ajmaku. W latach 80. XX w. działał w mieście kombinat spożywczy oraz niewielkie wytwórnie: dywanów i jurt. 
W mieście znajduje się Muzeum Ajmaku oraz klasztor Daszczojnchorlon chijd z lat 90. XX w. W okolicy Dzuunmod znajduje się Obszar Ścisłej Ochrony góry Bogd Chaan, na którego terenie położony jest klasztor Mandzuszir chijd.

</doc>
<doc id="624210" url="https://pl.wikipedia.org/wiki?curid=624210" title="Julien Faubert">
Julien Faubert

Julien Faubert (ur. 1 sierpnia 1983 w Hawrze) – piłkarz francuski grający najczęściej na pozycji skrzydłowego.
Kariera klubowa.
Faubert urodził się na północy Francji w Hawrze, jednak piłkarską karierę zaczynał aż na południu w klubie AS Cannes w roku 1998. Także w tym klubie zaczynali swoje kariery pomocnicy reprezentacji Francji tacy jak Zinédine Zidane, Patrick Vieira czy Johan Micoud. Faubert po grze w juniorach klubu z Cannes, w 2002 roku trafił do pierwszego zespołu, w barwach którego zadebiutował w Ligue National (D3). Zespołowi Cannes nie udało się awansować przez 2 sezony do Ligue 2, ale Faubert spisywał się na tyle dobrze, że w 2004 roku do Girondins Bordeaux ściągnął go ówczesny trener tego klubu Michel Pavon. Faubert szybko wprowadził się do nowego zespołu i w sezonie 2004/2005 wystąpił w 36 ligowych meczach. Przez następne lata dalej był podstawowym zawodnikiem swojego zespołu. Natomiast drużyna Bordeaux w tym czasie walczyła o mistrzostwo Francji z Olympique Lyon. Jednak ostatecznie „Żyrondyści” wywalczyli tytuł wicemistrza kraju. Faubert w sezonie 2005/2006 zdobył 5 bramek w lidze. W następnych rozgrywkach wraz z Girondins wystąpił w fazie grupowej Ligi Mistrzów, a w lidze zajął 6. pozycję.
Latem 2007 Faubertem zainteresował się szkocki Rangers, który oferował 4,3 miliona funtów. Jednak 1 lipca Franzuc podpisał kontrakt z West Ham United, które zapłaciło za niego 6,1 miliona funtów.
Latem 2006 Faubertem zainteresował się selekcjoner reprezentacji Francji Raymond Domenech, gdyż po zakończeniu kariery piłkarskiej przez Zidane’a, notabene wielkiego idola Fauberta, wciąż poszukuje jego następcy. Domenech postanowił wypróbować Fauberta w meczu z Bośnią i Hercegowiną, rozegranym 16 sierpnia 2006 w Sarajewie. Francuz pojawił się na boisku w 69. minucie przy stanie 1:1, zmienił wówczas Francka Ribery’ego. Gdy wydawało się, że mecz zakończy się takim rezultatem, Thierry Henry w doliczonym czasie gry podał do Fauberta, a ten zdobył zwycięskiego dla Francuzów gola. Faubert w reprezentacji „Trójkolorowych” zadebiutował dokładnie 12 lat (bez jednego dnia) po premierowym występie Zidane’a. Podobnie jak wielki poprzednik w chwili debiutu, jest piłkarzem Girondins Bordeaux. Zizou również wszedł na boisko w końcówce i też strzelił gola (nawet dwa) w spotkaniu z Czechami. Obaj, i Faubert, i Zidane, debiutowali w kadrze w podobnym wieku, który predysponował ich jeszcze do występu w drużynie młodzieżowej i obaj karierę zaczynali w Cannes. Jednak pomimo dobrego występu w kadrze, Domenech nie powołał Fauberta na kolejne spotkania w ramach kwalifikacji do Euro 2008 z Gruzją i Włochami. 1 lipca 2007 roku przeszedł do West Ham United za około 6 milionów funtów. W drużynie tej zadebiutował 12 stycznia w pojedynku z Fulham. W debiutanckim sezonie wystąpił jeszcze w tylko sześciu ligowych meczach z powodu kontuzji.
W następnych rozgrywkach był podstawowym piłkarzem swojej ekipy i zagrał w 20 meczach, po czym, pod koniec stycznia 2009 roku Faubert został wypożyczony do końca sezonu do hiszpańskiego Realu Madryt za kwotę 1,5 mln funtów. Dla nowego klubu francuski gracz rozegrał tylko dwa mecze w Primera División i powrócił do West Hamu.
W 2012 roku Faubert przeszedł do Elazığsporu. Grając w barwach Realu Faubert zasłynął tym, że zasnął podczas trwającego meczu na ławce rezerwowych. 1 stycznia 2013 przestanie umowę ze Elazığsporu.
31 stycznia 2013 roku podpisał kontrakt z Girondins Bordeaux.

</doc>
<doc id="624211" url="https://pl.wikipedia.org/wiki?curid=624211" title="Öndörchaan">
Öndörchaan

Öndörchaan () – miasto w Mongolii, stolica administracyjna ajmaku chentejskiego, położone 330 km na wschód od stolicy kraju Ułan Bator. 
W 2010 roku liczyło 17,2 tys. mieszkańców. Dominuje ludność chałchaska. 
Öndörchan jako osada stała powstał nad brzegiem rzeki Kerulen w XVIII w. w momencie, gdy założono tu duży klasztor lamajski oraz zespół pałacowy miejscowego księcia. Klasztor został całkowicie zniszczony przez komunistów w 1937, podobnie jak znaczna część pałacu. W pozostałych budowlach pałacowych obecnie znajduje się muzeum etnograficzne. Oprócz tego w mieście jest też muzeum ajmaku. W 1990 wybudowano nowy klasztor lamajski, na miejscu zniszczonego. W Öndörchanie zachowała się także zabytkowa kamienna figura człowieka wielkości naturalnej. 
W latach 40. XX w. w pobliżu miasta zaczęła działać niewielka odkrywkowa kopalnia węgla brunatnego. W 1961 zbudowano dość duży młyn zbożowy. W mieście znajduje się port lotniczy Öndörchaan.
25 km na zachód od miasta leżą ruiny dwóch dużych miast kitańskich z X–XII w. 13 września 1971 roku w katastrofie lotniczej nad Öndörchaan miał zginąć, według oficjalnej chińskiej wersji wydarzeń, chiński marszałek Lin Biao, w trakcie rzekomej ucieczki do ZSRR.

</doc>
<doc id="624213" url="https://pl.wikipedia.org/wiki?curid=624213" title="Kobdo">
Kobdo

Kobdo (, "Chowd") – miasto w Mongolii, siedziba administracyjna ajmaku kobdoskiego, położone 1200 km na zachód od stolicy kraju Ułan Bator. Tworzy oddzielny somon o nazwie Dżarglant.
Położone na wysokości 1395 m n.p.m. nad rzeką Bujant gol. W 2010 roku liczyło 29 tys. mieszkańców; dla porównania, w 1969 było ich 12,4 tys.
Najstarsze miasto w zachodniej Mongolii, początkowo założone w 1718, jako siedziba chińskiego garnizonu, nad rzeką Kobdo, od której wzięło nazwę, po katastrofalnej powodzi w 1762 przeniesione w dzisiejsze miejsce, nad dopływ rzeki Kobdo, gdzie powstała kolejna forteca chińska, a następnie wokół niej dzielnice zamieszkane przez ludność cywilną, chińską i mongolską. Na początku XX w. był to też duży ośrodek religijny, w mieście znajdowało się 19 klasztorów lamajskich, które zostały zniszczone przez komunistów w 1937.
W latach 80. XX w. działała cegielnia oraz zbudowany w 1978 kombinat spożywczy produkujący chleb, wyroby cukiernicze i napoje (różne odmiany lemoniady). W 1979 otwarto w mieście pierwszą wyższą uczelnię: Wyższą Szkołę Pedagogiczną.
Miasto posiada port lotniczy mający regularne połączenia z Ułan Bator.
Znajdują się tu (stan w 2008) ruiny chińskiej twierdzy, Muzeum Ajmaku, klasztor lamajski odbudowany po zniszczeniach z lat 30. oraz meczet z 2000 roku.

</doc>
<doc id="624214" url="https://pl.wikipedia.org/wiki?curid=624214" title="Funditores">
Funditores

Funditores ("procarze") – lekkie oddziały w rzymskiej armii, których główną bronią były proce.

</doc>
<doc id="624215" url="https://pl.wikipedia.org/wiki?curid=624215" title="Mörön">
Mörön

Mörön () – miasto w północnej Mongolii, na południe od jeziora Chubsuguł; stolica administracyjna ajmaku chubsugulskiego, położone 692 km na północny zachód od stolicy kraju Ułan Bator. W 2010 roku liczyło 35,8 tys. mieszkańców.
Osada powstała wokół dużego klasztoru lamajskiego zbudowanego w 1890 roku, a zniszczonego w 1937 przez komunistów. Stolica ajmaku od 1931, gdy przeniesiono ją z osady Chatgal. W 1961 zbudowano tu młyn zbożowy, w latach 80. XX w. działał w mieście także niewielki kombinat spożywczy. W pobliżu miasta w latach 80. XX w. pracowała jedna z nielicznych w Mongolii kopalń węgla kamiennego. Wydobywany on był z warstw permskich. 
Znajdują się tu (stan na 2008): Muzeum Ajmaku oraz klasztor lamajski założony w 1990 na miejscu zniszczonego w 1937.
W okolicy miasta znajduje się grupa 14 rzeźb jeleni pochodząca z epoki brązu (20 km od centrum) i ruiny dwóch miast założonych przez wnuka Czyngis Chana chana Mongkego w pierwszej połowie XIII w. (45 km od centrum). 

</doc>
<doc id="624218" url="https://pl.wikipedia.org/wiki?curid=624218" title="Zakłady Wytwórcze Aparatury Wysokiego Napięcia">
Zakłady Wytwórcze Aparatury Wysokiego Napięcia

Zakłady Wytwórcze Aparatury Wysokiego Napięcia (ZWAR) – byłe polskie przedsiębiorstwo produkujące aparaty elektryczne, założone przez Kazimierza Szpotańskiego.
Historia.
W listopadzie 1918 Kazimierz Szpotański wrócił do Polski i założył w Warszawie, w dwupokojowym lokalu przy ul. Mirowskiej, "Fabrykę Aparatów Elektrycznych K. Szpotański i Spółka". Zaczął od produkcji włączników do światła. Warsztat ten, początkowo zatrudniający 2 ludzi, po przeniesieniu na Pragę (w kwadrat obecnych ulic Kałuszyńskiej, Rybnej, Drewnickiej i Gocławskiej) szybko rozrósł się, stając się największym w II Rzeczypospolitej przedsiębiorstwem produkującym aparaturę elektryczną. Szpotański mówił, że produkcja w jego fabryce musi odpowiadać systemowi IEEN (jakości, ekonomii, estetyce i nowoczesności). W roku 1938, w związku z dużymi zamówieniami od przedsiębiorstw z Centralnego Okręgu Przemysłowego, część oddziałów fabryki przeniesiono do Międzylesia.
Zakłady Kazimierza Szpotańskiego przed II wojną światową zatrudniały około 1200 osób, w tym 100 inżynierów. Funkcjonowały do wybuchu powstania warszawskiego. W tych trudnych czasach Kazimierz Szpotański kładł duży nacisk na aspekty socjalne funkcjonowania zakładu, organizując dla pracowników wczasy oraz szkolenia. Ponadto fundował stypendia i zapewniał praktyki oraz pracę zdolnym studentom Politechniki.
20 października 1944 roku Fabryka została przymusowo przejęta przez Zarząd Tymczasowy i upaństwowiona, a w roku 1945 przemianowana na "Pierwszą Państwową Fabrykę Aparatów Elektrycznych". Kazimierz Szpotański zaś, ze względu na silne naciski władzy komunistycznej, musiał opuścić swój zakład. Następnie nazwę Fabryki zmieniono na "Zakłady Wytwórcze Aparatury Rozdzielczej im. Georgi Dymitrowa", w skrócie ZWAR, a później "Zakłady Wytwórcze Aparatury Wysokiego Napięcia", ale skrót pozostał bez zmian.
W skład ZWAR-u wchodziło kilka fabryk: w Międzylesiu, w Warszawie przy ulicy Gocławskiej, w Lęborku oraz w Przasnyszu (w związku z polityką decentralizacji przemysłu). Fabryka ta zajmowała się głównie produkcją do byłego ZSRR.
W roku 1989 Kazimierz Szpotański został upamiętniony przez nadanie jego imienia ulicy przebiegającej przy zakładzie w Międzylesiu. Jako że inżynier Szpotański był również współzałożycielem i wieloletnim prezesem Stowarzyszenia Elektryków Polskich, organizacja ta przyznaje medal jego imienia osobom szczególnie zasłużonym w zakresie aparatury elektrycznej.
W 1997 roku Fabryka ZWAR została kupiona przez międzynarodową korporację ABB, w wyniku czego powstała spółka ABB ZWAR. Następnie zlikwidowano fabrykę przy ul. Gocławskiej, pozostałą część produkcji przenosząc do Międzylesia. Działalność ABB ZWAR została ograniczona do biur konstrukcyjnych i śladowej produkcji, a ABB Przasnysz ograniczyło produkcję głównie do konstrukcji licencyjnych.
W roku 2000 pracownicy byłego zakładu w Lęborku utworzyli Zakład Wytwórczy Aparatów Elektrycznych Sp. z o.o. (ZWAE), który kontynuuje tradycje produkcji polskich aparatów wysoko- i średnionapięciowych.
W marcu 2002 roku ABB Zwar i ABB Elta połączyły się i utworzono z nich ABB Sp. z o.o. Zakład w Lęborku zamknięto, a jego produkcję przeniesiono do Przasnysza i Łodzi. Obecnie ABB Sp z o.o. zatrudnia w Polsce blisko 4000 pracowników w zakładach w Aleksandrowie Łódzkim, Łodzi, Przasnyszu, Krakowie, Elblągu i Wrocławiu.
W roku 2002 z firmy ABB ZWAR odłączyła się część konstruktorów, zakładając spółkę ZWARpol Sp. z o.o., zajmującą się produkcją aparatury probierczej średniego i wysokiego napięcia.
W roku 2015 w budynku zakładów ZWAR w Międzylesiu powstała galeria handlowa.
Budynki ZWAR wpisane są do rejestru zabytków jako: "Fabryka Aparatów Elektrycznych K. Szpotańskiego" (4 sprzężone hale produkcyjne), ul. Żegańska 1, 1900-30, nr rej.: A-448 z 8.07.2005
W dawnych zakładach ZWAR przy ul. Żegańskiej 1 w Warszawie znajdują się siedziby obu spółek.
W roku 1933 od skrótowca ZWAR w Międzylesiu powstała szkółka piłkarska „ZWAR” nadal istniejąca.

</doc>
<doc id="624219" url="https://pl.wikipedia.org/wiki?curid=624219" title="Ophiogomphus cecilia">
Ophiogomphus cecilia



</doc>
<doc id="624222" url="https://pl.wikipedia.org/wiki?curid=624222" title="Richard Lambourne">
Richard Lambourne

Richard Edward Lambourne (ur. 6 maja 1975 roku w Colorado Springs) – amerykański siatkarz, reprezentant kraju, grający na pozycji libero.
W reprezentacji USA zadebiutował w 2000 roku. Największy sukces z reprezentacją odniósł w 2008 roku, zdobywając mistrzostwo olimpijskie.
13 sierpnia 2006 r. podpisał kontrakt z drużyną AZS Olsztyn. W jej barwach wywalczył dwa razy z rzędu brązowe medale mistrzostw Polski.
W sezonie 2009/2010 ponownie grał na polskich parkietach reprezentując drużynę Delekty Bydgoszcz. 24 lutego 2010 r. został dyscyplinarnie zwolniony przez zarząd klubu za wykonanie wulgarnego gestu w kierunku trenera Waldemara Wspaniałego.
Na początku 2011 roku podpisał kontrakt z Fartem Kielce do końca sezonu 2010/2011.
Sukcesy klubowe.
Puchar Austrii:
Mistrzostwo Austrii:
Mistrzostwo Belgii:
Mistrzostwo Polski:
Puchar CEV:
Klubowe Mistrzostwa Azji:
Puchar Emira:
Mistrzostwo Kataru:
Sukcesy reprezentacyjne.
Puchar Ameryki:
Mistrzostwa Ameryki Północnej, Środkowej i Karaibów:
Puchar Wielkich Mistrzów:
Puchar Panamerykański:
Liga Światowa:
Igrzyska Panamerykańskie:
Igrzyska Olimpijskie:

</doc>
<doc id="624224" url="https://pl.wikipedia.org/wiki?curid=624224" title="Manuel García">
Manuel García

Manuel Patricio Rodríguez García (ur. 17 marca 1805, zm. 1 lipca 1906) – hiszpański śpiewak operowy i nauczyciel muzyki. Porzuciwszy karierę sceniczną został, w latach 1830-1848, nauczycielem w Konserwatorium Paryskim, a od roku 1848 do roku 1895 wykładał w Królewskiej Akademii Muzycznej w Londynie, wśród jego uczniów było wielu sławnych później artystów.
Interesując się zagadnieniem powstawania głosu, w roku 1854, dokonał, wykorzystując dwa lustra, pierwszej obserwacji własnej krtani. Datę tę uważa się obecnie za początek laryngoskopii (jednak obserwacja Garcíi, opublikowana w Londynie w roku 1855, pozostała bez echa, w roku 1857 niezależnie od Garcíi powtórzył ją wiedeński neurolog Ludwig Türck). Za swoje osiągnięcie Manuel García został uhonorowany przez uniwersytet w Królewcu tytułem doktorskim.
Jego ojciec - Manuel del Pópulo Vicente García, 1775–1832) był słynnym tenorem, znanym przede wszystkim jako pierwszy odtwórca roli hrabiego Almavivy w operze Gioacchino Rossiniego "Cyrulik sewilski".

</doc>
<doc id="624225" url="https://pl.wikipedia.org/wiki?curid=624225" title="Onychogomphus forcipatus">
Onychogomphus forcipatus



</doc>
<doc id="624226" url="https://pl.wikipedia.org/wiki?curid=624226" title="Darchan">
Darchan

Darchan () – miasto w Mongolii, stolica administracyjna ajmaku darchańskiego, położone 230 km na północ od stolicy kraju Ułan Bator.
W 2010 roku liczyło 74,7 tys. mieszkańców. Trzecie co do wielkości miasto kraju. W 1963 liczba ludności wynosiła – 8180, w 1968 – 16 tys., w 1981 – 56,4 tys. osób.
Przed 1961 istniał na miejscu dzisiejszego Darchanu sowchoz założony w 1959 oraz starsza stacja kolejowa linii Ułan Bator – Irkuck. Miasto założone w 1961 (wtedy rozpoczęto budowę), od początku zaplanowane jako duży ośrodek przemysłowy, zwłaszcza przemysłu budowlanego, opartego na lokalnych złożach piasku, żwiru i dolomitu. W 1964 powstał tu duży kombinat materiałów budowlanych, w 1966 otwarto wielką cegielnię, specjalizującą się w produkcji cegły silikatowej oraz wapna. W 1967 ukończono dużą cementownię, a w latach 80. fabrykę elementów do budowy domów. Oprócz przemysłu budowlanego w Darchanie zbudowano także inne fabryki, np. w 1971 rozpoczęto produkcję w fabryce kożuchów i futer, a w 1973 w fabryce mięsnej. Powstał też kombinat spożywczy, produkujący chleb, wyroby mleczarskie i cukierki. Zbudowano także, poczynając od 1965, elektrociepłownię bazującą na odkrywkowych kopalniach węgla brunatnego w odległym o 63 km Szaryngol i linię kolejową łączącą to złoże z miastem.
Większość zakładów została wybudowana i wyposażona przez ówczesne kraje socjalistyczne (obejmowało to finansowanie, kadry i sprzęt do budowy, maszyny do produkcji i przez pewien czas także kadry do obsługi działającej fabryki). Elektrociepłownię zbudował ZSRR, fabrykę cegły i wapna – Polska, cementownię – Czechosłowacja, zakład mięsny – Węgry, a fabrykę kożuchów i futer – Bułgaria.
W późniejszym okresie, poczynając od 1975 zbudowano linię kolejową łączącą Darchan i kolej transmongolską z nowym centrum przemysłowym w Erdenet.

</doc>
<doc id="624229" url="https://pl.wikipedia.org/wiki?curid=624229" title="Sinan Cem Tanık">
Sinan Cem Tanık

Sinan Cem Tanik (ur. 19 czerwca 1980) – turecki siatkarz, były reprezentant Turcji, grał na pozycji przyjmującego. W 2017 roku trener polskiego klubu Effector Kielce. Od 13 lipca 2018 roku trener AZS-u Częstochowa.
Jest pierwszym siatkarzem z Turcji, który grał w polskim klubie. W latach 2006–2008 występował w drużynie AZS Olsztyn.
Sukcesy klubowe.
Mistrzostwo Turcji:
Brązowy medalista Mistrzostw Polski:
Puchar Grecji:
Mistrzostwo Grecji:
Mistrzostwo Zjednoczonych Emiratów Arabskich:
Mistrzostwo Hiszpanii:
Sukcesy reprezentacyjne.
Letnia Uniwersjada:
Liga Europejska:

</doc>
<doc id="624230" url="https://pl.wikipedia.org/wiki?curid=624230" title="Reprezentacja Czech w skokach narciarskich">
Reprezentacja Czech w skokach narciarskich

Reprezentacja Czech w skokach narciarskich – grupa skoczków narciarskich wybrana do reprezentowania Czech w międzynarodowych zawodach przez Czeski Związek Narciarski ("Svaz lyžařů České republiky").
Kadra na sezon 2022/2023.
Trenerem kadry męskiej pozostał Vasja Bajc, a nowym trenerem kadry kobiet został Martin Bayer. Do obu grup szkoleniowych powołano po 4 osoby. 4 skoczków znalazło się również w kadrze juniorskiej prowadzonej przez Jakuba Jiroutka.
Mężczyźni.
 Kadra narodowa
Kadra juniorów
Kadra na sezon 2020/2021.
Kadra mężczyzn.
Nowym trenerem kadry męskiej został František Vaculík. Znalazło się w niej 6 zawodników:
Kadra na sezon 2019/2020.
Kadra mężczyzn.
Kadra A.
Trenerem kadry A w sezonie 2019/2020 początkowo był David Jiroutek, został jednak w trakcie sezonu, w styczniu 2020, zwolniony i zastąpiony przez swojego dotychczasowego asystenta Antonína Hájka. Zawodnicy to:
Kadra kobiet.
Nowym trenerem kobiecej kadry został Tomáš Vambera.
Kadra na sezon 2016/2017.
Kadra mężczyzn.
Kadra A.
Trenerem kadry A w sezonie 2016/2017 jest Richard Schallert.
Zawodnicy to:
Kadra B.
Trenerem kadry B w sezonie 2016/2017 jest Jakub Jiroutek.
Zawodnicy to:
Kadra Juniorów.
Trenerem kadry juniorów w sezonie 2016/2017 jest Tomáš Vambera.
Zawodnicy to:
Kadra kobiet.
Trenerem wszystkich kobiecych kadr w sezonie 2016/2017 jest Jiri Hajek.
Kadra A.
Zawodniczki to:
Kadra B.
Zawodniczki to:
Kadra C.
Zawodniczki to:
Kadra na sezon 2011/2012.
Kadra A.
Trenerem kadry A w sezonie 2011/2012 pozostał David Jiroutek. W składzie kadry znalazło się pięciu zawodników:
Kadra B.
Michal Doležal został trenerem kadry B w sezonie 2011/2012. Jego podopieczni to:
Kadra na sezon 2009/2010.
Kadra A.
Trenerem czeskiej reprezentacji jest od 2009 roku David Jiroutek, a jego asystentem w sezonie 2009/2010 był Daniel Švec. W skład kadry A wchodziło siedmiu skoczków. Byli to:
Kadra B.
Trenerem czeskiej kadry B był Radek Žídek, a jego asystentem był Jiří Hájek. Kadrę B tworzyło czterech skoczków. Ci skoczkowie to:
Kadra młodzieżowa.
Trenerem kadry młodzieżowej był Pavel Věchet, a jego asystentem był Tomáš Portyk. Kadrę tworzyło ośmiu skoczków narciarskich. Byli to:
Kadra kobiet.
Trenerem kadry kobiet był Jaroslav Sakala.

</doc>
<doc id="624231" url="https://pl.wikipedia.org/wiki?curid=624231" title="Kultura wodna">
Kultura wodna



</doc>
<doc id="624233" url="https://pl.wikipedia.org/wiki?curid=624233" title="Warszawa Śródmieście WKD">
Warszawa Śródmieście WKD

Warszawa Śródmieście WKD – stacja Warszawskiej Kolei Dojazdowej położona w śródmieściu Warszawy, po północno-zachodniej stronie skrzyżowania al. Jerozolimskich z ul. Chałubińskiego i al. Jana Pawła II. Według klasyfikacji PKP ma kategorię dworca aglomeracyjnego.
Pasażerowie.
W roku 2017 wymiana pasażerska wyniosła 12–14 tys. osób dziennie.
W roku 2018 stacja obsługiwała 12–14 tys. pasażerów na dobę, co dawało jej 17. miejsce w kraju.
W roku 2019 wymiana pasażerska wyniosła 12–15 tys. osób dziennie.
W roku 2020 wymiana pasażerska wyniosła 5–5 tys. osób dziennie.
W roku 2021 wymiana pasażerska wyniosła 5–6 tys. osób dziennie.
Powstanie stacji.
Stację otwarto 8 grudnia 1963. Powodem jej powstania było przeniesienie linii WKD z ulicy Nowogrodzkiej do wykopu linii średnicowej. Stacja została zaprojektowana przez zespół Arseniusza Romanowicza.
Opis stacji.
Stacja składa się z jednego peronu bocznego posiadającego jedną krawędź peronową, na którym znajdują się tablice informacyjne z rozkładem jazdy, ławki, zegar, megafony i lampy oświetleniowe. Dodatkowo znajdują się również budki usługowe (kiosk, cukiernia, stoisko z prasą) oraz pomieszczenie dla pracowników ochrony dworca.
Peron znajduje pod poziomem terenu, jest zadaszony betonową wiatą stanowiącą chodnik dla pieszych i jest podzielony na dwa sektory.
Na przystanku znajduje się pełnozakresowa, całodobowa kasa biletowa umiejscowiona w przejściu podziemnym pod skrzyżowaniem Al. Jerozolimskich z Al. Jana Pawła II (przy wejściu na peron). Na peronie znajduje się także biletomat.
Na peron stacji można wejść bezpośrednim wejściem położonym na skrzyżowaniu Al. Jerozolimskich i al. Jana Pawła II. Wejście to charakteryzuje się betonowym dachem przypominającym skrzydła motyla lub wielki naleśnik (w 2020 wiata wpisana do rejestru zabytków). Na peron można dostać się też przechodząc przejściem podziemnym pod skrzyżowaniem Al. Jerozolimskich z al. Jana Pawła II i ul. Chałubińskiego. Przejściem tym można również dojść do Dworca Centralnego oraz do zespołu przystanków autobusowych i tramwajowych ZTM "Dworzec Centralny".
Torowisko.
Torowisko stacji obejmuje:

</doc>
<doc id="624235" url="https://pl.wikipedia.org/wiki?curid=624235" title="Aeroponika">
Aeroponika

Aeroponika – system produkcji roślinnej bez zastosowania środowiska stałego (uprawa ziemna) lub ciekłego (hydroponika).
Rośliny umieszczone są w płytach z tworzyw sztucznych, tak że ich korzenie znajdują się w powietrzu. Woda i sole mineralne są rozpylane bezpośrednio na korzenie roślin w postaci aerozolu. Optymalnie wytworzone sztuczne siedlisko pozwala na uzyskiwanie szybkiego wzrostu i rozwoju roślin. W szkółkarstwie aeroponika umożliwia łatwe przesadzanie roślin bez uszkadzania systemu korzeniowego. Wadą aeroponiki są wysokie koszty i skomplikowana elektroniczna aparatura. Dlatego stosowana jest tylko w produkcji roślin unikatowych.
W przemyśle oraz badaniach naukowych hodowla aeroponiczna jest stosowana w bioreaktorach rozpyłowych stosowanych do hodowli korzeni. Umieszczony na płycie ceramicznej materiał roślinny jest zraszany płynną pożywką zawierającą składniki odżywcze oraz fitohormony - auksyny.
Metoda aeroponiczna wprowadzona została w 1970 roku przez Franco Massantiniego.

</doc>
<doc id="624236" url="https://pl.wikipedia.org/wiki?curid=624236" title="Aeshna cyanea">
Aeshna cyanea



</doc>
<doc id="624237" url="https://pl.wikipedia.org/wiki?curid=624237" title="Ondorchaan">
Ondorchaan



</doc>
<doc id="624239" url="https://pl.wikipedia.org/wiki?curid=624239" title="Ruben Baraja">
Ruben Baraja



</doc>
<doc id="624243" url="https://pl.wikipedia.org/wiki?curid=624243" title="Valderas">
Valderas

Valderas − miasto w Hiszpanii, w prowincji León, zamieszkiwane w roku 2017 przez 1 719 ludzi.

</doc>
<doc id="624244" url="https://pl.wikipedia.org/wiki?curid=624244" title="Konserwatorium">
Konserwatorium



</doc>
<doc id="624245" url="https://pl.wikipedia.org/wiki?curid=624245" title="Żagnica okazała">
Żagnica okazała



</doc>
<doc id="624246" url="https://pl.wikipedia.org/wiki?curid=624246" title="Żagnica błękitna">
Żagnica błękitna



</doc>
<doc id="624248" url="https://pl.wikipedia.org/wiki?curid=624248" title="Automatic for the People">
Automatic for the People

Automatic for the People – ósmy studyjny album amerykańskiej grupy muzycznej R.E.M. Wydany został w 1992 roku nakładem Warner Bros. Records, wytwórni dla której był to trzeci album wydany przez grupę.
Wydawnictwo, powszechnie uznawane za jedno z najlepszych wydawnictw w historii zespołu, cechują akustyczne brzmienie i liryki poruszające zagadnienia moralności i śmierci. Fotografia na okładce albumu ukazuje natomiast znak na motelu w mieście Miami, gdzie została zrealizowana część albumu.
Wiele kompozycji z płyty "Automatic for the People" zyskało znaczną popularność np.: "Drive", "The Sidewinder Sleeps Tonite", "Everybody Hurts", "Nightswimming" oraz utwór "Man on the Moon" będący hołdem dla komika Andyego Kaufmana, sam utwór znalazł się później jako kompozycja tytułowa do filmu biograficznego o tym samym tytule z Jimem Careyem w roli głównej.
Na albumie wystąpił ponadto John Paul Jones, brytyjski multiinstrumentalista znany z występów w grupie Led Zeppelin, odpowiedzialny za aranżacje smyczków w utworach pt. "Drive," "The Sidewinder Sleeps Tonite," "Everybody Hurts" i "Nightswimming."
W 1997 roku "Automatic for the People" został uznany za jeden z 18 najważniejszych albumów w historii muzyki w plebiscycie Music of the Millennium organizowanego w ramach działalności mediów HMV, Channel 4, "The Guardian" i Classic FM.
W 2005 roku Warner Brothers Records wydała ponownie album "Automatic for the People" zawierający płytę CD oraz DVD z muzyką zmiksowaną w standardzie 5.1-channel surround sound, zrealizowany przez Elliota Scheinera, oraz książeczkę z rozbudowaną sekcją informacyjną.
Kiedy Kurt Cobain w 1994 roku popełniał samobójstwo (najpierw przedawkował heroinę a później strzelił sobie w głowę) słuchał właśnie płyty "Automatic for the people".
W 2003 album został sklasyfikowany na 247. miejscu listy 500 albumów wszech czasów magazynu Rolling Stone.
Lista utworów.
Wszystkie utwory są autorstwa Billa Berryego, Petera Bucka, Mike Millsa i Michaela Stipe'a.
Listy przebojów.
Album
Single

</doc>
<doc id="624252" url="https://pl.wikipedia.org/wiki?curid=624252" title="NGC 5904">
NGC 5904



</doc>
<doc id="624253" url="https://pl.wikipedia.org/wiki?curid=624253" title="Warszawa Ochota WKD">
Warszawa Ochota WKD



</doc>
<doc id="624254" url="https://pl.wikipedia.org/wiki?curid=624254" title="NGC 6405">
NGC 6405



</doc>
<doc id="624256" url="https://pl.wikipedia.org/wiki?curid=624256" title="Madera (wino)">
Madera (wino)

Madera (port. "vinho da Madeira") – wzmacniane wino portugalskie (od 17 do 22% alkoholu etylowego), słodkie lub wytrawne (od 0 do 150 g cukru na litr), produkowane na atlantyckiej wyspie Madera.
Historia i proces produkcji.
Madera produkowana jest od przeszło 300 lat. Wulkaniczne gleby wyspy dają wysokie plony winogron, mimo dość niewielkiej powierzchni plantacji. Trunek uważany za najtrwalszy na świecie (w obiegu nawet roczniki z czasów napoleońskich), z uwagi na wczesną porę zbioru (drugi tydzień sierpnia) oraz dojrzewanie w stosunkowo wysokiej temperaturze 40-50 °C, przyspieszającej fermentację. Proces ten nazywany jest „maderyzacją” albo „estufagem” (od "estufa" – cieplarnia, czyli specjalne pomieszczenie, w którym się odbywa). Powodem przetrzymywania madery w podobnych warunkach było znaczne oddalenie wyspy od Europy – przepłynięcie tysiąca kilometrów dzielących ją od brzegów kontynentalnej Portugalii trwało miesiące, podczas których zwykłe wino ulegało zepsuciu. 
Znany na całym świecie trunek miał swoje okresy świetności i upadku, związane z pojawieniem się chorób winnic (oídio w 1852 oraz filoksera w 1872), jak również obniżenie jakości spowodowane pojawieniem się cieplarni oraz niekontrolowanej konkurencji nieuprawnionych producentów niezależnych. Obecnie, dzięki nowoczesnej technice uprawy winorośli, transportu, reklamy, a także profesjonalizmowi handlowców odzyskuje dobre imię i zaufanie konsumentów na świecie.
Aktualnie wyspa produkuje i eksportuje około 4 milionów litrów szlachetnego wina rocznie. W roku 1999 produkcja i sprzedaż trunku stanowiła 43% całego dochodu z eksportu. Jest to produkt rolniczo-przemysłowy o największym znaczeniu dla gospodarki lokalnej.
Przeznaczenie i rodzaje.
Madera jest winem na każdą okazję, w tym do podawania jako aperitif (na pobudzenie apetytu) lub jako wino deserowe. Wyróżnia się następujące rodzaje tego wina:
Stosowane odmiany winogron.
Odmiana winorośli odpowiada także typowi wina:
Starsze, rzadkie dziś odmiany:

</doc>
<doc id="624257" url="https://pl.wikipedia.org/wiki?curid=624257" title="M23">
M23



</doc>
<doc id="624258" url="https://pl.wikipedia.org/wiki?curid=624258" title="CD Numancia">
CD Numancia

Club Deportivo Numancia de Soria – hiszpański klub sportowy z siedzibą w mieście Soria, jego nazwa pochodzi od celtyckiej starożytnej osady "Numantia", położonej niedaleko obecnego miasta Soria.
Historia.
Klub Numancia został założony w 9 kwietnia 1945 roku, długo występował w rozgrywkach Tercera División. Jedynie w latach 1949-1951 występował w Segunda División. W 1989 awansował do Segunda División B, zaś w 1997 do Segunda División. Największym sukcesem klubu w okresie występów w 3. lidze był występ w Copa del Rey w sezonie 1995/1996, kiedy to zespół doszedł do ćwierćfinału tych rozgrywek, pokonując zespoły z Primera División - Real Sociedad, Racing Santander i Sporting Gijón, pogromcą Numancii była dopiero FC Barcelona. W sezonie 1998/1999 zespół wywalczył po raz pierwszy w historii awans do Primera División, gdzie spędził dwa sezony. Kolejny awans wywalczył w 2004 roku, jednak po jednym sezonie spadł ponownie. W sezonie 2006/2007 Numancia występuje w rozgrywkach Segunda División. Do Primera División zespół wrócił w sezonie 2008/2009.
Oprócz sekcji piłki nożnej klub posiada sekcje: siatkówki, żeńskiej piłki ręcznej i gimnastyki sportowej.
Skład.
"Stan na 19 stycznia 2018"

</doc>
<doc id="624262" url="https://pl.wikipedia.org/wiki?curid=624262" title="Aeshna grandis">
Aeshna grandis



</doc>
<doc id="624263" url="https://pl.wikipedia.org/wiki?curid=624263" title="Nieustraszony (serial telewizyjny 1982)">
Nieustraszony (serial telewizyjny 1982)

Nieustraszony () – amerykański serial sensacyjny, z elementami sci-fi, z Davidem Hasselhoffem w roli głównej.
Fabuła.
Serial opowiada o agencie F.L.A.G. ( – Fundacja na rzecz Prawa i Rządu) Michaelu Knighcie, rozwiązującym zagadki o charakterze kryminalnym, w asyście wyjątkowego samochodu KITT (Knight Industries Two Thousand), mającego sztuczną inteligencję.
Obsada.
W mniejszych rolach i epizodach wystąpili m.in.: Geena Davis, Dana Elcar, William Smith, Maria Conchita Alonso, James Cromwell, Janine Turner, Kabir Bedi, Nana Visitor, Charles Napier, Joan Chen oraz znany bokser Ken Norton, promotor bokserski Don King i modelki Playboya Dona Speir i Marlene Janssen.
Produkcja.
Serial został podzielony na cztery serie, emitowane pierwotnie w latach 1982–1986. W rolę serialowego KITT-a wcielił się przerobiony pontiac trans am z 1982 r. Do produkcji serialu użyto 14 egzemplarzy samochodu, które – zgodnie z umową zawartą pomiędzy General Motors (firmą produkującą samochód) a producentami – zostały zniszczone. W Polsce premiera serialu miała miejsce 21 września 1995 r. na antenie Polsatu.
Kontynuacje.
Po zakończeniu realizacji serii, powstały dwa filmy telewizyjne: "Nieustraszony 2000" i "Rycerz 2010". W styczniu 2008 r. powstał także odcinek pilotażowy serialu "Knight Rider", w którym kierowcą nowego KITT-a zostaje syn Michaela Knighta. Powstała jedna seria tego serialu, nadawana oryginalnie na przełomie 2008 i 2009 r.
Wydania DVD.
W Polsce serial ukazał się na DVD nakładem wydawnictwa Amercom S.A. Wszystkie odcinki ukazały się na płytach (po dwa odcinki na jedną płytę), a 15 czerwca 2009 r. pierwsza seria została wydana w boksie.

</doc>
<doc id="624264" url="https://pl.wikipedia.org/wiki?curid=624264" title="Stanisław Figielski">
Stanisław Figielski

Stanisław Aleksander Figielski (ur. 26 listopada 1875 w Soczewce, zm. 20 sierpnia 1958 w Płocku) – infułat, zasłużony kapłan diecezji płockiej, jej administrator apostolski i wikariusz generalny. 
W wieku 17 lat wstąpił do seminarium duchownego w Płocku. Święcenia otrzymał w 1897 roku. Pracował jako wikariusz w Rypinie i Przasnyszu. Później (od 1909), aż do śmierci, związany nierozłącznie z Płockiem. Najpierw pracował w seminarium duchownym jako prokurator, był też redaktorem naczelnym tygodnika katolickiego "Mazur". W 1923 otrzymał stopień doktora teologii w Rzymie.
W 1940 r. mianowany proboszczem parafii farnej w Płocku. Po uwięzieniu, a następnie śmierci abp. Antoniego Juliana Nowowiejskiego i bp. Leona Wetmańskiego mianowany administratorem apostolskim diecezji płockiej. Funkcję tę pełnił przez 6 lat, do 1946 roku, gdy papież Pius XII mianował biskupem diecezji Tadeusza Pawła Zakrzewskiego. Nowy ordynariusz mianował ks. infułata Figielskiego wikariuszem generalnym diecezji. Pozostawał też nadal proboszczem fary.
Zmarł w 1958 roku, pochowany na cmentarzu parafii farnej.

</doc>
<doc id="624265" url="https://pl.wikipedia.org/wiki?curid=624265" title="Warszawa Zachodnia WKD">
Warszawa Zachodnia WKD

Warszawa Zachodnia WKD – przystanek Warszawskiej Kolei Dojazdowej położony na terenie warszawskiego Dworca Zachodniego jako peron nr 1. Znajduje się w dzielnicy Ochota. W roku 2018 przystanek obsługiwał 3–4 tys. pasażerów na dobę.
Opis przystanku.
Przystanek składa się z jednego peronu wyspowego, na którym znajduje się tablica z nazwą stacji i rozkładem jazdy, elektroniczne tablice systemu informacji pasażerskiej powiadamiające o czasie ich odjazdów i przyjazdów, ławki oraz latarnie oświetleniowe.
Na peron prowadzą dwa wejścia wyłącznie schodami z poziomu przejścia podziemnego pod Dworcem Zachodnim, bez ułatwień w dostępie dla osób niepełnosprawnych, rodziców podróżujących z dziećmi w wózkach czy rowerzystów.
Stacja obsługuje połączenia w kierunku Warszawy Śródmieście (tor 1) i w kierunku Grodziska Mazowieckiego (tor 2). Na przystanku znajduje się pełnozakresowa kasa biletowa, która mieści się w przejściu podziemnym stacji Warszawa Zachodnia. Na peronie dostępny jest automat biletowy, a w tunelu przy wejściu na peron nr 2 znajduje się kasownik biletów ZTM uprawniających do przejazdu linią WKD.
Przed mistrzostwami EURO 2012 przeprowadzona została w pierwszej połowie 2012 r. modernizacja peronu.
Dojazd.
Do przystanku WKD Warszawa Zachodnia można dojechać autobusami ZTM korzystając z przystanków "Dworzec Zachodni" i "Dworzec Zachodni Tunelowa".

</doc>
<doc id="624269" url="https://pl.wikipedia.org/wiki?curid=624269" title="Quattro (układ napędowy)">
Quattro (układ napędowy)

Quattro jest marką producenta samochodów Audi i określeniem samochodów z napędem na cztery koła tego samego producenta.
Przy napędzie quattro moment obrotowy jest przekazywany na wszystkie cztery koła. Od strony technicznej można to wykonać na kilka sposobów:
W 1980 Audi po raz pierwszy zaoferowało stały napęd na cztery koła w modelu Audi Quattro w samochodzie produkowanym seryjnie. Przy czym pierwsze testy rozpoczęto w 1978 roku, wykorzystując do tego model Audi 80 ze skrzynią rozdzielczą z samochodu terenowego Iltis.
Napęd na cztery koła ma za zadanie, w porównaniu do zwyczajnych samochodów Audi z napędem na przód, polepszyć aktywne bezpieczeństwo, kontrolę trakcji i zwiększyć osiągi przy ruszaniu pojazdem w linii prostej. Przydatność w terenie jest ograniczona w porównaniu do samochodów terenowych z powodu małego prześwitu większości modeli Audi. Wyjątek stanowi "Audi Allroad quattro" (Audi A6 ze zwiększonym prześwitem), albo SUV Audi Q7. Modele z napędem quattro w początkowym założeniu miały umożliwić koncernowi powrót do sukcesów w sportach motorowych (Ur-quattro, Sport quattro – oba homologowane w latach 80. w Grupie B), później napęd ten zastosowano w limuzynach i modelach cywilnych.
W 1986 Audi opublikowało krótki film promocyjny, w którym Audi 100 quattro o własnych siłach wjechało na pokrytą śniegiem fińską skocznię narciarską z wzniesieniem wynoszącym 80%. Film był wyróżniony w Cannes nagrodą złotego lwa. Ponieważ na reklamie dało się zauważyć linę asekurującą, pojawiło się rozczarowanie, co do możliwości napędu na cztery koła. Z kolei w dniu 25-letniego jubileuszu napędu quattro, w roku 2005, udało się powtórzyć ten sukces, Audi A6 wjechalo na szczyt skoczni. Jego opony były wyposażone w 6-milimetrowe kolce, nie obyło się także bez liny asekuracyjnej, która wraz ze specjalnym urządzeniem zamontowanym pod podwoziem samochodu, zabezpieczała przed ewentualnym ześlizgnięciem. Podczas pierwszych prób z oponami bez kolców, Audi nie było w stanie wyjechać na szczyt skoczni.
Tymczasem co czwarte sprzedawane Audi jest wyposażone w napęd quattro. Ponadto każdy samochód sportowej serii „S” i „RS” mają w standardzie ten napęd.

</doc>
<doc id="624270" url="https://pl.wikipedia.org/wiki?curid=624270" title="Aeshna juncea">
Aeshna juncea



</doc>
<doc id="624272" url="https://pl.wikipedia.org/wiki?curid=624272" title="Bośnia i Hercegowina w Konkursie Piosenki Eurowizji">
Bośnia i Hercegowina w Konkursie Piosenki Eurowizji

Bośnia i Hercegowina uczestniczy w Konkursie Piosenki Eurowizji od 1993, wcześniej kraj startował w konkursie jako część Jugosławii. Od czasu debiutu konkursem w kraju zajmuje się bośniacki nadawca publiczny Bosanskohercegovačka radiotelevizija (BHRT).
Najlepszym wynikiem osiągniętym przez reprezentanta kraju jest zajęcie trzeciego miejsca podczas 51. Konkursu Piosenki Eurowizji w 2006 przez zespół Hari Mata Hari i ich utwór „Lejla”.
Z powodu słabych wyników nadawca BHRT nie został dopuszczony do udziału w konkursie w 1998 i 2000. W 2013 samodzielnie zrezygnował z udziału w konkursie z powodów finansowych, w 2016 powrócił do stawki konkursowej, a od 2017 ponownie nie wystawia reprezentanta na kolejne konkursy.
Uczestnictwo.
Bośnia i Hercegowina uczestniczy w Konkursie Piosenki Eurowizji od 1993. Poniższa tabela uwzględnia nazwiska wszystkich bośniackich reprezentantów, tytuły konkursowych piosenek oraz wyniki w poszczególnych latach.
Historia głosowania w finale (1993-2016).
Poniższe tabele pokazują, którym krajom Bośnia i Hercegowina przyznała w finale konkursu punkty oraz od których państw bośniaccy reprezentanci otrzymywali noty.
Kraje, którym Bośnia i Hercegowina "przyznała" najwięcej punktów:
Kraje, od których Bośnia i Hercegowina "otrzymała" najwięcej punktów:
Legenda:
Nagrody im. Marcela Bezençona.
Nagrody im. Marcela Bezençona - trofea dla najlepszych konkurencyjnych piosenek w finale, które zostały po raz pierwszy rozdane podczas Konkursu Piosenki Eurowizji 2002 w Estonii. Wymyślił je Christer Björkman (reprezentant Szwecji w 1992 roku i obecny Szef Delegacji Szwecji) i Richard Herrey (członek zespołu Herreys, zwycięzca z 1984 roku dla Szwecji), a nazwali je nazwiskiem twórcy corocznego konkursu, Marcela Bezençona.
Nagrody podzielone są na trzy kategorie: 
Nagroda Kompozytorów 

</doc>
<doc id="624274" url="https://pl.wikipedia.org/wiki?curid=624274" title="Clare Torry">
Clare Torry

Clare Torry (ur. 29 listopada 1947) – brytyjska piosenkarka.
Clare Torry zyskała sławę wykonując wokalizę w utworze zespołu Pink Floyd - "The Great Gig In The Sky" (album "The Dark Side of the Moon"). W 1986 Roger Waters zaprosił ją do współpracy przy solowym albumie "Radio K.A.O.S." W 1990 ponownie wystąpiła z Pink Floyd, tym razem na festiwalu w Knebworth. 
Ponadto współpracowała z Alan Parsons Project, Meat Loaf, Culture Club i Tangerine Dream.

</doc>
<doc id="624275" url="https://pl.wikipedia.org/wiki?curid=624275" title="Langskip">
Langskip

Langskip – nazwa średniowiecznego okrętu Normanów (wikingów). Pochodzi od określenia „długi okręt”. Langskipy miały stosunek długości do szerokości sięgający 7:1, co, jak na średniowieczne warunki, oznaczało jednostki bardzo smukłe. Langskipy posiadały jeden maszt, na którym podnoszono duży, czworokątny, wełniany rejowy żagiel (żagiel taki pojawił się na jednostkach normańskich na przełomie VI i VII w.). Okręty budowano na szkielecie składającym się ze stępki i wręgów z drewnianych klepek łączonych na zakładkę (poszycie klinkierowe) łączonych przy użyciu kołków. Drewno do budowy jednostek było rozszczepiane, a nie piłowane, co czyniło je bardzo elastycznym i wytrzymałym oraz bardziej odpornym na nasiąkanie i gnicie. Stępkę wykonywano z jednego dębowego pnia, a maszt z jednej specjalnie dobranej sosny. Były to najważniejsze elementy drewniane jednostki. 
Langskipy były pełnomorskimi jednostkami mogącymi sprostać nawet ciężkim warunkom żeglugi oceanicznej, w przeciwieństwie do małych, przybrzeżnych karfi. Z racji kształtu kadłuba dziób jednostki przy dużej prędkości unosił się nad wodę. Deski kadłuba grubości ok. 2,5 cm były – jak na ówczesne warunki – bardzo cienkie, czyniąc kadłub lekkim. Specjalna metoda łączenia desek na zakładkę powodowała przepływ powietrza pod kadłubem. Znacznie zmniejszało to opór wody, pozwalając na osiąganie dużych prędkości rzędu 14–16 węzłów. 
Na przełomie X i XI w. wyróżniano kilka klas normańskich okrętów, przy czym czynnikiem klasyfikującym była liczba miejsc dla wioślarzy. Langskipy dzielono na najmniejsze sneki (snekkary) – 30–40 wioseł, średnie skeidy (50–60 wioseł) i drakkary – powyżej 60 wioseł.

</doc>
<doc id="624276" url="https://pl.wikipedia.org/wiki?curid=624276" title="Wydawnictwo Armoryka">
Wydawnictwo Armoryka

Wydawnictwo Armoryka – polskie wydawnictwo specjalizujące się książkach, ebookach i audiobookach obejmujących szeroko pojętą tematykę religioznawczą i historyczną, a także literaturę piękną oraz książki popularne dotyczące zagadek natury i wiedzy. 
Wydawnictwo Armoryka to dawniejsze Wydawnictwo Mandragora powstałe w 1991 w Sandomierzu, które 1 września 2006 zmieniło nazwę na „Wydawnictwo i Księgarnia Internetowa Armoryka”, zachowując jednocześnie dawny profil. 1 września 2009 roku wydawnictwo skróciło swoją nazwę na „Wydawnictwo Armoryka”.
Działalność wydawnicza.
W ramach serii "Sagi, mity, eposy, legendy, teksty źródłowe" opublikowało m.in.: cały "Mabinogion" - "„Cztery gałęzie” Mabinogi", "Pięć opowieści walijskich" i "Romanse arturiańskie", "Saga o Völsungach", ponadto "Wyspę Zaczarowaną. Celtyckie legendy i mity dawnej Irlandii", " Słowo o wyprawie Igora", "Ramajanę", "Mahabharatę" Wilhelma z Tudeli "Pieśń o kacerskich grodów dobywaniu", "Manichejskie teksty sakralne", "Teksty Piramid", "Eddę starszą" (poetycką), "Eddę młodszą" (prozaiczną), "Beowulfa", "Tajemną księgę katarów" i zaratusztriańską "Arda Wiraz namag. Księgę o pobożnym Wirazie". 
Wydaje także serię "Wielka księga umarłych" w ramach której publikuje książki na temat wierzeń dotyczących pośmiertnych losów człowieka i końca świata różnych religii (zoroastryzmu, katolicyzmu, protestantyzmu, prawosławia, kościołów orientalnych). 
"Armoryka" wydała także antologię poezji Inków, legendy z Wysp Brytyjskich oraz serię "Historie dziwne, straszliwe i przerażające" w ramach której wydaje polską i obcą literaturę grozy.

</doc>
