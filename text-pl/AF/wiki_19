<doc id="626155" url="https://pl.wikipedia.org/wiki?curid=626155" title="Wojna na Pacyfiku">
Wojna na Pacyfiku

Wojna na Pacyfiku – całokształt działań militarnych w czasie II wojny światowej w Azji Wschodniej, Południowo-Wschodniej i na obszarach Pacyfiku w okresie od 1937 do 1945 r., które przybrały formę szczególnie natężonego konfliktu w okresie od 7 grudnia 1941 (atak na Pearl Harbor) do 2 września 1945 (bezwarunkowa kapitulacja Japonii). W Chinach za datę kończąca wojnę uważa się 9 września 1945. Wojna toczyła się między Cesarstwem Japonii i jego nielicznymi sojusznikami a siłami alianckimi ze Stanami Zjednoczonymi na czele.
Przebieg wojny można podzielić na kilka części. Od 1937 r. trwała wojna chińsko-japońska, w której, po początkowych sukcesach armii cesarskiej, sytuacja ustabilizowała się aż do sierpnia 1945 roku. Od 7 grudnia 1941 r. (atak na Pearl Harbor) do 4 czerwca 1942 r. (bitwy pod Midway) trwał „japoński blitzkrieg”, w czasie którego Japonia osiągnęła prawie wszystkie z wcześniej zakładanych celów. Po utracie przez Japonię w bitwie o Midway dużej liczby lotniskowców odgrywających główną rolę w działaniach na Pacyfiku, nastąpił okres względnej równowagi w zmaganiach wojennych, których etapami były walki o wyspę Guadalcanal i o Nową Gwineę. Wygrana USA na Guadalcanal (8 lutego 1943) sprawiła, że Japończycy stracili całkowicie inicjatywę i przeszli do obrony. Odtąd Amerykanie zaczęli zajmować kolejne wyspy znajdujące się w rękach japońskich i stopniowo zbliżali się do Wysp Japońskich. Od chwili uzyskania możliwości bezpośredniego bombardowania terytorium przeciwnika alianci mieli całkowitą przewagę. Wraz ze zdobyciem Okinawy przygotowano plan inwazji na główne wyspy japońskie, który zarzucono dopiero w momencie kapitulacji Japonii. Zmagania te charakteryzowało wysokie zaangażowanie nowoczesnych środków bojowych, a zwłaszcza lotnictwa (w tym lotnictwa morskiego), a także wyjątkowa determinacja i bezkompromisowość z obu stron.
Wbrew oczekiwaniom Japonii, która liczyła na zawarcie korzystnego traktatu pokojowego po krótkiej i zwycięskiej kampanii, zdeterminowane i związane postanowieniami Karty Atlantyckiej oraz Pierwszej Konferencji Waszyngtońskiej z grudnia 1941 roku Stany Zjednoczone nie zawarły separatystycznego pokoju. Wbrew postanowieniom podjętym w Waszyngtonie, wyrażającym się w zasadzie "Europe First" („Europa najpierw”), Stany Zjednoczone nie odkładały ostatecznej rozprawy z Cesarstwem Japońskim do momentu, aż zostaną pokonane Niemcy. Znacznie szybsze przestawienie się gospodarki amerykańskiej na tory masowej produkcji wojennej, pozwoliło na osiągnięcie miażdżącej przewagi liczebnej i technicznej nad przeciwnikiem, co umożliwiło Ameryce skuteczne prowadzenie wojny na dwa fronty. Wojna z Japonią została wygrana dzięki ogromnemu potencjałowi przemysłowemu Stanów Zjednoczonych, poświęceniu ich żołnierzy i całego społeczeństwa, które wykazało się ogromną mobilizacją na rzecz należytego uzbrojenia wojska (zwycięstwo na tzw. „froncie domowym”).
Jakkolwiek termin jest obecny w języku japońskim, to najczęściej używa się terminu .
Uczestnicy.
Na alianckie siły sprzymierzone składały się armie: Stanów Zjednoczonych, Brytyjskiej Wspólnoty Narodów (tj. Wielkiej Brytanii z Indiami, Australią, Nową Zelandią, Kanadą), Holandii (armia i flota stacjonująca w Holenderskich Indiach Wschodnich), Republiki Chińskiej i Meksyku. Związek Sowiecki stoczył z Japonią w latach 1938–1939 bitwy nad jeziorem Chasan i rzeką Chalchyn gol, które były epizodami szeregu starć granicznych (Mongolia-Mandżuria), później zaś zerwał pakt o nieagresji z Japonią w sierpniu 1945 roku, kiedy to dołączył do aliantów i zaatakował Armię Kwantuńską w Mandżurii. Ponadto w skład sił alianckich wchodziły nieliczne formacje Wolnych Francuzów i wspomagających siły Sprzymierzonych mieszkańców poszczególnych archipelagów.
Wśród walczących w Azji i na Oceanie Spokojnym państw Osi oprócz Japonii znalazły się także: marionetkowe państwo Mandżukuo (faktycznie japońska prowincja), kolaborancki rząd Narodowych Chin (Wang Jingwei) i Syjam, który dołączył do wojsk cesarskich po nierozstrzygniętej i krótkotrwałej wojnie z Francją w 1941 roku. Ponadto część mieszkańców Korei i Formozy, które były japońskimi posiadłościami, służyła na rzecz armii japońskiej (najczęściej jako robotnicy – wolni lub przymusowi). Niemcy i Włochy – formalni sojusznicy Japonii – ograniczali się jedynie do sporadycznych kontaktów, a ich współpraca dotyczyła głównie działalności wywiadowczej. Ponadto francuski rząd Vichy dał Japończykom całkowicie wolną rękę w swoich koloniach w Indochinach (dzisiejsze Wietnam, Kambodża i Laos). Japończycy w zamian pozostawili administrację francuską na tym terenie do roku 1944 w spokoju.
Obszar walk.
Pomiędzy rokiem 1941 a 1945 ukształtowały się trzy główne alianckie teatry operacji zbrojnych. Były to: Chiny, obszar południowego, środkowego, północnego i zachodniego Pacyfiku oraz Azja Południowo-Wschodnia – Indochiny, Półwysep Malajski, Tajlandia, Birma, wschodnie Indie. Amerykanie wyróżniają dwa główne teatry działań: rejon Pacyfiku i Południowo-Wschodnią Azję, jednak przez większość wojny amerykańskie siły zbrojne obejmowały kontrolą operacyjną również pogranicze birmańsko-indyjsko-chińskie oraz inne obszary Azji Południowo-Wschodniej i Oceanu Spokojnego. Przez krótki okres, w latach 1938–1939 i w roku 1945, istniał jeszcze inny obszar walk – Mongolia i Północno-Wschodnie Chiny, gdzie z Japończykami walczyła Armia Czerwona.
Podłoże konfliktu.
Przyczyną wybuchu wojny na Pacyfiku była w pierwszym rzędzie agresywna polityka ekspansji prowadzona przez Cesarstwo Japońskie. Źródeł tej polityki szukać można już w okresie tzw. restauracji Meiji, kiedy to Japonia awansowała do grona mocarstw i włączyła się w rywalizację o podział stref wpływów w Azji (w szczególności w Chinach). Nastroje ekspansjonistyczne wzrosły w Japonii zwłaszcza w okresie dwudziestolecia międzywojennego. Wśród japońskich elit panowało przekonanie, iż kraj „dusi się” w swoich dotychczasowych granicach. Gwałtownie rozwijająca się japońska gospodarka była bowiem uzależniona od importu surowców naturalnych, których Wyspy Japońskie były pozbawione, potrzebowała też rynków zbytu dla swych towarów. Ponadto w kraju panował bardzo wysoki przyrost naturalny, na skutek czego z biegiem czasu zaczęło brakować terenów rolnych i możliwości wyżywienia rosnącej populacji. Wielki kryzys lat 30. wyjątkowo boleśnie uderzył w japońską gospodarkę i postawił kraj na krawędzi głodu. Sytuację pogarszało także zaostrzenie przez Stany Zjednoczone i Australię polityki imigracyjnej, hamując emigrację japońską do tych krajów.
Jesienią 1931 roku wojska japońskie wkroczyły do chińskiej Mandżurii. Pretekstem był tzw. incydent mukdeński, czyli rzekome wysadzenie w powietrze przez Chińczyków torów kolei południowomandżurskiej, będącej własnością japońską. Od tej chwili trwała nieprzerwana ofensywa japońska w przybrzeżnych prowincjach Chin. Działania Japonii w Mandżurii wywołały szeroką krytykę Cesarstwa na forum międzynarodowym, zwłaszcza w USA, których społeczeństwo i władze były nastawione bardzo prochińsko. To doprowadziło w 1933 roku do wystąpienia Japonii z Ligi Narodów.
Agresywna postawa Japonii wzbudziła zaniepokojenie w USA i wśród państw europejskich, które poczuły się zagrożone w swych strefach wpływów. Tokio początkowo zgodziło się wprawdzie na ograniczenia liczby okrętów wojennych, które wolno było mu posiadać w ramach tzw. traktatu waszyngtońskiego (ograniczenia te objęły wszystkie państwa morskie), jednak później wycofało się z porozumień międzynarodowych krępujących Japonii swobodę ruchów i rozpoczęło nieograniczone zbrojenia morskie. W roku 1936 doszło do tzw. incydentu z 26 lutego – próby zamachu stanu, zorganizowanego przez japońskich nacjonalistów – co przyspieszyło proces militaryzacji Japonii. W kraju wzmógł się nacjonalizm o wyraźnie antyeuropejskim i antyamerykańskim obliczu. Eliminowano polityków nastawionych ugodowo wobec mocarstw zachodnich i Chin. Zaczęto lansować teorię o rasowej wyższości Japończyków nad innymi narodami Azji i ich predyspozycji do przewodzenia całemu kontynentowi. Jej ucieleśnieniem stało się powołanie w 1940 roku tzw. Strefy Wspólnego Dobrobytu Wielkiej Azji Wschodniej.
Po wybuchu wojny w Europie w roku 1939 Japończycy uzyskali zupełną swobodę działania w Azji. Gdy upadła Francja w 1940 r., Japonia wymusiła na rządzie Vichy zgodę na przemarsz wojsk japońskich przez Indochiny ku granicy chińskiej i birmańskiej oraz na współadministrowanie posiadłościami francuskimi w Azji. W odpowiedzi USA zastosowały wobec Japonii sankcje ekonomiczne – 26 września 1940 Amerykanie nałożyli na Japonię embargo na dostawę złomu stalowego, a 25 lipca 1941 prezydent Roosevelt zamroził wszystkie japońskie aktywa w USA, a 1 sierpnia 1941 nałożył embargo na eksport ropy naftowej do Japonii. Embargo stało się głównym czynnikiem przesądzającym o rozpoczęciu bezpośrednich przygotowań do wojny (80% dostaw paliwa do Japonii pochodziło dotąd z USA), jako że gospodarka tego kraju w znacznym stopniu uzależniona była od importu surowców (z zagranicy pochodziło 100% gumy i bawełny, 88% surowców hutniczych, 80% cyny i 50% cynku). W pierwszej kolejności zagrożone zostały Indie Holenderskie z ich bogatymi zasobami ropy i gazu, węgla i metali kolorowych, kauczuku i ryżu. Na drodze do tych bogactw stały posiadłości brytyjskie – Hongkong, Singapur, Indie i liczne wyspy na Pacyfiku oraz państwa członkowskie Wspólnoty Brytyjskiej z Australią i Nową Zelandią, których Japonia nie śmiała jeszcze zaatakować mimo podpisanego 27 września 1940 r. trójporozumienia państw Osi – Japonii, Niemiec i Włoch.
W styczniu 1941 r. rozpoczęły się nieoficjalne rozmowy pomiędzy amerykańskim sekretarzem stanu Cordellem Hullem a ambasadorem japońskim w Waszyngtonie Kichisaburō Nomurą celem znalezienia pokojowego rozwiązania dla obszaru Pacyfiku. Dla Japonii rokowania były tylko grą na zwłokę. Po ataku Niemiec na ZSRR 22 czerwca 1941 r. rząd w Tokio uznał, że ma wolne ręce w dążeniu do zajęcia dominującej pozycji w Azji i na obszarze Pacyfiku. Na przeszkodzie stały tylko Stany Zjednoczone, które – w zamian za uznanie Mandżukuo i pewne ustępstwa ze strony rządu chińskiego – domagały się wycofania armii japońskiej z Azji kontynentalnej. Japończykom takie rozwiązanie już jednak nie wystarczało. Za przyzwoleniem cesarza Hirohito 2 lipca rząd japoński zajął stanowisko, że uderzenie japońskie na ZSRR nastąpi dopiero po osiągnięciu przez Niemców decydujących sukcesów, a 5 listopada ten sam gabinet podjął uchwałę (zatwierdzoną następnie przez cesarza) o uderzeniu na posiadłości USA, Wielkiej Brytanii i Holandii celem uzyskania szerokiego przedpola sięgającego granic Indii na zachodzie, Australii na południu, Alaski na północy i Wysp Hawajskich na wschodzie. Wewnątrz tego pasa miały znaleźć się Formoza, Filipiny, Nowa Gwinea i całe Indochiny. Plany wojenne premiera Hideki Tōjō nie wykluczały – w trakcie operacji militarnych – dalszego rozszerzenia zakładanego stanu posiadania.
Oparta na samurajskim kodeksie "bushidō" doktryna japońska zakładała, że armia japońska jest niezwyciężona i dysponuje najdoskonalszym uzbrojeniem, przeciwnicy zaś są nastawieni pacyfistycznie, a więc są ustępliwi i słabi. Zgodnie z tym założeniem wojnę przeciwko najgroźniejszemu z przeciwników – USA – da się wygrać jednym zdecydowanym uderzeniem, które złamie kręgosłup amerykańskiej flocie na Pacyfiku i poprzedzi wymuszone orężem rokowania pokojowe.
Konflikt chińsko-japoński.
Korzenie konfliktu Chin i Japonii sięgają końca XIX wieku, kiedy to Japonia ostatecznie zagarnęła Koreę po wygranej wojnie z Chinami w latach 1894–1895, a po pokonaniu Rosji w 1905 r. rozciągnęła swoje wpływy na Mandżurię, do tej pory kontrolowaną przez Rosję. Cesarstwo Chińskie było w tym okresie całkowicie bezradne wobec agresji japońskiej.
Po obaleniu dynastii Qing – i powstaniu republiki w latach dwudziestych – sytuacja zaczęła się powoli zmieniać. Znaczne obszary kraju kontrolowały oddziały armii Kuomintangu, w siłę rosła jednak także, wspierana przez Związek Sowiecki Komunistyczna Partia Chin. Czang Kaj-szek, stojący na czele Partii Narodowej, zdołał pokonać lokalnych samozwańczych władyków (byłych mandarynów dworu i generałów armii cesarskiej, którzy zagarnęli władzę na określonych obszarach, gdzie sprawowali nieograniczone, autorytarne, rządy) w południowych i środkowych Chinach, teraz przyszła kolej na północną część kraju. Japończycy, by temu zapobiec, w 1931 roku wywołali incydent mukdeński (grupa młodych oficerów japońskich wysadziła w powietrze część torów kolei mandżurskiej, a następnie oskarżyła o tę akcję Chińczyków). Był to pretekst do wkroczenia do Mandżurii, gdzie nie napotkali większego oporu. Po opanowaniu Mandżurii Japończycy przystąpili do tworzenia marionetkowego tworu – państwa Mandżukuo – na którego czele osadzili ostatniego cesarza z dynastii Qing, Puyi.
W 1932 r. miał miejsce tzw. „incydent 28 stycznia”: japońska szpieg Yoshiko Kawashima (nazywana „Matą Hari Dalekiego Wschodu”) zorganizowała pobicie pięciu mnichów japońskich w Szanghaju i oskarżyła o ten czyn Chińczyków. W zamieszkach, wywołanych przez Japończyków, zabito policjanta chińskiego. W efekcie doszło do masowych protestów mieszkańców Szanghaju. Zażądali oni odebrania japońskich koncesji handlowych w mieście i wzywali do bojkotu ich towarów. Na skutek protestów wojska japońskie wkroczyły do Szanghaju. Wywiązały się zacięte walki, które przerwała dopiero interwencja Ligi Narodów. Było to jawne pogwałcenie suwerenności terytorialnej Chin.
W 1933 r. armia cesarska ponownie zaatakowała, dzięki czemu japońska Mandżuria zyskała strefę buforową, oddzielającą ją od terenów kontrolowanych przez wojska Czang Kaj-szeka. Dla Japonii północno-wschodnie Chiny były bardzo ważnym nabytkiem ze względu na znajdujące się tam surowce i ośrodki przemysłowe. Odbudowujące się demokratyczne Chiny były śmiertelnym zagrożeniem dla japońskiego militaryzmu i dlatego Japonia zdecydowała się na kolejny atak. Nie planowała opanowania całego kraju, ponieważ nie posiadała wystarczających sił militarnych. Wojskowi japońscy zamierzali stworzyć w Chinach marionetkowy rząd, który nie stawiałby oporu.
W latach trzydziestych w Chinach panowała sytuacja patowa. Czang Kaj-szek skupiał swe wysiłki na walce z komunistami, którzy, wspomagani przez ZSRR, byli dla rządu republiki największym zagrożeniem.
Wojna po 1937 r. i starcia graniczne z ZSRR.
Armia Kwantuńska sprowokowała tzw. „incydent na moście Marco Polo” (albo inaczej – bitwę o most Lugou) w dniu 7 lipca 1937 roku, który miał być pretekstem do rozpoczęcia kolejnego etapu wojny. Po bitwie Japończycy zajęli Pekin, Szanghaj, Nankin (wówczas stolicę republiki – według źródeł chińskich, wymordowano tam około 300 tys. cywilów) i południowe Shanxi. W połowie 1938 r. japońskie postępy osłabły, a przeciwnik przeszedł do taktyki walk partyzanckich. Sytuacja taka trwała praktycznie do końca wojny i, mimo że armia Kuomintangu, mająca przeciw sobie Japończyków, komunistów i lokalnych władyków, poniosła wiele porażek, nie została nigdy pokonana ze względu na duże rezerwy. Szacuje się, że wojna ta pochłonęła 3,2 mln ofiar po stronie chińskiej i 1,1 mln po stronie japońskiej. Dzięki oporowi chińskiemu alianci walczący na Pacyfiku mogli dużo szybciej uporać się z Japończykami, którzy zmuszeni byli utrzymywać duże kontyngenty wojsk lądowych na kontynencie.
W 1938 r. miał miejsce pierwszy incydent graniczny pomiędzy ZSRR i Japonią nad jeziorem Chasan; doszło do kilku starć, w trakcie których Armia Czerwona wyparła Japończyków ze spornego obszaru. Do następnych napięć doszło w maju 1939 r., gdy grupa kawalerii mongolskiej (Mongolia była zależna od ZSRR) wtargnęła na teren państwa Mandżukuo. Doszło do serii drobnych potyczek pomiędzy oddziałami jazdy przeciwników, które przerodziły się w starcia regularnych oddziałów. Armia Kwantuńska przekroczyła rzekę Chalchyn gol, ale została odparta przez połączone siły radziecko-mongolskie dowodzone przez Gieorgija Żukowa i wyparta z powrotem do Mandżurii (bitwa nad Chałchin-Goł). 16 września 1939 r. Japończycy wystąpili z propozycją zawieszenia broni. Od tego momentu między obydwoma państwami trwał niepisany rozejm, naruszony przez ZSRR dopiero 8 sierpnia 1945 roku.
Patowa sytuacja w Chinach.
III Rzesza i ZSRR prowadziły aktywną politykę w Chinach i wspierały rząd Czang Kaj-szeka do chwili rozpoczęcia II wojny światowej w Azji. ZSRR popierał Kuomintang. We wrześniu 1937 r. doszło nawet do podpisania chińsko-sowieckiego paktu o nieagresji. Jednocześnie ZSRR aktywnie udzielał pomocy partyzantce komunistycznej. Po niemieckiej agresji na ZSRR w czerwcu 1941 r. wsparcie sowieckie dla Mao Zedonga zostało chwilowo przerwane.
Jeszcze przed atakiem Japonii na Pearl Harbor Kuomintang znalazł nowego nieformalnego sojusznika – USA. Tak zwaną Drogą Birmańską (z Lashio w północnej Birmie do Chongqingu – nowej stolicy Chin) docierał od 1940 r. do Chin amerykański sprzęt wojskowy. Po zajęciu Birmy przez Japończyków w 1942 r. zaopatrzenie dostarczano drogą między Ledo i Kunmingiem (droga Ledo), która rozpoczynała się w Asamie (Indie), pozostającym jeszcze w rękach alianckich. Przed wybudowaniem drogi Ledo możliwy był jedynie transport lotniczy ponad „Garbem” (ang. "Hump"), czyli Himalajami.
Po opanowaniu dość znacznych obszarów na wybrzeżu i północy kraju w roku 1941 Japonia była zmuszona do utrzymywania na nich ogromnej liczby żołnierzy ze względu na ciągłe ataki wojsk Kuomintangu. Kontrola japońska nad zdobytymi terenami często ograniczała się tylko do dróg, linii kolejowych i większych miast, natomiast prowincja pozostawała w ręku sił przeciwnika. Na czele marionetkowego rządu na terenach okupowanych stanął Wang Jingwei – chiński kolaborant. Jego władza była ograniczona. Społeczeństwo nie miało do niego zaufania ze względu na akcje wojsk japońskich skierowane przeciwko ludności cywilnej. Chińczycy zaczęli się jednoczyć w walce przeciwko okupantom.
Początek II wojny światowej na Pacyfiku.
W 1941 roku Cesarstwo Japonii dysponowało prawdopodobnie najsilniejszą flotą wojenną świata.
Jej korpus lotniczy stanowiło 10 lotniskowców z 1 500 pilotów o najwyższym stopniu wyszkolenia i sprawności spośród wszystkich pilotów pokładowych na świecie, 11 – a wkrótce 12 – pancerników, w tym kilka najsilniejszych w swojej klasie, podstawę zaś uzbrojenia jej lekkich sił nawodnych stanowiły torpedy Typ 93 – do dziś uważane za najlepsze torpedy drugiej wojny światowej. Flota amerykańska natomiast – wprawdzie silniejsza nominalnie – podzielona była na dwa oceany, toteż siły które byłaby w stanie przeciwstawić flocie japońskiej nie dorównywały tej ostatniej.
Mając przed sobą ciągle nierozwiązany problem chiński, Japonia przystąpiła do realizacji planu głównego, który zakładał jednoczesne uderzenie na Filipiny, Hongkong, Singapur i Indie Holenderskie wraz z głównym atakiem na instalacje wojskowe Stanów Zjednoczonych w obrębie Pacyfiku (w pierwszej kolejności na Guam, Wake, Midway, a przede wszystkim na wielką bazę floty w Pearl Harbor na Hawajach). Na ten cel zgromadzono flotę uderzeniową, w skład której wchodziło 6 lotniskowców, 14 innych okrętów nawodnych i 3 podwodne oraz 432 samoloty. Wyszły one w morze 26 listopada 1941, a 1 grudnia, po otrzymaniu z Tokio od głównodowodzącego adm. Yamamoto rozkazu ataku, ruszyły ku celowi. Osiągnąwszy o świcie 7 grudnia wyznaczony punkt, oddalony o 275 mil na północ od wyspy Oʻahu, z czterech lotniskowców japońskich wystartowała pierwsza fala uderzeniowa.
Atak na Pearl Harbor.
Atak zaskoczył w Pearl Harbor 70 okrętów, w tym 8 pancerników, 8 krążowników, 29 niszczycieli i wiele jednostek pomocniczych. Lotniskowców w bazie nie było, gdyż wyszły 9 dni wcześniej z dostawą transportu samolotów na wyspę Wake. Obok bazy morskiej Naval Station Pearl Harbor, atak objął pobliską bazę lotniczą sił powietrznych Hickam Air Force Base. W dwóch falach ataku Amerykanie stracili 5 pancerników (tylko USS „Arizona” i USS „Oklahoma” nie nadawały się do naprawy, pozostałe trzy podniesiono i odbudowano oraz zmodernizowano – USS „Nevada” w 1942 roku, USS „California” i USS „West Virginia” w 1943 roku), 424 samoloty, 3 300 zabitych i 620 rannych. Japoński sukces nie był całkowity: ocalały przede wszystkim lotniskowce, na których następnie spoczął główny ciężar walk, a ponadto zniszczenie floty w porcie nie było równoznaczne ze zniszczeniem jej na morzu. Okręty zniszczone w Pearl Harbor udało się podnieść z dna i wyremontować, zwłaszcza że nie uległa zniszczeniu infrastruktura – warsztaty, doki, magazyny sprzętu i amunicji, większość zbiorników paliwa.
W czasie ataku na Hawajach znajdowało się 86 okrętów, które nie stanowiły całej amerykańskiej Floty Pacyfiku. Pięć pancerników (w tym dwa nowe) – USS „North Carolina” i USS „Washington” oraz USS „Idaho”, USS „New Mexico” i USS „Mississippi” – znajdowało się na Atlantyku. Flota amerykańska, skoncentrowana początkowo na Pacyfiku, została w 1941 roku podzielona na dwie siły celem stawienia czoła zarówno Niemcom, jak i Japonii. Jednakże straty poniesione w Pearl Harbor zmusiły Stany Zjednoczone do wycofania swoich najcięższych okrętów z Atlantyku i ponownego przebazowania ich na Ocean Spokojny celem podjęcia działań przeciw flocie japońskiej. Straty w zniszczonych samolotach zostały uzupełnione w ciągu kilku dni po japońskim ataku, wszystkie zatopione bądź uszkodzone okręty – z wyjątkiem USS „Arizona” i USS „Oklahoma” – wróciły do akcji w ciągu następnego roku.
Jakkolwiek skutki japońskiego ataku były przejściowe, klęska poniesiona w Pearl Harbor była niezaprzeczalnie ciężka. Niepowetowane dla amerykańskich sił zbrojnych były straty w ludziach: 2343 zabitych, 1272 rannych i 960 zaginionych. Rząd amerykański starał się początkowo ukryć rozmiar strat – były bowiem tak duże w siłach zdolnych do bieżącej obrony Hawajów, że gdyby Japonia zdawała sobie sprawę z ich rozmiarów, mogła się pokusić o zajęcie całego archipelagu, lub też przypuścić dalsze ataki na wzór pierwszego, których skutki nie dałyby się tak szybko powetować. Stany Zjednoczone jednak w ciągu kilkunastu dni uzupełniły siły obronne archipelagu.
Wykorzystując chwilowe amerykańskie oszołomienie i brak wystarczającej ilości gotowych do natychmiastowego użycia sił, prawie jednocześnie z Pearl Harbor Japonia zaatakowała inne cele w obszarze Pacyfiku, przede wszystkim amerykańskie instalacje militarne.
Strategia państw „Osi” i państw sprzymierzonych.
Nadzieje państw sprzymierzonych „lepszego jutra dla całego świata”, wyrażone w Karcie Atlantyckiej, po ataku na Pearl Harbor stały się podwójnie trudne do zrealizowania. Hitler nie był już jedynym wrogiem, a Europa i Afryka jedynymi polami walki. Niemcy były obecnie wspierane przez Japonię, a wojna rozprzestrzeniła się na cały świat. Mocarstwa Osi, związane przymierzem wojennym i dyplomatycznym, przystąpiły do ostatecznego podboju świata, w którym zarówno Niemcy w Europie, jak i Japonia w Azji poczyniły już duże postępy. Państwa te posiadały podwójną przewagę nad swymi przeciwnikami: były dobrze przygotowane i całkowicie zmobilizowane. Również fakt, że polegały one na wewnętrznych liniach dostaw, sprzyjał ich operacjom wojennym. Gdy państwa Osi stały u szczytu swej potęgi lądowej i morskiej z początkiem 1942 roku, rozporządzały tak olbrzymimi siłami, że mogły podjąć ofensywę równocześnie w Europie, Afryce, Azji, na Pacyfiku i na Atlantyku.
Wobec nieprzyjacielskich ataków na lądzie, morzu i w powietrzu, państwa sprzymierzone były wszędzie w defensywie. Sojusznicy musieli dbać o utrzymanie swoich linii komunikacyjnych wokół całego globu i spieszyć się z przetworzeniem swych przeważających zasobów przemysłowych na siłę militarną. Mocarstwa sprzymierzone stanęły przed ważkim pytaniem: kiedy będą zdolne przejść do kontrofensywy. Gdyby bowiem przygotowania zajęły im zbyt wiele czasu, zostałyby pokonane zanim zdążyłyby zebrać do walki wszystkie swoje siły. Szybkie zwycięstwo było dla państw sprzymierzonych niemożliwością, ponieważ – pomijając brak przygotowania – polegały one na zewnętrznych liniach dostaw. Zarówno Niemcy, jak i Japonia zajmowały centralne położenie w swoim kontynentalnym „kole”. Państwa sprzymierzone natomiast miały swoje posiadłości rozsiane wokoło obwodu. Przestrzeń jednak dzieląca główne państwa Osi, ograniczała każde z nich do promienia własnego zasięgu, co stanowiło ich słaby punkt, nie pozwalając na połączenie japońskiej potęgi morskiej z niemieckimi siłami lądowymi i powietrznymi oraz zjednoczenie wszystkich zasobów państw Osi. Państwa te zdawały sobie sprawę z tego, ile by zyskały przez połączenie swoich sił. Ich strategia w ofensywie z 1942 roku była krokiem wstępnym do osiągnięcia ostatecznego celu: zaciśnięcia obręczy wokół Indii, do czego oba państwa Osi dążyły – Japonia przez okrążenie południowo-wschodniej Azji, a Niemcy przez atak na wschód przez Kaukaz i Egipt. Gdyby te ramiona zeszły się, odcięłyby zarówno Rosję, jak i Chiny, a Wielka Brytania i Stany Zjednoczone zostałyby odcięte od swoich oblężonych sprzymierzeńców. Był to strategiczny plan ofensywy państw Osi na przyszłość; bezpośrednim natomiast planem defensywnym, jaki skłonił Japonię do przystąpienia do wojny, było osaczenie Stanów Zjednoczonych na dwóch frontach.
W rzeczywistości los Stanów Zjednoczonych miał się zdecydować w kilka dni po japońskim ataku na Pearl Harbor, podczas spotkania prezydenta Roosevelta z premierem Wielkiej Brytanii Winstonem Churchillem w Waszyngtonie. Postawiono wówczas pytanie, który front jest ważniejszy: europejski czy azjatycki? Kto w rozumieniu polityki amerykańskiej był „nieprzyjacielem numer 1”: hitlerowskie Niemcy, czy też Cesarstwo Japonii. Od odpowiedzi na te pytania zależał czas trwania wojny, a nawet samo zwycięstwo narodów sprzymierzonych, z których żadne, nie wyłączając Stanów Zjednoczonych, nie było dość silne, aby móc skierować dostateczne siły przeciwko Niemcom, jak i Japonii. Zasady sztuki wojennej wymagały oszczędzania sił, m.in. poprzez zebranie wystarczających mocy najpierw przeciwko jednemu wrogowi, a następnie przeciwko drugiemu, rozbijając i pokonując każdego z osobna. Opinia szeroko rozumianych narodów sprzymierzonych była do pewnego stopnia podzielona co do oceny, kto jest groźniejszym wrogiem, Niemcy czy Japonia. W Chinach, Australii, Nowej Zelandii, Indiach, na całym Pacyfiku oraz wzdłuż zachodniego wybrzeża Ameryki, opinia publiczna obawiała się bardziej Japonii, która była bliższym, zbliżającym się coraz bardziej zagrożeniem. Jednakże narody: Wielkiej Brytanii, Związku Radzieckiego i okupowanej Europy, uważały Hitlera za swego największego wroga, ponieważ znajdowały się już z nim w stanie wojny.
Po Pearl Harbor, podstawową decyzją połączonych sztabów w Waszyngtonie było pobicie najpierw Niemiec, przy równoczesnym osaczeniu Japonii. Zdecydowano przystąpić jak najszybciej do wielkich ofensyw na głównych frontach w Afryce i Europie, a do pomniejszych na drugorzędnych frontach Pacyfiku i Azji. Jak stwierdził Winston Churchill: „Pokonanie Hitlera i złamanie potęgi Niemiec musi mieć pierwszeństwo przed decydującą fazą wojny przeciwko Japonii”. Decyzja ta nigdy nie została zmieniona, lecz szybkość i rozmiary produkcji przemysłowej w Stanach Zjednoczonych pozwoliły Ameryce podjąć pełną ofensywę na Pacyfiku, zanim jeszcze Niemcy zostały całkowicie pokonane.
Powodem, dla którego sprzymierzeni zdecydowali o rozprawie w pierwszej kolejności z Niemcami był fakt, że stanowiły one większe zagrożenie. Potencjał niemieckiego przemysłu, rozporządzającego zasobami okupowanej Europy, przewyższał możliwości Japonii, mimo jej władztwa nad Azją. Opanowana przez Niemcy Europa wytwarzała cztery razy więcej stali niż Japonia. Roczna produkcja stali w Japonii nie mogła przekroczyć 10 mln ton, ponieważ zagarnięte w Azji surowce i siła robocza musiały być przystosowane do ograniczonych możliwości przemysłu na wyspach rdzennej Japonii. Innym powodem decyzji sprzymierzonych był fakt, że Niemcy leżały bliżej trzech głównych aliantów: Stanów Zjednoczonych, Wielkiej Brytanii i ZSRR. Mogły więc one uderzyć na Niemcy o wiele szybciej i skuteczniej. Ponadto istniały już dwa fronty przeciw Niemcom, w ZSRR i Afryce. Natomiast front przeciw Japonii – z wyjątkiem Chin i obszarów Pacyfiku – nie był jeszcze ustalony. Wielka Brytania i Związek Radziecki były w tym momencie wojny silniejsze już niż Australia, czy Indie. Były też stosunkowo łatwo dostępnymi bazami wypadowymi dla prowadzenia wojny.
W przeciwieństwie do państw Osi, narody sprzymierzone mogły się wspierać nawzajem poprzez morza i koncentrować swoje siły tam, gdzie były one w danym momencie potrzebne. Ostatecznym celem strategii sprzymierzonych, było znalezienie najbardziej oszczędnego sposobu wykorzystania i użycia swoich sił. Pokonanie Hitlera było warunkiem zwycięstwa nad Japonią, gdyż gdyby Niemcom udało się włączyć do swego imperium zasoby ZSRR, potęga Niemiec byłaby niemal niemożliwa do przełamania. Zdecydowano więc, iż przy użyciu stosunkowo niewielkich sił, głównie powietrznych i morskich, uda się powstrzymać ekspansję Japonii do czasu, gdy punkt ciężkości ataku państw sprzymierzonych będzie mógł być przeniesiony z Europy na Pacyfik. Stany Zjednoczone przyjęły wówczas strategię pomocy każdemu państwu walczącemu z państwami Osi, w myśl zasady, że „każdy atak Osi na jakiekolwiek państwo zagraża Stanom Zjednoczonym”. Idea ta, znalazła odzwierciedlenie między innymi w umowie "Lend Lease".
Japońska ofensywa na Pacyfiku.
Strategia japońskiej wojny morskiej, dzięki której zagarnęli oni w 1942 roku wyspy na południowym Pacyfiku – podobnie jak niemiecka wojna błyskawiczna, która ujarzmiła Europę – miała na celu zapewnienie Japończykom panowania nad bogatymi zasobami i wielomilionową ludnością Azji. Pięćset milionów ludności na Dalekim Wschodzie, łatwiejsze do eksploatacji niż uświadomione politycznie narody hitlerowskiej Europy, przedstawiały siłę roboczą, przy użyciu której Japończycy mogli marzyć o panowaniu nad tą częścią świata. Na Malajach i w Holenderskich Indiach Wschodnich Japonia uzyskałaby nie tylko całą potrzebną im ropę naftową, lecz również 80% światowej produkcji kauczuku i 65% cyny.
Rozpoczęcie przez Japonię wojny ze Stanami Zjednoczonymi oraz Wielką Brytanią nie było w tym czasie pozbawione logiki. Lata 1941 i 1942 zapowiadały się dla państw Osi pomyślnie. Wielka Brytania toczyła w tym czasie walkę o życie na Bliskim Wschodzie, Związek Radziecki z trudem wstrzymywał napór niemieckiej inwazji; Stany Zjednoczone natomiast – nieprzygotowane do wojny na dwa fronty – czyniły rozpaczliwe wysiłki, by przyjść z pomocą Wielkiej Brytanii i ZSRR w formie dostaw "Lend Lease". Akcja w odpowiednim czasie, gdy inne mocarstwa miały ręce związane ofensywami hitlerowskich Niemiec, była niezbędnym warunkiem powodzenia Japonii w opanowaniu Azji. Przy tak korzystnym przebiegu wydarzeń, Japonia rozpoczęła ofensywę „promienistą” ze swoich baz na Formozie, w Indochinach francuskich i na wyspach Pacyfiku, uderzając w równoczesnych atakach na wszystkie strony świata – Pearl Harbor, Midway, Wake, Guam, Filipiny, Hongkong, Malaje i Singapur. Pierwszym obiektem ataku stała się amerykańska baza morska w Pearl Harbour, gdyż celem Japonii stało się zneutralizowanie amerykańskiej floty Pacyfiku. Po chwilowym rozbiciu swej floty Stany Zjednoczone zmuszone były prowadzić przez cały rok walkę defensywną, dopóki społeczeństwo i przemysł amerykański nie zostały w wystarczającym stopniu zmobilizowane do walki. W tym czasie wszystkie azjatyckie centra bogactw naturalnych zostały odcięte.
Okrążenie południowo-wschodniej Azji.
Upadek Francji i Holandii wiosną 1940 r. odwrócił uwagę Japonii od Chin ku bogatym, a bezbronnym Indochinom Francuskim i Holenderskim Indiom Wschodnim. Pod naciskiem Hitlera i Japonii, 20 czerwca 1940 r. francuski rząd Vichy otworzył Indochiny dla agentów japońskich, a na mocy podpisanego w Hanoi paktu, odstąpił trzy lotniska i wpuścił garnizon japoński w sile 60 000 żołnierzy. W ten sposób Japonia uzyskała kontrolę nad odległym o 975 km na północ od Singapuru Sajgonem, zamieniając go w bazę morską.
Tajlandia (ówcześnie Syjam) dostała się pod panowanie japońskie na początku 1941 roku, gdy Tokio podyktowało rozstrzygnięcie sporu między Indochinami i Syjamem na korzyść tego ostatniego i Japonii. W swoich nowych bazach w Indochinach i Syjamie, wojska japońskie przygotowywały się do ataku na Malaje, Singapur, Holenderskie Indie wschodnie oraz Birmę. Tocząca w tym czasie – jak określił to Winston Churchill – walkę na śmierć i życie w Europie i na Morzu Śródziemnym Wielka Brytania nie była w stanie utrzymać tych obszarów, których najbogatsze połacie należały właśnie do niej. W celu ułagodzenia Japonii, Brytyjczycy wstrzymali w styczniu 1939 r. dostawy do Chin przez Hongkong i na trzy miesiące zamknęli drogę birmańską. Zjednoczone Królestwo nie posiadało na Dalekim Wschodzie sił powietrznych zdolnych do przeciwstawienia się Japonii, co gorsza – po paraliżu amerykańskiej floty na skutek ataku na Pearl Harbor oraz późniejszym o trzy dni zatopieniu brytyjskiego pancernika HMS „Prince of Wales” i krążownika HMS „Repulse” w bitwie pod Kuantanem, brak było sił morskich do powstrzymania Japonii na obszarze na północ od Australii i na wschód od Indii. Wzmocnione w ostatniej chwili niewielkimi amerykańskimi dostawami Holenderskie Indie Wschodnie mogły jedynie prowadzić akcję na zwłokę.
Korzystając z tej sytuacji wojennej na szerokich przestrzeniach Pacyfiku (będącej częściowo wynikiem dyplomacji japońskiej, nade wszystko jednak skutkiem powodzeń hitlerowskich Niemiec w Europie), Japonia zajęła kolonie w południowo-wschodniej Azji w ciągu czterech miesięcy. Rozporządzając siłą szacowaną na 26 dywizji, Japończycy zajęli wschodnią Azję i podbili wszystkie wyspy na południowo-zachodnim Pacyfiku, leżące między Australią a kontynentem azjatyckim.
Hongkong, Malaje, Singapur, Birma.
Główną siłę, przy pomocy której Japonia zajęła południowo-wschodnią Azję, stanowiła dwustutysięczna armia, zgromadzona w Indochinach Francuskich. Jej zamierzenia ukrywane były pod osłoną rozmów dyplomatycznych w Waszyngtonie, gdzie Japończycy udawali, że prowadzą rokowania w celu pokojowego załatwienia wszystkich spraw spornych. W, momencie uderzenia japońskich lotniskowców na Pearl Harbor, mieli w pogotowiu dobrze zaopatrzone armie, gotowe do wkroczenia do Syjamu, na Malaje, do Singapuru i Birmy. Dodatkowe oddziały, specjalnie wyćwiczone do walk w dżungli i wykonywania różnych zadań, stanęły pod bronią na Formozie oraz na okupowanym wybrzeżu Chin. Wszystkie te operacje wojskowe były starannie przygotowane, obmyślone i zaplanowane. Taktyczne powodzenie tych operacji zależało od szybkości i zaskoczenia nieprzyjaciela.
Kolonia korony brytyjskiej Hongkong, morski wylot, Kantonu w południowo-wschodnich Chinach, leżał u szczytu trójkąta, opierającego się o Singapur i Corregidor, wewnątrz którego skoncentrowane były siły anglo-amerykańskie na Dalekim Wschodzie. Zajęcie przez Japończyków Kantonu w wojnie przeciw Chinom oraz francuskich Indochin i wyspy Hajnan w latach 1940–1941., pozwoliło im okrążyć Hongkong i dawało szansę odcięcia go w razie wojny od odległego o 2100 km na południe Singapuru.
Jakkolwiek obrona Hongkongu była z góry skazana na niepowodzenie, jego obrona – jako gra na zwłokę – dawałaby dowódcom brytyjskim i amerykańskim czas na wzmocnienie innych punktów oporu. Pod koniec listopada, wylądowały tam posiłki kanadyjskie w liczbie około 3 tys. żołnierzy, wzmacniając łączną siłę anglo-indyjskiego garnizonu do około 12 tys. żołnierzy, słabo jednak uzbrojonych. Miasto było też przeciążone tłumami chińskich uchodźców, nie miało także połączenia z chińskimi oddziałami na lądzie. Gdy Japończycy przeprowadzali uderzenie na Pearl Harbor, japońskie bombowce przypuściły również atak na Hongkong, niszcząc lądowiska, hangary oraz nieliczne stare samoloty szkolne. Wyeliminowano w ten sposób jedyne siły powietrzne miasta, które od tej pory było zupełnie pozbawione jakiejkolwiek ochrony przed atakami z powietrza. Rozpoczynając w ten sposób bitwę o Hongkong. Oddziały japońskie wdarły się na półwysep Koulun i zdobyły umocnienia na zewnętrznej linii obrony. Gdy siły brytyjskie wycofały się na samą wyspę Hongkong, Japończycy przypuścili atak lotniczy na zbiorniki wody, bombardowane dopóki garnizon pozostał z zapasem wody na jeden dzień (18–24 grudnia 1941 roku). Oddziały japońskie przedarły się tymczasem przez port, wylądowały, umocniły przyczółek, wdarły się w głąb linii brytyjskich, wytrzymały wszystkie przeciwnatarcia i zredukowały oblężenie do wierzchołka wzgórza Victoria. W tej sytuacji, 25 grudnia wojska brytyjskie poddały się. Z upadkiem Hongkongu stracono ostatni ważny port, prowadzący do wolnej jeszcze części Chin.
Malaje stanowiły kuszący obiekt na planie japońskich podbojów. Znajdowały się 870 km od Singapuru i – jako kraj dostarczający połowę światowej produkcji kauczuku i przeszło 1/4 część światowej produkcji cyny – same w sobie mogły stanowić bardzo cenną zdobycz. Przeciwko stacjonującemu tam brytyjskiemu III Korpusowi Imperialnemu składającemu się z oddziałów szkockich, australijskich i hinduskich, Japończycy wysłali swoje najlepsze wojska, składające się z czterech lekkich dywizji, z żołnierzami wyćwiczonymi w przeprawach przez bagniste pola ryżowe, ubranymi w stroje tropikalne upodobniające ich do malajskich tubylców, którzy przenikali w głąb linii brytyjskich za pomocą udoskonalonych technik walki w dżungli. Cesarstwo Japońskie w swoich operacjach wojskowych, starało się w pierwszym rzędzie zabezpieczyć sobie wsparcie lotnictwa. Toteż pierwszym celem japońskich ataków zawsze były lotniska. Atak na półwysep Malajski rozpoczął się 8 i 9 grudnia 1941 roku lądowaniem Japończyków na wschodnim wybrzeżu i w Syjamie, celem zajęcia lotnisk w Kota Baru oraz w Singora i Patani. Wyruszająca z tych dwóch ostatnich punktów dywizja wyposażona w lekkie czołgi i wozy pancerne, przecięła półwysep u nasady, dochodząc do zachodniego brzegu i zagroziła okrążeniem 11. dywizji, która wycofała się odsłaniając Penang. Po zajęciu tego ważnego portu Japończycy kontynuowali swój marsz ku zachodniemu wybrzeżu. Oddziały japońskie zaskakiwały umocnione punkty obronne wypadami z morza i okrążali pozycje brytyjskie niespodziewanymi napadami, które sprawiały, że obrońcy znajdowali się nagle na tyłach linii nieprzyjacielskich. Jednostki które usiłowały zająć Kota Baru na wschodnim wybrzeżu, po złamaniu silnego oporu w tym miejscu, rozpoczęły atak na południe wzdłuż linii kolejowej, spychając przed sobą brytyjską 9. dywizję. Ruchliwość i szybkość oddziałów japońskich umożliwiała im wdzieranie się w usuwające się linie obrony brytyjskiej, i okrążanie ich. W tym samym czasie, trzecia armia japońska posuwała się w dół globusa wzdłuż wschodniego wybrzeża. Wszystkie trzy linie marszu japońskiego 29 grudnia 1941 roku zbiegły się na wspólnym froncie, niespełna 66 km na północ od Singapuru.
Los wielkiej bazy morskiej w Singapurze oraz broniących jej wojsk został przesądzony po zatopieniu 10 grudnia 1941 roku pancernika HMS „Prince of Wales” i krążownika HMS „Repulse”, zaskoczonych bez osłony powietrznej przez japońskie samoloty torpedowe pod Kuantanem, na wschodnim wybrzeżu Półwyspu Malajskiego. Zniszczenie tych i kilku innych okrętów w bitwie na Morzu Jawajskim pozbawiło połączone siły brytyjsko-holendersko-amerykańskie skutecznej siły morskiej w południowo-wschodniej Azji, a japoński podbój tych obszarów mógł od tej pory być już tylko sprawą sił lądowych i powietrznych. Otwierało to równocześnie drogi morskie na południe przez Indie Holenderskie ku Australii. Dla aliantów natomiast zatopienie brytyjskich okrętów było klęską taktyczną nie mniejszej wagi niż strategiczny cios jaki spadł na amerykańską flotę w Pearl Harbor.
Próbując zaradzić rozpaczliwej sytuacji w jakiej znaleźli się alianci, dowództwo sprzymierzonych w tym regionie zostało zreorganizowane i połączone, co stanowiło efekt amerykańsko-brytyjskich narad w Waszyngtonie. 3 stycznia 1942 roku naczelne dowództwo nad siłami aliantów objął generał Archibald Wavell, jego zastępcą został generał George Brett dowodzący słabym lotnictwem, a dowódca pozostałości floty morskiej został admirał Thomas Hart.
Dowódcą wszystkich sił lądowych i powietrznych odciętych obecnie w Chinach został marszałek Czang Kaj-Szek. Zmiany w dowództwie przyszły jednak zbyt późno i nie wystarczały, by ulżyć siłom brytyjskim na Malajach. 7 stycznia 1942 roku atak trzydziestu czołgów japońskich rozbił je, po czym zaczął spychać na południe od Kuala Lumpur ku grobli Jahore, łączącej Półwysep Malajski z wyspą Singapur. Oddziały szkockie i australijskie osłaniały odwrót resztek III korpusu brytyjskiego. Japończycy zdobyli lądowy dostęp do tej wielkiej bazy morskiej w ciągu niespełna dwóch miesięcy. Siły japońskie – przy zręcznej taktyce – zaskoczyły i rozproszyły wojska brytyjskie. Singapur przygotowany był na atak od strony morza, lecz nie od strony leżącej na jej zapleczu dżungli. „Twierdza” nie była też przygotowana na atak z powietrza. Przed Bożym Narodzeniem ściągnięto z Malajów wszystkie myśliwce dla odpierania nalotów japońskich bombowców, które w sile trzydziestu do dziewięćdziesięciu naraz atakowały Singapur trzy, czasem więcej, razy dziennie. Japońskie oblężenie z powietrza trwało przeszło miesiąc (29 grudnia – 8 lutego 1942), do czasu aż japońskie wojska lądowe były gotowe do przypuszczenia ataku przez wąską cieśninę Johore. Pod osłoną artyleryjską, napastnicy umocnili przyczółek w Kranii, dokonali dwóch desantów od wschodu i zachodu (8–9 lutego 1942), a ich wojska spotkały się na południu pod miastem Singapur, odcinając uprzednio bazę morską i zbiorniki wody. Siły obrońców zostały w ten sposób rozszczepione i odosobnione. Singapur poddał się bezwarunkowo 15 lutego 1942 roku – siedemdziesiąt dni po pierwszym japońskim ataku przypuszczonym na Malaje. Japończycy zajęli nie tylko fortecę, uważaną dotąd za nie do zdobycia, wzięli również do niewoli około 70 tysięcy brytyjskich wojskowych. Upadek Singapuru był w opinii Winstona Churchilla „największą w historii porażką, oręża brytyjskiego”. Stanowił on także śmiertelny cios dla oddziałów sprzymierzonych, pozostawionych w południowo-wschodniej Azji, gdyż zostały one zmuszone do cofania się do Indii Holenderskich, a następnie do Australii. Co gorsza, przed Japończykami leżała otworem droga w kierunku na Birmę i Indie.
Japończycy zajęli dolną Birmę już w pierwszej fazie kampanii malajskiej. Ich zamiarem było opanowanie lotnisk birmańskich celem osłony prawego skrzydła i tyłów wojsk, posuwających się na południe w kierunku Singapuru. Lotnictwo brytyjskie oraz amerykańska grupa ochotnicza tzw. latających tygrysów utrzymała panowanie w powietrzu. Mimo to, japońskie oddziały lądowe zajęły wkrótce dolną Birmę. Brytyjczycy ewakuowali Mulmejn i 31 stycznia 1942 r. wycofali się do górnej Birmy wzdłuż linii rzeki Saluin.
Przewidując upadek Singapuru, główne siły japońskie z Syjamu 8 lutego 1942 r. wkroczyły do Birmy, aby przeciąć Drogę Birmańską i odciąć w ten sposób Chiny od pomocy brytyjskiej z Indii. Japończycy okrążyli południowe skrzydło wojsk brytyjskich i 23 lutego zepchnęli je na zachód od Sittang. Wobec ciężkich ataków bombowych oraz japońskiego ataku na Pegu, utrzymanie wielkiego portu wydawało się beznadziejne, w związku z czym 8 marca 1942 r. oddziały brytyjskie ewakuowały Rangun. Utrata Rangunu oznaczała przecięcie linii dostaw dla brytyjskich i chińskich wojsk w Birmie; jedynym środkiem komunikacji z Indiami był transport lotniczy. Oddziały brytyjskie wycofały się na północ do Prome, przedzierając się przez linie japońskie. Marszałek Czang Kaj-szek wysłał do Birmy znaczne siły pod dowództwem generała Josepha Stilwella, szybkość jednak marszu wojsk japońskich na północ w pogoni za wycofującymi się wojskami brytyjskimi spowodowała, że oddziały chińskie mogły osłaniać jedynie wycofujące się ku Indiom wojska imperialne. Wycofanie wojsk chińskich stało się wkrótce konieczne, bowiem zmotoryzowane oddziały japońskie przeniknęły do Lasho, rozszczepiły siły sprzymierzonych i odcięły drogę birmańską. Podczas gdy nieprzyjaciel posuwał, się na północ do Bhamo i Myitkyina, oddziały brytyjskie uchodziły na zachód przez dżunglę do miejscowości Imphal i Indii, zaś Chińczycy wycofywali się na północ wzdłuż rzeki Saliun ku granicom swojego kraju. Z końcem maja Japonia zajęła całą Birmę – obszar większy od Francji – oraz przecięła wszelką komunikację pomiędzy Chinami i ich sprzymierzeńcami, z wyjątkiem ryzykownej drogi powietrznej ponad Himalajami.
Indie zostały, w tym czasie zagrożone przez japońskie siły morskie, przeprowadzające w tym rejonie rajd pancerników i lotniskowców, płynących pod osłoną krążowników i niszczycieli. Okręty te wpłynęły do Zatoki Bengalskiej i 4 kwietnia zaatakowały Cejlon. Japońskie samoloty przypuściły silne ataki na stolicę Cejlonu, Kolombo oraz zatopiły dwa brytyjskie ciężkie krążowniki HMS „Cornwall” i HMS „Dorsetshire”, a także lotniskowiec HMS „Hermes”. Japończycy zestrzelili wówczas niemal wszystkie samoloty atakujące ich lotniskowce. Gdy japońskie, okręty podwodne zatopiły liczne statki handlowe, a ich samoloty przypuszczały z lotniskowców ataki na subkontynent indyjski, Brytyjczycy wysłali pośpiesznie posiłki morskie na wschód dla obrony Oceanu Indyjskiego. Z początkiem lata utrzymywali w Zatoce Bengalskiej trzy pancerniki i jeden lotniskowiec; gotowe do odpierania japońskich ataków. Deszczowy okres monsunu uchronił jednak od inwazji przez Birmę.
Filipiny: Bataan i Corregidor.
Los Filipin był przesądzony jeszcze zanim rozpoczęła się wojna. Były one niemal całkowicie otoczone przez Japończyków, znajdujących się od północy na Formozie, od zachodu na Wyspach Spratly i w Indochinach, a od wschodu na Marianach, Wyspach Karolińskich i Marshalla. Od czasu gdy w 1934 roku amerykański Kongres zagłosował za przyznaniem im niepodległości w 1946 roku, niewiele uczyniono w celu zabezpieczenia ich obrony.
W 1937 roku rząd Filipin powierzył generałowi MacArthurowi wyszkolenie armii tubylczej, która w chwili wybuchu wojny składała się jednak ze 100 tysięcy żołnierzy. Gdy nastąpił japoński atak, główny ciężar obrony spadł na 12 000 skautów filipińskich, którzy posiadali najlepsze wyszkolenie ze wszystkich miejscowych wojsk oraz amerykańską 31. dywizję piechoty. W chwili japońskiego ataku obronę Luzonu prowadziło 19 000 żołnierzy amerykańskich, w tym również 8000 amerykańskiego personelu lotniczego dysponującego około 250 samolotami (35 „Latających Fortec” i 107 samolotów myśliwskich typu P-40). W tym czasie, na Filipinach znajdował się również odwołany z Szanghaju 4. pułk piechoty morskiej. W ostatniej fazie obrony, uczestniczyło także około tysiąca pozbawionych swoich okrętów marynarzy, osiemnaście tysięcy ludności cywilnej ewakuowanej z innych regionów oraz około 6 tysięcy robotników. Obrona Filipin była jednak wyłącznie walką na zwłokę, która zwolnić miała tempo japońskiej ekspansji na południowym Pacyfiku. Ponieważ wysp tych nie można było utrzymać zbyt długo, amerykańskie wysiłki skoncentrowane były na rozbudowie linii transoceanicznych przez Pacyfik do Australii, z zamiarem stworzenia z tego kontynentu bazy stanowiącej dogodny punkt wyjścia dla mającego odbić Filipiny amerykańskiego kontrataku.
Jeszcze gorsza sytuacja miała miejsce na pozostałych wyspach. Na Mindanao, drugiej z kolei co do wielkości wyspie Filipin, generał Sharp nie pozostawił dość broni dla trzydziestu tysięcy Filipińczyków których można było powołać do służby wojskowej. Na Cebu natomiast znajdowało się jedynie 1500 karabinów. W ciągu dwóch pierwszych miesięcy wojny na Pacyfiku na Filipiny dowożono amunicję i zapasy z Nowej Zelandii, jednak wobec japońskiej blokady i wynikających z tego wysokich strat w transportach, już wkrótce musiano ograniczyć do minimum racje żywnościowe dla wojska na tych obszarach. Na domiar złego, już 9 godzin po japońskim ataku na Pearl Harbor, Japończycy zniszczyli większość amerykańskich samolotów bombowych i myśliwskich. Dwa dni później Japończycy zniszczyli bazę morską w Cavite.
Trzy dni po ataku na Pearl Harbor, japońskie oddziały wylądowały w Aparri i Vigan, dziesięć dni później natomiast dokonali desantów w Davao na wyspie Mindanao, 900 kilometrów na południe od Manili. Po wzmocnieniu oddziałów japońskich na Luzonie przez desant w zatoce Lamon poniżej Manili i otoczeniu miasta od północy i południa, generał MacArthur wykonał przygotowany jeszcze przed wojną plan wycofania wszystkich sił na zachód, na skalisty półwysep Bataan, strzeżony u nasady przez fortecę na wyspie Corregidor. Manila, jakkolwiek ogłoszona miastem otwartym, była atakowana z powietrza, a w końcu zajęta przez Japończyków 2 stycznia 1942 roku.
Na półwyspie Bataan wojska filipińsko-amerykańskie broniły najpierw bazy morskiej w zatoce Subic, zostały jednak zmuszone do wycofania się na południe na główną linię obrony biegnącą w poprzek półwyspu, którą utrzymywały od połowy stycznia aż do kwietnia. W tym czasie, główne siły japońskie zajęte były podbojem Malajów, Singapuru, Birmy i Holenderskich Indii Wschodnich, a oddziały na Filipinach utrzymywały wojska filipińsko-amerykańskie w saku na półwyspie Bataan. Po zdobyciu Singapuru i Indii Holenderskich, Japończycy wzmocnili jednak swoje oddziały na wyspie Luzon, celem przypuszczenia 5 kwietnia 1942 roku silnego ataku. Pod naporem japońskim, wobec braku żywności, amunicji, sprzętu ciężkiego i samolotów, a także w związku z wysokim odsetkiem żołnierzy zarażonych malarią, poddały się wszystkie oddziały pozostawione na Bataanie dla osłony odwrotu na Corregidor.
Po zajęciu Bataanu Japończycy przemieścili w góry ciężką artylerię i rozpoczęli wspierany również z morza i powietrza ostrzał garnizonu Corregidor, który utrzymał się jednak przez miesiąc. Gdy jednak siły japońskie przypuściły atak pod osłoną nocy – poprzedzony trwającym tydzień ciężkim ostrzałem z lądu, morza i powietrza – 6 maja 1942 roku Corregidor padł wraz z trzema sąsiednimi fortecami. W Corregidor Japończycy wzięli do niewoli 11.574 Filipińczyków i Amerykanów (żołnierzy, marynarzy, piechoty morskiej oraz ludności cywilnej). 36 853 dostało się do niewoli na półwyspie Bataan. Poddały się również oddziały na innych wyspach. Utrata Filipin była najcięższą klęską jaką kiedykolwiek do tego czasu poniosły Stany Zjednoczone poza swoim kontynentem. Długotrwała obrona Filipin była jednak wielkim sukcesem z punktu widzenia stosowanej przez USA na tym etapie wojny taktyki działań opóźniających, pozwalających na zyskanie czasu na przygotowania do przejścia najpierw do ofensywy taktycznej, a następnie strategicznej.
Guam, Wake, Midway.
Dwie z trzech amerykańskich wysp na drodze oceanicznej z Hawajów na Filipiny znajdowały się we władaniu Japonii. Guam, którego umocnienia amerykański Kongres odmówił w 1929 roku w obawie przed prowokowaniem Japonii, stał się teraz odosobnionym wysuniętym punktem na Wyspach Mariańskich. Garnizon Guam, składający się z około 500 żołnierzy amerykańskich pozbawionych wsparcia lotnictwa i ciężkiej artylerii, nie mógł wobec tego odeprzeć japońskiego ataku z pobliskiej wyspy Rota (11 grudnia 1941 roku). Położona o 1 300 mil bliżej Hawajów wyspa Wake, broniona była jednak przez 16 dni przez batalion piechoty morskiej oraz 1000 cywilnych robotników, którzy przetrzymali naloty bombowe i ogniem artyleryjskim odparli pierwszy atak japoński. Ostatecznie, oddziały japońskie zdobyły Wake 23 grudnia, kosztem utraty dwóch niszczycieli oraz poważnego uszkodzenia lekkiego krążownika „Yūbari”. Upadek Guam i Wake odciął armię amerykańską na Filipinach od posiłków drogą morską, a wszystkie siły morskie i lotnicze odepchnięte zostały o 4 tysiące mil aż do Midway, odległego 1500 mil od Pearl Harbor. W ciągu kilku dni od japońskiego ataku na ten ostatni, garnizon piechoty morskiej na Midway dwukrotnie odparł atak japoński w pierwszej japońskiej operacji przeciwko Midway, ogniem nabrzeżnych baterii artyleryjskich uszkadzając jeden niszczyciel. Pół roku później, startujące stąd bombowce przyczyniły się do zadania ciężkich strat japońskiej flocie, po raz drugi próbującej zająć Midway.
Holenderskie Indie Wschodnie.
Podczas gdy japońskie oddziały lądowe i siły powietrzne zajmowały południowo-wschodnią Azję, wypychając brytyjskie i amerykańskie flanki na Malajach, w Birmie i na Filipinach, inna część sił lądowych, morskich i powietrznych ruszyła na południe przez Holenderskie Indie Wschodnie w kierunku Australii oraz na wschód przez Ocean Spokojny w kierunku Wysp Hawajskich. Japończycy zaskoczyli Brytyjczyków, Amerykanów i Holendrów, nieprzygotowanych i zbyt słabo uzbrojonych aby powstrzymać atak. Powodzenie operacji japońskich nie tyle jednak zależało od przewagi liczebnej sił Cesarstwa, ile raczej od szybkości manewrów i operacji, metod zaskoczenia oraz zręczności w użyciu wszystkich trzech rodzajów sił zbrojnych.
Podstawą działania japońskiego lotnictwa w tym rejonie były lotniska rozsiane na wyspach archipelagów Mariańskiego i Karolińskiego. Do tych baz, Japonia dodała wiele innych, rozciągając obszar kontrolowanej przez siebie przestrzeni powietrznej na południe i wschód. Mając zapewnioną w ten sposób osłonę z powietrza, Japonia transportowała swe wojska przeznaczone do ataków od strony morza na wszystkie wyspy o strategicznym znaczeniu na zachodnim Pacyfiku. Najcenniejszym łupem z nich, były rozrzucone między Azją i Australią oraz panujące nad drogami wodnymi między tymi kontynentami, Holenderskie Indie Wschodnie. Na dodatek, na Borneo, Sumatrze i Jawie znajdowały się bogate zasoby ropy naftowej, kauczuku, cyny, chininy, konopi oraz nie wykorzystane złoża żelaza i węgla, bronione jedynie przez skromne tubylcze armie kolonialne, miniaturową flotę oraz niewielką liczbę zakupionych w Stanach Zjednoczonych samolotów.
Japonia zaatakowała Indie Holenderskie natychmiast po założeniu bazy operacyjnej w Davao na wyspie Mindanao na Filipinach (20 grudnia 1941 roku), skąd przez morze w pobliżu Celebesu agresorzy mieli dostęp do wiodącej ku Jawie Cieśniny Makasarskiej między Borneo i Celebes. Z przyległych Malajów, Japończycy zaatakowali same Borneo, odcinając w ten sposób Indie Holenderskie od subkontynentu indyjskiego. Z Truku na Wyspach Karolińskich ruszyli natomiast na Nową Gwineę i Wyspy Salomona, aby zamknąć w ten sposób wszystkie obszary morskie, przez które mogły przechodzić amerykańskie posiłki dla Australii Odciąwszy w ten sposób Indie Holenderskie, Japończycy skierowali ostrze swego ataku w samo centrum, na Jawę.
Po ciężkich nalotach bombowych, Japończycy dokonali przygotowawczych lądowań na północno-zachodnim wybrzeżu Borneo, w brytyjskim protektoracie Sarawak, unieszkodliwiając bazy okrętów podwodnych i samolotów, które zagrażały japońskim konwojom na Malaje. Japońskie samoloty z baz filipińskich rozpoczęły następnie naloty na holenderskie Borneo i Celebes (10 stycznia 1942 roku), dokąd Japończycy przenieśli swe samoloty dla osłony konwojów przez Cieśninę Makasarską na Morze Jawajskie.
Gdy Japończycy ruszyli na południe przez Cieśninę Malakka i Makasarską, celem podboju Holenderskich Indii Wschodnich, amerykański admirał Hart połączył swoje siły z siłami holenderskimi pod dowództwem admirała Karela Doormana, aby powstrzymać operacje japońskie za pomocą połączonych flot amerykańskiej, holenderskiej i australijskiej. Słabsza od sił japońskich flota aliancka, prowadziła działania opóźniające czterokrotnie atakując nieprzyjaciela, mając za osłonę lotniczą jedynie kilka samolotów myśliwskich i bombowych stacjonujących na Jawie. Mimo sojuszniczych ataków, 23 stycznia 1942 roku wojska japońskie wylądowały w Rabaul na Nowej Brytanii a 29 stycznia na Bougainville w archipelagu Wysp Salomona. Zajęły też nowe pozycje na wybrzeżu Borneo, zdobyły wyspę Amboina na Morzu Banda i 30 stycznia podjęli naloty bombowe na Jawę. Starając się ocalić Sumatrę, admirał Doorman za pomocą czterech holenderskich i amerykańskich krążowników oraz siedmiu niszczycieli podjął próbę ataku na nieprzyjacielską flotę inwazyjną zebraną w Balikpapan, jego eskadra została jednak zaatakowana przed osiągnięciem celu rejsu przez japońskie samoloty bombowe, które uszkodziły amerykańskie krążowniki USS „Houston” i USS „Marblehead”.
W tym czasie Japończycy podeszli do Jawy od południowego wschodu, wylądowali na wyspie Bali i zajęli tamtejsze lotnisko. W nocy z 19 na 20 lutego na skutek ataku przeprowadzonego przez siły admirała Doormana wywiązała się bitwa w cieśninie Badung, w której uszkodzeniu uległy 3 niszczyciele japońskie, przy stracie jednak jednego niszczyciela holenderskiego oraz uszkodzeniu dwóch krążowników alianckich i jednego niszczyciela. 27 lutego 1942 roku doszło do największej bitwy w tym rejonie, w trakcie której torpedy i pociski zatopiły dwa krążowniki holenderskie, dwa brytyjskie i jeden holenderski niszczyciel oraz uszkodziły brytyjski ciężki krążownik HMS „Exeter”. Wycofujące się i rozproszone okręty alianckie zostały następnie w większości kolejno zatopione na Morzu Jawajskim i Cieśninie Sundajskiej.
W czasie gdy na Morzu Jawajskim odbywały się bitwy morskie, japońskie siły lądowe zajęte były zajmowaniem kolejnych terenów. Gdy Holendrzy podpalili szyby naftowe na Borneo, wojska japońskie zajęły Balikpapan, by zabezpieczyć cieśninę Makasańską, i posunęły się na południe przez Cieśninę Malukka na Morze Banda, 1 lutego 1942 roku lądując na Cerem i Amboina. Po zajęciu przez Japończyków lotniska na Bali, Cesarstwo zintensyfikowało codzienne naloty bombowe na kluczowe punkty Jawy. Inne oddziały wylądowały na Timor i 20 lutego odcięły Jawę od Australii. Na północy japońskie oddziały spadochronowe wsparte jednostkami desantu morskiego wtargnęły na południową Sumatrę i na dzień przed upadkiem Singapuru, zajęły bogate pola naftowe w Palembang wypierając Holendrów na Jawę. Kolejnym japońskim krokiem było lądowanie 28 lutego w trzech punktach na północnym wybrzeżu Jawy. Szybko wzmocnione siły japońskie przekroczyły wkrótce liczbę 100 tysięcy żołnierzy. Po poddaniu się 9 marca Jawy, Tokio ogłosiło zakończenie podboju Holenderskich Indii Wschodnich oraz wzięcie do niewoli 98 000 jeńców, w tym ok. 5000 Brytyjczyków, Australijczyków i Amerykanów. Opanowanie Jawy otworzyło przed Japonią drogę do inwazji na Australię. Opanowanie Jawy, atak na Nową Gwineę oraz późniejsze zajęcie Guadalcanal i Tulagi, zaznaczyło szczyt japońskich powodzeń podboju południowo-zachodniego Pacyfiku. Amerykańskie posiłki przybyły jednak w ostatnim momencie, powstrzymały atak japoński na tych obszarach, zabezpieczyły linie dostaw do Australii przez wyspę Bożego Narodzenia, Kanton i wyspy Fidżi dzięki lądowaniu – za zgodą Wolnych Francuzów – na Nowej Kaledonii i Espiritu Santo w Nowych Hebrydach (12 marca 1942 roku). Decydujące jednak walki na Morzu Koralowym, pierwsze zwycięstwo sprzymierzonych w wojnie z Japonią, zatrzymały uderzenie japońskie na Port Moresby i dały generałowi MacArthurowi czas do zorganizowania swych sił celem przejścia do kontrofensywy.
Ofensywa taktyczna floty amerykańskiej.
Mimo ciężkich strat w Pearl Harbor, amerykańska flota Pacyfiku nie była całkowicie unieruchomiona, tym bardziej że proces odtworzeniowy przebiegał szybciej niż początkowo zakładano. W myśl decyzji powziętej 3 stycznia 1942 roku przez prezydenta Roosevelta i premiera Churchilla, aby utrzymać się na Pacyfiku w defensywie aż do chwili pokonania Hitlera w Europie – flota amerykańska przystąpiła do akcji defensywnej przy użyciu wszystkich dostępnych na tym teatrze wojny jednostek. Jakkolwiek wzmacnianie Filipin czy Holenderskich Indii Wschodnich było z konieczności niedostateczne i zbyt spóźnione, by wyspy te ocalić. Stany Zjednoczone dążyły wobec tego do zwolnienia tempa japońskiego natarcia tuż przed decydującą linią obrony, biegnącą od Australii w kierunku północno-wschodnim do Pearl Harbor i dalej na północ do Aleutów. Te wysunięte na Pacyfiku placówki kontynentu amerykańskiego musiały być utrzymane. By wzmocnić tę linię bazami obronnymi, na razie do obrony, a potem do ataku, skierowano do Australii pod osłoną konwoju sporą flotę z zapasami.
Wypady na wyspy japońskie.
Pomimo że flota Stanów Zjednoczonych znajdowała się w stanie strategicznej defensywy, podjęła jednak ofensywę taktyczną, czyniąc wypady na wysunięte placówki japońskie, aby rozproszyć ich siły. Lotniskowce i krążowniki US Navy, zorganizowane w siły ekspedycyjne ("task force") na które flota amerykańska podzieliła swe jednostki, czyniły wypady na wyspy obrócone przez nieprzyjaciela w „nieruchome lotniskowce”. Pierwszym z nich było zbombardowanie 31 stycznia 1942 roku Wysp Marshalla i Archipelagu Gilberta przez zespół floty składający się z dwóch lotniskowców, jednego lekkiego i czterech ciężkich krążowników oraz dziesięciu niszczycieli pod dowództwem wiceadmirała Halseya Juniora. Dalsze taktyczne uderzenia amerykańskie dokonywane były przez siły zgrupowane wokół lotniskowców USS „Enterprise”, USS „Yorktown” i USS „Lexington”, które w eskorcie niszczycieli atakowały po kolei zajęte przez Japonię wyspy, jedna z tych formacji pod dowództwem admirała Wilsona Browna, 20 lutego 1942 roku została zaatakowana przez nieprzyjacielskie samoloty zanim zdołała zaskoczyć siły japońskie w Rabaul na Nowej Brytanii. 24 lutego zespół lotniskowca USS „Enterprise” pod dowództwem adm. Halseya przeprowadził uderzenie na wyspy Wake i Marcus. Samoloty z USS „Lexington” i USS „Yorktown” natomiast, pod dowództwem adm. Browne’a, przypuściły atak na nowo założone bazy nieprzyjacielskie w Salamaua i Lae na Nowej Gwinei przelatując od południa nad wysokim łańcuchem Gór Owena Stanleya. Udało się dzięki temu całkowicie zaskoczyć Japończyków i zatopić wiele statków.
Nalot na Tokio.
18 kwietnia 1942 roku, dysponująca dwoma lotniskowcami grupa uderzeniowa floty zbliżyła się na odległość 850 mil morskich (1574 km) od Tokio. Z tej pozycji, 16 średnich samolotów bombowych typu B-25 służących zwykle do taktycznego wsparcia wojsk lądowych, dokonało pierwszego w tej wojnie nalotu na Tokio. Startujące z rozbiegu z lotniskowca USS „Hornet” o długości 266 metrów, nie skonstruowane do operowania z lotniskowców bombowce, doleciały nad Japonię lotem koszącym, aby z wysokości 500 metrów zrzucić na Tokio, Nagoyę, Osakę i Kobe 14,4 ton bomb kruszących i zapalających. Pierwsze w tej wojnie amerykańskie bomby, spadły na doki na południu miasta oraz na inne dzielnice przemysłowe, a także na wielką bazę japońskiej floty w Yokosuce. Po dokonaniu nalotu, bombowce leciały dalej aż do wyczerpania paliwa, dokonując przymusowego lądowania w Chinach, z wyjątkiem jednej maszyny, która wylądowała we Władywostoku na Syberii. Atak jakkolwiek z uwagi na swe niewielkie rozmiary pozbawiony był znaczenia operacyjnego, miał olbrzymie znaczenie moralne dla amerykańskiego społeczeństwa, po serii bolesnych klęsk zapoczątkowanych japońskim atakiem na Pearl Harbor. Marynarka amerykańska pokazała bowiem, że już na tym etapie wojny jest w stanie dosięgnąć rodzimego terytorium Japonii. Jak się później okazało, stanowił on też przedsmak zmasowanych nalotów jakie dwa lata później zaczęły przeprowadzać ciężkie „Super Fortece”.
Bitwa na Morzu Koralowym.
7 i 8 maja 1942 roku na Morzu Koralowym miała miejsce bitwa między japońskimi i amerykańskimi lotniskowcami, która według raportu admirała Ernesta Kinga była „pierwszą wielką bitwą w historii wojen morskich, w czasie której okręty nawodne nie wymieniły ani jednego strzału”. Do starcia doszło w momencie, gdy zespół floty dowodzony przez kontradmirała Franka Fletchera osłaniający Australię, wstrzymał parcie japońskie na Nową Gwineę, Nową Brytanię i Wyspy Salomona.
Japończycy zajęli wyspę Florida w archipelagu Salomona, gdzie na początku walki samoloty z lotniskowca USS „Yorktown” zatopiły lub uszkodziły szereg statków japońskich zakotwiczonych u brzegów Tulagi (4 maja 1942 roku), po czym siły adm. Fletchera połączyły się z okrętami amerykańskimi i australijskimi pod dowództwem kontradmirała Fitcha. W skład połączonych sił wchodziły lotniskowce USS „Yorktown” i USS „Lexington”, osiem krążowników oraz siedemnaście niszczycieli. Okręty te podzielone były na dwie grupy; jedna zgrupowana była na wypadek ewentualnej japońskiej inwazji Port Moresby od strony morza, druga natomiast skierowała się na północ, w celu przeszkodzenia koncentracji jednostek nieprzyjacielskich. 7 maja na Morzu Koralowym samoloty amerykańskie wytropiły i zatopiły japoński lotniskowiec „Shōhō”, następnego zaś dnia rano, uszkodziły drugi lotniskowiec japoński. Japońskie samoloty pokładowe przypuściły natomiast kontratak na oba amerykańskie lotniskowce, w wyniku którego USS „Lexington” został uszkodzony tak mocno, że musiał zostać ostatecznie zatopiony przez własne niszczyciele.
Mimo utraty lotniskowca o wyporności 33 000 ton, jednego z czterech operujących na Pacyfiku, US Navy odniosła zwycięstwo o znaczeniu operacyjnym. Amerykańskie straty w liczbie 55 samolotów i 543 ludzi, były znacznie mniejsze od strat japońskich, przede wszystkim zaś zniweczono usiłowania Japończyków – zmierzających do odcięcia australijskiej linii dostaw – i zmuszono ich do wycofania swych sił morskich na północ.
Papua – Nowa Gwinea Australijska.
Mimo uniemożliwienia im opanowania Port Moresby od strony morza, Japończycy postanowili dokonać tego poprzez wysadzenie desantu na północnym wybrzeżu Nowej Gwinei i dotarcie do celu drogą lądową poprzez wioskę Kokoda w paśmie gór Owena Stanleya. Stało się to możliwe po opanowaniu przez Japończyków Rabaulu 23 stycznia 1942 roku. Zgodnie z planami sztabowców japońskich, Rabaul stał się wysuniętą bazą, z której kierowano operacjami na Nowej Gwinei w okresie od lipca 1942 do stycznia 1943, w tym kampanią na szlaku Kokoda, a także działaniami w rejonie Buna-Gona.
Naczelnym dowódcą w obszarze południowo-zachodniego Pacyfiku był generał Douglas MacArthur. Działał on w oparciu o bazy w Melbourne, Brisbane i Manili. Ze strony japońskiej odpowiedzialność za kampanie zarówno na Nowej Gwinei, jak i na Wyspach Salomona, wzięła na siebie 8 Armia pod dowództwem generała Hitoshiego Imamury. Jego główną bazą operacyjną był Rabaul. Podlegająca mu 18 Armia japońska, pod dowództwem generała Hatazō Adachiego, odpowiadała za działania na samej Nowej Gwinei.
Siły japońskie utworzyły przyczółek w rejonie Buna–Gona w nocy z 21 na 22 lipca 1942 roku, zanim sprzymierzeni zdołali się tam umocnić i ruszyli przez góry Owena Stanleya ku stolicy Terytorium Papui. Nastąpiła długa i krwawa kampania, podczas której broniące szlaku wojska australijskie początkowo cofały się przed przeważającymi siłami wroga, a następnie przeszły – wraz z Amerykanami – do przeciwuderzenia, zmierzając do usunięcia napastników. Kampania ta kosztowała Aliantów 3000 zabitych i 5500 rannych. Ostatecznie jednak przyczółek został zlikwidowany, powstało nowe lotnisko w Dobodurze i port w Zatoce Oro, tak więc siły sprzymierzonych mogły – pod koniec stycznia 1943 – przystąpić do akcji zaczepnej przeciw innemu przyczółkowi japońskiemu w rejonie Lae.
Znaczenie przewagi gospodarczej.
Gospodarka amerykańska, która dopiero od 1940 roku zaczęła stopniowo zwiększać produkcję wojenną, w 1942 roku zaczęła dościgać gospodarki państw nieprzyjacielskich, które miały za sobą już 10 lat intensywnych zbrojeń. 6 stycznia 1942 prezydent Roosevelt przedstawił Kongresowi projekt poświęcenia połowy amerykańskiej produkcji na cele związane z prowadzeniem wojny. Dotychczas Stany Zjednoczone wydawały na swoją obronę jedynie 15% dochodu narodowego, podczas gdy jednoczesne prowadzenie wojny na obszarze euro-atlantyckim oraz na Pacyfiku wymagało poświęcenia na jej cele przynajmniej połowy dochodu narodowego. Prezydent postawił bardzo wysokie cele produkcji wojskowej: w 1942 roku 60 000 samolotów, 125 000 w roku 1943, 45 000 czołgów w roku 1942 i 75 000 w następnym – podczas gdy jeszcze przed wojną, Stany Zjednoczone nie produkowały czołgów wcale.
Wiosną 1942 roku, cały przemysł samochodowy przestawił się na produkcję czołgów, samolotów i amunicji – produkcja samochodów cywilnych została całkowicie wstrzymana, a maszyny przystosowane do nowego rodzaju wytwórczości. Przewidując możliwość japońskiego podboju Malajów i Indii Holenderskich, które były amerykańskim źródłem dostaw kauczuku, 1 stycznia 1942 roku zabroniono sprzedaży opon samochodowych na rynku cywilnym, a siły zbrojne otrzymały pierwszeństwo w użyciu zapasów wynoszących 600 000 ton, tzn. mniej niż normalne zużycie roczne.
Z funduszy federalnych wyasygnowano ok. 15 mld dolarów na budowę różnego rodzaju zakładów przemysłowych. Stanowiło to pokaźny wkład rządu w przemysł amerykański. Zyski koncernów ograniczone zostały podwyższonymi podatkami oraz zwiększeniem kosztów produkcji do takiego stopnia, że w 1942 roku dochody tysiąca największych koncernów, które wzrosły do 7,5 mld dolarów, stanowiły jedynie 5% wartości sprzedaży, a 10% wartości netto. Od czerwca 1940 roku do końca roku 1943, Stany Zjednoczone wydały na cele wojenne 153 miliardy ówczesnych dolarów, a zatem pięciokrotnie więcej niż wynosił ogólny amerykański koszt I wojny światowej.
Produkcja wojenna wzrastała w bardzo szybkim tempie. W 1942 roku amerykańskie stocznie wodowały po jednym statku dziennie, w 1943 już dwa, a krótko potem – trzy dziennie. W 1943 roku zwodowano statki handlowe o łącznym tonażu 10 milionów ton oraz okręty wojenne o łącznym tonażu 2,5 mln ton. W 1943 roku, Stany Zjednoczone i Imperium Brytyjskie produkowały łącznie 14 samolotów na godzinę, 336 na dobę, łącznie 127 000 maszyn. Z takim poziomem produkcji sprzętu wojennego nie mogły się mierzyć gospodarki państw Osi, i musiało to znaleźć odbicie na polach walki – także na dalekowschodnim i pacyficznym teatrze wojny.
Japonia nie była w stanie odtwarzać niemożliwych do uniknięcia strat wojennych w takim tempie jak państwa sprzymierzone, co w połączeniu z jeszcze trudniejszymi do uzupełnienia stratami w wyszkolonym personelu wojskowym, w dłuższym okresie skazywało ją na militarną klęskę. Cały ten wysiłek gospodarczy Stanów Zjednoczonych finansowany był przez zwiększenie wewnętrznego długu publicznego, który wzrósł z 40 miliardów dolarów przed wojną do 200 mld dolarów w roku 1944.
Wojna podwodna.
Krótko po japońskim ataku na bazy amerykańskiej floty i lotnictwa w Pearl Harbor, Chief of Naval Operations wysłał do wszystkich jednostek amerykańskiej floty rozkaz o treści: "„Execute unrestricted air and submarine warfare against Japan”" (rozpocząć nieograniczoną wojnę powietrzną i podwodną przeciwko Japonii). Z powodu problemów technicznych z torpedami jednak, amerykańskie okręty podwodne aż do 1943 roku nie odgrywały większej roli w działaniach wojennych. Kluczowe bitwy amerykańskiej wojny defensywnej zostały rozstrzygnięte dzięki siłom nawodnym i lotnictwu.
Przed wybuchem wojny japońscy ekonomiści przewidywali, że Japonia potrzebuje 5,9 miliona ton zaopatrzenia rocznie niezbędnego dla funkcjonowania gospodarki i siły militarnej imperium, co w chwili wybuchu wojny określono jako 6,4 miliona ton. Jednocześnie Japończycy nie dostrzegali potrzeby atakowania statków handlowych przeciwnika i ochrony własnych. Ich niszczyciele były znakomicie przygotowane do walk z przeciwnikiem w nocy, nie miały natomiast sonarów i radarów dla ochrony własnych konwojów. Co więcej – Japończycy nie doceniali zagrożenia, jakie dla ich własnej marynarki niesie aliancka ofensywa podwodna, co w latach 1943 i 1944 doprowadziło do niewyobrażalnych strat. W miarę jednak dramatycznego wzrostu strat japońskich w roku 1943, dowództwo japońskie zaczęło organizować transport morski w konwoje – zwykle liczące jednorazowo nie więcej niż kilka statków w eskorcie kilku lekkich jednostek nawodnych. Flota japońska zintensyfikowała także działania przeciwpodwodne, zwiększyła wagę stosowanych bomb głębinowych i maksymalną głębokość możliwego ataku za ich pomocą, stale ulepszała też jakość japońskiego odpowiednika asdicu. W odpowiedzi, mimo niechętnego początkowo stanowiska dowódcy floty podwodnej Floty Pacyfiku admirała Charlesa Lockwooda, amerykańska flota podwodna wprowadziła do użycia taktykę grup skoordynowanego ataku, będących odmianą niemieckich "wilczych stad". Jej założeniem było rozproszenie działań jednostek japońskiej eskorty konwojów, które nie mogły odtąd skupiać się na obronie przed jedynie jednym atakującym okrętem podwodnym. W odróżnieniu jednak od niemieckich wilczych stad, amerykańskie grupy skoordynowanego ataku nie były kierowane centralnie z lądu, lecz przez koordynatora na pokładzie jednego z kilku (z reguły nie więcej niż trzech) okrętów podwodnych.
7 grudnia 1941 roku Stany Zjednoczone dysponowały 111 okrętami podwodnymi kilku typów. Marynarka amerykańska ustępowała więc w tym zakresie nie tylko flocie japońskiej, lecz także najsilniejszej pod tym względem na świecie flocie radzieckiej. W trakcie zmagań wojennych wybudowano jednak dalsze 203 okręty typów "Gato", "Balao" i "Tench".
Amerykańskie okręty podwodne zatopiły 1178 japońskich statków oraz 214 okrętów tego kraju o łącznym tonażu 5,3 miliona ton, w tym pancernik, cztery duże lotniskowce (łącznie z „Shinano” – największym lotniskowcem świata aż do czasu powojennych amerykańskich „superlotniskowców”), cztery lotniskowce eskortowe, dwanaście krążowników, czterdzieści dwa niszczyciele oraz dwadzieścia trzy okręty podwodne. Stanowiło to 55% całkowitego japońskiego tonażu statków oraz 29% okrętów, co biorąc pod uwagę kłopoty techniczne z działaniem amerykańskich torped przez pierwsze dwa lata wojny oraz fakt że załogi amerykańskich okrętów podwodnych stanowiły 1,6% całkowitego stanu osobowego amerykańskiej marynarki wojennej, świadczy o olbrzymim sukcesie amerykańskiej floty podwodnej w wojnie na Pacyfiku. Według niektórych poglądów, z uwagi na niemal całkowite odcięcie Japonii – w latach 1944–1945 – od dostaw niezbędnych surowców, w efekcie czego Japonia została doprowadzona na skraj śmierci głodowej, działalność amerykańskich okrętów podwodnych była decydującym czynnikiem klęski Japonii w wojnie. Sukces ten, amerykańska flota przypłaciła utratą 52 okrętów podwodnych i utratą życia przez 3505 członków ich załóg (co stanowiło największy odsetek poległych ze wszystkich rodzajów amerykańskich sił zbrojnych), jednakże odcięcie przez okręty podwodne dostaw zaopatrzenia dla wysp japońskich załamało japońską gospodarkę wojenną i uniemożliwiło temu krajowi dalsze prowadzenie zorganizowanej wojny.
Japońskie dowództwo postrzegało okręty podwodne jako istotny element przyjętej przez siebie ogólnej strategii „"yogeki zengen sakusen"” (wyniszczenia w zasadzkach), zmierzającej do osłabienia postępującej amerykańskiej floty nawodnej, do poziomu który umożliwi flocie cesarstwa pokonanie jej w jednej rozstrzygającej bitwie, podobnie jak miało to miejsce czterdzieści lat wcześniej pod Cuszimą. Strategia ta jednak zawiodła. Wprawdzie pojedyncze japońskie okręty podwodne odniosły spektakularne sukcesy, przykładowo I-19 salwą czterech torped zatopił pod Guadalcanal lotniskowiec USS „Wasp” (CV-7) oraz ciężko uszkodził niszczyciel „O’Brien” (DD-415) (który później zatonął na skutek tych uszkodzeń) i pancernik „North Carolina” (BB-55), jednak większość operacji japońskich okrętów podwodnych przeciwko amerykańskiej flocie nawodnej była bezproduktywna. W efekcie, w trakcie całej japońsko-amerykańskiej wojny na Pacyfiku, japońskie okręty podwodne zatopiły jedynie 184 amerykańskie statki i około 20 okrętów wojennych.
Wojna kryptologiczna.
Podczas wojny japońsko-amerykańskiej na Pacyfiku, niebagatelne znaczenie odegrały działania polegające na łamaniu kodów, przechwytywaniu i rozszyfrowywaniu zakodowanych wiadomości radiowych przeciwnika. Przewidując nieuchronny wybuch wojny z Japonią, marynarka amerykańska już od początku lat 30. wysyłała do ambasady amerykańskiej w Tokio swoich oficerów, których jedynym zadaniem była nauka języka japońskiego i zaznajomienie się z japońską kulturą. Umiejętności i wiedzę tego rodzaju uważano bowiem za niezbędne w przyszłej wojnie kryptologicznej. W roku 1940, częściowo wbrew stanowisku amerykańskich służb specjalnych, Tom Dyer założył na Hawajach komórkę poświęcającą się próbom złamania kodów używanych przez japońską marynarkę. Komórka ta uzyskała nazwę HYPO i obok komórek Negat w Waszyngtonie oraz Cast w Cavite na Filipinach, stanowiła główny ośrodek amerykańskiej Ultry. Komórka Dyera pracowała początkowo nad złamaniem japońskiego „czarnego kodu”, a po jego zastąpieniu przez „Japoński Kod Oficerski” podjęła prace nad tym ostatnim. Kod ten okazał się zbyt trudny do złamania, był bowiem wykorzystywany jedynie w wyjątkowych przypadkach do komunikacji najwyższego szczebla, toteż pracujący nad nim kryptolodzy nie dysponowali wystarczającą liczbą zaszyfrowanych tym kodem wiadomości jako materiału do prowadzenia prac. Dzięki pracy swoich kryptologów, po trzech miesiącach prac, zespół młodszych kryptologów Hypo złamał jednak kod JN-25, używany przez japońską flotę do codziennej komunikacji z okrętami. Zdołał też opracować pełną książkę tego kodu. Dzięki temu sukcesowi, przez większość wojny Hypo była w stanie rozszyfrowywać kilkadziesiąt procent japońskiej korespondencji wojennej, w tym ustalić datę japońskiego ataku na Midway, łącznie z dokładnym składem japońskiego zespołu uderzeniowego, kontrolować czas i trasę poruszania się głównych jednostek japońskiej floty, okrętów podwodnych, statków transportowych i japońskich konwojów. Za pośrednictwem różnych szczebli dowództw amerykańskiej floty, informacje te były następnie przekazywane jednostkom floty amerykańskiej, w celu przechwycenia japońskich okrętów, bądź też wykorzystywane do planowania operacji strategicznych najwyższego dowództwa Floty Pacyfiku.
Bitwa pod Midway.
Po zajęciu przez siły japońskie wysp Guam i Wake, strategicznego znaczenia na Pacyfiku nabrał Atol Midway. Te dwie niewielkie wysepki otoczone pierścieniem raf stanowiły bowiem najdalej wysunięty bastion amerykańskiej obrony przed odległymi o 1500 mil Hawajami. Po odparciu przez garnizon Midway pierwszego japońskiego ataku w grudniu 1941 roku, Tokio skierowało do zajęcia atolu znaczne siły, których trzon stanowiły cztery lotniskowce („Akagi”, „Kaga”, „Hiryū” i „Sōryū”) oraz dwa pancerniki („Haruna” i „Kirishima”). 4–5 czerwca w 1942 roku, w trakcie tej kolejnej japońskiej próby opanowania Midway doszło do starcia floty japońskiej z siłami amerykańskimi, skupionymi wokół trzech lotniskowców USS „Enterprise” i USS „Hornet” USS „YorkTown”.
W początkowym okresie bitwy Amerykanie popełnili wiele błędów, polegających na atakowaniu przeciwnika przez wolne, nisko lecące samoloty torpedowe, które nie osiągnęły trafień, a same zostały zniszczone (przeżył tylko jeden pilot), ale faza końcowa – atak bombowców nurkujących Douglas SBD Dauntless – przyniosła zdecydowany sukces w postaci zatopienia w ciągu zaledwie pięciu minut trzech największych lotniskowców japońskich przy stracie jednego amerykańskiego. Kilka godzin zaś później, zatopiony został ostatni z japońskich okrętów lotniczych „Hiryū”. Straty amerykańskie były – wobec przyjętego od samego początku wojny systemu szkolenia – do szybkiego odrobienia, straty japońskie natomiast, zwłaszcza wobec śmierci wyszkolonych i doświadczonych pilotów, nie.
Wbrew popularnemu poglądowi, bitwa pod Midway nie była momentem przełomowym w wojnie, tym była raczej krwawa sześciomiesięczna kampania na Wyspach Salomona, wyrównała jednak siły obu stron i umożliwiła amerykańskie planowania działań ofensywnych na większą skalę na Pacyfiku. W tym sensie, była jednym z kluczowych epizodów wojny na Pacyfiku.
Kampania na Wyspach Salomona.
Uderzenie amerykańskie w rejonie Wysp Salomona było dobrze zaplanowane i przeprowadzone; chodziło zarówno o przerwanie pasma japońskich sukcesów i powstrzymanie marszu Japonii w kierunku południowo-wschodnim (gdzie trwały właśnie walki obronne na Nowej Gwinei), jak i o rozpoczęcie kontrmarszu sił amerykańskich w serce opanowanego przez Japończyków obszaru środkowego Pacyfiku. Planiści amerykańscy zdawali sobie sprawę, że uderzenie frontalne (w oparciu o Hawaje i Midway) na zachód nie przyniesie wymiernych sukcesów, poza – być może – odebraniem wyspy Wake.
By móc opanować zagarnięte przez Japonię terytoria, należało zacząć od jakiegoś spektakularnego zwycięstwa, przy czym od początku przyjęto zasadę taktyki „żabich skoków” (ang. "leapfrogging" lub "island hopping"), czyli zdobywania kolejnych punktów oporu uznanych za istotne nie dla stanu posiadania, a dla umożliwienia kolejnego skoku, przy jednoczesnej eliminacji (za pomocą rozbudowywanych wokół celu baz lotniczych) poszczególnych – nawet bardzo ważnych, ale trudnych do opanowania frontalnym atakiem – ośrodków oporu. Dlatego w lecie 1942 za pierwszy i najważniejszy cel uznano Guadalcanal – wyspę w archipelagu Wysp Salomona, na której Japończycy budowali lotnisko które umożliwiało siłom japońskim utrudnienie, a po przewidywanym zdobyciu Fidżi, także odcięcie Australii od dostaw zaopatrzenia ze Stanów Zjednoczonych.
Była to pierwsza kampania amerykańska w wojnie z Japonią, której celem było opanowanie i zabezpieczenie strategicznie ważnego lotniska na północno-wschodnim brzegu Guadalcanalu. Japońskie dowództwo wojskowe zlekceważyło początkowo desant morski amerykańskiej 1. dywizji piechoty morskiej, uważając amerykańską operację za niewielki wypad, i zakładając łatwe odbicie lotniska przez japońską 17. Armię. Kampania przerodziła się jednak w długotrwałe wykrwawiające walki na wyspie Guadalcanal, na morzu i w powietrzu. Będące punktem ciężkości tej kampanii lotnisko Hendersona stało się najważniejszą bazą lotniczą w tym regionie, a po kilku miesiącach podstawą rajdów bombowych przeciwko wielkiej bazie japońskiej w Rabaulu. Choroby tropikalne, na jakie zapadali w czasie kampanii żołnierze, zmusiły do wprowadzenia szczepień ochronnych i zaopatrzenia szpitali polowych w środki do zwalczania wielu, nieznanych często do tej pory, schorzeń. W krótkim czasie po zajęciu pobliskich Wysp Russella zbudowano tam wielką bazę ze szpitalami i sanatoriami dla rekonwalescentów, co zmniejszyło, w sposób znaczący, śmiertelność wśród walczących w obszarze Wysp Salomona żołnierzy. Doświadczenia zdobyte podczas walk na Guadalcanalu zostały w przyszłości wykorzystane przez sztabowców amerykańskich przy planowaniu dalszych operacji desantowych na Pacyfiku.
Półroczna kampania na Salomonach była jednak krwawą kampanią powietrzno-morsko-lądową, z szeregiem bitew morskich z których największe to bitwa pod Savo, bitwa koło wschodnich Wysp Salomona, bitwa koło przylądka Ésperance, bitwa pod Santa Cruz, pierwsza i druga bitwa pod Guadalcanalem, a także bitwa pod Tassafaronga. W bitwach tych obie strony poniosły bardzo duże straty w ludziach i okrętach, zwłaszcza jednak bitwy koło wschodnich Wysp Salomona i pod Santa Cruz, złamały kręgosłup japońskiego lotnictwa pokładowego, rozpoczynając spiralę jego upadku. Z powodu liczby zatopionych w czasie całej kampanii okrętów, po 24 jednostki morskie każdej ze stron, cieśnina między wyspami Guadalcanal, Savo oraz Nggela, uzyskała nieformalną nazwę Ironbottom Sound (cieśnina żelaznego dna). W rejonie tym znajdował się także obszar zwany w amerykańskich kręgach wojskowych, a następnie literaturze, tzw. "Torpedo Junction" – na którym z rozkazu admirała Isoroku Yamamoto miały prowadzić zintensyfikowane działania japońskie okrety podwodne, których łupem padł między innymi amerykański lotniskowiec USS „Wasp” (CV-7), a także po raz kolejny już storpedowany został lotniskowiec USS „Saratoga” (CV-3).
Obok „Waspa”, w walkach morskich i powietrznych wokół Gudalcanalu, marynarka amerykańska utraciła m.in. zatopiony pod Santa Cruz lotniskowiec USS „Hornet” (CV-8), w kilku bitwach kampanii natomiast zatopionych zostało m.in. 6 ciężkich krążowników i 14 niszczycieli US Navy, marynarka japońska zaś straciła pancerniki „Hiei” i „Kirishima”, trzy ciężkie krążowniki, lotniskowiec „Ryūjō” i 11 niszczycieli. Kilkakrotnie ciężkie uszkodzenia odniósł też amerykański lotniskowiec USS „Enterprise” (CV-6), który jednak po szybkich naprawach ponownie kierowany był na Salomony.
Po zabezpieczeniu panowania nad Guadalcanalem dowódcy amerykańscy opracowali plan strategiczny mający – w ramach operacji Cartwheel – doprowadzić do oczyszczenia z wojsk japońskich Nowej Gwinei i okolicznych archipelagów, poszerzyć stan posiadania na Wyspach Salomona tak, by systemem lotnisk otoczyć i zdobyć bądź zneutralizować japońską bazę lotniczo-morską w Rabaulu. Wśród działań jakie podjęto i przeprowadzono były: bitwa o Vella Lavella, bitwa o przylądek Gloucester i wiele innych. Nieustanne bombardowania Rabaulu uczyniły tę bazę niezdolną do jakichkolwiek działań aż do końca wojny.
Plan powiódł się w całej rozciągłości (mimo ponoszonych strat, szczególnie w czasie bitew morskich) i doprowadził do tego, że wszystkie punkty dalszego planu dało się zrealizować. Walki w rejonie Wysp Salomona dowiodły, że militarny potencjał amerykański jest wielokrotnie większy od japońskiego, a tym samym zwycięstwo – choć jeszcze bardzo odległe – spoczywa tylko w jednym ręku. W trakcie kampanii, śmierć poniósł m.in. adm. Isoroku Yamamoto, uznawany za najzdolniejszego dowódcę japońskiego, autor wszystkich dotychczasowych sukcesów marynarki japońskiej. Samolot, w którym leciał admirał, został przechwycony i zestrzelony 18 kwietnia 1943 r. nad Bougainville przez wysłaną specjalnie w tym celu grupę myśliwców P-38. Cała akcja mogła zostać przeprowadzona dzięki przechwyceniu i odkodowaniu przez HYPO – komórkę amerykańskiego wywiadu radioelektronicznego na Hawajach – marszruty admirała w drodze na Salomony. Najważniejszym jednak osiągnięciem było odepchnięcie Japonii od szlaków żeglugowych wiodących z Ameryki do Nowej Zelandii i Australii – jak się okazało – na zawsze.
Strategiczna ofensywa amerykańska.
Środkowy Pacyfik.
Po opanowaniu Wysp Salomona i zneutralizowaniu sił japońskich w tym rejonie Marynarka Stanów Zjednoczonych przystąpiła do realizacji bardziej ambitnego planu, jakim było opanowanie środkowego Pacyfiku, a w szczególności Wysp Gilberta i Marshalla, celem zbliżenia się do Filipin – nieodzownego do opanowania terytorium na drodze ku Wyspom Japońskim. W tym celu zaatakowano i zdobyto kilka strategicznie ważnych atoli, jak Tarawa, Kwajalein i Eniwetok, gdzie od razu przystąpiono do budowy lotnisk.
Ciężkie walki, w jakie wdali się tutaj Amerykanie, dowiodły ponownie, że Japonia została ostatecznie zepchnięta do defensywy, ale – jednocześnie – że żołnierz japoński będzie bronił każdego skrawka lądu z wyjątkową determinacją i pogardą śmierci. To oznaczało dodatkowe – i niemałe – nakłady kosztów, zwiększające się wraz z rosnącym zaangażowaniem marynarki, lotnictwa i armii w Afryce, rejonie śródziemnomorskim, a w końcu – wraz z lądowaniem w Normandii – w Europie.
Konsekwentne trzymanie się zasady taktyki skokowej doprowadziło w stosunkowo krótkim czasie do opanowania kilkunastu ważnych wysp i atoli, gdzie wojska inżynieryjne niemal natychmiast przystępowały do budowy lotnisk i portów zdolnych do przyjęcia samolotów i coraz potężniejszej Floty Pacyfiku. Na jesieni 1944 roku Stany Zjednoczone panowały już nad całym środkowym Pacyfikiem, a do zdobycia zostały jeszcze tylko „podstawy wyjściowe” do ataku na dwa główne ośrodki oporu – Filipiny na zachodzie oraz Indie Holenderskie i Birma na południu. Ten drugi teatr wojenny – choć nie mniej ważny dla Amerykanów ze względu na Chiny – został po części odstąpiony siłom brytyjskim.
Główni dowódcy amerykańscy w regionie środkowego Pacyfiku – generał Douglas MacArthur i admirał Chester Nimitz – nie mogli zgodzić się co do strategii działań w chwili, gdy bombowce amerykańskie docierały już nad Wyspy Japońskie, a do opanowania zostały – z najważniejszych celów – jeszcze tylko Formoza, Filipiny i ewentualnie – przed inwazją w Japonii – Chiny kontynentalne. MacArthur, który, opuszczając w lutym 1942 Filipiny, wypowiedział pamiętne słowa „Ja wrócę!” (ang. „"I shall return!"”) uważał, że powinien dotrzymać przyrzeczenia i uderzać najpierw na Filipiny, potem Okinawę i Tajwan, a następnie dokonać wielkiego desantu w Chinach. Nimitz był zwolennikiem prostszego planu – pominąć Filipiny, zająć Tajwan i Okinawę, a na koniec wysadzić desant na Kiusiu. By pogodzić zwaśnionych dowódców, prezydent Franklin Delano Roosevelt udał się w ostatnich dniach lipca 1944 roku do Honolulu, by spotkać się z nimi i wysłuchać argumentów za i przeciw. Po skonfrontowaniu obu planów prezydent wybrał drogę MacArthura (jednak z pominięciem Tajwanu i Chin), a wraz z nią lądowanie w archipelagu Palau.
W Azji Południowo-Wschodniej.
W Indochinach i w Birmie Japończycy zaangażowali znaczne siły lądowe, które miały doprowadzić do zdobycia i utrzymania bogatych pól naftowych oraz do przecięcia Drogi Birmańskiej dostarczającej z Indii zaopatrzenie wojskom chińskim Czang Kaj-szeka broniącym wnętrza Kraju Środka przed postępami armii cesarskich. Zadania aliantów z kolei sprowadzały się w pierwszej kolejności do zabezpieczenia terytorium Indii i zbudowania nowej, bezpiecznej drogi do Chin, a następnie odepchnięcia armii japońskiej w stronę Rangunu.
Częściowe postępy udało się Amerykanom i Brytyjczykom osiągnąć w 1943 roku, kiedy to ustało zagrożenie przecięcia dostaw do Chin i niedopuszczenia do zajęcia całej, przylegającej do Birmy, prowincji Asam. Dopiero jednak w roku 1944, przy zastosowaniu taktyki walk partyzanckich i wydatnej pomocy miejscowej ludności, udało się zepchnąć siły japońskie na południowy wschód. Nowo sformowana XIV Armia pod dowództwem brytyjskiego generała (a wkrótce marszałka) Williama Slima dowiodła, że Japończycy nie są niepokonani. Dwie ofensywy japońskie w lutym i marcu 1944 zostały powstrzymane na podejściach do przełęczy Asam tuż przed granicą z Chinami.
Jednocześnie jednak Japończycy zamknęli w okrążeniu około 60 000 brytyjskich i hinduskich wojsk w kotłach pod Imphal i Kohima, dokąd całe zaopatrzenie musiano dostarczać drogą powietrzną. Nowy dowódca sił alianckich w Azji Południowo-Wschodniej adm. Louis Mountbatten poprosił o wsparcie generała Joego Stilwella, szefa amerykańskiej misji w Chinach, która utrzymywała most powietrzny ponad „Garbem”. Wsparcie (w postaci 20 samolotów transportowych) nie było wystarczające, ale Japończyków pokonała pora monsunowa i głód. W końcu czerwca 1944 roku oblężenie Imphal oraz Kohimy zostało zdjęte, a Brytyjczycy ruszyli w pościg. Spośród 88 tysięcy Japończyków, którzy rok wcześniej przekroczyli Irawadi celem zaatakowania Asamu, 53 tysiące poległo. Straty alianckie w tej kampanii wyniosły 16 700 zabitych, rannych i zaginionych. W końcu grudnia 1944 roku wojska brytyjskie były już tylko 100 kilometrów od pól naftowych w Mandalaj.
W początkach roku 1945 z północy ruszyły amerykańsko-chińskie dywizje o łącznej sile 140 000 ludzi, a z południa, desantami z morza, brytyjskie. Alianckie lotnictwo panowało w powietrzu, ale Japończycy bronili się twardo, mimo że odczuwali braki w każdej dziedzinie. W rezultacie opanowanie pól naftowych i przekroczenie Irawadi kosztowało wojska alianckie ponad 10 tysięcy zabitych, rannych i zaginionych. W kwietniu 1945 roku prawie cała Birma znajdowała się już w alianckich rękach. 27 kwietnia pilot samolotu brytyjskiego nad Rangunem dostrzegł, że na dachu więzienia wymalowano białą farbą napis, że Japończycy odeszli. Następnego dnia wojska alianckie wkroczyły do miasta.
Akt bezwarunkowej kapitulacji wszystkich wojsk japońskich w Azji Południowo-Wschodniej podpisali generał Takazo Numata i admirał Kalgye Chudo 12 września 1945 w Singapurze.
Desant na Filipinach i bitwa na Morzu Filipińskim.
Punkt kulminacyjny „wojny lotniskowców” miał miejsce podczas bitwy na Morzu Filipińskim. Celem armady, składającej się z 535 okrętów i 128 tys. ludzi, była teraz wyspa Saipan leżąca w archipelagu Wysp Mariańskich (uderzenie nastąpiło 15 czerwca 1944 r.), z której mogły operować bombowce B-29 w swoich lotach nad Japonią.
Dla Japonii jedynym sposobem obrony Saipanu było zniszczenie floty amerykańskiej osłaniającej lądowanie (liczyła ona 15 lotniskowców, 956 samolotów, 28 pancerników i krążowników oraz 69 niszczycieli). Japończycy, aby stawić czoło inwazji, wysłali siły stanowiące 90% stanu wszystkich japońskich okrętów (była to jedynie połowa tego, czym dysponowali Amerykanie). W skład cesarskiej floty wchodziło 9 lotniskowców, 473 samoloty, 18 pancerników i krążowników i 28 niszczycieli. Piloci japońscy walczyli z determinacją, ale byli znacznie gorzej wyszkoleni i wyposażeni od swych przeciwników. Japońska flota miała pozostawać poza zasięgiem amerykańskich samolotów, podczas gdy jej własne maszyny miały uderzyć na przeciwnika.
Po zniszczeniu większej części japońskich lotniskowców gen. MacArthur mógł dotrzymać danego Filipińczykom przyrzeczenia. Po kilku poprzedzających lądowaniach na pobliskich wyspach zachodniego Pacyfiku (Saipan, Tinian, Guam) nastąpiła wielka inwazja wojsk amerykańskich na Filipinach, bronionych przez doborowe jednostki 14. armii japońskiej w sile ponad 150 000 żołnierzy. Sztab amerykański – celem rozerwania sił japońskich na dwie części (północną na Luzonie i południową na Mindanao) – wybrał jako miejsce pierwszego lądowania niezbyt dużą wyspę Leyte położoną u południowo-zachodniego wybrzeża wyspy Samar.
Bitwa o Peleliu.
W czasie, gdy MacArthur przegrupowywał swe siły lądowe, siły adm. Halseya opuściły 6 października 1944 r. kotwicowisko w atolu Ulithi i udały się na północ, atakując z zaskoczenia flotę i lotniska na wyspach Riukiu pomiędzy Formozą a Japonią. Plonem tej akcji było zatopienie 75 jednostek nawodnych i zniszczenie wielu samolotów. Wracając ku Filipinom, flota Halseya zbombardowała lotniska na Luzonie i Formozie. Ta i następna akcja przyniosła zniszczenie na lotniskach 123 i zestrzelenie w powietrzu 193 samolotów japońskich przy stracie 43 maszyn własnych. Teraz, dla otwarcia drogi ku Filipinom, pozostawało jeszcze zdobycie lub unieszkodliwienie baz japońskich w archipelagu wysp Palau. Dokonano tego, lądując na Peleliu we wrześniu 1944 r., przy czym – jak się później okazało – krwawa operacja nie była konieczna dla osiągnięcia zwycięstwa na Filipinach.
Przed głównym uderzeniem.
Następnym celem była wyspa Yap, ale została ominięta i flota inwazyjna skierowała się (po zniszczeniu blisko 700 samolotów japońskich na Formozie) ku Leyte, gdzie 20 października przeprowadzono operację desantową, której Japończycy próbowali przeszkadzać na wiele sposobów. 23–25 października stoczono poczwórną bitwę lotniczo-morską o Leyte, będącą prawdopodobnie największą bitwą morską w historii, przegraną przez Japończyków. Od 24 października Japończycy wprowadzili do akcji też samobójcze jednostki lotnicze kamikaze. Wysiłki japońskie nie zdały się jednak na wiele. Tylko w listopadzie siły japońskie na Filipinach straciły ponad 700 samolotów oraz statków i okrętów o łącznym tonażu około 135 tys. ton. Ostatecznie operacja na Leyte zakończyła się 26 grudnia 1944 r. Kolejnemu lądowaniu (na Mindoro) raz jeszcze próbowała przeszkodzić flota japońska, ale był to już jej ostatni wysiłek w rejonie Filipin, bowiem brakowało jej zarówno paliwa, amunicji, jak i samolotów niezbędnych dla osłony okrętów.
Najważniejszą operacją desantową na Filipinach było lądowanie na Luzonie. To głównie z powodu tej wyspy i położonej na niej stolicy Manila, MacArthur walczył z admirałem Nimitzem o możliwość wyzwolenia Filipin. Najpierw wysadzono desant w Zatoce Lingayen, a następnie zaatakowano Zatokę Manilską. 16 lutego wylądował desant powietrzno-morski, który do 20 lutego opanował Corregidor. Niemal równolegle z wyspą przejęto półwysep Baatan. Następnie z kilku kierunków Amerykanie zaatakowali i oswobodzili Manilę. MacArthur spełnił swą obietnicę złożoną Filipińczykom 14 lutego 1942 roku. Wrócił jednak nie do Manili, ale do ruin, za co przez wiele lat dręczyły go wyrzuty sumienia.
W operacji przejęcia Luzonu brała udział armia licząca 300 000 ludzi. Walki na wyspie trwały od stycznia do końca czerwca. Lądowanie na Mindanao przeprowadzono 10 marca 1945, a walki trwały do końca kwietnia. Jednocześnie wysadzano desanty na dalszych wyspach archipelagu. Zdobycie archipelagów Gilberta, Marshalla, Marianów, Karolinów i Filipin otworzyło drogę do wewnętrznego pasa obrony Wysp Japońskich.
Ostatnie uderzenia.
Po zajęciu Filipin Amerykanie mieli przed sobą już tylko wewnętrzny pas obronny Japonii na wyspach Riukiu, Volcano, Bonin i Idzu. Pas ten należało przerwać, bowiem lotniska na wyspach Guam, Saipan i Tinian były oddalone od Japonii o około 1500 mil, co bardzo ograniczało przygotowywaną ofensywę bombową i minową, poprzedzającą ostateczne lądowanie na Kiusiu i Honsiu. Z trzech wysp branych pod uwagę Hachijo była położona zbyt blisko samej Japonii (160 mil od Tokio), a Chichi-jima miała niedostępne wybrzeża uniemożliwiające desant. W efekcie wybrano położoną 640 mil od Tokio Iwo Jimę, na której Japończycy zbudowali aż trzy lotniska. Z nich mogły startować myśliwce (głównie P-51, ale też P-47), które osłaniały dzienne naloty B-29. Lotniska te przyjęły też wiele bombowców lądujących awaryjnie po uszkodzeniu w walce, a fakt ten miał duże znaczenie na morale amerykańskich lotników. Ogromne straty poniesione na tej wyspie nie powstrzymały Amerykanów przed wykonaniem kolejnego (i ostatniego już) kroku na drodze do pokonania Japonii. Tym krokiem miało być lądowanie na Okinawie, położonej 350 mil od Japonii.
Bitwa o Okinawę.
Duże straty spowodowane przez ataki kamikaze i zdecydowana obrona skłoniły dowództwo US Navy do zaproponowania odstąpienia od inwazji Wysp Japońskich. W zamian proponowano całkowitą blokadę archipelagu oraz wzmożone bombardowania pól ryżowych, co miałoby doprowadzić do powolnej śmierci głodowej milionów Japończyków: „operację Głód” (ang. "Operation Starvation"). Działania te miało wspomóc masowe minowanie wód wewnętrznych Japonii celem sparaliżowania transportu między wyspami a tym samym do klęski logistycznej przeciwnika, przy jednoczesnych bombardowaniach głównych miast. Autorem koncepcji bombardowań dywanowych maszynami B-29 z niskiego pułapu nocą, z użyciem bomb zapalających celem wywołania burzy ogniowej, był generał Curtis LeMay.
Głównym powodem zmiany koncepcji była niska precyzyjność bombardowań celów punktowych z wysokiego pułapu z uwagi na prądy strumieniowe, oraz bardzo duże zużycie paliwa przez bombowce B-29 podczas wznoszenia. Nowa strategia opierała się na zabraniu (kosztem znacznie mniejszych ilości paliwa i części uzbrojenia) znacznie większego ładunku bomb zapalających i locie na niskim pułapie, nocą, ze stopniowym i powolnym zwiększaniem lotu do wysokości 3000 m n.p.m., z której był przeprowadzony atak. Najbardziej niszczycielski nalot (w historii operacji lotniczych do dnia dzisiejszego) miał miejsce nocą z 9 na 10 marca 1945 na Tokio. Zginęło wówczas w płomieniach około stu dwudziestu tysięcy ludzi, o wiele więcej niż podczas późniejszych ataków nuklearnych. W początku lipca 3. Flota adm. Halseya podeszła pod Tokio, bombardując miasto z odległości nawet 5000 metrów. Koniec był już bliski, ale opór Japończyków na własnej ziemi mógł przynieść niewyobrażalne straty siłom alianckim: Japończycy bezbłędnie odgadli planowane miejsca lądowań aliantów i przygotowali się; do startu gotowych było ponad 5 000 pilotów-samobójców.
Atak na Hiroszimę i Nagasaki.
6 sierpnia 1945 roku nad miastem Hiroszima pokazał się pojedynczy bombowiec amerykański. Nie otwierano doń nawet ognia przeciwlotniczego. Był to startujący z wyspy Tinian samolot B-29 "Enola Gay", który zrzucił na miasto 4-tonową uranową bombę atomową "Little Boy".
W chwili ataku w Hiroszimie mieszkało 275 tysięcy ludzi, oprócz tego stacjonował tam 40-tysięczny garnizon wojskowy. Bombę zrzucono na śródmieście miasta (celem był most Aioi 1 – podobno najbardziej charakterystyczny punkt w mieście, w który załodze bombowca było łatwiej celować). Wybuchła o godzinie 8:16:02 na wysokości 580 metrów z siłą około 15 kiloton trotylu, zabijając natychmiast 78 100 mieszkańców i ciężko raniąc 37 424. 13 983 osób uznano za zaginione, a dziesiątki tysięcy zostało napromieniowanych lub odniosło inne obrażenia.
Był to pierwszy w historii atak z użyciem broni nuklearnej. Drugi miał miejsce trzy dni później na Nagasaki, gdzie straty były nieco mniejsze, ale oba ataki wywołały wstrząs wśród mieszkańców Japonii i skłoniły pacyfistycznie nastawione kręgi dworu cesarskiego do przekonania Hirohito, by zajął stanowisko w tej sprawie.
Ofensywa wojsk radzieckich.
9 sierpnia, a więc tego samego dnia, gdy zniszczone zostało Nagasaki, ofensywę podjęły wojska trzech frontów Armii Czerwonej. Lotnictwo bombardowało bazy japońskie w północnej Korei, a Flota Oceanu Spokojnego podjęła działania przeciwko szlakom komunikacyjnym łączącym Wyspy Japońskie z armiami w Chinach i Mandżurii. Wysadzono desanty na Kurylach, gdzie zajęto silną bazę floty japońskiej na Paramuszyr, zajęto południową część Sachalinu, kilka koreańskich portów, a ponadto twierdzę morską Port Artur.
Jednocześnie trwało natarcie trzech frontów Armii Czerwonej na linie obrony Armii Kwantuńskiej.
Kapitulacja Japonii.
Jeszcze zanim doszło do zakończenia operacji sowieckich, cesarz Hirohito w radiowym orędziu do narodu ogłosił kapitulację Japonii wobec aliantów. Podpisanie aktu kapitulacji nastąpiło na pokładzie pancernika USS „Missouri” w Zatoce Tokijskiej 2 września 1945 r. Kapitulację przyjmował gen. Douglas MacArthur jako główny dowódca sił alianckich, w obecności przedstawicieli wszystkich armii sojuszniczych, a na czele delegacji japońskiej stał minister spraw zagranicznych Mamoru Shigemitsu.
Odrębny akt kapitulacji sił japońskich w Chinach podpisany został w Nankinie 9 września 1945.
Kapitulacja Japonii oznaczała automatyczne odwołanie operacji Downfall, alianckiego planu inwazji na Wyspy Japońskie.
Główni przywódcy Japonii czasu wojny zostali postawieni przed międzynarodowym trybunałem. Siedmiu spośród nich – w tym premier Tōjō – zostało powieszonych, dwóch popełniło samobójstwo.
Traktat pokojowy (w którego podpisaniu nie brali udziału przedstawiciele ZSRR, stąd trwający do dzisiaj spór o Sachalin i Kuryle) zawarty został w 1951 roku w San Francisco, a okupacja została ostatecznie zdjęta po ratyfikacji tego traktatu w 1952.
Wojna na Pacyfiku, wywołana przez militarystyczne koła w kręgach rządowych Japonii, zakończyła się całkowitą i bezdyskusyjną klęską tego kraju. Do Japonii wkroczyły okupacyjne wojska amerykańskie dowodzone przez gen. MacArthura. Główne wyspy archipelagu okupowane były do 1952 roku, a niektóre wyspy na Pacyfiku znajdują się pod wojskowym zarządem Stanów Zjednoczonych do dzisiaj. MacArthur okazał się jednak dobrym i sprawnym administratorem, któremu udało się przekonać Japończyków do celowości połączenia własnych tradycji z zachodnimi wartościami. Przeprowadziwszy radykalne zmiany w japońskiej konstytucji doprowadził do uznania wojny – jako sposobu rozwiązywania sporów politycznych – za nielegalną, zagwarantowania swobód politycznych i utworzenia demokratycznego państwa. Cesarz został pozbawiony większości prerogatyw politycznych i zmuszony do wyrzeczenia się nimbu boskości.
W wyniku wojny zmienił się całkowicie układ sił w rejonie Oceanu Spokojnego. Większość wysp i archipelagów z obszaru objętego działaniami wojennymi znalazła się pod okupacją lub nadzorem państw alianckich (głównie Stanów Zjednoczonych), a większość z nich uzyskała niepodległość w latach siedemdziesiątych XX wieku. Wyspy Kurylskie i Sachalin znalazły się w obrębie Związku Sowieckiego, a Korea Północna i Chiny kontynentalne w jego strefie wpływów. Na Tajwanie schronili się członkowie władz pobitego Kuomintangu, tworząc separatystyczne państwo pod nazwą Republika Chińska. Ogromne zmiany zaszły też w Azji południowo-wschodniej, gdzie w miejsce dawnych Indii Holenderskich powstała niepodległa Indonezja. Wolniej następowały zmiany w Indochinach, ale i tam doszło po latach do utworzenia nowych państw: Kambodży, Syjamu, Laosu i Wietnamu.

</doc>
<doc id="626165" url="https://pl.wikipedia.org/wiki?curid=626165" title="Paul Erich von Lettow-Vorbeck">
Paul Erich von Lettow-Vorbeck



</doc>
<doc id="626166" url="https://pl.wikipedia.org/wiki?curid=626166" title="Reprezentacja Chorwacji w skokach narciarskich">
Reprezentacja Chorwacji w skokach narciarskich

Reprezentacja Chorwacji w skokach narciarskich powstała w 2007 roku. Według stanu na rok 2011 liczyła jednego zawodnika, Urbana Zamernika, zaś Anton Zamernik, ojciec Urbana jest serwismenem i głównym trenerem. 
Reprezentacja podlega bezpośrednio komitetowi do spraw narciarstwa klasycznego w Chorwackim Związku Narciarskim (chorw. "Hrvatski Skijaški Savez"). Głównym sponsorem reprezentacji jest chorwacki oddział firmy OMV.
Rekordzistą kraju jest Josip Šporer, który w latach 40. XX wieku w Planicy skoczył na odległość 102 metrów.
Sponsorzy.
Głównym sponsorem reprezentacji jest chorwacki oddział firmy OMV, która sponsoruje także reprezentację Austrii, reprezentację Czech, reprezentację Rumunii i reprezentację Słowenii w skokach narciarskich. Umowa o współpracy między Chorwackim Związkiem Narciarskim a firmą OMV Hrvatska została podpisana 9 września 2010 roku. Zapewnia ona wsparcie finansowego dla Urbana Zamernika w celu poprawy jego wyników sportowych, a także finansowanie rozwoju skoków narciarskich w Chorwacji, popularyzację tej dyscypliny sportowej w tym kraju oraz zachęcenie młodych sportowców do uprawiania skoków narciarskich.
Tło.
Obiekty sportowe.
W Chorwacji istniało łącznie 5 skoczni narciarskich, powstałych w latach 1934–1948. Najstarszą skocznią narciarską była powstała w 1934 roku w miejscowości Mrkopalj mała skocznia narciarska o punkcie konstrukcyjnym umiejscowionym na 40 metrze, która obecnie jest zniszczona. Skocznie narciarskie położone na terenie dzisiejszej Chorwacji istniały także w: Zagrzebiu (skocznie Sljeme K–35 oraz K–12, obecnie zniszczone), Prezidzie (skocznia K–40, obecnie zniszczona) oraz Skradzie (skocznia K–30, w 2007 roku rozpoczęły się przygotowania do umożliwienia oddawania na niej skoków narciarskich). Ponadto w latach 1935–1948 w miejscowości Delnice wybudowano kompleks skoczni narciarskich Japlensky Vrh złożony ze skoczni o punktach konstrukcyjnych K–25, K–30 oraz K–70. Największą ze skoczni zaprojektował Słoweniec Stanko Bloudek, który był architektem m.in. skoczni Bloudkova Velikanka. W 2006 roku największa ze skoczni została naprawiona i przystosowana do oddawania na niej skoków narciarskich. W 2007 roku powstał projekt budowy centrum sportów zimowych w Delnicach, w skład którego miałaby wchodzić m.in. duża skocznia narciarska i trzy inne, mniejsze skocznie. Projekt ten ma pełne poparcie ze strony Chorwackiego Komitetu Olimpijskiego, Chorwackiego Związku Narciarskiego oraz Międzynarodowej Federacji Narciarskiej.
Historia.
Pierwsi chorwaccy skoczkowie zaczęli startować w międzynarodowych zawodach w latach 30. XX wieku. Do końca II wojny światowej w zawodach wystartowało ich łącznie kilkudziesięciu. W 1942 roku na skoczni Sljeme w Zagrzebiu zorganizowano pierwsze w historii mistrzostwa Chorwacji w skokach narciarskich. Zwycięstwo w nich odniósł Franjo Dvorzak, który oddał skoki na odległość 28 i 29 metrów i wyprzedził Borisa Merkla. W latach 70. XX wieku skoczkowie narciarscy z terenów dzisiejszej Chorwacji skakali w barwach reprezentacji Jugosławii. Ostatnie oficjalne zawody w skokach narciarskich w Chorwacji rozegrano w 1980 roku, na skoczni w Delnicach. Na tym samym obiekcie w 1981 roku oddano także ostatni skok narciarski w Chorwacji w XX wieku. 
1 marca 2006 roku, po 25 latach przerwy, na skoczni w Delnicach rozegrano towarzyskie zawody juniorów o Puchar Delnic, w których wystartowało 15 słoweńskich skoczków w wieku od 13 do 16 lat. Rywalizację skoczków z Ljubna i Brežic, w której wygrał Jaka Tesovnik, oglądało około 2000 widzów. Drugie miejsce zajął Urban Zamernik, który jednocześnie ogłosił, że w niedalekiej przyszłości będzie reprezentować Chorwację. Celem organizacji tych zawodów było zainteresowanie Chorwatów skokami narciarskimi i zebranie grupy młodych chłopców, którzy mogliby rozpocząć treningi skoków narciarskich w Słowenii i w przyszłości reprezentować Chorwację w zawodach.
Latem 2007 roku w klubie SK "Goranin" utworzono sekcję skoków narciarskich i kombinacji norweskiej. Jednocześnie w Delnicach wyremontowano dwie niewielkie skocznie, na których młodzi skoczkowie rozpoczęli treningi. Początkowo planowano także wyremontować skocznię K–30, a wszystkie 3 obiekty pokryć matami igelitowymi, jednak miasto Delnice nie przekazało potrzebnych na ten cel 100 tysięcy kun. Rok później do sekcji skoków narciarskich należało 10 chłopców w wieku od 8 do 13 lat. W listopadzie 2009 roku liczebność tej grupy spadła do 5 chłopców. Jednocześnie rozpoczęto także budowę trzech nowych skoczni narciarskich, która ma zapoczątkować proces odbudowy skoków narciarskich w Chorwacji. Ponadto latem 2010 roku mniejsze skocznie miano wyłożyć matami igelitowymi. W wyniku braku odpowiedniej infrastruktury chorwaccy skoczkowie mogą trenować w Delnicach tylko zimą, a w pozostałych porach roku muszą wyjeżdżać do Słowenii.
Wyniki.
Sezon 2007/2008.
Urban Zamernik do 2006 roku startował w zawodach juniorskich jako Słoweniec. Pod koniec 2007 roku otrzymał on chorwackie obywatelstwo. Ze względów proceduralnych w zawodach międzynarodowych mógł wystartować najwcześniej w styczniu 2008 roku. Aby umożliwić mu odpowiednie wsparcie Chorwacki Związek Narciarski utworzył reprezentację Chorwacji w skokach narciarskich, której jedynym członkiem został Zamernik. 
Na arenie międzynarodowej Urban Zamernik zadebiutował 17 lutego 2008 roku. Wystąpił wówczas w zawodach FIS Cup zorganizowanych w Szczyrku, w których zajął 33. miejsce. Wziął także udział w drugim konkursie rozegranym tego samego dnia w Szczyrku, w którym zajął 24. miejsce i zdobył pierwsze punkty w karierze. Punkty zdobyte wówczas przez Zamernika pozwoliły mu na zajęcie 259. miejsca w klasyfikacji generalnej FIS Cupu w sezonie 2007/2008. Jednocześnie, w nieoficjalnej klasyfikacji drużynowej, reprezentacja Chorwacji zajęła 22. pozycję. Były to jego jedyne dwa starty w zawodach pucharowych w sezonie 2007/2008.
W lutym 2008 roku Zamernik został zgłoszony do zawodów o mistrzostwo świata juniorów rozgrywanych w Zakopanem. W rozgrywanych 26 lutego 2008 roku oficjalnych treningach przed tymi zawodami zajął 75. (64 metry) i 61. (68 metrów) miejsce. Dzień później wystartował w konkursie indywidualnym, jednak został zdyskwalifikowany.
Sezon 2008/2009.
W sezonie 2008/2009 Urban Zamernik nie został zgłoszony do żadnych zawodów pucharowych. Jedynymi zawodami międzynarodowymi organizowanymi przez Międzynarodową Federację Narciarską, w których wystartował były mistrzostwa świata juniorów w Szczyrbskim Plesie. W oficjalnych treningach rozegranych 3 lutego 2009 roku Zamernik zajął 85. (67 metrów) i 80. pozycję (72,5 metra). Dzień później w kolejnych dwóch seriach treningowych zajął 75. (74,5 metra) i 91. (65,5 metra) miejsce. 5 lutego 2009 roku Urban Zamernik po raz drugi w karierze wystartował w zawodach o mistrzostwo świata juniorów. Ze skokiem na 69 metrów i notą łączną 60,5 punktu został sklasyfikowany na 74. pozycji.
1 marca 2009 roku Międzynarodowy Komitet Olimpijski, na wniosek Chorwackiego Komitetu Olimpijskiego, przyznał Urbanowi Zamernikowi roczne stypendium olimpijskie, trwające do końca lutego 2010 roku.
Sezon 2009/2010.
W lipcu 2009 roku Urban Zamernik, po raz pierwszy w karierze, został zgłoszony do startu w letnich zawodach pucharowych organizowanych przez Międzynarodową Federację Narciarską. Ostatecznie jednak Zamernik nie wziął udziału w zawodach FIS Cupu rozegranych 10 lipca 2009 roku w Villach.
16 i 17 stycznia 2010 roku po raz drugi w karierze wystartował w zawodach cyklu FIS Cup organizowanych w Szczyrku. W pierwszym konkursie zajął 39. miejsce, a dzień później był 44.
Pod koniec stycznia 2010 Zamernik, po raz trzeci w karierze, został zgłoszony do startu w konkursie indywidualnym o mistrzostwo świata juniorów. W oficjalnych treningach przed zawodami, które odbyły się 27 stycznia 2010 roku, zajął 71. (77,5 metra) i 62. (85,5 metra) miejsce. W konkursie, rozegranym dzień później w Hinterzarten, po skoku na odległość 82 metrów został sklasyfikowany na 59. pozycji.
W odróżnieniu od lat poprzednich start na mistrzostwach świata juniorów nie był jego ostatnim startem w sezonie. 13 lutego zajął 43. miejsce podczas zawodów FIS Cup w Villach. Osiem dni później wystartował także w konkursach tego cyklu rozegranych w Kranju. Podczas pierwszego z dwóch konkursów, które odbyły się 21 lutego, zajął 44. miejsce, a podczas drugiego był 48.. Był to jego ostatni start w sezonie 2009/2010.
Sezon 2010/2011.
W sezonie 2010/2011 Urban Zamernik zadebiutował w letnich zawodach pucharowych organizowanych przez Międzynarodową Federację Narciarską. 17 lipca 2010 roku, podczas konkursu rozgrywanego w Villach, zajął 25. pozycję i po raz drugi w karierze zdobył punkty w zawodach FIS Cupu w skokach narciarskich. Dzień później zajął 31. miejsce. Był to jego ostatni start w zawodach letnich w sezonie 2010/2011.
Pod koniec stycznia 2011 roku, po raz czwarty i ostatni w karierze, Urban Zamernik został zgłoszony do startu w konkursie indywidualnym o mistrzostwo świata juniorów. Podczas oficjalnych treningów przeprowadzonych 27 stycznia Zamernik zajął 60. (76 metrów) i 69. pozycję (73,5 metra). Podczas serii próbnej przed konkursem był 46. (79 metrów). W konkursie, rozegranym 28 stycznia 2011 roku w Otepää, oddał skok na odległość 71 metrów i został sklasyfikowany na 61. pozycji.
Podobnie jak rok wcześniej nie był to jego ostatni start w sezonie. Podczas konkursu FIS Cup w Villach przeprowadzonego 19 lutego 2011 roku Zamernik zajął 60. pozycję. Dzień później zajął 58. miejsce. Był to jego ostatni start w sezonie 2010/2011. Punkty, które Urban Zamernik zdobył podczas pierwszego konkursu FIS Cup w sezonie pozwoliły zająć mu 236. miejsce w klasyfikacji generalnej. Jednocześnie, w nieoficjalnej klasyfikacji drużynowej, reprezentacja Chorwacji zajęła 25. pozycję.

</doc>
<doc id="626169" url="https://pl.wikipedia.org/wiki?curid=626169" title="Socjalistyczna Republika Bośni i Hercegowiny">
Socjalistyczna Republika Bośni i Hercegowiny

Socjalistyczna Republika Bośni i Hercegowiny (serb.-chorw. "Socijalistička Republika Bosna i Hercegovina" / ) – jedna z sześciu republik wchodzących w skład Socjalistycznej Federacyjnej Republiki Jugosławii ze stolicą w Sarajewie. Graniczyła z SR Czarnogóry, SR Serbii oraz SR Chorwacji.
Historia.
Utworzona 25 listopada 1943 roku. 31 stycznia 1946 weszła w skład Socjalistycznej Federalnej Republiki Jugosławii. W 1946 r. nazwę oficjalną zmieniono na "Ludowa Republika Bośni i Hercegowiny", a w 1963 r. na "Socjalistyczna Republika Bośni i Hercegowiny". 1 marca 1992 uzyskała niepodległość jako Republika Bośni i Hercegowiny.

</doc>
<doc id="626170" url="https://pl.wikipedia.org/wiki?curid=626170" title="41 (liczba)">
41 (liczba)

Jest jedną z liczb pierwszych. Razem z liczbą 43 tworzy parę liczb bliźniaczych.
41 w kalendarzu.
41. dniem w roku jest 10 lutego. Zobacz też co wydarzyło się w 41 roku n.e.

</doc>
<doc id="626171" url="https://pl.wikipedia.org/wiki?curid=626171" title="Centrum Systemów Telekomunikacyjnych">
Centrum Systemów Telekomunikacyjnych

Centrum Systemów Telekomunikacyjnych − warszawski wieżowiec wybudowany w 1975, znajdujący się przy ul. Nowogrodzkiej 47.
Ma 73 metry wysokości i 21 kondygnacji. 

</doc>
<doc id="626186" url="https://pl.wikipedia.org/wiki?curid=626186" title="Rozmiar skoczni">
Rozmiar skoczni

Rozmiar skoczni (ang. "hill size", HS) – pojęcie w skokach narciarskich określające wielkość skoczni, zależne od innych parametrów obiektu.
Pojęcie rozmiaru skoczni zaczęto stosować do określenia wielkości obiektu w czasie Letniego Grand Prix 2004 – wcześniej służył do tego punkt konstrukcyjny (punkt K). Podczas zawodów oznaczony jest jako czerwona, prostopadła do osi zeskoku linia. Z wartością rozmiaru skoczni ściśle powiązany jest punkt sędziowski, który wynosi 95% HS.
Definicja.
Zgodnie z normami budowy skoczni, ustalonymi przez Międzynarodową Federację Narciarską, rozmiar skoczni to odległość od progu do punktu L na zeskoku, oznaczającego koniec strefy lądowania i początek krzywej prowadzącej od niej do wybiegu (inaczej nazywanej wypłaszczeniem).
Wartość punktu L jest zależna od szeregu innych parametrów skoczni:

</doc>
<doc id="626187" url="https://pl.wikipedia.org/wiki?curid=626187" title="42 (liczba)">
42 (liczba)

42 w kalendarzu.
42. dniem w roku jest 11 lutego. Zobacz też, co wydarzyło się w 42 roku n.e.

</doc>
<doc id="626188" url="https://pl.wikipedia.org/wiki?curid=626188" title="Hill Size">
Hill Size



</doc>
<doc id="626189" url="https://pl.wikipedia.org/wiki?curid=626189" title="Olav Magne Dönnem">
Olav Magne Dönnem



</doc>
<doc id="626190" url="https://pl.wikipedia.org/wiki?curid=626190" title="43 (liczba)">
43 (liczba)

Jest jedną z liczb pierwszych. Razem z liczbą 41 tworzy parę liczb bliźniaczych.
43 w kalendarzu.
43. dniem w roku jest 12 lutego. Zobacz też co wydarzyło się w 43 roku n.e.

</doc>
<doc id="626191" url="https://pl.wikipedia.org/wiki?curid=626191" title="Andrew Latimer">
Andrew Latimer

Andrew "Andy" Latimer (ur. 17 maja 1947 lub 1949) – angielski muzyk rockowy, gitarzysta, wokalista, flecista. Jeden z założycieli i lider grupy Camel.
W maju 2007 roku Susan Hoover, żona Latimera, ogłosiła, że muzyk cierpi na poważną chorobę krwi. M.in. z powodu tej choroby grupa Camel poważnie ograniczyła swoją działalność wydawniczą i koncertową.
Pod koniec 2007 roku Latimer przeszedł operację transplantacji szpiku kostnego. Prawie rok później muzyk wrócił do domu.

</doc>
<doc id="626192" url="https://pl.wikipedia.org/wiki?curid=626192" title="Andy Latimer">
Andy Latimer



</doc>
<doc id="626194" url="https://pl.wikipedia.org/wiki?curid=626194" title="Międzynarodowy Salon Samochodowy w Genewie">
Międzynarodowy Salon Samochodowy w Genewie

Międzynarodowy Salon Samochodowy w Genewie (znany też jako "Salon International de l’Auto" lub "Geneva Motor Show") – dawna coroczna wystawa motoryzacyjna, która organizowana była przez Organisation Internationale des Constructeurs d'Automobiles, odbywając się w marcu w Genewie w latach 1905–2019.
Po raz pierwszy pokazy odbyły się w roku 1905. Największą uwagę zawsze przyciągały pojazdy nietypowe o oryginalnych rozwiązaniach technicznych. Prototypy, nowe wyposażenie i prezentowanie przełomowych rozwiązań technicznych, jak również polityczna i społeczna debata na stałe zagościły do genewskich pokazów. Są one uważane za miejsce konkurencji światowych producentów samochodów, czemu dodatkowo sprzyja fakt, iż gospodarz, Szwajcaria, nie posiada znaczącego przemysłu samochodowego.
Ostatnia planowana impreza odbyła się bez zakłóceń w marcu 2019 roku. W roku 2020 z powodu rozprzestrzeniania się koronawirusa targi zostały odwołane. Było to spowodowane także zakazem organizacji imprez masowych z udziałem ponad 1000 osób w Szwajcarii. Z podobnych przyczyn odwołane zostały edycje także w 2021 i 2022 roku, a w sierpniu 2022 poinformowano, że także edycja zaplanowana na 2023 rok nie będzie miała miejsca. Organizatorzy ogłosili ponadto, że dotychczasowy format imprezy przechodzi do historii i poczynając od listopada 2023 będzie ona odbywać się w stolicy Kataru, stołecznym mieście Doha.

</doc>
<doc id="626195" url="https://pl.wikipedia.org/wiki?curid=626195" title="Geneva Motor Show">
Geneva Motor Show



</doc>
<doc id="626196" url="https://pl.wikipedia.org/wiki?curid=626196" title="44 (liczba)">
44 (liczba)

44 w kalendarzu.
44. dniem w roku jest 13 lutego. Zobacz też co wydarzyło się w 44 roku n.e.
44 w kulturze.
Nie wiadomo co lub kogo miał na myśli Mickiewicz. Literaturoznawcy i czytelnicy od dziesięcioleci próbowali rozwiązać zagadkę liczby 44 w "Dziadach". Poświęcono jej niezliczoną ilość artykułów i interpretacji.
Warto zauważyć, że w tytule utworu "Księgi narodu polskiego i pielgrzymstwa polskiego" mamy – nomen omen – 44 litery.

</doc>
<doc id="626197" url="https://pl.wikipedia.org/wiki?curid=626197" title="August Sokołowski (powstaniec)">
August Sokołowski (powstaniec)

August Sokołowski (ur. po 1820 roku w Skajbotach – zm. po 1910 roku) – uczestnik powstania styczniowego, agent Rządu Narodowego w Prusach, autor prac historycznych o polskich powstaniach zbrojnych.
Po sprzedaniu gospodarstwa trudnił się handlem zbożem i pośredniczył w handlu ziemią. 
Powstanie styczniowe.
Po wybuchu powstania styczniowego służył pod rozkazami gen. Antoniego Jeziorańskiego. Był dowódcą strzelców. Został poważnie ranny w bitwie o Rawę (4 lutego 1863 r.) i odesłany na leczenie. 
Działalność w Prusach na rzecz powstania.
Kiedy w grudniu 1863 r. z Królestwa Polskiego zaczęli przybywać powstańcy styczniowi August Sokołowski jako agent Rządu Narodowego zamieszkał w Wartemborku (dzisiejsze Barczewo). Skupił wokół siebie wielu zaufanych miejscowych Warmiaków i włączył do współpracy na rzecz przebywających na Warmii powstańców styczniowych. Wraz z innymi troszczył się o nich skutecznie pomagając w dostarczaniu żywności, leków, odzieży, obuwia, a nawet w broni i amunicji. Był wielokrotnie z tego tytułu zatrzymywany i przesłuchiwany przez pruską policję. Podczas rewizji dokonanej przez policję znaleziono u niego rękopis pieśni zatytułowanej "Dumka", i utwór Wincentego Pola pt. "Obóz moskiewski pod Kownem", ze zbioru "Pieśni Janusza". Mieszkając w Barczewie i trudniąc się na co dzień handlem zbożem mógł przemieszczać się z jednego miejsca na drugie, rozwożąc przy tym powstańców po kwaterach. Był z nimi w stałym kontakcie i opiekował się rannymi. Wdzięczni powstańcy nazywali go "Naszym Ojcem". Kiedy opuszczali Wartembork i okoliczne wsie, Augustyn Sokołowski wyposażył ich w broń, odzież i żywność. Ponownie aresztowany i pytany przez sąd o powody swej działalności odpowiadał: „"Polacy przybywali tu od grudnia 1863 r., a ja starałem się dla nich o pracę w mieście i okolicy. Zaopatrywałem ich w różne paszporty. Jeździli od miasta do miasta, od wsi do wsi, ojciec szukał syna, syn szukał ojca, wypędzeni z Polski tu znaleźli schronienie. Musiałem im pomagać"”. 
Był członkiem Ligi Polskiej.
Augustyn Sokołowski pod koniec życia był zapomniany. Dalsze losy Augusta nie są znane. 

</doc>
<doc id="626198" url="https://pl.wikipedia.org/wiki?curid=626198" title="Wartembork">
Wartembork



</doc>
<doc id="626202" url="https://pl.wikipedia.org/wiki?curid=626202" title="François Duvalier">
François Duvalier

François Duvalier (wym. , znany jako Papa Doc (ur. 14 kwietnia 1907 w Port-au-Prince, zm. 21 kwietnia 1971 tamże) – haitański lekarz, prezydent Haiti od 1957 i dyktator (samozwańczy dożywotni prezydent) tego kraju od 1964 roku do śmierci. 
Jego rządy stanowiły na Haiti okres autokracji, korupcji i terroru. Od końca 1963 roku sprawował władzę absolutną, ogłaszając się półboskim ucieleśnieniem Haiti i promując kult własnej osoby. Aby utrzymać swoje rządy, Duvalier polegał na prywatnej milicji Tonton Macoute, której działania obejmowały zastraszanie społeczeństwa i mordowanie rzekomych przeciwników reżimu.
Życiorys.
Urodził się 14 kwietnia 1907 roku w stołecznym Port-au-Prince. Jego rodzina należała do klasy średniej. W 1934 roku ukończył studia medyczne i rozpoczął trwającą do 1943 karierę lekarską. Wsławił się w finansowanej przez Amerykanów kampanii przeciwko malinicy. Od 1934 roku pozostawał współpracownikiem dziennika „Action Nationale”. Na ten czas przypadła jego działalność w grupującej pisarzy organizacji „Le Groupe des Griots“ – głosiła ona hasła nacjonalizmu i odwoływała się do voodoo (którego był wyznawcą). W 1939 roku ożenił się z pielęgniarką Simone Ovide. Para miała trzy córki i syna. W 1944 roku napisał książkę „Stopniowa ewolucja wudu”. W latach 1944–45 studiował na University of Michigan. Po powrocie do kraju objął tekę ministra zdrowia i pracy w rządzie Dumarsaisa Estimé. Gdy w 1950 roku władzę objął Paul Magloire, Duvalier zrezygnował z urzędu i powrócił do pracy lekarza. W 1954 roku zagrożony represjami ze strony reżimu Magloire, porzucił pracę i ukrył się na prowincji. W tym czasie uważany był za czołową figurę opozycji. W 1956 roku, gdy Magloire ogłosił pojednanie narodowe, Duvalier wyszedł z ukrycia i ogłosił swój start w wyborach prezydenckich.
Wybory odbyły się w 1957 roku i okazały się sukcesem Duvaliera, posiadającego solidną bazę poparcia na wsi. Pokonani przez niego kandydaci odmówili współpracy z nim i zachęcali do aktów przemocy oraz nieposłuszeństwa wobec nowego prezydenta. Przystępując do umocnienia władzy powierzył swojemu doradcy – Clémentowi Barbotowi – tworzenie Tonton Macoute, prywatnej armii odpowiedzialnej za terroryzowanie i mordowanie przeciwników politycznych. Pierwsze takie oddziały powstały w 1959 roku. Duvalier popadł w konflikt z kubańskim rządem Fidela Castro, który udzielał azylu licznym uciekinierom z Haiti. W 1959 roku doszło do nieudanej inwazji na wyspę, przeprowadzonej przez haitańskich uchodźców z kubańską pomocą. Atak odparto dzięki pomocy Stanów Zjednoczonych, które ze względów zimnowojennych (bezwzględnie eliminował podejrzanych o komunizm), pozostawały opiekunem haitańskiego reżimu.
W 1959 roku przeszedł zawał serca oraz kilkugodzinną śpiączkę, które przyczyniły się do podupadnięcia Duvaliera na zdrowiu psychicznym. Jego rządy stały się coraz bardziej represyjne, skorumpowane i groteskowe. Po 1963 roku w kraju umacniał się kult jednostki, a w 1964 roku Duvalier ogłosił się dożywotnim prezydentem. Do krzewienia kultu własnej osoby próbował wykorzystać Kościół katolicki. Nakazał haitańskim proboszczom wprowadzić nowe wersje modlitw, zawierające odwołania do jego osoby. W 1966 roku został ekskomunikowany przez Watykan za prześladowanie przeciwnego mu duchowieństwa. W 1969 roku wyrzucił z kraju arcybiskupa Port-au-Prince, a oficjalną religią państwa uczynił voodoo. Zmianom haitańskiego życia społecznego towarzyszyło zdziesiątkowanie miejscowych mulatów. Brutalne działania Duvaliera przyczyniły się do wstrzymania amerykańskiej pomocy dla Haiti.
Jego rządy charakteryzowały się wyjątkową, jak na haitańskie warunki, stabilnością. W latach 60. likwidował on wszelkie grupy emigrantów politycznych, które lądowały na Haiti, próbując wywołać antyrządowe powstanie. Kosztem utrzymania stabilności politycznej była śmierć około 30 tysięcy przeciwników jego reżimu. Zmarł w 1971 roku. Następcą François został jego syn Jean-Claude Duvalier. Pozostawił po sobie kraj ogarnięty gospodarczym kryzysem.

</doc>
<doc id="626204" url="https://pl.wikipedia.org/wiki?curid=626204" title="Francois Duvalier">
Francois Duvalier



</doc>
<doc id="626205" url="https://pl.wikipedia.org/wiki?curid=626205" title="Derek Anderson (futbolista)">
Derek Anderson (futbolista)

Derek Anderson (ur. 15 czerwca 1983 w Portland), zawodnik futbolu amerykańskiego (NFL), grający w Cleveland Browns na pozycji quarterbacka.

</doc>
<doc id="626209" url="https://pl.wikipedia.org/wiki?curid=626209" title="Reprezentacja Norwegii w skokach narciarskich">
Reprezentacja Norwegii w skokach narciarskich

Reprezentacja Norwegii w skokach narciarskich – grupa skoczków narciarskich wybrana do reprezentowania Norwegii w międzynarodowych zawodach przez Norweski Związek Narciarski ("Norges Skiforbund").
Kadra na sezon 2022/2023.
Do kadr narodowych na kolejny sezon zostało powołanych 8 mężczyzn i 5 kobiet. Trenerem męskiej reprezentacji pozostał Alexander Stöckl, a kobiecej – Christian Meyer.
Kadra na sezon 2021/2022.
Do kadr narodowych powołanych zostano 7 mężczyzn i 5 kobiet. Trenerem kadry mężczyzn pozostał Alexander Stöckl.
Kadra na sezon 2020/2021.
W czerwcu 2020 został ogłoszony skład kadry narodowej mężczyzn, do której Alexander Stöckl powołał dziewięciu zawodników, a także skład kadry kobiet, w której znalazło się sześć skoczkiń.
Kadra na sezon 2019/2020.
W kadrach A znalazło się ośmiu mężczyzn i cztery kobiety. Trenerami pozostali odpowiednio Alexander Stöckl i Christian Meyer. Asystentem trenera kadry A został Thomas Lobben, którego jako trener kadry B zastąpił Andreas Vilberg.
Kadra na sezon 2018/2019.
W maju 2018 ogłoszono składy kadr na nowy sezon. Trenerami reprezentacji A mężczyzn i kobiet pozostali odpowiednio Alexander Stöckl i Christian Meyer. Trenerami kadry B mężczyzn pozostali Thomas Lobben i Henning Stensrud, do których dołączył Yngvel Ludviksen.
Kadra A.
Mężczyźni.
1 Zakończył karierę w trakcie sezonu 2018/2019.
Kadra B.
Mężczyźni.
2 Zakończył karierę w trakcie sezonu 2018/2019.
Kadra na sezon 2017/2018.
W maju 2017 ogłoszono składy kadr na nowy sezon. Głównymi trenerami reprezentacji mężczyzn i kobiet pozostali odpowiednio Alexander Stöckl i Christian Meyer. Głównym trenerem męskiej kadry B pozostał Thomas Lobben.
Kadra A.
Kobiety.
Pretendentkami do kadry A kobiet zostały Anniken Mork i Silje Opseth.
Kadra na sezon 2016/2017.
W kwietniu 2016 ogłoszono składy kadr na kolejny sezon. W sztabie szkoleniowym kadry A mężczyzn znaleźli się: Alexander Stöckl (główny trener), Magnus Brevig (trener krajowy), Andreas Vilberg (asystent trenera), Thomas Hörl (serwismen) oraz Lars Haugvad (fizjoterapeuta i koordynator medyczny). Sztab szkoleniowy kadry B utworzyli trenerzy: Thomas Lobben, Roy Erland Myrdal, Henning Stensrud i Jermund Lunder. Sztab szkoleniowy kadry kobiet tworzyli trenerzy Christian Meyer i Jermund Lunder.
Kadra B.
Mężczyźni.
3Zakończył karierę w trakcie sezonu letniego 2016.
Kadra na sezon 2015/2016.
Na początku maju 2015 został ogłoszony skład kadry A kobiet i mężczyzn, do której Alexander Stöckl i Christian Meyer powołali łącznie siedmiu zawodników. Natomiast pod koniec maja Norwegowie ogłosili składy kadry B. Ich trenerami zostali: Thomas Lobben, Roy Erland Myrdal i Henning Stensrud.
Kadra na sezon 2014/2015.
W maju 2014 został ogłoszony skład kadry narodowej mężczyzn, do której Alexander Stöckl powołał sześciu zawodników. Tydzień później została nominowana kadra kobieca, której trenerem pozostał Christian Meyer.
Kadra na sezon 2013/2014.
W kwietniu 2013 trener Alexander Stöckl ogłosił skład kadry narodowej. Znaleźli się w niej:
Kadra na sezon 2012/2013.
Trenerem norweskich skoczków pozostał Alexander Stöckl, a jego asystentem został Magnus Brevig. W kwietniu ogłoszony został skład męskiej kadry A, zaś w maju podano skład pozostałych kadr.
Kadra na sezon 2011/2012.
Po rezygnacji Miki Kojonkoskiego z funkcji trenera kadry zastąpił go Austriak Alexander Stöckl. W powołanej przez niego kadrze znalazło się ogółem 14 zawodników.
Kadra A.
4 Zakończył karierę w trakcie sezonu 2011/2012.
Kadra na sezon 2010/2011.
Trenerem kadry A był Mika Kojonkoski, a jego asystentem Geir Ole Berdahl.
Kadra na sezon 2009/2010.
Kadra A.
Trenerem kadry A był Mika Kojonkoski, a jego asystentem Geir Ole Berdahl. W skład kadry A weszli:
Kadra B.
W norweskiej kadrze B, której trenerem był Kjetil Strandbråten, znaleźli się: 
Kadra na sezon 2008/2009.
Kadra A.
Trenerem kadry A był Mika Kojonkoski, a jego asystentem Geir Ole Berdahl. W skład kadry A weszli:
Kadra B.
Trenerem norweskiej kadry B był Kjetil Strandbråten. W kadrze B znaleźli się: 
Kadra na sezon 2007/2008.
Kadra A.
Trenerem kadry A był Mika Kojonkoski, a jego asystentem Geir Ole Berdahl. W skład kadry A weszli:
Kadra B.
Trenerem norweskiej kadry B był Kjetil Strandbråten. W kadrze B znaleźli się:
Kadra na sezon 2006/2007.
Kadra A.
Trenerem kadry A był Mika Kojonkoski, a jego asystentem Geir Ole Berdahl. W skład kadry A weszli:
Kadra B.
Trenerem norweskiej kadry B był Kjetil Strandbråten. W kadrze B znaleźli się:
Kadra na sezon 2005/2006.
Kadra A.
Trenerem kadry A był Mika Kojonkoski, a jego asystentem Geir Ole Berdahl. W skład kadry A weszli:
Kadra B.
Trenerem norweskiej kadry B był Kjetil Strandbråten, a jego asystentem Bjørn Myrbakken. W kadrze B znaleźli się:

</doc>
<doc id="626211" url="https://pl.wikipedia.org/wiki?curid=626211" title="Matt Baker">
Matt Baker

Matthew David Baker (ur. 11 maja 1983 w East Lansing) - były zawodnik futbolu amerykańskiego, w latach 2006–2009 grający na pozycji quarterback. W rozgrywkach akademickich NCAA grał w drużynie University of North Carolina at Chapel Hill.
Baker był zawodnikiem drużyn Dallas Cowboys, New Orleans Saints, Arizona Cardinals i Miami Dolphins.

</doc>
<doc id="626214" url="https://pl.wikipedia.org/wiki?curid=626214" title="Arcybiskupi lwowscy obrządku bizantyńsko-ukraińskiego">
Arcybiskupi lwowscy obrządku bizantyńsko-ukraińskiego

Arcybiskupi i biskupi lwowscy obrządku bizantyńsko-ukraińskiego

</doc>
<doc id="626216" url="https://pl.wikipedia.org/wiki?curid=626216" title="Henryk z Łajs">
Henryk z Łajs

Henryk z Łajs (właśc. Henryk von Leysen) zasadźca drugiej lokacji Wartemborka (dzisiejsze Barczewo) oraz zasadźca wsi Skajboty. Pochodził ze znanej rodziny, mającej ogromne zasługi w zasiedlaniu południowej Warmii. Jego dziadek - Martin, przybył do Prus z Hrabstwa Mark z Wesfalii. W roku 1304 Martin został zasadźcą, a następnie dziedzicznym sołtysem wsi Łajsy założonej przez kapitułę warmińską w podległym jej komornictwie melzackim (pieniężnieńskim) w północnej Warmii. Ojciec Henryka - Geriko piastował urząd sołtysa po swym ojcu. Brat Henryka, Jan z Łajs, był zasadźcą Olsztyna.
Wyznaczenie Henryka na zasadźcę Wartemborka odbyło się za zgodą kapituły katedralnej, gdzie wymieniony został w przywileju miejskim opartym na prawie chełmińskim. Kiedy 6 stycznia 1354 roku po najeździe Litwinów przestało istnieć pierwsze miasto Wartberg, założenie nowego miasta w innym miejscu biskup warmiński Jan Stryprock powierzył Henrykowi z Łajs (6 czerwca 1364 r.). Wartburg (przez ludność polskojęzyczną zwany Wartembork, prawa miejskie otrzymało 4 lipca 1364 roku, z rąk biskupa warmińskiego Jana Stryprocka. Dokument oprócz granic gminy miejskiej i wysokości czynszów, określał też prawa i obowiązki zasadźcy. Henryk z Łajs był pierwszym zasadźcą, a później pierwszym sołtysem miejskim, później zwanym – burmistrzem. Osadę lokowano nie „na surowym korzeniu”, ale w miejscu zasiedlonym uprzednio przez Prusów. Prawdopodobnie przy sporządzaniu planu zabudowy miasta pomagał mu jego brat Jan z Łajs. Układ miasta oparto na planie regularnego prostokąta z układem ulic w formie szachownicy. W centralnej części z początku znajdował się rynek miejski ze studnią pośrodku, gdzie później stanął ratusz, wokół którego umiejscowiły się kamieniczki mieszczan. Zgodnie z założeniami aktu lokacyjnego w północno-wschodniej części usytuowano zamek biskupi. Obok zamku kościół farny św. Anny i Szczepana, dalej na wschód klasztor Franciszkanów z kościołem św. Andrzeja Apostoła.
Historycy przypisują Henrykowi z Łajs cechy przywódcze, dobrego organizatora i człowieka konsekwentnego w swoim działaniu, jak także zasobnego w gotówkę. Wszystkie jego przedmioty musiały być na tyle widoczne, by wzbudzały zaufania zwierzchników. Musiał się sprawdzać nie tylko jako organizator ale również jako zarządca, za co później otrzymał dziedziczne sołectwo miasta Barczewa.
Henryk z Łajs zapewne musiał być wysoko ceniony przez biskupa Jana Stryprocka, który to powierzył mu również urząd zasadźcy wsi Skajboty.
Kiedy w 1380 roku pożar zniszczył znaczą część drewnianej zabudowy miasta, miasto znacznie zostało rozbudowano. Z czasem doszło do takiej świetności, że po 42 latach, w 1406 roku radę miejską było stać wykupić dziedziczny urząd sołtysa. Od tego roku gród nad Pisą miał już rajców i burmistrza z wyboru.

</doc>
<doc id="626217" url="https://pl.wikipedia.org/wiki?curid=626217" title="Lista systemów zarządzania relacyjnymi bazami danych">
Lista systemów zarządzania relacyjnymi bazami danych

Lista systemów zarządzania relacyjnymi bazami danych – zawiera zestawienie ważniejszych i bardziej rozpoznawalnych systemów zarządzania relacyjnymi bazami danych.

</doc>
<doc id="626220" url="https://pl.wikipedia.org/wiki?curid=626220" title="Tratwa">
Tratwa

Tratwa – jakakolwiek płaska konstrukcja służąca podróżowaniu na wodzie. Najczęściej wygląda jak prosta łódź pozbawiona kadłuba. Tradycyjne bądź prymitywne tratwy są konstruowane z drewna bądź trzciny. Nowoczesne tratwy ratunkowe używają wytrzymałych, wielowarstwowych, impregnowanych materiałów. W zależności od rozmiaru mogą posiadać maszt lub inne elementy.
Rodzaje tratew.
Prymitywna tratwa.
Płaski statek rzeczny zrobiony z połączonych bali drewna, belek, pęków gałęzi, konarów lub trzciny, poruszający się z prądem rzeki lub za pomocą pycha. Ten typ tratwy był jednym z pierwszych pojazdów wodnych, który z uwagi na wielkość mógł być nazywany statkiem, chociaż z definicji nim nie jest.
Do czasów nowożytnych tratwy, wykonane z połączonych pni, wykorzystywane były przez flisaków, spławiających drewno w dół rzek.
Tratwa ratunkowa.
W trakcie II wojny światowej i później zaczęto wykorzystywać korkowe tratwy podczas akcji ratunkowych na morzu. W przeciwieństwie do tradycyjnych szalup mogły być one zwodowane bez użycia żurawików łodziowych, na co często nie było czasu. Dodatkowo były one bardziej odporne na odłamki bomb lotniczych. Wykorzystywano dwa typy tratw ratunkowych:
W drugiej połowie XX wieku wykształcił się standard pneumatycznej tratwy ratunkowej, przechowywanej na pokładzie w pojemniku z tworzywa sztucznego, wyposażonej w układ automatycznego napełniania po zwodowaniu. Typowa tratwa ma po napełnieniu kształt kolisty, wyposażona jest w daszek chroniący przed słońcem, zapas prowiantu i leków, urządzenia sygnalizacyjne i do odsalania wody morskiej.

</doc>
<doc id="626221" url="https://pl.wikipedia.org/wiki?curid=626221" title="Kressbronn am Bodensee">
Kressbronn am Bodensee

Kressbronn am Bodensee – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Eriskirch-Kressbronn am Bodensee-Langenargen.
Współpraca.
Miejscowości partnerskie:

</doc>
<doc id="626225" url="https://pl.wikipedia.org/wiki?curid=626225" title="Pamiątkowo (przystanek kolejowy)">
Pamiątkowo (przystanek kolejowy)

Pamiątkowo – przystanek kolejowy w Pamiątkowie, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 200–299 pasażerów na dobę.

</doc>
<doc id="626227" url="https://pl.wikipedia.org/wiki?curid=626227" title="Szprotawa (stacja kolejowa)">
Szprotawa (stacja kolejowa)

Szprotawa – aktualnie ładownia towarowa, a wcześniej stacja kolejowa w Szprotawie na Dolnym Śląsku, obecnie administracyjnie w województwie lubuskim, w Polsce. Obecnie przez stację nie przejeżdża żaden pociąg pasażerski – do października 2000 roku kursowały tu pociągi z Głogowa do Żagania. W latach 2006–2010 ruch pociągów pasażerskich wznowiono w krótszej relacji Żagań – Niegosławice, jednakże z uwagi na niską frekwencję podróżnych i braki taboru spalinowego, ruch zawieszono ponownie.
Stacja posiadała niegdyś zarówno przejście podziemne, jak i wieżę ciśnień, jednak do dziś obiekty te nie zachowały się. Powstały po 1945 budynek stacyjny, znajduje się w złym stanie technicznym.
Około 200 m na zachód od stacji, przy ul. Kopernika, znajduje się wiadukt, składający się z trzech złączonych ze sobą obiektów, wznoszonych w różnych okresach i przy zastosowaniu różnych technik budowlanych.
Pierwszy wiadukt powstał w 1846 roku wraz z dotarciem do Szprotawy kolei, następny w 1911 roku w związku z uruchomieniem relacji Szprotawa – Zielona Góra, natomiast ostatni wzniesiono prawdopodobnie w 1922 roku, kiedy dworzec rozbudowano o kolejną mijankę.
Unikatowość wiaduktu polega nie tylko na tym, że składa się on z trzech segmentów, lecz także z tego, że pomimo różnic technologicznych i odmiennej historii zostały one połączone w sposób bezpośrednio styczny w jedną budowlę.
Wiadukt południowy ma konstrukcję łukową, sklepienie z czerwonej cegły i dolną część ścian wymurowaną z ciosanego kamienia. Styczny z pozostałymi wiadukt środkowy, również łukowy, wymurowano w całości z cegły. Wiadukt północny ma konstrukcję żelbetową i prostokątny profil.
Pod wiaduktem przebiega droga szutrowa prowadząca do zabudowań północnych rogatek miasta.
Obiekt znajduje się w złym stanie technicznym, przy czym w najgorszym stanie jest najmłodsza, betonowa część wiaduktu, z której wykruszają się kawałki betonu, a znajdujące się na nim stalowe barierki zostały zniszczone. Część obiektu pokryta jest grafitti lub porośnięta jest roślinnością.

</doc>
<doc id="626232" url="https://pl.wikipedia.org/wiki?curid=626232" title="Starachowice Wschodnie">
Starachowice Wschodnie

Starachowice Wschodnie – stacja kolejowa w Starachowicach, w województwie świętokrzyskim, w Polsce. Stacja ta leży na trasie linii kolejowej nr 25. Zatrzymują się na niej pociągi Polregio oraz Intercity.
W roku 2017 stacja obsługiwała 300–499 pasażerów na dobę.
Połączenia.
Obecnie (2021) ze stacji Starachowice Wschodnie pociągami osobowymi Przewozów Regionalnych można dojechać do następujących stacji:
Pociągami Intercity można dostać się do następujących stacji:

</doc>
<doc id="626233" url="https://pl.wikipedia.org/wiki?curid=626233" title="45 (liczba)">
45 (liczba)

45 w kalendarzu.
45. dniem w roku jest 14 lutego. Zobacz też co wydarzyło się w 45 roku n.e.
Inne.
45 minut to czas trwania godziny lekcyjnej w Polsce.

</doc>
<doc id="626234" url="https://pl.wikipedia.org/wiki?curid=626234" title="Wartberg (lokacja)">
Wartberg (lokacja)

Wartberg (lub Warteberg) – pierwsza lokacja dzisiejszego Barczewa (zobacz też wieś Barczewko).
Na początku XIII wieku, Ziemię Gunlauken (fragment Prus), położoną na północ od rzeki Pisy pod Wartemborkiem i północny wschód sięgając do Barcji i na zachód do Łyny, pokrywała olbrzymia puszcza. Tam też, przy zachodnim krańcu puszczy na wzgórzu Kunlauken miał swą siedzibę niejaki książę pruski Kun. W 1239 r., przybył wraz z rycerstwem do Prus książę Otto z Brunswiku, przy poparciu zakonu krzyżackiego zniszczyć siedzibę księcia oraz przyległe domostwa. Kiedy w roku 1254 władzę świecką przejął biskup warmiński Anzelm, Glunlauken była już wyludnioną i wyniszczoną krainą.
Piotr von Dusberg odnotował w kronice, że biskup warmiński Eberhard z Nysy, za radą wielkiego mistrza Wernera von Orselna nakazał w roku 1325 wójtowi Fryderykowi von Liebenzellowi, wybudować od północnej strony jeziora Wadąg nad strumykiem Orzechówką na wspomnianym wzgórzu Kunklauken, strażnicę-zamek obronny. Początkowo strażnica odgrywała rolę stanicy granicznej i dawała ochronę przed wojownikami litewskimi. Miejsce dogodne, wysoko wzniesione, z którego obserwowano całą okolicę miało jedną wadę. Nie posiadało w swej obronie żadnej przeszkody naturalnej. W tym czasie wokół zamku obronnego powstała osada. 26 grudnia 1329 r., biskup warmiński Henryk II Wogenap dla grodu obronnego Wartberg nadał prawa podobne do miejskich. Po raz pierwszy pod tą datą jako miasto Wartberg ze strażnicą-zamkiem obronnym umiejscowionym pośrodku wymieniony został w dowodach Dobrego Miasta. Był to zapewne dokument lokacyjny, którego pierwszymi założycielami byli bracia Jan i Piotr, pierwszym księdzem Jan (1337-1353), a sołtysem Henryk. Brak naturalnych warunków obronnych strażnicy sprzyjał licznym najazdom wojowników litewskich. 6 stycznia 1354 r., wojska litewskie pod dowództwem wielkiego księcia Olgierda i Kiejsuta po krótkiej walce spalili całkowicie miasto i zamek Wartberg. Wymordowano mieszkańców a uchodząc, uprowadzono kobiety i dzieci. Miasto Wartberg przestało istnieć. Na jego miejscu powstała wieś "Alt Wartenburg" (obecne Barczewko.
Dziesięć lat później nastąpiło nowe założenie miasta, które ulokowano w miejscu istniejącej od 1325 r., osady, zatrzymując dawną nazwę miasta Wartberg (dzisiejsze Barczewo). Obrana osada i teren nad rzeką Pisą był otoczony od południa bagnistymi łąkami i jeziorem Kiermas. Oddalona była o siedem kilometrów na wschód od dawnego miasta, i dwa kilometry od Krzyżowej Góry, gdzie znajdowała się osada staropruska, przy której dawniej miały się zlewać w jedną rzekę, Pisa i Kiermas. Nowe miejsce posiadało korzystniejsze warunki obronne, lepsze ukształtowanie terenu, a jeziora Umląg, Aryc, Pisa, Dobrąg i wzniesienia pokryte puszczą czyniły go bardziej bezpieczniejszym od poprzedniego. Po wykonaniu prac ziemnych, zmieniono bieg rzeki Kiermas, a wybudowanie sztucznego koryta do którego skierowano spiętrzone wody Pisy stworzyło rzeczną wyspę, na której rozpoczęto budowę średniowiecznego grodu. Później w widłach rzeki Pisy powstał za sprawą mnichów staw na dawnych Kapuśniakach.
Nowa lokalizacja grodu, oprócz zalet obronnych miała dodatkowo korzystniejsze warunki gospodarcze. Po raz pierwszy o istnieniu Wartberg w obecnym miejscu dowiadujemy się w 1356 r., z pisma biskupa Jana Stryprocka skierowanego do Kolegiaty w Dobrym Mieście. Zapewne to biskup Stryprock 6 czerwca 1364 r., lokując miasto w obecnym miejscu wyznaczył Henryk z Łajs na zasadźcę. W dniu 4 lipca 1364 r., z rąk biskupa Jana Stryprocka Wartberg nad rzeką Pisą otrzymał prawa miejskie oparte na prawie chełmińskim.

</doc>
<doc id="626235" url="https://pl.wikipedia.org/wiki?curid=626235" title="Tonos">
Tonos

Tonos (gr. τόνος) - stosowany w ortografii monotonicznej języka nowogreckiego znak diakrytyczny na oznaczenie miejsca akcentu w wyrazie.

</doc>
<doc id="626236" url="https://pl.wikipedia.org/wiki?curid=626236" title="΄">
΄



</doc>
<doc id="626238" url="https://pl.wikipedia.org/wiki?curid=626238" title="Neukirch">
Neukirch

Neukirch, niem. Nowy Kościół 
Polska.
Dawna nazwa miejscowości:

</doc>
<doc id="626239" url="https://pl.wikipedia.org/wiki?curid=626239" title="Stanisław Sylwester Szarzyński">
Stanisław Sylwester Szarzyński

Stanisław Sylwester Szarzyński (XVII/ XVIII wiek) – polski kompozytor epoki baroku, ksiądz katolicki. Informacje o jego życiu są ułamkowe, nieznane są nawet daty urodzin i śmierci. Wiadomo, że należał do zakonu cystersów. Prawdopodobnie był dalekim krewnym poety Mikołaja Sępa Szarzyńskiego i urodził się na terenie dawnej Rusi Czerwonej, gdzie leżały dobra Szarzyńskich. 
Zachowane utwory Szarzyńskiego noszą daty 1692-1713. Zapewne autor był związany z kapelą prymasowską w Łowiczu, gdzie zachowały się rękopisy jego utworów. Mógł też długo przebywać za granicą, gdyż w polskich rejestrach klasztornych brak o nim informacji. 
Pozostawił 10 zachowanych do dziś utworów. Są to głównie kompozycje wokalno-instrumentalne do łacińskich tekstów religijnych, m.in. koncerty na głos solowy, dwoje skrzypiec i organy ("Jesu, spes mea", "Pariendo non gravaris", "Ave Regina", "Veni Sancte Spiritus") oraz utwory na chór z towarzyszeniem instrumentów ("Litania Cursoria", "Completorium", motet "Ad hymnos, ad cantus"). Szarzyński jest także autorem najstarszej znanej w Polsce pastorałki, napisanej jeszcze do tekstu łacińskiego pt. "Motetto de Nativitate". Jedynym zachowanym utworem instrumentalnym Szarzyńskiego jest "Sonata" na 2 skrzypiec i basso continuo, napisana w formie sonaty da chiesa, ale jeszcze z cechami dawnej canzony. Sonata ta należy do najwybitniejszych utworów instrumentalnych polskiego baroku, zachowała się w rękopiśmiennej kopii z roku 1706.

</doc>
<doc id="626241" url="https://pl.wikipedia.org/wiki?curid=626241" title="M52">
M52



</doc>
<doc id="626242" url="https://pl.wikipedia.org/wiki?curid=626242" title="NGC 7654">
NGC 7654



</doc>
<doc id="626243" url="https://pl.wikipedia.org/wiki?curid=626243" title="46 (liczba)">
46 (liczba)

46 w kalendarzu.
46. dniem w roku jest 15 lutego.
46 w sporcie.
Numer używany przez Valentino Rossiego w MotoGP.

</doc>
<doc id="626246" url="https://pl.wikipedia.org/wiki?curid=626246" title="Neukirch (Badenia-Wirtembergia)">
Neukirch (Badenia-Wirtembergia)

Neukirch – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład wspólnoty administracyjnej Tettnang. Gmina zalesiona o zabudowie wiejskiej, utrzymuje się głównie z agroturystyki, popularnej z racji na liczne rezerwaty przyrody, trasy rowerowe i trekkingowe oraz widok na znajdujące się kilkadziesiąt kilometrów dalej szczyty alpejskie w Austrii i Szwajcarii.
Położenie.
Znajduje się w górzystym i zalesionym regionie, pomiędzy pierwszymi górami pasma Alpejskiego a Jeziorem Bodeńskim, na północ od rzeki Argen.
Graniczy z miastem Tettnang na zachód i południowy zachód, Wangen im Allgäu na północ i Bodnegg (Landkreis Ravensburg). Graniczy również z Bawarią.
Podział admninistracyjny.
W skład gminy wchodzi zarówno sama miejscowość Neukirch, jak i liczne miejscowości – Goppertsweiler, Wildpoltsweiler, Weiler Bernried, Blumegg, Elmenau, Gunzenweiler, Hinteressach, Litzelmannshof, Matzenweiler, Oberlangensee, Oberrussenried, Summerau, Uhetsweiler, Unterlangensee, Unterrussenried, Vorderessach i Wittenberg, oraz osady Aberlingsbühl, Bechenhütten, Bernaumühle, Ebersberg, Flunau, Hinterburg, Landolz, Neuhaus, Reisenbronn, Sackweiher, Schnaidt, Vorderburg i Zannau.
Ekologia.
Uchwałą rady regionu Tybinga i urzędu Bodenseekreis, odpowiedzialnego za określanie regionów objętych ochroną, wskazano trzy okręgi w ramach gminy Neukirch, objęte specjalną ochroną krajobrazową (, oraz ) oraz dziesięć rezerwatów przyrody: Argen, Auweiher, Buchbach, Ebersberger Weiher, Gemsenweiher, Hüttensee, Hüttenwiesen, Igelsee, Jägerweiher oraz Kreuzweiher-Langensee.
Komunikacja.
Gmina posiada jedynie komunikację drogową. Większość dróg, nawet lokalnych i rolniczych, jest asfaltowa. Wyjątek stanowią tu leśne drogi techniczne, niedostępne dla ruchu publicznego. Część osad na terenie gminy ogranicza dostęp samochdowy jedynie dla mieszkańców.
Główną osią komunikacji jest droga landowa L333, zapewniająca połączenie z Tettnang oraz przebiegająca niedaleko Autostradą A96. Autobusowa komunikacja publiczna, umożliwiająca dotarcie do lotniska oraz stacji kolejowej we Friedrichshafen (linia 7586) i (linia 7545).

</doc>
<doc id="626247" url="https://pl.wikipedia.org/wiki?curid=626247" title="47 (liczba)">
47 (liczba)

Jest jedną z liczb pierwszych.
47 w kalendarzu.
47. dniem w roku jest 16 lutego. Zobacz też co wydarzyło się w 47 r n.e.

</doc>
<doc id="626248" url="https://pl.wikipedia.org/wiki?curid=626248" title="Indeks łańcuchowy">
Indeks łańcuchowy

Indeks łańcuchowy – iloraz teoretycznego poziomu zjawiska w okresie badanym, do teoretycznego poziomu zjawiska w okresie poprzedzającym okres badany.
formula_1
gdzie:
Komentarz:
Uwaga:

</doc>
<doc id="626251" url="https://pl.wikipedia.org/wiki?curid=626251" title="Aleksandra Olgierdówna">
Aleksandra Olgierdówna

Aleksandra Olgierdówna (ur. między 1368 a 1370, zm. 19 czerwca 1434) – księżniczka litewska, księżna mazowiecka z dynastii Giedyminowiczów.
Córka wielkiego księcia Litwy Olgierda i Julianny, księżniczki twerskiej. Siostra wielkiego księcia Litwy i króla Polski Władysława II Jagiełły. Żona księcia mazowieckiego Siemowita IV.
Urodziła mężowi trzynaścioro dzieci, synów: Siemowita V, Kazimierza II, Trojdena II, Władysława I, Aleksandra, córki: Jadwigę (żonę węgierskiego możnowładcy Jana z Gary), Cymbarkę (żonę Ernesta Żelaznego z rodu Habsburgów), Eufemię (żonę Bolesława I cieszyńskiego), Amelię (żonę Wilhelma II Bogatego, landgrafa Turyngii i margrabiego Miśni), Annę, Marię (żonę Bogusława IX) i Katarzynę (żonę Michajłuszki, syna wielkiego księcia Litwy Zygmunta Kiejstutowicza) oraz Aleksandrę.

</doc>
<doc id="626253" url="https://pl.wikipedia.org/wiki?curid=626253" title="Indeks Laspeyresa">
Indeks Laspeyresa



</doc>
<doc id="626254" url="https://pl.wikipedia.org/wiki?curid=626254" title="Czebaczek amurski">
Czebaczek amurski

Czebaczek amurski, kiełb amurski ("Pseudorasbora parva") – gatunek słodkowodnej ryby z rodziny karpiowatych (Cyprinidae).
Występowanie.
Zbiorniki wody stojącej lub wolno płynącej w Azji Południowo-Wschodniej. W Polsce introdukowany przypadkowo w 1990 roku, z materiałem zarybieniowym karpia. Do 2000 roku zasiedlił większość nizinnych rzek Polski.
Opis.
Ciało wydłużone, bocznie spłaszczone, srebrzyste do żółto-zielonego. Otwór gębowy w położeniu górnym, bez wąsików. Łuski duże, srebrzyście lśniące.
Czebaczki osiągają długość 7–11 cm, samice są nieco większe od samców. Dymorfizm płciowy słabo zaznaczony. Żywią się planktonem zwierzęcym, owadami, ikrą i małymi rybami.
Gatunek inwazyjny.
W Polsce jest inwazyjnym gatunkiem obcym, uznany został za zagrażający gatunkom rodzimym (konkurencja i wypieranie). W myśl „Regulaminu PZW” na terenie Polski obowiązuje zakaz wypuszczania na wolność czebaczka amurskiego po jego złowieniu.

</doc>
<doc id="626255" url="https://pl.wikipedia.org/wiki?curid=626255" title="M78">
M78



</doc>
<doc id="626256" url="https://pl.wikipedia.org/wiki?curid=626256" title="48 (liczba)">
48 (liczba)

48 w kalendarzu.
48. dniem w roku jest 17 lutego. Zobacz też co wydarzyło się w 48 roku n.e.

</doc>
<doc id="626258" url="https://pl.wikipedia.org/wiki?curid=626258" title="M89">
M89



</doc>
<doc id="626259" url="https://pl.wikipedia.org/wiki?curid=626259" title="Zgnilizna twarda drewna">
Zgnilizna twarda drewna

Zgnilizna twarda, zgnilizna wczesna – grupa wad drewna należąca do zgnilizn wywołanych przez grzyby. Jest to początkowe stadium rozkładu drewna – porażenia przez grzyb.
W większości wypadków drewno w tej fazie lekko się przebarwia, nie zdradzając większych żadnych zmian strukturalnych, wytrzymałościowych itp. Na tym etapie często można pomylić zgniliznę z brunatnicą, często obie wady mogą występować obok siebie. Umiejętność stwierdzania, rozpoznania tej fazy zgnilizny może chronić przed błędnym sklasyfikowaniem drewna okrągłego. Często wymaga to zastosowania precyzyjnych metod mikroskopowych, sztucznych kultur itp.
Zgniliznę twardą dzieli się na:
Pomiar zgnilizny twardej wykonuje się na czole drewna okrągłego: mierzy się szerokość strefy zawierającej zgniliznę, wyrażając ją w centymetrach lub ułamkowo w stosunku do średnicy czoła. Wymiary plam nieregularnie rozrzuconych (zgnilizna rozrzucona) określa się szacunkowo w procentach lub ułamkowo do powierzchni czoła (pomiar jak dla zgnilizny miękkiej).

</doc>
<doc id="626260" url="https://pl.wikipedia.org/wiki?curid=626260" title="M95">
M95



</doc>
<doc id="626261" url="https://pl.wikipedia.org/wiki?curid=626261" title="NGC 3351">
NGC 3351



</doc>
<doc id="626262" url="https://pl.wikipedia.org/wiki?curid=626262" title="Indeks Paaschego">
Indeks Paaschego



</doc>
<doc id="626263" url="https://pl.wikipedia.org/wiki?curid=626263" title="M102">
M102



</doc>
<doc id="626264" url="https://pl.wikipedia.org/wiki?curid=626264" title="Indeks Fishera">
Indeks Fishera



</doc>
<doc id="626265" url="https://pl.wikipedia.org/wiki?curid=626265" title="M105">
M105



</doc>
<doc id="626266" url="https://pl.wikipedia.org/wiki?curid=626266" title="NGC 3379">
NGC 3379



</doc>
<doc id="626267" url="https://pl.wikipedia.org/wiki?curid=626267" title="M110">
M110



</doc>
<doc id="626268" url="https://pl.wikipedia.org/wiki?curid=626268" title="49 (liczba)">
49 (liczba)

49 w kalendarzu.
49. dniem w roku jest 18 lutego. Zobacz też co wydarzyło się w 49 roku n.e.

</doc>
<doc id="626270" url="https://pl.wikipedia.org/wiki?curid=626270" title="Gigabyte">
Gigabyte



</doc>
<doc id="626272" url="https://pl.wikipedia.org/wiki?curid=626272" title="Inge Genefke">
Inge Genefke

Inge Genefke (ur. 6 lipca 1938) – duńska lekarka i działaczka społeczna, znana z walki przeciwko stosowaniu tortur.
Genefke poświęciła się leczeniu i rehabilitacji osób poddanych torturom po apelu Amnesty International z 1973 skierowanym do lekarzy całego świata. W 1974 była współzałożycielką duńskiej grupy medycznej przy Amnesty International. W 1982 założyła Centrum Badań i Rehabilitacji Ofiar Tortur ("Rehabilitation and Research Centre for Torture Victims") w Kopenhadze. W 1985 powstała przy niej Międzynarodowa Rada Rehabilitacji Ofiar Tortur ("International Rehabilitation Council for Torture Victims"), która od 1997 działa jako niezależna organizacja. Obecnie na świecie w 75 krajach działa blisko 100 ośrodków i programów pomocowych niosących pomoc ofiarom tortur.
Działalność Genefke miała wpływ na powstanie nowych instytucji walczących z torturami, m.in. Międzynarodowego Trybunału Karnego, a także na rozwój wiedzy o wpływie tortur na zdrowie fizyczne i psychiczne osób im poddanych. 
Za swoją działalność Inge Genefke oraz jej centrum otrzymało wiele nagród, m.in. w 1988 nagrodę Right Livelihood, nazywaną alternatywnym Noblem, przyznaną jej „za pomoc ofiarom tortur w odzyskaniu zdrowia i osobowości”.

</doc>
<doc id="626273" url="https://pl.wikipedia.org/wiki?curid=626273" title="Paulownia">
Paulownia

Paulownia (pawłownia) ("Paulownia" Siebold &amp; Zuccarini,1835) – rodzaj roślin z rodziny paulowniowatych ("Paulowniaceae" Nakai, 1949), dawniej zaliczany do trędownikowatych ("Scrophulariaceae" Jussieu, 1789). Nazwę roślinie nadano na cześć Królowej Holandii Anny Pawłownej Romanow. Według "The Plant List" w obrębie tego rodzaju znajduje się co najmniej 7 gatunków o nazwach zweryfikowanych i zaakceptowanych, podczas gdy kolejnych 6 taksonów ma status gatunków niepewnych (niezweryfikowanych). Występują naturalnie tylko w cieplejszych rejonach Azji Wschodniej. 
Mieszaniec dwóch gatunków z tego rodzaju ("Paulownia fortunei" i "Paulownia elongata") znany pod nazwą handlową Oxytree („drzewo tlenowe”) został spopularyzowany jako drzewo o wyjątkowo silnym przyroście biomasy.

</doc>
<doc id="626275" url="https://pl.wikipedia.org/wiki?curid=626275" title="Pęcherzyca zwykła">
Pęcherzyca zwykła

Pęcherzyca zwykła (łac. "pemphigus vulgaris") – przewlekła autoimmunologiczna choroba skóry przebiegającą z powstawaniem pęcherzy, występującą najczęściej u osób starszych. Objawia się powstawaniem wiotkich pęcherzy śródnaskórkowych wskutek akantolizy (utraty przylegania komórek nabłonka). Wraz z pęcherzycą liściastą i pęcherzycą paraneoplastyczną należy do grupy dermatoz pęcherzowych akantolitycznych. Pęcherze w tej chorobie mają dużą skłonność do pękania, dlatego w obrazie klinicznym dominują nadżerki i zmiany złuszczające, szerzące się obwodowo. Pęcherzyca zwykła jest najcięższą odmianą pęcherzycy.
Patofizjologia.
Podłoże choroby jest autoimmunologiczne i jej objawy występują częściej u osób z haplotypem HLA-DR4 i DRw6. W pęcherzycy zwykłej obecne są krążące autoprzeciwciała przeciw desmogleinie 3 w klasie IgG. Najbardziej prawdopodobny mechanizm akantolizy wiąże się z zaburzeniem adhezji komórek w związku z dysfunkcją desmogleiny 3. Antygeny przeciwko którym skierowane są przeciwciała znajdują się w całym naskórku, w odróżnieniu do pęcherzycy liściastej, w której antygeny mają większą ekspresję w górnych warstwach naskórka. W diagnostyce pęcherzycy wykorzystuje się możliwość stwierdzenia obecności złogów IgG na powierzchni keratynocytów zarówno w obrębie skóry zdrowej, jak i chorobowo zmienionej, natomiast w miejscach zmian pęcherzowych występują również złogi komplementu.
Objawy.
Na ogół objawy ze strony błon śluzowych wyprzedzają objawy skórne. Są to nadżerki błony śluzowej jamy ustnej, niekiedy także w obrębie spojówek, jamy nosowo-gardłowej, strun głosowych i przełyku. Zmiany w obrębie błon śluzowych stwierdza się w 90% przypadków. Na skórze pojawiają się pęcherze o wiotkiej pokrywie, po pęknięciu których utrzymują się żywoczerwone nadżerki o tendencji do szerzenia się obwodowo. Charakterystyczny jest objaw Nikolskiego - ucisk na skórę dłonią powoduje oddzielanie się naskórka czyli powstanie pęcherza, a także objaw Asboe-Hansena- powiększenie obwodu pęcherza pod wpływem ucisku na jego pokrywę. Często obok pęcherzy obecne są zmiany rumieniowe będące podłożem dla pęcherzyków i pęcherzy. Typowa lokalizacja zmian skórnych w przebiegu choroby to:
Przebieg jest przewlekły, stan ogólny stosunkowo dobry. Choroba przebiega ze świądem, w przypadku ubytków naskórka dołącza się ból. Bolesność w przypadku rozległych nadżerek w jamie ustnej może powodować dysfagię. Nadżerki w gardle i na strunach głosowych mogą wywołać bezgłos. Zmiany skórne, jeśli nie dołączy się zakażenie, goją się bez pozostawienia blizn. Zwykle nie stwierdza się gorączki.
Typy pęcherzycy zwykłej.
Objawy w pęcherzycy zwykłej nie są jednorodne, co dało podstawy dla wyodrębnienia kilku odmian tej jednostki chorobowej:
Leczenie.
W chwili obecnej stosuje się schematy leczenia ciągłego lub pulsowego oparte na:
Ponadto podaje się antybiotyki w pęcherzycy zakażonej.
Wykazano dużą skuteczność leczenia biologicznego w leczeniu pęcherzycy opornej na steroidoterapię i immunosupresję - obecnie stosuje się chimeryczne przeciwciało monoklonalne klasy IgG1, Rituximab.
Rokowanie.
Jeszcze do niedawna nawet większość lekarzy uważała pęcherzycę za chorobę o bardzo złym rokowaniu, wręcz z zasady śmiertelną - niemniej wprowadzenie nowych terapii i schematów intensywnego, długotrwałego leczenia wpływają korzystnie na przeżywalność. W chwili obecnej śmiertelność z powodu pęcherzycy zwykłej lub jej powikłań ocenia się na 5-15% przypadków.

</doc>
<doc id="626279" url="https://pl.wikipedia.org/wiki?curid=626279" title="Przyrost absolutny">
Przyrost absolutny

Przyrost absolutny – stosowany w statystyce opisowej, rozróżniamy dwa rodzaje przyrostów absolutnych: łańcuchowe oraz o stałej podstawie.
Przyrost absolutny łańcuchowy.
Komentarz:
Przyrost absolutny o stałej podstawie.
Komentarz:

</doc>
<doc id="626280" url="https://pl.wikipedia.org/wiki?curid=626280" title="Częstotliwość próbkowania">
Częstotliwość próbkowania

Częstotliwość próbkowania – wartość określająca liczbę próbek w jednostce czasu (zwykle sekundzie) pobranych ze źródłowego sygnału ciągłego w celu uzyskania sygnału dyskretnego.
Twierdzenie o próbkowaniu.
Z twierdzenia o próbkowaniu wynika, że pełne odtworzenie sygnału ciągłego w czasie jest możliwe, jeśli częstotliwość próbkowania sygnału cyfrowego jest wyższa niż dwukrotność najwyższej częstotliwości sygnału próbkowanego, lub innymi słowy, kiedy częstotliwość Nyquista (połowa częstotliwości próbkowania) jest wyższa niż najwyższa częstotliwość sygnału próbkowanego. Jeśli sygnał jest próbkowany z niższą częstotliwością, to informacja zawarta w oryginalnym sygnale (analogowym) może nie być w całości odtworzona na podstawie sygnału dyskretnego. Przykładowo, jeśli górna granica pasma sygnału wynosi 100 Hz, to częstotliwość próbkowania większa niż 200 Hz jest wystarczająca, aby uniknąć zjawiska aliasingu i w pełni odtworzyć oryginalny sygnał.
Pełny zakres pasma dźwięków słyszalnego przez człowieka mieści się w granicach od 20 Hz do 20 kHz. Minimalna częstotliwość próbkowania spełniająca ten warunek to 40 kHz. Jest to jeden z powodów, obok innych technicznych, że na płycie kompaktowej dźwięk zapisany jest z częstotliwością próbkowania 44,1 kHz.
Nadpróbkowanie.
W uzasadnionych przypadkach celowe jest, aby częstotliwość próbkowania była znacznie wyższa niż to wynika z pasma sygnału. Dzięki temu łatwiej uniknąć zniekształceń aliasingowych, stosując relatywnie prosty antyaliasingowy filtr analogowy oraz niemal idealny filtr cyfrowy. Powodem, dla którego preferuje się układ prostego filtru analogowego z cyfrowym jest to, że filtry cyfrowe nie podlegają żadnym zmianom i ich odpowiedź na zadany sygnał wiernie odpowiada projektowi, co jest zadaniem trudnym do osiągnięcia w filtrach analogowych z uwagi na zmienność komponentów, z których są one wytwarzane. Technologia ta jest również stosowana w celu programowego zwiększenia rozdzielczości przetwornika analogowo-cyfrowego.
Podpróbkowanie.
Możliwe są przypadki, w których stosowana jest częstotliwość próbkowania niższa niż częstotliwość Nyquista. Dla sygnałów dolnopasmowych (zawierających częstotliwości od 0 do szerokości pasma) metoda ta wprowadza zniekształcenia aliasingowe. Jednak dla sygnałów środkowopasmowych, w których nie ma składowych o niskich częstotliwościach, które wprowadzałyby zniekształcenia w próbkowanym sygnale o wysokiej częstotliwości (ale o wąskim paśmie), jest możliwe stosowanie niższej częstotliwości próbkowania niż to wynika z twierdzenia o próbkowaniu. Technologia ta ma zastosowanie w radiokomunikacji cyfrowej.
Audio.
Najbardziej powszechnie stosowane częstotliwości próbkowania w cyfrowym przetwarzaniu sygnałów dźwiękowych to 44,1 kHz, 48 kHz, 96 kHz i 192 kHz. Dwie główne bazowe częstotliwości próbkowania to 44,1 kHz i 48 kHz. Chociaż większość studiów nagraniowych stosuje sprzęt nagraniowy próbkujący sygnał z częstotliwością będącej wielokrotnością 48 kHz, ostateczny wynik wymaga zwykle przekształcenia do standardowej formy dystrybuowanej na CD.

</doc>
<doc id="626281" url="https://pl.wikipedia.org/wiki?curid=626281" title="Przyrost absolutny łańcuchowy">
Przyrost absolutny łańcuchowy



</doc>
<doc id="626282" url="https://pl.wikipedia.org/wiki?curid=626282" title="Przyrost absolutny o stałej podstawie">
Przyrost absolutny o stałej podstawie



</doc>
<doc id="626283" url="https://pl.wikipedia.org/wiki?curid=626283" title="Objaw Nikolskiego">
Objaw Nikolskiego

Objaw Nikolskiego (ang. "Nikolsky's sign") – objaw chorobowy występujący w wielu chorobach skóry, przejawiający się spełzaniem naskórka w wyniku potarcia skóry lub błony śluzowej.
Występuje w chorobach:
Opisał go po raz pierwszy w 1896 roku rosyjski dermatolog, Piotr Wasiljewicz Nikolski.

</doc>
<doc id="626285" url="https://pl.wikipedia.org/wiki?curid=626285" title="Dobra rycerskie">
Dobra rycerskie

Dobra rycerskie (łac. "praedium nobilium sive equestrum", niem. "Rittergut") – majątki ziemskie w Niemczech, których właściciele zobowiązani byli pełnić służbę rycerską lub płacić specjalny podatek w przypadku wojny. Z posiadaniem majątku rycerskiego związane były pewne uprawnienia ("nobilitas realis"): posiadacze byli zwolnieni ze zwykłych podatków, z obowiązku zakwaterowania żołnierzy i zabierania chłopów z majątku do przymusowej pracy w czasie wojny. Oprócz tego posiadali stały mandat w sejmiku krajowym ("Landtag") i prawo sądownictwa patrymonialnego, myślistwa i rybołówstwa na własnym terenie.
Przez wiele wieków wyłącznie szlachta miała prawo nabywać dobra rycerskie. Zmieniono to dopiero ok. 1820 r., odbierając jednocześnie posiadaczom takich majątków większość uprawnień, z których do początku XX wieku pozostały tylko tzw. patronat kościelny (prawo veta przy obsadzaniu stanowiska proboszcza – funkcja kolatorska) i szkolny (wpływ na obsadzenie stanowisk nauczycielskich na terenie majątku rycerskiego). W Prusach dobra rycerskie pozostały niezależnymi jednostkami administracji komunalnej do 1929 r. Nazwa „Rittergut” utrzymała się do 1945 r.
Inny typ dóbr rycerskich to tzw. domeny państwowe – w Polsce "królewszczyzny", wydzierżawione przez suzerena osobom pochodzenia szlacheckiego, które posiadały uprawnienia związane z "Rittergutem", nie będąc jego właścicielami.
Przykład typowego "Rittergutu": Pawłowice (Wrocław).

</doc>
<doc id="626287" url="https://pl.wikipedia.org/wiki?curid=626287" title="Przyrost względny">
Przyrost względny

Przyrost względny - stosowany w statystyce opisowej, rozróżniamy dwa rodzaje przyrostów względnych: łańcuchowe oraz o stałej podstawie.
Przyrost względny łańcuchowy.
formula_1
Komentarz:
Uwaga:
Przyrost względny o stałej podstawie.
formula_4
Komentarz:
Uwaga:

</doc>
<doc id="626288" url="https://pl.wikipedia.org/wiki?curid=626288" title="Right Livelihood Award">
Right Livelihood Award

Right Livelihood Award – nagroda ufundowana w 1980 przez szwedzkiego pisarza i filantropa Jakoba von Uexkülla, przyznawana co roku osobom „pracującym nad praktycznymi i godnymi naśladowania rozwiązaniami najbardziej pilnych wyzwań, przed którymi staje dzisiaj świat”. Międzynarodowe jury przyznaje co roku zwykle cztery nagrody osobom lub instytucjom działającym na rzecz ochrony środowiska, praw człowieka, zrównoważonego rozwoju, edukacji, pokoju itp. Każdy z laureatów otrzymuje nagrodę w wysokości około 55 tys. euro (nie dotyczy to laureatów nagrody honorowej). Nagroda bywa nazywana „alternatywną Nagrodą Nobla”.

</doc>
<doc id="626291" url="https://pl.wikipedia.org/wiki?curid=626291" title="Australijskie Towarzystwo Sceptyków">
Australijskie Towarzystwo Sceptyków

Australijskie Towarzystwo Sceptyków () – założona w Australii organizacja sceptyków naukowych typu non-profit badająca zjawiska paranormalne i pseudonaukowe przy użyciu metod naukowych.
Jej początki sięgają roku 1982, a związane są z przybyciem do Wiktorii Jamesa Randiego, który powołał tę organizację przy wsparciu ze strony amerykańskiego CSICOP. Obecnie Towarzystwo obejmuje swoją działalnością cały obszar Australii, zrzeszając około 4000 osób.
Od dwudziestu pięciu lat Towarzystwo wydaje czasopismo „The Skeptic”.
Australijskie Towarzystwo Sceptyków ufundowało nagrodę w wysokości 100 000 dolarów każdemu, kto dostarczy wiarygodnych dowodów na istnienie jakiegokolwiek zjawiska parapsychologicznego lub zgodzi się na poddanie wiarygodnym testom na własne zdolności tego rodzaju i zdolności te okażą się prawdziwe.

</doc>
<doc id="626292" url="https://pl.wikipedia.org/wiki?curid=626292" title="50 (liczba)">
50 (liczba)

50 w kalendarzu.
50. dniem w roku jest 19 lutego. Zobacz też co wydarzyło się w 50 roku n.e.

</doc>
<doc id="626293" url="https://pl.wikipedia.org/wiki?curid=626293" title="Achrik Cwejba">
Achrik Cwejba

Achrik Sokratowicz Cwejba, ros. Ахрик Сократович Цвейба (ur. 10 września 1966 w Gudaucie, Abchazja) – rosyjski piłkarz pochodzenia abchaskiego, grający najczęściej na pozycji obrońcy, reprezentant Związku Radzieckiego, WNP, Ukrainy i Rosji.
Kariera piłkarska.
Kariera klubowa.
Karierę zawodniczą zaczynał jako zawodnik szkoły piłkarskiej w Gudaucie. Następnie występował w Dinamie Suchumi, SKA Chabarowsk i Dinamie Tbilisi. W 1990 trafił do Dynama Kijów i jeszcze w tym samym sezonie zdobył Mistrzostwo ZSRR oraz Puchar ZSRR. Z Dynama odszedł do KAMAZ-u Nabierieżnyje Czełny, w którym występował przez jeden sezon. 3 lata spędził w Japonii, w zespole Gamba Osaka. Przez jeden sezon grał w Ałanii Władykaukaz. Po rocznym pobycie w chińskim Qianwei Huandao na stałe powrócił do ligi rosyjskiej. Występował w Urałanie Elista i Dinamie Moskwa, w którym zakończył karierę.
Kariera reprezentacyjna.
Jako zawodnik Dynama Kijów 22 lutego 1990 zadebiutował w reprezentacji Związku Radzieckiego w spotkaniu towarzyskim z Kostaryką wygranym 2:1. Łącznie rozegrał 18 gier reprezentacyjnych i strzelił 1 gola.
W 1992 (już w barwach reprezentacji WNP) uczestniczył w mistrzostwach Europy w Szwecji.
Również w 1992 rozegrał 1 mecz w reprezentacji Ukrainy.
W 1997 na krótko powrócił do występów reprezentacyjnych jako zawodnik reprezentacji Rosji. Rozegrał w niej 8 meczów. We wszystkich reprezentacjach zaliczył 33 występy, strzelił 2 bramki.
Kariera trenerska.
W 2003 pełnił funkcję selekcjonera w Torpedo-Metallurg Moskwa.

</doc>
<doc id="626299" url="https://pl.wikipedia.org/wiki?curid=626299" title="Leuciscus idus">
Leuciscus idus



</doc>
<doc id="626301" url="https://pl.wikipedia.org/wiki?curid=626301" title="Zgnilizna miękka drewna">
Zgnilizna miękka drewna

Zgnilizna miękka drewna – grupa wad drewna należąca do zgnilizn wywołanych przez grzyby. Jest to zaawansowane stadium rozkładu drewna.
W większości wypadków w drewnie zachodzi niszczenie ścian komórkowych, towarzyszą daleko idące zmiany właściwości technicznych, chemicznych, fizycznych (barwa, zapach itp.) i strukturalnych drewna. Drewno staje się miękkie, gąbczaste lub włókniste, w bardzo zaawansowanym etapie tworzą się w nim wolne, wydrążone przestrzenie, które – jeżeli występują w drzewach stojących – nazywa się zwykle "dziuplami".
Zgnilizna miękka drzew stojących lub leżących jest często siedliskiem życia wielu organizmów zwanym próchnowiskiem.
Zgniliznę miękką dzieli się na:
Pomiar zgnilizny miękkiej wykonuje się na czole drewna okrągłego: mierzy się szerokość strefy zawierającej zgniliznę, wyrażając ją w centymetrach lub ułamkowo w stosunku do średnicy czoła. Wymiary plam nieregularnie rozrzuconych (zgnilizna rozrzucona) określa się szacunkowo w procentach lub ułamkowo do powierzchni czoła (pomiar jak dla zgnilizny twardej).

</doc>
<doc id="626302" url="https://pl.wikipedia.org/wiki?curid=626302" title="Nixie">
Nixie



</doc>
<doc id="626304" url="https://pl.wikipedia.org/wiki?curid=626304" title="Zespół Morgangiego-Adamsa-Stokesa">
Zespół Morgangiego-Adamsa-Stokesa



</doc>
<doc id="626305" url="https://pl.wikipedia.org/wiki?curid=626305" title="Zespół MAS">
Zespół MAS



</doc>
<doc id="626306" url="https://pl.wikipedia.org/wiki?curid=626306" title="Sarvepalli Radhakrishnan">
Sarvepalli Radhakrishnan

Sarvepalli Radhakrishnan (ur. 5 września 1888 w Tiruttani, zm. 16 kwietnia 1975 w Madrasie) – prezydent Indii, filozof.
Życiorys.
Pracował jako profesor filozofii m.in. na uniwersytetach w Mysore (1918-21), Kalkucie (1921-31 i 1937-41), a także Oksfordzie (jako profesor religii wschodnich i etyki 1936-1952).
W latach 1949-52 był ambasadorem Indii w Związku Radzieckim.
Został pierwszym wiceprezydentem Indii (w latach 1952-62), a 13 maja 1962 objął urząd prezydenta, który pełnił do 13 maja 1967.
12 czerwca 1956 Uniwersytet Wrocławski przyznał mu tytuł "doktora honoris causa".
Publikacje.
Radhakrishnan to autor popularnej w świecie historii myśli indyjskiej, przełożonej na polski (tł. Zofia Wrzeszcz) i opublikowanej przez Instytut Wydawniczy Pax: „Filozofia indyjska”. tom 1-2, Warszawa: IW PAX 1958-1960; wyd. w 1 tomie: vis-a-vis Etiuda 2016.

</doc>
<doc id="626307" url="https://pl.wikipedia.org/wiki?curid=626307" title="Right Livelihood">
Right Livelihood



</doc>
<doc id="626313" url="https://pl.wikipedia.org/wiki?curid=626313" title="Grigorij Bachcziwandży">
Grigorij Bachcziwandży

Grigorij Jakowlewicz Bachcziwandży (ros. Григорий Яковлевич Бахчиванджи, ur. , zm. 27 marca 1943) – radziecki pilot doświadczalny i myśliwski, Bohater Związku Radzieckiego.
Życiorys.
Urodził się we stanicy Brińkowskaja w Kraju Krasnodarskim.
W 1931 roku powołany do Armii Czerwonej. Od 1932 był członkiem partii komunistycznej. W 1933 roku ukończył szkołę techniczną lotnictwa a w 1934 roku Orenburską Szkołę Pilotów. Po ukończeniu szkoły pilotów służył jako pilot doświadczalny w jednostkach lotniczych Armii Czerwonej.
Po napaści Niemiec na ZSRR zgłosił się do walki na froncie jako pilot myśliwski. Od lipca do 10 sierpnia 1941 uczestniczył w walkach w obronie Moskwy w 402.IAP (pułku lotnictwa myśliwskiego), latającym na myśliwcach MiG-3. W trakcie walk brał udział w 65 lotach bojowych w trakcie których zestrzelił sam lub zespołowo 5 samolotów niemieckich (3 Ju 88, 1 Do 215, 1 Hs 126). Otrzymał stopień kapitana i stanowisko dowódcy eskadry
W sierpniu 1941 został skierowany do służby w charakterze pilota doświadczalnego w programie nowego myśliwca BI o napędzie rakietowym. 15 maja 1942 roku jako pierwszy pilot w ZSRR wykonał lot na samolocie o napędzie rakietowym BI-1. Następnie uczestniczył w dalszych lotach testowych samolotów BI. 
W dniu 27 marca 1943 roku zginął w katastrofie podczas lotu testowego trzeciego egzemplarza samolotu BI-1 pod Swierdłowskiem, na skutek utraty panowania nad samolotem z powodu nieznanego wówczas zjawiska oporu falowego.
W dniu 28 kwietnia 1973 roku pośmiertnie został wyróżniony tytułem Bohatera Związku Radzieckiego za zasługi w czasie II wojny światowej i za prace jako pilota doświadczalnego. Był odznaczony dwukrotnie Orderem Lenina.

</doc>
<doc id="626314" url="https://pl.wikipedia.org/wiki?curid=626314" title="Ian Hedworth John Little Gilmour">
Ian Hedworth John Little Gilmour



</doc>
<doc id="626315" url="https://pl.wikipedia.org/wiki?curid=626315" title="Ian Gilmour, 3. baron Gilmour of Craigmillar">
Ian Gilmour, 3. baron Gilmour of Craigmillar



</doc>
<doc id="626316" url="https://pl.wikipedia.org/wiki?curid=626316" title="Ian Gilmour">
Ian Gilmour

Ian Hedworth John Little Gilmour (ur. 8 lipca 1927 w Londynie, zm. 21 września 2007 w hrabstwie Middlesex) – brytyjski polityk Partii Konserwatywnej i dziennikarz.
Życiorys.
Był najstarszym synem sir Johna Little Gilmoura, 2. baroneta i Victorii Cadogan, córki wicehrabiego Chelsea.
Kształcił się w Eton College i w Balliol College na Uniwersytecie w Oksfordzie. W latach 1944–1947 służył w Grenadier Guards. Później został dziennikarzem i adwokatem (w 1952 r. rozpoczął praktykę w Inner Temple w Londynie). W latach 1954–1959 był właścicielem i redaktorem magazynu "The Spectator".
W 1962 r., w wyniku wyborów uzupełniających, dostał się do Izby Gmin z ramienia Partii Konserwatywnej. Reprezentował okręg wyborczy Central Norfolk. W 1974 r. zmienił okręg na Chesham and Amersham. W parlamencie zasiadał aż do swojego przejścia na emeryturę w 1992 r.
Gilmour dał się poznać jako zwolennik zniesienia kary śmieci, depenalizacji aborcji i homoseksualizmu oraz członkostwa Wielkiej Brytanii w EWG. W rządzie Edwarda Heatha pełnił różne funkcje w ministerstwie obrony. Najpierw był parlamentarnym podsekretarzem stanu ds. armii (1970–1971), ministrem stanu ds. zamówień obronnych (1971–1972), ministrem stanu ds. obrony (1972–1974) i wreszcie ministrem obrony (1974). Od 1973 r. był również członkiem Tajnej Rady.
Po przegranych przez konserwatystów wyborach 1974 r. Gilmour został członkiem Conservative Research Department. Razem z Chrisem Pattenem odpowiadał za przygotowanie manifestu wyborczego konserwatystów na wybory w październiku 1974 r., które jednak zostały przez Partię Konserwatywną przegrane. Kiedy liderem konserwatystów została Margaret Thatcher Gilmour został ministrem spraw wewnętrznych w gabinecie cieni, w 1976 r. głównym mówcą opozycji ds. obrony. W rządzie Thatcher od 1979 r. pełnił funkcję Lorda Tajnej Pieczęci i reprezentował rząd w Izbie Gmin, odpowiadając za sprawy zagraniczne. Zastępował w Izbie Gmin ministra spraw zagranicznych, lorda Carringtona, który działał w Izbie Lordów. Na tym stanowisku Gilmour brał udział w negocjacjach dotyczących zmniejszenia brytyjskich składek w EWG i przyznania niepodległości Zimbabwe.
Gilmour nie nawiązał dobrych relacji z premier Thatcher, co zaowocowało utratą stanowisk rządowych w 1981 r. W 1989 r. został wprawdzie wybrany przez szeregowych deputowanych jako potencjalny lider Konserwatystów, ale Gilmour, aż do emerytury, nie był aktywnym graczem na brytyjskiej scenie politycznej. W wyborach na lidera konserwatystów w 1990 r. poparł sir Anthony’ego Meyera, który przegrał jednak z Johnem Majorem. W 1992 r. Gilmour otrzymał dożywotni tytuł parowski barona Gilmour of Craigmillar. Od śmierci ojca w 1977 r. był również baronetem. Zmarł po krótkiej chorobie w 2007 r. Nowym baronetem został jego najstarszy syn, David.
Gilmour był politykiem proeuropejskim i przeciwnikiem działań rządu Margaret Thatcher. Wyraz swojemu niezadowoleniu z działań pani premier dawał wyraz w książkach ("Dancing with Dogma", "Whatever Happened to the Tories") i licznych artykułach, publikowanych m.in. w "London Review of Books".
Życie prywatne.
10 lipca 1951 r. w Londynie Ian poślubił Caroline Margaret Montagu-Douglas-Scott (17 listopada 1927 – 17 października 2004), córkę Waltera Montagu-Douglasa-Scotta, 8. księcia Buccleuch, i Vredy Lascelles, córki majora Williama Franka Lascellesa. Ian i Caroline doczekali się 4 synów i córki:

</doc>
<doc id="626317" url="https://pl.wikipedia.org/wiki?curid=626317" title="Cztery skarby gabinetu">
Cztery skarby gabinetu

Cztery skarby gabinetu – przedmioty niezbędne do kreślenia znaków pisma chińskiego. W przeszłości były podstawowym wyposażeniem każdego chińskiego uczonego, urzędnika, artysty albo literata. Termin wszedł do obiegu między IV i V wiekiem, kiedy technika kreślenia znaków pędzelkiem na papierze stała się podstawowym sposobem pisania w Chinach. Dziś nie sposób wyobrazić sobie bez nich chińskiej kaligrafii.
Do czterech skarbów zaliczają się:

</doc>
<doc id="626321" url="https://pl.wikipedia.org/wiki?curid=626321" title="51 (liczba)">
51 (liczba)

51 w kalendarzu.
51. dniem w roku jest 20 lutego. Zobacz też co wydarzyło się w 51 roku n.e.

</doc>
<doc id="626327" url="https://pl.wikipedia.org/wiki?curid=626327" title="Droga wojewódzka nr 435">
Droga wojewódzka nr 435

Droga wojewódzka nr 435 (DW435) – droga wojewódzka o długości ok. 36 km. Droga łączy Opole z DK46 i DW385 w okolicach miejscowości Brzęczkowice.

</doc>
<doc id="626329" url="https://pl.wikipedia.org/wiki?curid=626329" title="DW435">
DW435



</doc>
<doc id="626334" url="https://pl.wikipedia.org/wiki?curid=626334" title="Sputnik 8K71PS">
Sputnik 8K71PS

Sputnik 8K71PS – jedna z pierwszych radzieckich rakiet nośnych. Wystartowały tylko dwa jej egzemplarze, z satelitami Sputnik 1 i Sputnik 2. Rakieta była praktycznie niezmienioną międzykontynentalną rakietą balistyczną R-7. 8K71PS występuje również pod innymi nazwami: Semyorka PS (według nomenklatury NATO), A PS (według nomenklatury Biblioteki Kongresu) i SL-1 (według Departamentu Obrony Stanów Zjednoczonych).

</doc>
<doc id="626336" url="https://pl.wikipedia.org/wiki?curid=626336" title="Aer Turas">
Aer Turas

Aer Turas (kod linii IATA: US, kod linii ICAO: ATT) – nieistniejące irlandzkie linie lotnicze z siedzibą w Dublinie, działające w latach 1962-2003.
Firma zaczynała swą działalność w 1962 roku od jednego samolotu De Havilland Dragon Rapide kursującego między Irlandią a Wielką Brytanią. W 1964 Dragon Rapide został zastąpiony przez samolot Douglas DC-3, którego z kolei rok później zastąpił Douglas DC-4. W roku 1966 firma wzbogaciła się o kolejnego DC-4 i dwa samoloty Bristol 170 Freighter. W 1967 władze firmy zdecydowały skoncentrować działalność na przewozach towarowych. Powodem tej decyzji była niewielka prędkość przelotowa samolotów DC-4 i co za tym idzie - ich niewielka konkurencyjność na rynku przewozów pasażerskich. W 1969 zakupiono kolejnego DC-4 i kilka sztuk Douglas DC-7 od KLM. Pod koniec lat siedemdziesiątych w miejsce DC-7 pojawiły się Canadair CL-44, a te z kolei w 1989 zostały zastąpione przez odrzutowce Douglas DC-8. W latach osiemdziesiątych większość udziałów Aer Turas została wykupiona przez Aer Lingus - narodowego przewoźnika irlandzkiego. Rosnące koszty ubezpieczeń, konkurencja i wreszcie kryzys branży lotniczej po zamachach terrorystycznych 11 września 2001 doprowadziły firmę do upadku. 2 lipca 2003 roku Aer Turas zawiesiła działalność. W ostatnich latach swojej działalności firma obsługiwała głównie loty między Europą a Bliskim Wschodem i Afryką Północną.
Linki zewnętrzne.
http://www.ruudleeuw.com/rem-aerturas.htm (ang.)

</doc>
<doc id="626338" url="https://pl.wikipedia.org/wiki?curid=626338" title="52 (liczba)">
52 (liczba)

52 w kalendarzu.
52. dniem w roku jest 21 lutego. Zobacz też co wydarzyło się w 52 roku n.e.

</doc>
<doc id="626341" url="https://pl.wikipedia.org/wiki?curid=626341" title="Kleń">
Kleń

Kleń ("Squalius cephalus") – gatunek słodkowodnej ryby karpiokształtnej z rodziny karpiowatych (Cyprinidae).
Występowanie.
Europa z wyjątkiem wysp Morza Śródziemnego, Portugalii, Irlandii, Islandii i północnej Szkocji oraz dorzecza Wołgi, Uralu, Tygrysu i Eufratu. W zasadzie jest rybą rzeczną, ale spotyka się go w jeziorach, zbiornikach zaporowych i zatokach morskich. Najchętniej przebywa w wodach o przepływie rzędu 0,2–1,6 m/s choć potrafi pokonywać prąd o sile do 2,7 m/s. Bardzo odporny na wahania temperatur. Kleń nie podejmuje większych wędrówek.
Cechy morfologiczne.
Przeciętnie osiąga długość 50–60 cm i 3–5 kg masy ciała, maksymalnie dorasta do 80 cm. Ciało wrzecionowate, lekko bocznie spłaszczone, pokryte dużymi, czarno obrzeżonymi łuskami. Dzięki temu charakterystycznemu ułuszczeniu łatwo go odróżnić od jazia i jelca. Szeroki otwór gębowy w położeniu końcowym. Płetwa grzbietowa i ogonowa szarozielone, płetwy brzuszne i odbytowa – czerwone. Płetwa odbytowa zaokrąglona. Grzbiet szaro-brązowy z zielonym odcieniem, boki srebrzyste, brzuch jasny. Tęczówka szara. Liczba łusek w linii nabocznej 44-46.
Odżywianie.
Ryba wszystkożerna. Wylęg zjada głównie wrotki i widłonogi, osobniki o długości od 10 cm zjadają przede wszystkim mięczaki, rośliny naczyniowe i mniejsze ryby, głównie świnki, płocie, kiełbie, ukleje oraz małe osobniki własnego gatunku.
Rozród.
Dojrzałość płciową samce osiągają w wieku 3–4 lat (&gt;16 cm), samice w wieku 6–7 (&gt;20 cm). Kleń jest rybą litofilną, trze się w kwietniu i maju w temperaturze powyżej 18 °C. Tarło odbywa się w samo południe. Samica składa około 60 tys. ziaren ikry na kilogram masy ciała. Ikra ma średnicę 1,5–2 mm i trzyma się podłoża za pomocą lepkich osłonek. Inkubacja trwa 3–6 dni. Wylęg ma około 5,5 mm, przy długości 1,5 cm wykształcają się płetwy, przy 3 cm ciało pokrywa się łuską. W drugim roku życia kleń osiąga długość około 10 cm, w trzecim 15 cm, w czwartym 17 cm. W wieku 10 lat osiąga długość około 30–33 cm. Krzyżuje się z płocią i ukleją.
Znaczenie gospodarcze.
Gatunek poławiany gospodarczo na niewielką skalę. Z racji niezbyt smacznego mięsa nie cieszy się wielką popularnością. Natomiast jeśli chodzi o czujność i waleczność jest pierwszorzędnym trofeum wędkarskim. Klenie łowione są zarówno metodami gruntowymi, jak i na spinning. Z metod gruntowych szczególnie skuteczny jest klasyczny feeder, jak i gruntówka. Również dobrą metodą jest tzw. „bolonka”.
Rekord Polski wynosi 3,71 kg.

</doc>
<doc id="626343" url="https://pl.wikipedia.org/wiki?curid=626343" title="Choroba Kawasakiego">
Choroba Kawasakiego

Choroba Kawasakiego (zespół Kawasakiego, skórno-śluzówkowy zespół węzłów chłonnych, , ) – ostra choroba zapalna małych i średnich naczyń o nieznanej etiologii. W przebiegu choroby Kawasakiego obserwuje się przede wszystkim zapalenie dużych naczyń wieńcowych z ich następowym poszerzeniem, tworzeniem zmian tętniakowatych i niedokrwienie mięśnia sercowego. Chorują głównie dzieci poniżej 5. roku życia (szczyt zachorowań w wieku ok. 18 miesięcy), częściej chłopcy. Zachorowania występują sezonowo, częściej w okresach wiosennym i jesiennym. Chorobę jako pierwszy opisał japoński pediatra Tomisaku Kawasaki u pięćdziesięciu pacjentów w pracy z 1967 roku.
Objawy i przebieg.
Przebieg choroby.
Zmiany te mają charakter łagodny i tendencję do samoistnego ustępowania, nawet w przypadku braku leczenia. Jednakże w około 25% przypadków, w 2. do 4. tygodniu występowania choroby może pojawić się zapalenie naczyń wieńcowych z tendencją do tworzenia mikrotętniaków, które w niektórych przypadkach (do 3%) mogą doprowadzić do zgonu w przebiegu niedokrwienia mięśnia sercowego (zawału). Zapalenie naczyń wieńcowych, oprócz wytworzenia tętniaków (co może doprowadzić do mylnego rozpoznania choroby jako guzkowe zapalenie tętnic) może powodować zapalenie osierdzia, zapalenie mięśnia sercowego, zawał mięśnia sercowego.
Etiologia.
Aktualnie uważa się, że za objawy choroby odpowiedzialny jest toczący się w śródbłonku naczyń proces autoimmunizacyjny, przejawiający się:
Postulowany jest również związek z infekcją gronkowcem złocistym, gdzie sama bakteria ma odgrywać rolę antygenu lub superantygenu. Antygen HLA-B51 został powiązany z endemicznymi zachorowaniami.
Za potencjalny czynnik etiologiczny postuluje się reakcję na określony patogen, który działając jak superantygen może u genetycznie predysponowanych osób wywołać odpowiedź autoimmunologiczną
Rozpoznanie.
Rozpoznanie choroby Kawasakiego stawiane jest w przypadku gorączki utrzymującej się przez co najmniej 5 dni i w obecności ≥4 kryteriów:
Należy też wykluczyć inne możliwe procesy chorobowe.
Jak opublikowało Paediatric Intensive Care Society w Wielkiej Brytanii, w czasie pandemii COVID-19 zaobserwowano występowanie nietypowego zespołu zapalnego u dzieci, który może przypominać
chorobę Kawasakiego lub zespół szoku toksycznego.
Różnicowanie.
Choroba wymaga różnicowania z:
Leczenie.
Choroba ma w zdecydowanej większości wypadków przebieg łagodny i w zasadzie nie wymagałaby leczenia, gdyż ustępuje samoistnie pomimo jego braku. Jednakże celem zapobiegania wystąpieniu zapalenia naczyń wieńcowych polecane jest podawanie dużych dawek (2 g/kg) immunoglobuliny dożylnie. Badanie wykazało, że podawanie dodatkowo dużych lub średnich dawek kwasu acetylosalicylowego nie skutkuje poprawą skuteczności leczenia immunoglobulinami, pomimo że istnieją takie zalecenia amerykańskie (początkowo przez 2 tygodnie 100 mg/kg/dobę, następnie 3–5 mg/kg/dobę przez kilka tygodni).
W leczeniu stosowano również dodatkowo kortykosterydy (które skracają czas hospitalizacji, obniżają gorączkę i polepszają markery stanu zapalnego), zwłaszcza gdy wcześniejsze metody leczenia zawiodły lub przy nawrocie objawów, ale w kontrolowanym badaniu z randomizacją wykazano, że dołączenie kortykosterydów do terapii immunoglobulinami i aspiryną nie poprawiało efektu końcowego. Inne badanie wykazało jednak, że znacząco zmniejsza to ryzyko wystąpienia zmian w tętnicach wieńcowych.
Rokowanie.
Śmiertelność wynosi około 1%, najczęstszym śmiertelnym powikłaniem choroby jest zawał serca.

</doc>
<doc id="626345" url="https://pl.wikipedia.org/wiki?curid=626345" title="Zespół Kawasaki">
Zespół Kawasaki



</doc>
<doc id="626349" url="https://pl.wikipedia.org/wiki?curid=626349" title="Krystyna Bełżyńska">
Krystyna Bełżyńska

Krystyna Bełżyńska z d. Krzyżaniak ps. „Krystyna” (ur. 1 września 1916 w Poznaniu, zm. ok. 19 września 1944 w Warszawie) – uczestniczka walki o niepodległość Polski. 
Była córką Seweryna Krzyżaniaka (bankowiec) i Zofii z domu Powelskiej. Do wojny zamieszkiwała w Poznaniu, tam ukończyła Gimnazjum im. gen. Jana Zamojskiego i studiowała polonistykę na Uniwersytecie Poznańskim (studiów nie ukończyła). Wraz z mężem (socjologiem) i dwójką dzieci została jesienią 1939 roku wysiedlona z Poznania, zamieszkała w Nisku nad Sanem. W latach 1940–1941 jej mąż był więziony w Oświęcimiu, a po jego zwolnieniu z obozu rodzina zamieszkała w Stalowej Woli. Po wstąpieniu jej męża Stanisława Bełżyńskiego ps. „Kret” do oddziału Armii Krajowej w obwodzie „Niwa” (Nisko – Stalowa Wola) brała wraz z nim udział w niektórych akcjach partyzanckich. Po śmierci męża (18 maja 1944) wyjechała do Warszawy, tam jako strzelec była łączniczką kompanii por. Romana Kiznego „Pola” w Kedywie KG AK. W powstaniu warszawskim, pełniąc funkcję łączniczki, przeszła szlak bojowy Zgrupowania „Radosław”; Wola, Stare Miasto – kanały – Śródmieście, Górny Czerniaków. Prawdopodobnie zginęła przy forsowaniu Wisły między 22 i 24 września 1944. Odznaczona Krzyżem Walecznych.
Mężatka, mąż Stanisław Bełżyński ps. „Kret” Oficer Dywersji Kedywu Armii Krajowej, poległ podczas likwidacji przez Gestapo oddziału Kedywu Armii Krajowej obwodu „Niwa” (Nisko – Stalowa Wola) mieszczącego się w Rozwadowie, dzisiejszej dzielnicy Stalowej Woli; Krystyna i Stanisław mieli dwie córki Magdę i Edytę, po śmierci rodziców zostały wychowane przez matkę Krystyny.

</doc>
<doc id="626350" url="https://pl.wikipedia.org/wiki?curid=626350" title="8K71PS">
8K71PS



</doc>
<doc id="626351" url="https://pl.wikipedia.org/wiki?curid=626351" title="Grzegorz (Peradze)">
Grzegorz (Peradze)

Grzegorz, imię świeckie Grigol Peradze, gruz. გრიგოლ ფერაძე, cs. "Prepodobnomuczenik Grigorij Peradze"; (ur. w Bakurciche, zm. 6 grudnia 1942 w Auschwitz-Birkenau) – gruziński duchowny, święty mnich i męczennik prawosławny. Większą część swojej działalności duszpasterskiej i naukowej spędził w Niemczech i w Polsce, do której przybył na zaproszenie metropolity warszawskiego i całej Polski Dionizego (Waledyńskiego); wykładowca Studium Teologii Prawosławnej Uniwersytetu Warszawskiego w latach 1933–1939, specjalista w dziedzinie patrologii i historii monastycyzmu gruzińskiego, poliglota.
Młodość i edukacja.
Urodził się we wsi Bakurciche w Kachetii w rodzinie kapłana prawosławnego, Romanoza Peradzego, i Marii Samadalaszwili jako drugie z kolei dziecko. Według innych źródeł, które Jarosław Charkiewicz ocenia jako mniej wiarygodne, jego rodzinnym miastem było Tbilisi. Romanoz Peradze, ojciec Grzegorza, był proboszczem w cerkwi św. Jerzego w Bakurcichym, gdzie też ochrzcił syna, nadając mu imię na cześć gruzińskiego mnicha Grzegorza (Cchantelego). Ks. Romanoz Peradze zmarł, gdy przyszły święty miał sześć lat. Wdowa po nim przeniosła się wówczas do Tbilisi razem z Grzegorzem i jego braćmi: starszym Arciłem i młodszym Wasylem. W wychowaniu synów pomagał jej brat Romanoza, również kapłan prawosławny.
W 1913 ukończył szkołę w Tbilisi, po czym wstąpił do seminarium duchownego w tym samym mieście. W okresie nauki, prawdopodobnie pod wpływem rektora seminarium, Kornelego Samsonidze-Kekelidzego, zainteresował się liturgiką, literaturą gruzińską oraz historią chrześcijaństwa w Gruzji. W 1918 ukończył seminarium jako najlepszy absolwent. Planował kontynuację studiów w jednej z Akademii Duchownych Rosyjskiego Kościoła Prawosławnego, jednak plany te uniemożliwiła rewolucja październikowa. Ostatecznie Peradze podjął studia na wydziale filologicznym uniwersytetu w Tbilisi. Utrzymywał się z pensji nauczyciela we wsi Zemo-Cchangaki k. Gori. W 1919 musiał przerwać naukę, by odbyć dwuletnią służbę wojskową, kolejno w Gori, Borżomi i Achalciche. W tym czasie walczył w wojnie obronnej Demokratycznej Republiki Gruzji przed radzieckim podbojem.
Po klęsce Gruzji ks. Samsonidze-Kekelidze ułatwił Peradzemu ukrycie się, umieszczając go w okresie między kwietniem a wrześniem 1921 we wsi Manawi, gdzie przyszły duchowny ponownie pracował w charakterze nauczyciela. Następnie mógł on na nowo podjąć studia. W 1921 sobór Gruzińskiego Kościoła Prawosławnego, na skutek starań ks. Samsonidzego-Kekelidzego, delegował Peradzego na studia w Berlinie, przyznając mu dodatkowe stypendium. Hierarchowie gruzińscy, widząc niezwykle trudną sytuację Cerkwi Gruzińskiej wobec prześladowań prowadzonych przez władze bolszewickie, pragnęli wysłać za granicę w podobnych celach również kolejnych reprezentantów młodego pokolenia kapłanów.
W Europie Zachodniej.
Studia w Niemczech.
W 1921 władze gruzińskiej Cerkwi wysłały Grzegorza Peradze na studia teologiczne do Berlina. Patriarcha gruziński Ambroży wyposażył go w list polecający do dr Johannesa Lepsiusa, stojącego na czele organizacji chrześcijańskiej Orient Mission. Wsparł on Peradzego w początkowym etapie nauki w Berlinie. W ciągu pięciu miesięcy Peradze nauczył się języka niemieckiego na poziomie umożliwiającym mu studia akademickie. Znał również język cerkiewnosłowiański, język rosyjski, język hebrajski i język grecki. Od maja 1922 był studentem uniwersytetu berlińskiego. Poznawał języki syryjski, ormiański, arabski, koptyjski, studiował teologię. We własnym zakresie uczył się również francuskiego, łaciny i angielskiego. W tym okresie jego zainteresowania teologiczne skrystalizowały się wokół patrologii, która stała się jego główną dziedziną badań. W 1925 został magistrem teologii.
Praca naukowa.
W maju 1925 przeniósł się na uniwersytet w Bonn, gdzie kontynuował naukę języków wschodnich i studiował historię religii. W 1926 otrzymał tytuł doktora filozofii. W tym samym roku opublikował pracę na temat "Historia monastycyzmu gruzińskiego od jego początku do roku 1064. Przyczynek do historii monastycyzmu wschodniego". Po wyjeździe z Niemiec podjął pracę naukową pod kierunkiem ks. Petersa w bibliotece bollandystów w Brukseli. Uczęszczał również na wykłady na Uniwersytecie Katolickim w Leuven. Gruzińskie rękopisy studiował również w British Museum w Londynie i w bibliotece Bodleana w Oxfordzie.
Peradze kilkakrotnie chciał wrócić do Gruzji i przyjąć tam święcenia kapłańskie. Jednak jego prośby o możliwość powrotu składane w konsulatach ZSRR w 1921 i w 1926 zostały rozpatrzone odmownie. W 1927 podjął pracę na uniwersytecie w Bonn początkowo jako lektor języków ormiańskiego i gruzińskiego, a następnie prywatny docent tej samej uczelni. Prace, jakie publikował, sprawiły, że zyskał opinię jednego ze znawców dziejów chrześcijaństwa bliskowschodniego. Uczestniczył w konferencjach w Bonn i Wiedniu poświęconych zagadnieniom orientalistycznym. W 1927 brał udział w konferencji komisji „Wiara i Ustrój” w Lozannie jako jeden z reprezentantów Gruzińskiego Kościoła Prawosławnego, uczestnicząc tym samym w początkach ruchu ekumenicznego. W 1930 na krótko przeprowadził się do Grazu, by badać rękopisy gruzińskie.
Przyjęcie święceń kapłańskich.
Równolegle ze swoją działalnością naukową Peradze utrzymywał kontakt ze środowiskiem emigrantów gruzińskich w Europie. W 1929 współtworzył etnicznie gruzińską parafię św. Nino w Paryżu w jurysdykcji Patriarchatu Konstantynopolitańskiego. Była to wówczas jedyna gruzińskojęzyczna placówka duszpasterska poza Gruzją. Początkowo parafia nie posiadała stałego proboszcza, gdyż Peradze, pragnąc skupić się na pracy naukowej, odmówił przyjęcia święceń kapłańskich. W czasie gdy rozważał zmianę tej decyzji, ciężko zachorował. Będąc bliskim śmierci miał doświadczyć widzenia, które przesądziło o jego dalszych działaniach.
18 kwietnia 1931 złożył śluby zakonne w katedrze św. Zofii w Londynie. Następnego dnia przyjął święcenia diakońskie, zaś 25 maja w katedrze św. Stefana w Paryżu został hieromnichem, zachowując dotychczasowe imię. Uczynił to mimo próśb matki, która uważała, że przyjęcie święceń kapłańskich ostatecznie uniemożliwi mu powrót do Gruzji, oraz otrzymanej propozycji podjęcia pracy naukowej na uniwersytecie w Leningradzie. Będąc już duchownym, został proboszczem parafii św. Nino, gdzie po raz pierwszy odprawił Świętą Liturgię 31 maja 1931. Planował jako proboszcz uczynić parafię centrum kulturalnym i intelektualnym emigracji gruzińskiej, dlatego ograniczył swoją działalność naukową, jedynie okazjonalnie, wykładając w Paryżu i Oxfordzie, gościnnie także w Dublinie i w 1933 w Krakowie, gdzie podczas swojego pobytu skatalogował rękopisy gruzińskie w zbiorach Biblioteki Czartoryskich.
Za swoją działalność na rzecz otaczania opieką duszpasterską emigracji gruzińskiej otrzymał 5 stycznia 1934 godność archimandryty.
Działalność w Polsce.
W 1933 metropolita warszawski i całej Polski Dionizy (Waledyński), który poznał archimandrytę Grzegorza w czasie konferencji w Lozannie, zaprosił go do Warszawy, by ten podjął działalność naukową w Studium Teologii Prawosławnej Uniwersytetu Warszawskiego jako zastępca profesora patrologii. Metropolita Dionizy zagwarantował mu przy tym możliwość równoczesnego wykonywania obowiązków proboszcza parafii św. Nino i pozostanie w składzie duchowieństwa Patriarchatu Konstantynopolitańskiego. Archimandryta zgodził się. 7 grudnia 1933 wygłosił wykład "Pojęcie, metody i zadania patrologii w teologii prawosławnej", którym zapoczątkował swoją pracę na Uniwersytecie Warszawskim.
W czasie pracy w Polsce archimandryta dokonał m.in. przekładu nieznanej apokryficznej Ewangelii pochodzącej z Kościołów monofizyckich, dokumentów związanych z odnalezieniem Kodeksu Synajskiego oraz listu Dionizego Areopagity. W ciągu kolejnych lat Grzegorz Peradze odbył wiele podróży naukowych m.in. do Ziemi Świętej, Syrii, Grecji, Bułgarii, Rumunii, Austrii, Włoch. W 1935 był na Athos. Owocem jego wyjazdów było odkrycie gruzińskich palimpsestów z VI–VII stulecia (w Ziemi Świętej w 1936) oraz greckiego tekstu żywota świętych męczenników wileńskich (na Athos). Pracę naukową prowadził również w bibliotekach monasterów PAKP. Opiekował się Kołem Teologów studentów Studium Teologii Prawosławnej, wspierał materialnie najuboższych pośród nich. Według wspomnień ks. Mikołaja Lenczewskiego jego wykłady cieszyły się wielką popularnością.
Metropolita Dionizy (Waledyński) dwukrotnie zwracał się do władz uniwersyteckich o nadanie archimandrycie Grzegorzowi tytułu profesora nadzwyczajnego, jednak bez skutku, co Jarosław Charkiewicz i Ałła Matreńczyk uważają za wynik niechęci polskich władz wobec rozwoju badań w dziedzinie teologii prawosławnej w Polsce. Współpracował z Komisją Orientalistyczną Warszawskiego Towarzystwa Naukowego oraz z Polską Biblioteką Ojców Kościoła, dla której opracowywał materiały związane z męczennikami. Angażował się w życie grupy Gruzinów żyjących w Warszawie. W 1937 opublikował życiorys Szoty Rustawelego. Łącznie w toku swojej pracy akademickiej opublikował ok. 70 publikacji naukowych. Łączna bibliografia jego tekstów oraz ich przekładów obejmuje 119 pozycji.
II wojna światowa.
Po wybuchu II wojny światowej nie skorzystał z możliwości wyjazdu z Warszawy, jaką miał jako obywatel niepolski. Odrzucił również propozycję prowadzenia wykładów na uniwersytecie w Berlinie. Utrzymywał się z pracy tłumacza, pozostawał również w kontakcie z internowanym w Otwocku metropolitą Dionizym (Waledyńskim).
Ze względu na wrogi stosunek archimandryty do hitlerowców w styczniu 1941 Komitet Kaukaski złożył na niego donos, jakoby miał być przed wojną współpracownikiem wywiadu polskiego. Zawarte w doniesieniu informacje zostały jednak zweryfikowane negatywnie. 5 maja 1942 został aresztowany przez gestapo i uwięziony na Pawiaku. W październiku został przeniesiony z celi w części piwnicznej więzienia na oddział roboczy. Według wspomnień więźniów Pawiaka pracował jako tłumacz. W połowie listopada, mimo starań PAKP o jego uwolnienie, został zesłany do niemieckiego obozu koncentracyjnego Auschwitz-Birkenau. Prawdopodobnie przyczyną aresztowania był donos, w którym oskarżono go o szpiegostwo na rzecz Wielkiej Brytanii, według Jarosława Charkiewicza sporządzony również przez proniemiecko nastawionych Gruzinów. Istnieje także teza, według której powodem zatrzymania archimandryty była jego działalność wśród żołnierzy Legionów Wschodnich.
Śmierć.
Na temat losów archimandryty w obozie nie ma żadnych informacji. Również okoliczności jego śmierci 6 grudnia 1942 są opisywane w różny sposób. Według pierwszej wersji został wyprowadzony razem z więźniami trzech innych baraków na mróz, gdzie strażnicy oznajmili im, że nie pozwolą im wrócić do budynku, dopóki nie przyzna się osoba, która wcześniej ukradła chleb. Wówczas kapłan wystąpił z szeregu. Hitlerowcy poszczuli go psami, polali benzyną i podpalili. Według innej wersji archimandryta miał dobrowolnie zgłosić się na śmierć w komorze gazowej zamiast współwięźnia, o którym wiedział, że jest ojcem rodziny.
11 grudnia 1942 przyjaciel zamordowanego, diakon Jerzy Berkman-Karenin, otrzymał telegram z obozu w Auschwitz, w którym został poinformowany o jego śmierci. Warszawska metropolia prawosławna bezskutecznie zwracała się do komendanta obozu z prośbą o wydanie urny z jego prochami.
Kanonizacja i upamiętnienie.
Według wspomnień ks. Henryka Paprockiego, w 1977 ks. Eliasz Melia, proboszcz parafii św. Nino w Paryżu, zwrócił się do niego z prośbą o zebranie wszystkich materiałów nt. działalności archimandryty Grzegorza w Polsce oraz okoliczności jego śmierci. Pierwszym efektem podjętych przez kapłana poszukiwań było opublikowanie pełnej bibliografii prac mnicha, w języku polskim oraz innych językach, w 1981. Ks. Paprocki kontynuował opracowywanie materiałów dot. archimandryty poprzez pracę w archiwach uniwersytetu w Bonn oraz warszawskiej metropolii prawosławnej. Spotkał się również z osobami, które znały duchownego przed II wojną światową. Efektem tego etapu prac był artykuł biograficzny w piśmie "Revue des Études Géorgiennes et Caucasiennes".
6 grudnia 1987 miała miejsce pierwsza konferencja naukowa poświęcona życiu duchownego. Z tego powodu do Warszawy przybył gruziński realizator Rezo Tebukaszwili, planując nakręcenie filmu dokumentalnego na jego temat. Zebrał on znaczną ilość materiału, w szczególności dotyczącego okoliczności uwięzienia archimandryty. Do realizacji filmu ostatecznie nie doszło z powodu śmierci Tebukaszwilego. Na konferencji w 1987 obecny był również Zurab Czawczawadze, występujący jako reprezentant Gruzińskiego Kościoła Prawosławnego. Prowadził on niezależne badania nad biografią archimandryty Grzegorza, a po swojej wizycie przewiózł do Gruzji fotokopie jego publikacji oraz dokumentów związanych z jego osobą.
19 września 1995 archimandryta Grzegorz został kanonizowany przez Gruziński Kościół Prawosławny pod przewodnictwem patriarchy Eliasza II. Jest również czczony jako święty mnich męczennik w Polskim Autokefalicznym Kościele Prawosławnym. W 1998 w Warszawie zostało założone Bractwo św. Grzegorza Peradze pod kierownictwem ks. Henryka Paprockiego, który jest również autorem jego żywota.
Od grudnia 2002 Studium Europy Wschodniej UW organizuje raz w roku Sesję Kaukazologiczną, której patronem jest Grzegorz Peradze. Jest on również patronem Związku Polonii Medycznej w Gruzji. Od 2002 w Tbilisi działa uniwersytet jego imienia. W 1996 nakręcony został poświęcony jemu film dokumentalny Tamary Dularidze i Jerzego Lubacha "W poszukiwaniu białego anioła", zaś w 2003 film Jerzego Lubacha "Święty profesor".
W 2006 w Warszawie przy ulicy Wilczej otwarto kaplicę prawosławną pod jego wezwaniem, filię parafii św. Marii Magdaleny. W 2011 kaplicę przeniesiono do budynku Muzeum Ikon przy ulicy Lelechowskiej 5; nowa kaplica stała się siedzibą punktu duszpasterskiego, również pod wezwaniem świętego Grzegorza.
W 2010 Studium Europy Wschodniej UW rozpoczęło edycję dzieł zebranych świętego Grzegorza. Ukazał się ich pierwszy tom, w którym zawarte zostały teksty autobiograficzne, a także opracowania poświęcone liturgice oraz historii monastycyzmu gruzińskiego. W drugim tomie zbioru znajdą się teksty patrologiczne oraz historyczne, w trzecim – dzienniki autora i teksty literackie, w czwartym – juwenilia, zaś w ostatnim – teksty napisane w języku niemieckim. Komplet prac ma zostać wydany w ciągu pięciu lat. Rektor UW objęła honorowy patronat nad publikacją.
W 2012 r. na białostockim osiedlu Dojlidy Górne rozpoczęto budowę cerkwi pod wezwaniem św. Grzegorza Peradze.
Jego nazwisko widnieje na tablicach pamiątkowych poświęconych zamordowanym pracownikom Uniwersytetu Warszawskiego na budynku Instytutu Historycznego UW oraz zamordowanym duchownym i wiernym PAKP na cerkwi św. Jana Klimaka w Warszawie.
W październiku 2013 prezydent Micheil Saakaszwili uhonorował go pośmiertnie orderem Narodowego Bohatera Gruzji.
W 2020 odsłonięto tablicę upamiętniającą Grzegorza Peradze na kamienicy przy ulicy Stefana Okrzei 22, w której mieszkał.
Wybrane publikacje.
Pełna bibliografia prac: Henryk Paprocki, "Bibliografia prac o. Grzegorza Peradze", „Pro Georgia. Journal of Kartvelological Studies”, 13 (2006), ss. 199–210.

</doc>
<doc id="626352" url="https://pl.wikipedia.org/wiki?curid=626352" title="53 (liczba)">
53 (liczba)

53 w kalendarzu.
53. dniem w roku jest 22 lutego. Zobacz też co wydarzyło się w 53 roku n.e.

</doc>
<doc id="626354" url="https://pl.wikipedia.org/wiki?curid=626354" title="Bitwa morska pod Kerczem">
Bitwa morska pod Kerczem

Bitwa morska pod Kerczem – podwójne starcie zbrojne, które miało miejsce 1 i 20 lipca 1774, podczas V wojny rosyjsko-tureckiej (1768–1774). Data bitwy często mylnie podawana według kalendarza juliańskiego jako 20 czerwca i 9 lipca.
Podwójna bitwa stoczona została na południe od Kerczu, między flotą rosyjską a turecką.
Dnia 1 lipca flota turecka, złożona z 40 okrętów (5 liniowców, 9 fregat oraz 26 galer i szebek), zaskoczyła flotę rosyjską, dowodzoną przez wiceadmirała Aleksego Sieniawina. Formacja, złożona z 3 fregat, 4 16-działowych okrętów, 2 keczy i 3 małych statków, próbowała odciąć im odwrót. Rosjanie zakotwiczyli tuż za Cieśniną Kerczeńską i następnego dnia pożeglowali w kierunku Kerczu.
Dnia 20 lipca Turcy, mając 31 okrętów (6 liniowców, 7 fregat, 1 kecz oraz 17 galer i szebek), dążyli do zniszczenia rosyjskich statków, aby uniemożliwić jednostkom lądowym przeprawienie się przez Cieśninę Kerczeńską. Atak przypuszczony na siły rosyjskie nie powiódł się i zakończył odwrotem, gdyż działa ich keczy miały większy zasięg, co dawało im ogromną przewagę.

</doc>
<doc id="626361" url="https://pl.wikipedia.org/wiki?curid=626361" title="Pałac Triumfu">
Pałac Triumfu

Pałac Triumfu (ros. Триумф-Палас) – wieżowiec w Moskwie w Rosji, od 20 grudnia 2003 do roku 2007 najwyższy budynek w Europie. Jego budowa rozpoczęła się w 2001 i trwała 4 lata. Ma 57 kondygnacji nadziemnych i dwie podziemne. Powierzchnia użytkowa samej wieży to 163 300 m².
Iglica na szczycie budynku ma 48,3 metra wysokości i waży 52 tony. Zanim została zamontowana na dachu, była testowana w tunelu aerodynamicznym. Iglica składa się z ośmiu części, o wadze od 4 do 7 ton. Ustawienie jej na szczycie, przy pomocy helikopterów, zajęło sześć dni.
Taras widokowy znajduje się na wysokości 200 metrów. Budynek składa się z dziewięciu skrzydeł (każde ma swoje własne wejście), połączonych wspólną integralną częścią na pierwszych pięciu piętrach.
Podobne wieżowce.
Pałac Triumfu nazywa się niekiedy „ósmą wieżą”, ponieważ jest współczesną imitacją stylu architektonicznego siedmiu drapaczy chmur wzniesionych w Moskwie za czasów Stalina, na przełomie lat czterdziestych i pięćdziesiątych (analogiczny styl ma warszawski Pałac Kultury i Nauki).
W 2006 w nowej stolicy Kazachstanu, Astanie, oddano do użytku apartamentowiec zaprojektowany w podobnym quasi-stalinowskim stylu, o nazwie Triumf Astany.

</doc>
<doc id="626363" url="https://pl.wikipedia.org/wiki?curid=626363" title="William Montagu-Douglas-Scott">
William Montagu-Douglas-Scott



</doc>
<doc id="626364" url="https://pl.wikipedia.org/wiki?curid=626364" title="John Montagu-Douglas-Scott">
John Montagu-Douglas-Scott



</doc>
<doc id="626366" url="https://pl.wikipedia.org/wiki?curid=626366" title="Walter Montagu-Douglas-Scott">
Walter Montagu-Douglas-Scott



</doc>
<doc id="626367" url="https://pl.wikipedia.org/wiki?curid=626367" title="Kałamarz">
Kałamarz

Kałamarz (od łac. "calamarius", naczynie do przechowywania piór pisarskich; "calamus" – oznacza trzcinę używaną dawniej do pisania) – naczynie na pióra pisarskie lub atrament, stosowane powszechnie przed wynalezieniem pióra wiecznego.
Kałamarze pojawiły się w użyciu, gdy powszechnie zaczęto posługiwać się piórem. Początkowo były to niewielkie pojemniki z przykrywkami (szklane, mosiężne, porcelanowe) o różnych kształtach. Przed wynalezieniem szczelnych zakrętek kałamarze używane do przenoszenia zamykano przy pomocy śruby. Stanowiły przedmiot niezbędny w domu, w urzędzie i szkole.
W okresie poprzedzającym rozpowszechnienie długopisów na ogół pisano wiecznym piórem, a wcześniej – obsadką ze stalówką zanurzaną w atramencie. W warunkach szkolnych istotne było zabezpieczenie kałamarzy przed rozlewaniem z nich atramentu. Zaradzono temu przygotowaniem w każdym pulpicie (ławki szkolnej, stolika) odpowiedniego miejsca (standardowego otworu o średnicy ok. 45 mm), w którym na stałe umieszczano kałamarz.

</doc>
<doc id="626370" url="https://pl.wikipedia.org/wiki?curid=626370" title="Droga wojewódzka nr 689">
Droga wojewódzka nr 689

Droga wojewódzka nr 689 (DW689) – droga wojewódzka o długości ok. 49 km, łącząca Bielsk Podlaski z Grudkami.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 8 ton.

</doc>
<doc id="626372" url="https://pl.wikipedia.org/wiki?curid=626372" title="DW689">
DW689



</doc>
<doc id="626373" url="https://pl.wikipedia.org/wiki?curid=626373" title="54 (liczba)">
54 (liczba)

54 w kalendarzu.
54. dniem w roku jest 23 lutego. Zobacz też co wydarzyło się w 54 roku n.e.

</doc>
<doc id="626374" url="https://pl.wikipedia.org/wiki?curid=626374" title="Sputnik 8K71PS-0">
Sputnik 8K71PS-0

Sputnik 8K71PS-0, to pełna nazwa zerowego stopnia (dopalacz stopnia głównego Sputnik 8K71PS-1) radzieckich rakiet nośnych Sputnik 8K71PS, gdzie montowany był po 4 sztuki, wokół członu pierwszego.

</doc>
<doc id="626379" url="https://pl.wikipedia.org/wiki?curid=626379" title="Port lotniczy San Diego">
Port lotniczy San Diego

Port lotniczy San Diego ("San Diego International Airport") – port lotniczy położony w San Diego, w Kalifornii. Obsługuje rocznie około 22 mln pasażerów.

</doc>
<doc id="626411" url="https://pl.wikipedia.org/wiki?curid=626411" title="Studium Teologii Prawosławnej">
Studium Teologii Prawosławnej

Studium Teologii Prawosławnej Uniwersytetu Warszawskiego – jednostka organizacyjna Uniwersytetu Warszawskiego istniejąca w latach 1925–1939.
Opis.
Studium wykształciło 318 absolwentów. W gronie nauczycieli akademickich skupiło wielu wybitnych prawosławnych uczonych. Związani z nim byli m.in.: metropolita Dionizy (Waledyński) – kierownik Studium, Mikołaj Arseniew, archimandryta Hilarion (Basdekas), archimandryta święty Grzegorz Peradze, Aleksander Łotocki, Bazyli Bidnow, Iwan Ohijenko, Michał Zyzykin. Niektórzy wykładali również na uniwersytetach w Paryżu, Oksfordzie, Królewcu, Berlinie. Recenzowali prace wybitnych polskich historyków czy filozofów. Studium ukończyło wielu prawosławnych Greków, Rumunów, Bułgarów, którzy później pełnili odpowiedzialne funkcje w swoich Kościołach. Studium wydawało pismo „Elpis”, obecnie kontynuowane przez Katedrę Teologii Prawosławnej Uniwersytetu w Białymstoku („Elpis”).
Po wojnie nie udało się metropolicie Dionizemu kontynuowanie Studium w ramach założonego w 1948 Prywatnego Studium Teologii Prawosławnej przy katedrze metropolitalnej w Warszawie.
Od 1957 Sekcję Teologii Prawosławnej posiada Chrześcijańska Akademia Teologiczna w Warszawie.

</doc>
<doc id="626415" url="https://pl.wikipedia.org/wiki?curid=626415" title="Port lotniczy Long Beach">
Port lotniczy Long Beach

Port lotniczy Long Beach ("Long Beach International Airport") – port lotniczy położony w Long Beach, w Kalifornii, 29 km od Portu lotniczego Los Angeles.

</doc>
<doc id="626416" url="https://pl.wikipedia.org/wiki?curid=626416" title="Mitsubishi Space Star">
Mitsubishi Space Star

Mitsubishi Space Star – samochód osobowy typu MPV, produkowany w fabryce NedCar w Sittard-Geleen (Holandia) z przeznaczeniem na rynek europejski przez Mitsubishi Motors w latach 1998–2005 na bazie Mitsubishi Carisma, dzielił płytę podłogową z Volvo S40.
Początkowo Space Star był dostępny jedynie z silnikami benzynowymi 1.3 (86 KM) i pionierskim silnikiem z bezpośrednim wtryskiem paliwa 1.8 GDI (122 KM). W 2001 roku silnik 1.3 został zmodyfikowany i jego moc zmalała do 82 KM. Do oferty dodano silnik benzynowy 1.6 (98 KM) i silnik Diesla 1.9 DI-D (102 KM) dysponujący wtryskiem typu Common-Rail i turbosprężarką, pochodzący z Renault (w Renault oznaczony dCi). W 2002 roku nastąpił facelifting modelu. Główne zmiany zauważalne są wewnątrz samochodu. Wycofano z oferty silnik 1.8 GDI zastępując go silnikiem z wielopunktowym wtryskiem paliwa 1.8 MPi. Dodano także 115-konną wersję silnika 1.9 DI-D, będącą modyfikacją wersji poprzedniej do której dodano turbosprężarkę o zmiennej geometrii. W 2005 roku zakończono produkcję Space Stara, a w 2006 model ten został wycofany ze sprzedaży.
W 2001 instytut Euro NCAP wykonał crash-test Space Stara (w wersji 1,3 Family) w którym otrzymał on trzy gwiazdki w zakresie ochrony dorosłych pasażerów i dwie gwiazdki za ochronę pieszych, uzyskując łącznie 20 punktów.
W 2003 brytyjska załoga Nicky Porter/Malcolm Sinclair prowadząca Mitsubishi Space Star 1.3 wygrała w rajdzie World Cup Rally 2003 rozgrywanym we Francji i Tunisie, a w rajdzie Londyn-Maroko-Londyn w 2001 zajęli 10. miejsce.
Wersje wyposażenia.
Podstawowe wersje wyposażenia Space Stara po faceliftingu obejmowały:
Family
Comfort
Avance
Wyposażenie powyższych wersji w poszczególnych krajach sprzedaży podlegało jednak czasem dość znacznym modyfikacjom.
Oprócz powyższych istniały jeszcze wersje Sport, Silverline i JAM.
Produkcja i sprzedaż.
Mitsubishi Space Star II generacji.
W 2013 roku wznowiono produkcję Space Star. Model ten został wprowadzony w zamian za model Colt. Klasyfikowany jest pomiędzy segmentem A i B. W innych krajach jest również sprzedawany pod nazwą Mirage.

</doc>
<doc id="626418" url="https://pl.wikipedia.org/wiki?curid=626418" title="Pałac Potala">
Pałac Potala

Pałac Potala (tyb.: པོ་ཏ་ལ; Wylie: "Po-ta-la", ZWPY: "Bodala"; ) – zimowa rezydencja nominalnych władców Tybetu do 1959 roku, kiedy Dalajlama XIV został zmuszony do ucieczki w wyniku nieudanego powstania. Obecna siedziba duchowego i politycznego przywódcy Tybetańczyków znajduje się w indyjskiej miejscowości Dharamsala (stan Himachal Pradesh).
Położony w Lhasie obiekt jest najwyżej usytuowanym (3700 m n.p.m.) pałacem na świecie, a do czasu utworzenia na jego terenie muzeum był również największym budynkiem mieszkalnym. Wznosi się ponad 90 metrów nad miastem, zajmując południowe zbocza "Marpo Ri" (Czerwonej skały) na długości ok. 1,5 km i obszarze 41 hektarów. Składającą się z 13 kondygnacji budowlę wzniesiono z gliny, kamieni i drewna bez użycia gwoździ. Pałac podzielony jest na zewnętrzny "Potrang Karpo" (Biały Pałac) o świeckim charakterze, zawierający również prywatne pomieszczenia dalajlamy, oraz wewnętrzny "Potrang Marpo" (Czerwony Pałac), religijne centrum Tybetu, mieszczące groby 8 z 14 dalajlamów. Całość mieści ponad 1000 komnat, 10 000 kapliczek i 200 000 różnego rodzaju rzeźb. Od 1994 roku znajduje się na liście światowego dziedzictwa UNESCO, wraz z pobliską gompą Dżokhang i Norbulingka. Nazwa "Potala" pochodzi prawdopodobnie od świętej góry buddyzmu tybetańskiego, Putuo w południowych Chinach, mitycznej siedziby Bodhisattwy Czenrezig.
Historia.
Czerwona skała pozostawała niezamieszkana do 637 roku, kiedy król Soncen Gampo wybudował pierwszy pałac dla swojej żony, chińskiej księżniczki z dynastii Tang, Wencheng, oraz mianował Lhasę swoją stolicą. "Marpo Ri" już wcześniej służyła jednak władcy za miejsce medytacji. Liczne pożary, spadek znaczenia tytułu króla na rzecz dalajlamy i najazdy Chińczyków spowodowały stopniowy upadek Potali, datowany od XIII wieku. Obecna konstrukcja powstała w latach 1645–1648 (Biały Pałac) oraz 1690–1694 (Czerwony Pałac). 117-metrową budowlę postawiło około 7000 robotników z rozkazu V Dalajlamy, Losanga Gjaco, który kilka lat wcześniej (1642) przejął pełnię władzy w państwie i ustanowił tzw. „Boskie Królestwo”. Dziewięciu kolejnych dalajlamów sprawowało odtąd absolutystyczne rządy.
Poza niewielką rozbudową zewnętrznej części obiektu, dokonaną w początkach XX wieku przez XIII Dalajlamę budowla nie zmieniła się znacząco od momentu jej powstania. Na szczególną uwagę zasługuje "Potrang Marpo", a w nim wysoki na 20 metrów, wykonany z około 3700 kilogramów złota sarkofag założyciela Potali, Soncen Gampo. Ku jego czci wybudowano również 3 największe kaplice kompleksu, poświęcone kolejno: Buddzie Siakjamuni (Kaplica Północna), Padmasambhavie (Kaplica Południowa), założycielowi Sekty Żółtych Czapek Je Tsongkhapie (Kaplica Wschodnia) oraz grobową Kaplicę Zachodnią. Znaleźć w niej można pięć złotych stup, zawierających zwłoki kolejnych dalajlamów, w tym wspomniany sarkofag Soncen Gampo. Najważniejszym miejscem pałacu jest jednak położona w pobliżu hallu głównego Święta Kaplica ("Phakpa Lhakhang") z XVII-wiecznym posągiem Bodhisattwy współczucia, Chenrezig. Według legendy bóstwo zamieszkiwało przez pewien czas jaskinię pod kaplicą. Pozostałą część zabarwionego karmazynową gliną wewnętrznego pałacu wypełniają pomieszczenia biblioteczne, gromadzące m.in. 108 zwojów typu "Kanjur" i 225 "Tenjur". Niektóre spośród tych bezcennych dzieł wywieziono po 1950 roku do Pekinu. Podczas rewolucji kulturalnej Potala uniknęła zniszczenia. Przemianowany obecnie na Chińskie Muzeum Narodowe pałac pozostaje niezamieszkany od 1959 roku, mimo to dla wielu Tybetańczyków jest symbolem narodowej tożsamości i popularnym celem pielgrzymek.

</doc>
<doc id="626420" url="https://pl.wikipedia.org/wiki?curid=626420" title="Spółgłoska labiowelarna">
Spółgłoska labiowelarna

Spółgłoska labiowelarna – w polskiej terminologii językoznawczej termin ten określa dwa rodzaje spółgłosek:

</doc>
<doc id="626421" url="https://pl.wikipedia.org/wiki?curid=626421" title="Ostropłetwiec">
Ostropłetwiec

Ostropłetwiec ("Pholis gunnellus") – gatunek morskiej ryby z rodziny ostropłetwcowatych (Pholidae).
Zasięg występowania.
Północny Ocean Atlantycki i morza przylegające, również Morze Bałtyckie. Zwykle w płytkich wodach przybrzeżnych, ale spotykany również na głębokościach do 100 m.
Opis.
Ciało wstęgowate, pokryte grubą warstwą śluzu. Ubarwienie żółtobrązowe. Od 9–13 ciemnych cętek wzdłuż podstawy płetwy grzbietowej. Mały otwór gębowy.
Ostropłetwiec dorasta do 30 cm, populacja bałtycka nie przekracza 20 cm długości. Żywi się głównie drobnymi skorupiakami i ikrą innych gatunków. Tarło odbywa od listopada do stycznia. Samica składa pomiędzy kamieniami lub do pustej muszli małży 80–200 jajeczek. Rodzice opiekują się złożoną ikrą. Larwy pelagiczne, odżywiają się planktonem.

</doc>
<doc id="626427" url="https://pl.wikipedia.org/wiki?curid=626427" title="RD-107-8D74PS">
RD-107-8D74PS

RD-107-8D74PS – radziecki silnik rakietowy. Skonstruowany przez OKB Głuszko. Stanowił napęd członu Sputnik 8K71PS-0 rakiet Sputnik 8K71PS. Używany w latach 1957–1958 w ilości 32 sztuk.
Podane oznaczenie utworzone zostało z oznaczenia konstruktora (RD-107) i oznaczenia rządowego (8D74PS).

</doc>
<doc id="626429" url="https://pl.wikipedia.org/wiki?curid=626429" title="Sputnik 8K71PS-1">
Sputnik 8K71PS-1

Sputnik 8K71PS-1, to pełna nazwa głównego stopnia radzieckich rakiet nośnych Sputnik 8K71PS. Dookoła niego umieszczano 4 stopnie zerowe (pomocnicze), Sputnik 8K71PS-0.

</doc>
<doc id="626432" url="https://pl.wikipedia.org/wiki?curid=626432" title="RD-108-8D75PS">
RD-108-8D75PS

RD-108-8D75PS – radziecki silnik rakietowy. Skonstruowany przez OKB Głuszko (obecnie NPO Energomasz). Stanowił napęd członu Sputnik 8K71PS-1 rakiet Sputnik 8K71PS. Produkowany w latach 1957–1958.
Podane oznaczenie utworzone zostało z oznaczenia konstruktora (RD-108) i oznaczenia rządowego (8D75PS).

</doc>
<doc id="626434" url="https://pl.wikipedia.org/wiki?curid=626434" title="Pholis">
Pholis

Pholis – rodzaj morskich ryb z rodziny ostropłetwcowatych.
Klasyfikacja.
Gatunki zaliczane do tego rodzaju :

</doc>
<doc id="626435" url="https://pl.wikipedia.org/wiki?curid=626435" title="Pholis gunnellus">
Pholis gunnellus



</doc>
<doc id="626437" url="https://pl.wikipedia.org/wiki?curid=626437" title="Azotek galu">
Azotek galu

Azotek galu, GaN – nieorganiczny związek chemiczny, niewystępujący naturalnie, stosowany głównie jako materiał półprzewodnikowy w optoelektronice, m.in. w laserach półprzewodnikowych (np. niebieski laser), diodach elektroluminescencyjnych, detektorach i przetwornikach elektroakustycznych.
Otrzymywanie.
Podstawowe metody syntezy azotku galu:
Właściwości.
W postaci monokrystalicznej tworzy bezbarwne lub lekko zabarwione kryształy. Azotek galu jest bardzo twardym materiałem, jego moduł ściśliwości wynosi około 245 GPa, a twardość wyznaczona metodą Vickersa 12 GPa. Krystalizuje w heksagonalnej strukturze wurcytu o stałych sieciowych "a" = 3,189 i "c" = 5,185 Å. Jest również odporny chemicznie, nie trawi go większość kwasów i zasad, w szczególności jego powierzchnia galowa wykazuje ogromną odporność chemiczną. Azotek galu jest półprzewodnikiem prostoprzerwowym o wartości przerwy zabronionej w środku strefy Brillouina około 3,45 eV, co oznacza, że jest on przezroczysty dla całego zakresu widzialnego. Azotek galu jest materiałem piezoelektrycznym i ze względu na obniżoną symetrię sieci krystalicznej również materiałem piroelektrycznym.
Azotek galu ma temperaturę topnienia , przy równowagowym ciśnieniu azotu 6 GPa. Pod ciśnieniem atmosferycznym rozkłada się w temperaturze około .
Zastosowanie.
Azotek galu jest używany w produkcji białych, nadfioletowych, fioletowych, niebieskich i zielonych diod elektroluminescencyjnych oraz laserów nadfioletowych, fioletowych, niebieskich i zielonych (choć zwykle światło jest emitowane z azotku indowo-galowego).

</doc>
<doc id="626439" url="https://pl.wikipedia.org/wiki?curid=626439" title="Księstwo Bremy">
Księstwo Bremy

Księstwo Bremy było państwem wchodzącym w skład Świętego Cesarstwa Rzymskiego, z terytorium rozciągającym się na północ od miasta Bremy (ale wyłączając terytorium samego miasta) do wybrzeża nad Morzem Północnym.
Księstwo zostało utworzone jako posiadłość króla Szwecji w roku 1648 na podstawie pokoju westfalskiego z terytorium należącego uprzednio do arcybiskupstwa Bremy. Podczas wojny Francji z koalicją księstwo okupowane było przez armię biskupa Münster Bernarda von Galena. W wyniku wielkiej wojny północnej zostało przekazane pod władzę elektoratu Hanoweru na podstawie traktatu w Sztokholmie zawartego w 1719 roku i na podstawie którego księstwo przeszło pod władzę Prus w czasie wojen napoleońskich.

</doc>
<doc id="626440" url="https://pl.wikipedia.org/wiki?curid=626440" title="Apodichthys">
Apodichthys

Apodichthys – rodzaj morskich ryb z rodziny ostropłetwcowatych.
Klasyfikacja.
Gatunki zaliczane do tego rodzaju :

</doc>
<doc id="626441" url="https://pl.wikipedia.org/wiki?curid=626441" title="Akademgorodok (Nowosybirsk)">
Akademgorodok (Nowosybirsk)

Akademgorodok – rosyjskie miasteczko akademickie, będące dzielnicą Nowosybirska.
Mieszkańcy.
Szacuje się, że mieszka tam 130,9 tysięcy ludzi według danych oficjalnych mera miasta Nowosybirsk. Do tego można jeszcze dodać od 22 do 75 tysięcy mieszkańców na obrzeżach Akademgorodoka. Mieszkańcy są związani często z praca naukową w instytutach oraz Państwowym Uniwersytecie Nowosybirskim. Część mieszkańców stanowią już naukowcy emeryci oraz studenci i personel naukowy.
Położenie.
Akademgorodok jest oddalony od centrum o około 30 minut. Znajduje się w nim Nowosybirski Uniwersytet Państwowy. Liczne katedry m.in. UNESCO, językowe (niemiecki, włoski, angielski, chiński). W Akademgorodoku jest też „Dom Uczonych” z dużą ilością klubów zainteresowań, językowych, technicznych. Sama dzielnica jest praktycznie niezależna, szpital, centra handlowe, sklepy, bazar. Niedaleko znajduje się też sztuczne jezioro, muzeum kolei Transsyberyjskiej oraz niewielka stacja kolejowa.
Historia.
Okres radziecki
Akademgorodok był zbudowany w 1957 roku z inicjatywy Akademika (członka Akademii Nauk ZSRR) Michaiła Aleksejewicza Lawrentjewa (1900-1980). Decyzja o utworzeniu Akademgorodoka została podjęta na postanowieniu Komitetu Centralnego ZSRR w maju 1957 roku.
Budowę rozpoczęto w 1958 roku, pierwsze budynki instytutów oraz bloków mieszkalnych oddano do użytku i eksploatacji już w 1959 roku (pierwszym oddanym budynkiem był Instytut Hydrodynamiki). W następnych latach było wybudowanych kolejnych 20 instytutów, budynki mieszkalne oraz Nowosybirski Uniwersytet Państwowy. Wyjątkowym wydarzeniem w historii Akademgorodoka był pierwszy festiwal autorskiej pieśni w 1968 roku w klubie „Pod Integralem”. W czasach radzieckich (1959-1991) był miejscem bardzo prestiżowym dla zamieszkania.
Okres poradziecki
Rozpad radzieckiego systemu ekonomicznego i samego Związku Radzieckiego doprowadziły Akademgorodok do głębokiego kryzysu ekonomicznego. Realne płace naukowców spadły często poniżej minimum egzystencji; obserwowano masową emigrację naukowców do zagranicznych uniwersytetów i ośrodków badawczych.
W tym samym czasie miały również miejsce pozytywne zjawiska. Zaczęły napływać prywatne inwestycje (głównie z zagranicy), dzięki którym w Akademgorodku powstały firmy badawcze i firmy produkujące oprogramowanie komputerowe. Otwarto oddziały takich firm jak Intel i Schlumberger; powstała spółka Novosoft. Do roku 2006 inwestycje prywatne w gospodarce Akademgorodka osiągnęły 150 mln dolarów rocznie (wzrost z 10 milionów dolarów w 1997). Tendencja wzrostowa jest nadal obserwowana.

</doc>
<doc id="626443" url="https://pl.wikipedia.org/wiki?curid=626443" title="Rhodymenichthys">
Rhodymenichthys



</doc>
<doc id="626444" url="https://pl.wikipedia.org/wiki?curid=626444" title="Ogrody Cișmigiu">
Ogrody Cișmigiu

Ogrody Cișmigiu – publiczny park w centrum Bukaresztu, w Rumunii, najstarszy i największy (17 ha) park w mieście. Główne wejścia znajdują się przy Pałacu Crețulescu oraz przy Bulwarze Elżbiety ("Bulvardul Elisabetei").
Park został założony w roku 1847 na obszarze przyznanym miastu dwa lata wcześniej przez tureckiego inspektora wodnego. Cișmigiu zaprojektowany został przez niemieckiego architekta Carla Friedricha Wilhelma Meyera w stylu podobnym do tworzonych w tym samym czasie przez Fredericka Olmsteda parków i ogrodów w Stanach Zjednoczonych. Słowo "cișmigiu" pochodzi z języka tureckiego i oznacza osobę odpowiedzialną za budowę i utrzymanie fontann ("cișmea").

</doc>
<doc id="626445" url="https://pl.wikipedia.org/wiki?curid=626445" title="Alkoholiza">
Alkoholiza

Alkoholiza - reakcja chemiczna podwójnej wymiany, zachodząca między alkoholem a innym związkiem organicznym, najczęściej estrem, dająca w wyniku inną parę alkohol-ester.

</doc>
<doc id="626450" url="https://pl.wikipedia.org/wiki?curid=626450" title="Ogrody Cismigiu">
Ogrody Cismigiu



</doc>
<doc id="626451" url="https://pl.wikipedia.org/wiki?curid=626451" title="Cişmigiu">
Cişmigiu



</doc>
<doc id="626452" url="https://pl.wikipedia.org/wiki?curid=626452" title="Cismigiu">
Cismigiu



</doc>
<doc id="626453" url="https://pl.wikipedia.org/wiki?curid=626453" title="Nagroda Saturn w kategorii najlepszy film fantasy">
Nagroda Saturn w kategorii najlepszy film fantasy

Laureaci nagród Saturn w kategorii najlepszy film fantasy:
Lata 70.
1973: Podróż Sindbada do Złotej Krainy
1975: 
1976: Szczury Paryża
nominacje:
1977: O mój Boże!
nominacje:
1978: Niebiosa mogą zaczekać
nominacje:
1979: Wielka wyprawa muppetów
nominacje:
Lata 80.
1980: Gdzieś w czasie
nominacje:
1981: Poszukiwacze zaginionej Arki
nominacje:
1982: Ciemny kryształ
nominacje:
1983: Coś paskudnego tu nadchodzi
nominacje:
1984: Pogromcy duchów
nominacje:
1985: Zaklęta w sokoła
nominacje:
1986: O chłopcu, który umiał latać
nominacje:
1987: Narzeczona dla księcia
nominacje:
1988: Kto wrobił królika Rogera?
nominacje:
Lata 90.
1989/90: Uwierz w ducha
nominacje:
1991: Edward Nożycoręki
nominacje:
1992: Aladyn
nominacje:
1993: Miasteczko Halloween
nominacje:
1994: Forrest Gump
nominacje:
1995: Babe – świnka z klasą
nominacje:
1996: Ostatni smok
nominacje:
1997: 
nominacje:
1998: Truman Show
nominacje:
1999: Być jak John Malkovich
nominacje:
2000–2009.
2000: Częstotliwość
nominacje:
2001: 
nominacje:
2002: 
nominacje:
2003: 
nominacje:
2004: Spider-Man 2
nominacje:
2005: 
nominacje:
2006: 
nominacje:
2007: Zaczarowana
nominacje:
2008: Ciekawy przypadek Benjamina Buttona
nominacje:
2009: 
nominacje:
2010–2019.
2010: Alicja w Krainie Czarów
nominacje:

</doc>
<doc id="626455" url="https://pl.wikipedia.org/wiki?curid=626455" title="Akademgorodok">
Akademgorodok



</doc>
<doc id="626456" url="https://pl.wikipedia.org/wiki?curid=626456" title="Nick Nolte">
Nick Nolte

Nick Nolte, właściwie Nicholas King Nolte (ur. 8 lutego 1941 w Omaha w stanie Nebraska) – amerykański aktor filmowy, telewizyjny i teatralny, producent filmowy, w młodości także model (185 cm wzrostu). Trzykrotnie nominowany do Oscara za główne role w filmach: "Książę przypływów" (1991) i "Prywatne piekło" (1997) oraz za drugoplanową kreację w filmie "Wojownik" (2011). Laureat nagrody Złotego Globu (za rolę w "Księciu przypływów").
W 2017 otrzymał własną gwiazdę w Alei Gwiazd w Los Angeles znajdującą się przy 6433 Hollywood Boulevard.
Życiorys.
Wczesne lata.
Urodził się w rodzinie rzymskokatolickiej jako jedyny syn i młodsze dziecko podróżującego handlarza pół Niemca Franklina Arthura Nolte i Helen (z domu King). Jego rodzina była pochodzenia niemieckiego, angielskiego, szkockiego i irlandzkiego. Wychowywał się ze starszą siostrą Nancy.
Po ukończeniu Kingsley Elementary School w Waterloo, kontynuował naukę w Benson High School i Westside High School w Omaha. Następnie uczęszczał do Pasadena City College w Pasadenie, Eastern Arizona College w Thatcher w stanie Arizona i Phoenix College w Phoenix. Dzięki stypendium sportowemu za grę w uniwersyteckim zespole futbolu amerykańskiego studiował na Arizona State University w Tempe. W 1961 roku uczył się aktorstwa pod kierunkiem Bryana O’Byrne w Stella Adler Studio w Los Angeles. W latach 60. pracował jako model, m.in. dla firmy Clairol i od 1962 roku przez czternaście lat występował m.in. na scenie Pasadena Playhouse (1963), Old Log Theatre w Minneapolis (1968), nowojorskiej Café La Mama (1971) oraz w Los Angeles i Actors Inner Circle Theatre w Phoenix (1972) ze sztuką Williama Inge "Ostatnia podkładka" ("The Last Pad").
Kariera.
Na dużym ekranie debiutował epizodycznymi rolami na początku lat 70. Później pojawiał się również gościnnie w popularnych serialach telewizyjnych; m.in. u boku Karla Maldena i Michaela Douglasa w "Ulicach San Francisco". Jednak prawdziwy sukces i uznanie przyniosła mu kreacja zbuntowanego Toma Jordache, młodszego brata senatora Rudy’ego Jordache’a (w tej roli Peter Strauss) w telewizyjnej adaptacji powieści Irwina Shaw serialu pt. "Pogoda dla bogaczy" (1976). Rola ta otworzyła mu drogę do dalszej aktorskiej kariery.
On, Kurt Russell, Sylvester Stallone, Christopher Walken i Al Pacino byli brani pod uwagę do roli Hana Solo w "" ("Star Wars Episode IV: A New Hope", 1977), lecz ostatecznie postać tę zagrał Harrison Ford. Kandydował także do roli Supermana/Clarka Kenta w filmie sci-fi Richarda Donnera "Superman" (1978), ale w tej roli wystąpił w końcu Christopher Reeve.
W następnych latach stworzył kolejne role; nowojorskiego nurka-odkrywcy ładunku morfiny i zatopionego hiszpańskiego statku z legendarnym skarbem w thrillerze przygodowym "Głębia" (1977), gdzie zagrał z Jacqueline Bisset i Robertem Shawem; jako zajmujący się przemytem narkotyków weteran wojny wietnamskiej w kryminalnym dramacie wojennym "Psi żołd" (1978); rozczarowany starzejący się zawodowy piłkarz w komedii sportowej Teda Kotcheffa "Czterdziestka z North Dallas" (1979); morski biolog w ekranizacji powieści Johna Steinbecka "Ulica Nadbrzeżna" (1982). Kasowym przebojem okazała się komedia sensacyjna "48 godzin" (1982) w reżyserii Waltera Hilla, w której Nolte stworzył znakomity duet z debiutującym na ekranie Eddiem Murphym. Osiem lat później powstał jej sequel pt. "Następne 48 godzin" (1990). W międzyczasie wystąpił; m.in. w roli fotografa relacjonującego wojnę domową w Nikaragui w dramacie "Pod ostrzałem" (1983) oraz bezdomnego włóczęgi, który odmienia życie pewnej rodziny w komedii "Włóczęga z Beverly Hills" (1986). W grudniu 1979 trafił na okładkę magazynu „Playgirl”.
Na początku lat 90. zanotował kolejne aktorskie sukcesy. Zachwycił publiczność i krytykę rolą adwokata w zrealizowanym przez Martina Scorsese filmie "Przylądek strachu" (1991), będącego remakiem obrazu J. Lee Thompsona z 1962. Za kreację w melodramacie Barbry Streisand "Książę przypływów" (1991) otrzymał nagrodę Złotego Globu oraz pierwszą w karierze nominację do Oscara dla najlepszego aktora. Drugą nominację przyznano mu 7 lat później za główną rolę w dramacie "Prywatne piekło" (1998). Trzecią otrzymał w 2012 za drugoplanową rolę w filmie "Wojownik" (2011).
W 1992 został wybrany najseksowniejszym żyjącym mężczyzną przez magazyn „People”.
Życie prywatne.
W latach 1966–1970 jego pierwszą żoną była Sheila Page. Spotykał się z Karen Louise Ecklund (1970-77), Kate Jackson (1977) i Jean Simmons (1977). 10 marca 1978 poślubił Sharyn Haddad, z którą się rozwiódł w roku 1983. 19 lutego 1984 ożenił się z Rebeccą Linger. Mają syna Brawleya (ur. 1986), który zagrał m.in. w filmie "Okup" (1996). Jednak w 1997 doszło do trzeciego rozwodu. Był krótko związany z Debrą Winger (1992), a potem z Vicki Lewis (1994−2003).
Nolte zasłynął również ze swoich problemów z nadużywaniem alkoholu i narkotyków. Między innymi 11 września 2002 został zatrzymany w Malibu pod zarzutem jazdy po pijanemu.
Od 2003 pozostał w nieformalnym związku z Clytie Lane, która – gdy Nolte miał 66 lat – 3 października 2007 urodziła córkę Sophię.

</doc>
<doc id="626457" url="https://pl.wikipedia.org/wiki?curid=626457" title="Igor Akinfiejew">
Igor Akinfiejew

Igor Władimirowicz Akinfiejew (ros. Игорь Владимирович Акинфеев, ur. 8 kwietnia 1986 w Widnoje) – rosyjski piłkarz grający na pozycji bramkarza.
Kariera klubowa.
Jest wychowankiem CSKA Moskwa, dokąd trafił w wieku czterech lat, początkowo grając w drużynach młodzieżowych. W 2002 roku przeszedł do składu B. Spędził tam niecały rok i wraz z pierwszym stycznia 2003 roku, trafił do kadry A. 
W pierwszym zespole zadebiutował w wieku 16 lat, w spotkaniu z Kryljami Sowietów Samara (2-0), w którego trakcie obronił rzut karny. W 2005 roku zdobył z CSKA tryplet - mistrzostwo kraju, puchar kraju i Pucharu UEFA - będąc przy tym kluczowym graczem zespołu. Rok później klub powtórzył ten sukces, broniąc mistrzostwa i pucharu. Sezon 2007, przepadł Akinfiejefowi ze względu na kontuzję kolana, przez co rozegrał w całym sezonie tylko dziesięć spotkań. 
W 2011 roku już jako kapitan klubu, zdobył z CSKA swój piąty krajowy puchar. Dwa lata później, Akinfiejew, dodał do tego trzeci krajowy dublet, do czego walnie się przyczynił, broniąc rzut karny Jurija Żyrkowa w finałowym spotkaniu o Puchar Rosji przeciwko Anży Machaczkała. W maju 2014 wywalczył kolejne mistrzostwo kraju.
W listopadzie 2018 został pierwszym rosyjskim bramkarzem, który zachował trzysta czystych kont w karierze.
Kariera reprezentacyjna.
W reprezentacji Rosji zadebiutował w wieku 18 lat i 20 dni w przegranym spotkaniu z reprezentacją Norwegii (2-3).
Uczestnik dwóch mundiali (2014 i 2018) i czterech turniejów o Mistrzostwo Europy (2004, 2008, 2012, 2016). 
Spotkanie Pucharu Konfederacji 2017 przeciwko Portugalii (0-1) było jego setnym występem w reprezentacji "Sbornej".
Reprezentacyjną karierę zakończył wraz z wyeliminowaniem reprezentacji Rosji z Mistrzostw Świata 2018, po spotkaniu z Chorwacją (2-2, 4-5 p.k). Wcześniej, był bohaterem spotkania 1/8 finału z Hiszpanią, broniąc decydujący rzut karny Iago Aspasa.
Łącznie, przez czternaście lat gry dla reprezentacji rozegrał w niej 111 spotkań.
Statystyki klubowe.
"aktualne na dzień 21 kwietnia 2021"
1
2

</doc>
<doc id="626458" url="https://pl.wikipedia.org/wiki?curid=626458" title="Igor Akinfeev">
Igor Akinfeev



</doc>
<doc id="626459" url="https://pl.wikipedia.org/wiki?curid=626459" title="Oberführer">
Oberführer

Oberführer – ranga oficerska w Waffen-SS i SA, odpowiadająca randze „starszego” pułkownika (bez bezpośredniego odpowiednika w Wehrmachcie).
SS-Oberführer.
Oberführer − najstarszy stopień w SS wśród oficerów sztabowych, obowiązujący od 1929 roku. Choć jest on zaszeregowany dla korpusu oficerów, jednak prerogatywy dowódcze dla SS-Oberführer obejmowały także dowodzenie brygadą, co zwykle jest zaszeregowane etatowo dla najniższego stopnia w korpusie generałów. W pewnym stopniu odpowiada mu rangą brytyjski stopień brygadiera.
Dystynkcjami Oberführera były dwa liście dębu na obydwu patkach oraz naramienniki z podwójnie plecionych białych pasm z dwiema kwadratowymi gwiazdkami. W stroju maskującym dystynkcje składały się z czterech belek i dwóch podwójnych liści dębu koloru zielonego.

</doc>
<doc id="626461" url="https://pl.wikipedia.org/wiki?curid=626461" title="Elizja">
Elizja

Elizja – regularne usunięcie samogłoski – a niekiedy sylaby – w sąsiedztwie innej samogłoski. Zjawisko to dotyczy najczęściej samogłoski (sylaby) wygłosowej przed nagłosem samogłoskowym, na przykład fr. "l'affaire" – sprawa, ale "la maison" – dom, wł. "l'acqua" – woda.
Błędne jest nazywanie elizją każdego procesu zaniku głoski.
W języku francuskim elizja zachodzi między innymi wówczas, gdy rodzajnik określony jest obok rzeczownika, zaczynającego się na samogłoskę lub "h nieme". Podobnie jest w języku włoskim.

</doc>
<doc id="626467" url="https://pl.wikipedia.org/wiki?curid=626467" title="Christoph Bernhard von Galen">
Christoph Bernhard von Galen

Christoph Bernhard Freiherr von Galen (ur. 12 października 1606, zm. 19 września 1678) – książę biskup Münster.
Pochodzący ze szlacheckiej westfalskiej rodziny Bernard po stracie rodzinnego majątku przyjął święcenia kapłańskie, co w przyszłości nie przeszkodziło mu aktywnie walczyć po stronie cesarza w czasie wojny trzydziestoletniej.
W roku 1650 przejął po arcybiskupie Kolonii Ferdynandzie Bawarskim biskupstwo Münster. Wkrótce po objęciu władzy nad biskupstwem zmierzyć się musiał z niezwykle groźnym powstaniem znacznej części niezadowolonych mieszkańców Münster. Wojowniczy biskup utrzymywał bardzo silną armię, co sprawiało, że musiano się z nim liczyć w Europie. Dzięki silnej armii z łatwością skruszył powstanie i zapanował nad sytuacją w biskupstwie. W 1651 r. na polecenie Bernarda von Galena, który drogę również pokonał, odbyła się pierwsza pielgrzymka piesza do obrazu Matki Boskiej Bolesnej w Telgte. Położył podwaliny pod system oświaty na terenie biskupstwa i przyczynił się do jego rozwoju.
W roku 1664 wybrano go na jednego z kierowników cesarskiej armii wystawionej do walki z Turkami. Po bitwie pod Szentgotthárd zawarto pokój i chciwy przygód wojennych biskup natychmiast skierował swą armię na pomoc walczącemu z Holandią królowi Anglii Karolowi II. Dopiero interwencja króla Francji Ludwika XIV i elektora Brandenburgii Fryderyka Wilhelma zmusiły go do zawarcia pokoju w 1666 roku.
Ale sześć lat później sytuacja zdecydowanie zmieniła się i biskup von Galen mógł wreszcie pofolgować swojej wojowniczej naturze. Znów uderzył na Holandię, ale tym razem w sojuszu i przy pełnym błogosławieństwie Ludwika XIV. Niezbyt długo utrzymał się jednak w wierności dla Francji i już wkrótce opowiedział się po stronie cesarza Leopolda I. Gdy w wielkiej ogólnoeuropejskiej wojnie znanej pod nazwą wojny Francji z koalicją przeszedł na stronę cesarską, wspólnie z Danią i Brandenburgią skierował swe siły przeciwko sprzymierzonej z Francją Szwecji, dokonując podboju księstwa Bremy. Wkrótce po tym wyczynie zmarł 19 września 1678 w Ahaus.
Podczas swego panowania Galen pokazał się jako gorliwy zwolennik reform w Kościele katolickim. Jednak zamiast reformie kościoła, większość czasu poświęcał na powiększanie swej potęgi i prestiżu.

</doc>
<doc id="626469" url="https://pl.wikipedia.org/wiki?curid=626469" title="Geografia fizyczna kompleksowa">
Geografia fizyczna kompleksowa

Geografia fizyczna kompleksowa – dyscyplina naukowa w obrębie geografii fizycznej, nauka o budowie, organizacji, zróżnicowaniu i funkcjonowaniu środowiska przyrodniczego traktowanego jako całość. Środowisko jest rozpatrywane jako zespół zróżnicowanych krajobrazów — system złożony z powiązanych i wzajemnie ze sobą oddziaływających komponentów. 
Jako synonimy geografii fizycznej kompleksowej funkcjonują również określenia geografia krajobrazu oraz geoekologia.
Geografia fizyczna kompleksowa dzieli się na: geografię fizyczną ogólną, geografię fizyczną regionalną, naukę o krajobrazie, paleogeografię, geografię fizyczną stosowaną i geochemię krajobrazu. 
Do połowy XIX w. na przyrodę i geografię patrzono holistycznie (całościowo). Od tego czasu rozpoczął się, spowodowany zwiększaniem się ilości wiedzy, podział geografii i rozwój dyscyplin szczegółowych, jak geomorfologia, hydrologia, klimatologia etc. Obok nich rozwijała się, zainspirowana ideami Alexandra von Humboldta, kompleksowa geografia fizyczna łącząca różne działy geografii fizycznej. Gwałtowny rozwój tej dyscypliny nastąpił dopiero od połowy XX wieku. 
Geografia fizyczna kompleksowa syntezuje wiedzę dotyczącą budowy, organizacji i funkcjonowania, w różnych skalach, wielowymiarowego systemu środowiska przyrodniczego, które zmienia się pod wpływem sił naturalnych lub pod wpływem działań człowieka. Podstawą geografii fizycznej kompleksowej są 3 aksjomaty sformułowane przez E. Neefa: aksjomat planetarny, aksjomat krajobrazowy i aksjomat chronologiczny. 

</doc>
<doc id="626470" url="https://pl.wikipedia.org/wiki?curid=626470" title="SS-Division &quot;Totenkopf&quot;">
SS-Division &quot;Totenkopf&quot;



</doc>
<doc id="626474" url="https://pl.wikipedia.org/wiki?curid=626474" title="Karabin maszynowy vz. 52">
Karabin maszynowy vz. 52



</doc>
<doc id="626475" url="https://pl.wikipedia.org/wiki?curid=626475" title="Franz Xaver Wolfgang Mozart">
Franz Xaver Wolfgang Mozart

Franz Xaver Wolfgang Mozart (ur. 26 lipca 1791 w Wiedniu, zm. 29 lipca 1844 w Karlowych Warach), znany jako „Mozart Lwowski” lub „Wolfgang Amadeusz Młodszy” – austriacki kompozytor i pianista, syn Wolfganga Amadeusa Mozarta i jego żony Konstancji.
Od najmłodszych lat uczył się muzyki w Pradze i Wiedniu, m.in. gry na fortepianie u Johanna Nepomuka Hummla i śpiewu u Antonio Salieriego. W 1805 zadebiutował jako pianista, od 1809 został nauczycielem muzyki u hr. Baworowskiego w Podkamieniu koło Rohatyna. Następnie nauczał u rodziny Janiszewskich w niedalekim Bursztynie.
Odnosił sukcesy wykonując utwory własne i ojca, choć trudno porównywać jego twórczość do dzieł tego drugiego. Komponował koncerty fortepianowe, liczne utwory okolicznościowe utrzymane w stylu brillant oraz pieśni i kantaty.
W roku 1813 osiadł we Lwowie (stąd przydomek „Mozart Lwowski”), gdzie mieszkał przez 25 lat i pracował jako nauczyciel gry na fortepianie. We Lwowie uczył się kompozycji u Johanna Mederitscha. Nie zaniechał jednak działalności koncertowej – w latach 1819–1821 odbył tournée po Europie – wystąpił m.in. w Warszawie, Elblągu i Gdańsku. W roku 1826 założył we Lwowie Lwowskie Towarzystwo św. Cecylii (działało w latach 1826-1829).
W 1838 wyjechał ze Lwowa i powrócił do Wiednia, gdzie dawał lekcje muzyki i koncerty. W 1841 przekazał cenne listy i pamiątki po swoim ojcu dla salzburskiej fundacji Dommusikverein und Mozarteum, za co otrzymał tytuł honorowego kapelmistrza tej instytucji.
Jest znany także z anomalii fizjologicznej zwanej uchem Mozarta. Anomalia ta ma przeczyć plotce mówiącej o rzekomych związkach Konstancji z kompozytorem i uczniem Wolfganga Amadeusa Mozarta – Franzem Xaverem Süssmayrem i potwierdzać ojcostwo Mozarta. Również imiona obydwu kompozytorów, które nosił, mają raczej podkreślać życzliwość jaką rodzina Mozartów kierowała się wobec Süssmayra, a nie cokolwiek innego. Mozartowie (i nie tylko oni) nadawali zresztą imiona szanowanych przez siebie osób także innym swoim dzieciom.
W sierpniu 2021 na lwowskim placu Małaniuka odsłonięto pomnik Mozarta autorstwa Sebastiana Schweikerta. Forma pomnika jak i jego umiejscowienie spotkało się z krytyką miejscowych mieszkańców.

</doc>
<doc id="626476" url="https://pl.wikipedia.org/wiki?curid=626476" title="Wniebowstąpienie Izajasza">
Wniebowstąpienie Izajasza

Wniebowstąpienie Izajasza – apokryficzna księga datowana na II wiek n.e. skompilowana przez chrześcijańskiego (lub judeochrześcijańskiego) autora. Składa się z trzech części, które funkcjonowały zapewne jako osobne dzieła:
Apokryf ten zachował się w całości jedynie w wersji etiopskiej, znane są ponadto fragmenty w językach: greckim, koptyjskim, łacińskim i starosłowiańskim. Jako "Vorlage" wersji etiopskiej większość badaczy wskazuje tekst grecki, nieliczni tylko optują za (nieznanym) tekstem aramejskim.
Niektóre wątki w tekście (ucieczka na pustynię, krytyka Jerozolimy) wykazują pokrewieństwo z tekstami esseńczyków z Kumran.

</doc>
<doc id="626477" url="https://pl.wikipedia.org/wiki?curid=626477" title="Oberfuhrer">
Oberfuhrer



</doc>
<doc id="626478" url="https://pl.wikipedia.org/wiki?curid=626478" title="Franz Xaver Mozart">
Franz Xaver Mozart



</doc>
<doc id="626479" url="https://pl.wikipedia.org/wiki?curid=626479" title="Oberfuehrer">
Oberfuehrer



</doc>
<doc id="626480" url="https://pl.wikipedia.org/wiki?curid=626480" title="Freedom of the Seas">
Freedom of the Seas



</doc>
<doc id="626487" url="https://pl.wikipedia.org/wiki?curid=626487" title="Benthenchelys">
Benthenchelys

Benthenchelys – rodzaj ryb należących do plemienia Benthenchelyini zawierającego się w podrodzinie Myrophinae, tworzącej wraz z podrodziną Ophichthinae rodzinę żmijakowatych (Ophichthyidae).
Klasyfikacja.
Gatunki zaliczane do tego rodzaju :

</doc>
<doc id="626489" url="https://pl.wikipedia.org/wiki?curid=626489" title="55 (liczba)">
55 (liczba)

55 w kalendarzu.
55. dniem w roku jest 24 lutego. Zobacz też co wydarzyło się w 55 roku n.e.

</doc>
<doc id="626491" url="https://pl.wikipedia.org/wiki?curid=626491" title="Fibromialgia">
Fibromialgia

Fibromialgia – zespół chorobowy charakteryzujący się uogólnionym bólem w układzie ruchu z występowaniem charakterystycznych punktów, rozmieszczonych symetrycznie (tzw. punktów tkliwych), wrażliwych na ucisk, któremu towarzyszy uczucie przewlekłego zmęczenia, wrażenie sztywności oraz sen niepowodujący poczucia odpoczynku.
Termin "fibromialgia" został po raz pierwszy użyty w medycynie w 1976, natomiast w 1990 Amerykańskie Kolegium Reumatologiczne podało kryteria klasyfikacyjne tej jednostki chorobowej. Uważa się, że na fibromialgię cierpi około 4% populacji, częściej chorują kobiety i częstość występowania zwiększa się wraz z wiekiem (około 8% kobiet po 70. roku życia).
Rozpoznanie.
Wspomniane powyżej kryteria Amerykańskiego Towarzystwa Reumatologicznego pozwalają na rozpoznanie fibromialgii, jeśli oba poniżej podane kryteria są spełnione oraz ból utrzymuje się co najmniej od 3 miesięcy.
Prowadzone są badania nad diagnozowaniem fibromialgii na podstawie badań krwi.
Przyczyny.
Nie ma jednoznacznych teorii określających przyczynę tej choroby. U chorych na fibromialgię stwierdzono zaburzenia czwartej fazy snu (NREM – bez szybkich ruchów gałek ocznych). W EEG stwierdzono nakładanie się wielu powtarzających się fal α, co jest jednak również spotykane u osób wyczerpanych emocjonalnie lub z zespołem bezdechu sennego.
Stwierdzono również w płynie mózgowo-rdzeniowym małe stężenie serotoniny, jednak leki wpływające na jej stężenie nie przynoszą efektu w leczeniu fibromialgii.
Stwierdza się także zmniejszenie stężenia somatomedyny C (mediator działania hormonu wzrostu) oraz podwyższenie stężenia substancji P, która będąc neuroprzekaźnikiem może odpowiadać za przekazywanie bodźców bólowych.
U wielu chorych występują objawy spełniające rozpoznanie zaburzeń psychicznych, w tym lęk, hipochondria, depresja, jednakże fibromialgia występuje również u ludzi bez jakichkolwiek zaburzeń psychicznych.
Przebieg choroby.
Choroba ma niekorzystne rokowanie: mimo leczenia objawy u większości chorych się utrzymują, a tylko około 25% z nich osiąga remisję. Według danych amerykańskich od 10% do 25% pacjentów jest niezdolnych do wykonywania jakiejkolwiek pracy, u kolejnych konieczna jest zmiana charakteru pracy. Ponieważ niektórzy lekarze oraz towarzystwa ubezpieczeniowe podają w wątpliwość występowanie tej choroby, chorzy niejednokrotnie mają problemy z uzyskaniem orzeczenia o niepełnosprawności.
Leczenie.
Niesteroidowe leki przeciwzapalne i kortykosteroidy nie przynoszą istotnej poprawy, jedynie w małym stopniu zmniejszają objawy tej choroby. Czasowe złagodzenie dolegliwości mogą spowodować miejscowe wstrzyknięcia lidokainy, fizykoterapia (zwłaszcza ciepłolecznictwo). Poprawę mogą także spowodować leki antydepresyjne, w tym amitryptylina, doksepina; ostatnio bada się efektywność nowatorskiej terapii LDN (gdzie używa się małych dawek naltreksonu w celu podwyższenia poziomu endorfin dla celów leczniczych) w fibromialgii. Ważna jest psychoterapia oraz pomoc psychologa.
Ostatnie doniesienia niemieckich naukowców pokazują, że , dzięki czemu pacjenci mogą budzić się wypoczęci.
Wiele osób wskazuje również na korzyści wynikające z palenia konopi indyjskich w postaci łagodzenia większości objawów choroby, czego jednak nie potwierdzają badania naukowe.

</doc>
<doc id="626493" url="https://pl.wikipedia.org/wiki?curid=626493" title="Fibromyalgia">
Fibromyalgia



</doc>
<doc id="626496" url="https://pl.wikipedia.org/wiki?curid=626496" title="56 (liczba)">
56 (liczba)

56 w kalendarzu.
56. dniem w roku jest 25 lutego.
Zobacz też co wydarzyło się w 56 roku n.e.

</doc>
<doc id="626499" url="https://pl.wikipedia.org/wiki?curid=626499" title="Nicola Ventola">
Nicola Ventola

Nicola Ventola (ur. 24 maja 1978 w Grumo Appula) – włoski piłkarz grający na pozycji napastnika. Wielokrotny reprezentant młodzieżowych drużyn narodowych.
Karierę w Serie A rozpoczął w 1994 w AS Bari, skąd został sprowadzony do wielkiego Interu Mediolan w 1998 roku. Szybko okrzyknięto go wschodzącą gwiazdą włoskiej piłki, co zdawał się potwierdzać w pierwszym sezonie gry dla Interu. Wystąpił w 21 meczach i strzelił 6 goli. W następnym sezonie Inter jednak postanowił wypożyczyć utalentowanego gracza do FC Bologny, było to związane z pozyskaniem Christiana Vieriego. Pozostając graczem Interu Ventola następne sezony spędzał głównie na wypożyczeniach (Atalanta BC, AC Siena, Crystal Palace).
W sezonie 2005/2006 Ventola podpisuje dwuletni kontrakt z grającą w Serie B Atalantą Bergamo i walnie przyczynia się do awansu tego klubu do najwyższej klasy rozgrywkowej we Włoszech, strzelając w 35 meczach 15 bramek.
W sezonie 2006/2007 Serie A w składzie Atalanty wystąpił 29 razy, 6 razy wpisując się na listę strzelców. Po zakończeniu sezonu zdecydował się zmienić pracodawcę na Torino FC. W 2009 roku jego kontrakt z zespołem wygasł i Ventola został wolnym zawodnikiem. 3 listopada podpisał kontrakt z Novarą Calcio.
Ventola ma syna Keliana (ur. 2003) z brazylijską modelką Kartiką Luyet.

</doc>
<doc id="626501" url="https://pl.wikipedia.org/wiki?curid=626501" title="Półprzewodnik samoistny">
Półprzewodnik samoistny

Półprzewodnik samoistny – półprzewodnik, którego materiał jest idealnie czysty, bez żadnych zanieczyszczeń struktury krystalicznej. Koncentracja wolnych elektronów w półprzewodniku samoistnym jest równa koncentracji dziur.
Przyjmuje się, że w temperaturze 0 kelwinów w paśmie przewodnictwa nie ma elektronów, natomiast w T&gt;0 K ma miejsce generacja par elektron-dziura; im wyższa temperatura, tym więcej takich par powstaje.

</doc>
<doc id="626502" url="https://pl.wikipedia.org/wiki?curid=626502" title="57 (liczba)">
57 (liczba)

57 w kalendarzu.
57. dniem w roku jest 26 lutego. Zobacz też co wydarzyło się w 57 roku n.e.

</doc>
<doc id="626504" url="https://pl.wikipedia.org/wiki?curid=626504" title="Ahlia">
Ahlia

Ahlia – rodzaj ryb należących do plemienia Myrophini zawierającego się w podrodzinie Myrophinae, tworzącej wraz z podrodziną Ophichthinae rodzinę żmijakowatych – (Ophichthyidae).
Klasyfikacja.
Gatunki zaliczane do tego rodzaju :

</doc>
<doc id="626507" url="https://pl.wikipedia.org/wiki?curid=626507" title="Giuseppe Antonio Borgese">
Giuseppe Antonio Borgese

Giuseppe Antonio Borgese (ur. 12 listopada 1882 w Polizzi Generosa na Sycylii, zm. 4 grudnia 1952) – włoski pisarz, krytyk, publicysta.
Życiorys.
Po ukończeniu uniwersytetu we Florencji wykładał literaturę niemiecką w Turynie, Rzymie i Mediolanie. Nie mogąc pogodzić się z rozwojem faszyzmu we Włoszech, w 1931 wyjechał do USA. Podczas pobytu w Stanach poznał Tomasza Manna i ożenił się z jego córką Elisabeth. Po wojnie powrócił do Włoch.
Dzieła.
Borgese znany jest głównie ze swych rozpraw o literaturze, poświęconych m.in. twórczości Goethego i D’Annunzia. Wydał 2 powieści: "Rubè" (1921) oraz "I vivi e i morti" (1923). Napisał także 2 sztuki teatralne: "L'arciduca" (1924) oraz "Lazzaro" (1925). Na jego twórczość składają się ponadto poezje oraz wspomnienia z podróży.

</doc>
<doc id="626510" url="https://pl.wikipedia.org/wiki?curid=626510" title="Asarcenchelys">
Asarcenchelys

Asarcenchelys – rodzaj ryb należących do plemienia Myrophini zawierającego się w podrodzinie Myrophinae, tworzącej wraz z podrodziną Ophichthinae rodzinę żmijakowatych (Ophichthyidae).
Rodzaj "Asarcenchelys" jest reprezentowany przez jeden gatunek:

</doc>
<doc id="626511" url="https://pl.wikipedia.org/wiki?curid=626511" title="Ojos de Brujo">
Ojos de Brujo

Ojos de Brujo – hiszpański zespół działający w Barcelonie grający muzykę zaliczaną do gatunku nuevo flamenco. Sami opisują swoją twórczość jako „hip hop z odrobiną flamenco”.
27 czerwca 2009 roku zespół wystąpił po raz pierwszy w Polsce podczas wrocławskiego festiwalu Wroc Love Fest.

</doc>
<doc id="626512" url="https://pl.wikipedia.org/wiki?curid=626512" title="58 (liczba)">
58 (liczba)

58 w kalendarzu.
58. dniem w roku jest 27 lutego. Zobacz też co wydarzyło się w 58 roku n.e.

</doc>
<doc id="626513" url="https://pl.wikipedia.org/wiki?curid=626513" title="Cmentarz wojenny nr 276 – Brzesko">
Cmentarz wojenny nr 276 – Brzesko

Cmentarz wojenny nr 276 – Brzesko – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie i znajdujący się na terenie jego okręgu VIII Brzesko.
Zabytkowa nekropolia, znajduje się w Brzesku przy ul. Czarnowiejskiej. Najważniejsze elementy to: ściana szczytowa z tablicą inskrypcyjną, zespół bramny z płaskorzeźbami orłów po bokach oraz znajdujący się pośrodku cmentarza, stojący na cokole krzyż jako pomnik centralny. Po prawej i lewej stronie, pod murem, znajdują się groby oficerów.
Pochowano na nim 441 żołnierzy austriackich, 3 żołnierzy niemieckich oraz 63 żołnierzy rosyjskich.Polegli oni lub zmarli w brzeskich wojskowych lazaretach i szpitalach polowych w okresie listopad–grudzień 1914 oraz styczeń–czerwiec 1915.
Do 2016 r. znajdowała się na nim również mogiła poległych funkcjonariuszy UB, MO, ORMO.
Cmentarz projektował Robert Motka.

</doc>
<doc id="626514" url="https://pl.wikipedia.org/wiki?curid=626514" title="Donacjan">
Donacjan

Donacjan – imię męskie pochodzenia łacińskiego ("Donatianus"), oznaczające „pochodzący od Donata ("Donatus"), należący do Donata”. Imię to nosiło kilku świętych i błogosławionych.
Donacjan imieniny obchodzi 24 maja, 6 września i 14 października.
Znane osoby o tym imieniu:

</doc>
<doc id="626515" url="https://pl.wikipedia.org/wiki?curid=626515" title="59 (liczba)">
59 (liczba)

59 w kalendarzu.
59. dniem w roku jest 28 lutego. Zobacz też co wydarzyło się w 59 roku n.e.

</doc>
<doc id="626516" url="https://pl.wikipedia.org/wiki?curid=626516" title="Glenoglossa">
Glenoglossa

Glenoglossa – rodzaj ryb należących do plemienia Myrophini zawierającego się w podrodzinie Myrophinae, tworzącej wraz z podrodziną Ophichthinae rodzinę żmijakowatych (Ophichthyidae).
Klasyfikacja.
Gatunek zaliczany do tego rodzaju :

</doc>
<doc id="626517" url="https://pl.wikipedia.org/wiki?curid=626517" title="Explorer 2">
Explorer 2

Explorer 2 (EXPLR2) – amerykański satelita naukowy programu Explorer, wystrzelony 5 marca 1958 r. o 18:27 GMT.
Technicznie podobny do Explorera 1. Miał kontynuować badania pasów van Allena rozpoczęte przez satelitę Explorer 1.
Misja nie powiodła się – satelita nie osiągnął orbity. Nie zadziałał czwarty stopień rakiety nośnej Jupiter C. Ostatni człon, satelita, osłona zewnętrzna i aparatura Van Allena spadły z wysokości 320 km do Atlantyku, gdzieś w rejonie wyspy Trynidad. Biały Dom w oficjalnym oświadczeniu podał, że prezydent czuje się „zawiedziony”.

</doc>
<doc id="626518" url="https://pl.wikipedia.org/wiki?curid=626518" title="Olszówka k. Koła">
Olszówka k. Koła



</doc>
<doc id="626521" url="https://pl.wikipedia.org/wiki?curid=626521" title="América Cali">
América Cali

América de Cali – kolumbijski klub piłkarski z siedzibą w mieście Cali, stolicy departamentu Valle del Cauca. Występuje w rozgrywkach Categoría Primera A. Swoje domowe mecze rozgrywa na obiekcie Estadio Olímpico Pascual Guerrero.
Klub został założony w 1927. América jest powszechnie rozpoznawana jako jeden z najbardziej znaczących i tradycyjnych klub w historii kolumbijskiego futbolu, mający drugie miejsce wśród krajowych klubów pod względem liczby tytułów mistrza Kolumbii. América znana jest także jako "La Mechita Roja", czyli dosłownie "czerwona iskra". Przydomek ten wynika z tradycyjnego stylu gry zespołu, charakteryzującego się na ogół dynamicznym atakiem i szybkim tempem gry.
Historia.
América the Cali został założony 13 lutego 1927 w jednym z najbardziej popularnych miejsc w Cali, z biegiem czasu coraz bardziej znaczącego miasta w Kolumbii. Po tym jak została wydalona z niezrozumiałych przyczyn z regionalnego turnieju, América zdecydowała się ruszyć w podróż po kraju, stając się pierwszym klubem kolumbijskim rozgrywającym mecze w całej Kolumbii. 16 lutego 1948 América oficjalnie stała się pierwszym profesjonalnym klubem w Kolumbii, i miała duży udział w tworzeniu pierwszego zawodowego turnieju piłkarskiego, który zakończył się zwycięstwem Independiente Santa Fe.
América początkowo bez sukcesu walczyła w mistrzostwach Kolumbii, sięgając po wicemistrzostwo dopiero w roku 1960, a w Copa Libertadores zadebiutowała dopiero w roku 1969. Zespół przeszedł radykalną odmianę w 1979, gdy w roli trenera zaangażowany został Gabriel Ochoa Uribe i ponadto uzyskano znaczne fundusze od kartelu narkotykowego z Cali. Jako trener Gabriel Ochoa Uribe pracował przez 12 lat, siedmiokrotnie sięgając po tytuł mistrza Kolumbii, co błyskawicznie przysporzyło klubowi niezmierną różnorodność kibiców wspierających zespół w całym kraju. W latach 1985–87 América znajdowała się na szczytach światowego futbolu, trzykrotnie z rzędu docierając do finału Copa Libertadores.
Po odejściu trenera Gabriela Uribe w 1991 wielu obawiało się, że to koniec zwycięskiego okresu "czerwonych diabłów". Jednak w 1992 pod kierownictwem nowego trenera Francisco Maturany, América sięgnęła po ósmy tytuł mistrza Kolumbii i wydawała się kontynuować swój złoty okres, jednak potem na kolejny tytuł trzeba już było czekać aż pięć lat. W 1996 América po raz czwarty znalazła się na szczytach południowoamerykańskiego, a więc – automatycznie – i światowego futbolu, docierając aż do finału Copa Libertadores. Tutaj przyszło się zmierzyć ze słynnym River Plate. Po zwycięstwie 1:0 w Cali, porażka 0:2 w Buenos Aires po raz czwarty odebrała drużynie ostateczne zwycięstwo.
Pomimo zdobycia mistrzostwa Kolumbii w latach 2000–2002 trzy razy z rzędu América rozpoczęła nowe milenium z poważnymi kłopotami finansowymi, co nie pozwoliło na powtórzenie zadziwiających świat sukcesów z lat 80. XX wieku. W roku 1995 Corporación Deportiva América został umieszczony na amerykańskiej liście instytucji powiązanych z kartelami narkotykowymi i USA zamroziły znajdujące się tam środki finansowe klubu szacowane na około 1 milion dolarów i nakazały swym firmom, by nie wchodziły w kontakty biznesowe ze znajdującymi się na tej liście podmiotami. Odtąd zaczął się ciężki kryzys ekonomiczny klubu. Zadłużony na 2 miliony dolarów klub nie mogąc posiadać oficjalnego sponsora, ograniczać się musiał do wpływów z biletów na mecz oraz ze sprzedaży koszulek piłkarskich. Miesięczne pensje graczy klubu nie przekraczały 3000 dolarów, co zmusiło zarząd do pozyskania pieniędzy ze sprzedaży swych najbardziej znanych graczy.
Jednak, pomimo kłopotliwej sytuacji ekonomicznej, América nadal potrafiła utrzymać dość wysoki poziom sportowy, a także wciąż miała za sobą wielką tradycję i wielką rzeszę kibiców w całym kraju. W roku 2006 klub nie był w stanie sięgnąć po najwyższe miejsca w tabeli ligi kolumbijskiej z powodu wyprzedaży znacznej części najlepszych graczy. Mimo że omal nie udało jej się awansować do następnej rundy, to jednak 21 maja 2006 drużyna doznała ciężkiej porażki z Atlético Nacional. W 82. minucie meczu było już 3:0 dla rywali, a América grała w dziewiątkę z powodu 2 czerwonych kartek. Między 82 a 86 minutą rywale strzelili 3 gole i mecz zakończył się klęską 0:6. Drużyna zajęła w tabeli ostatecznie dziesiąte miejsce, a tylko osiem drużyn grało dalej o tytuł mistrza Kolumbii.
Po sezonie 2011 zespół Amériki po raz pierwszy w historii spadł do drugiej ligi kolumbijskiej – Categoría Primera B.

</doc>
<doc id="626522" url="https://pl.wikipedia.org/wiki?curid=626522" title="Schelte Bus">
Schelte Bus

Schelte John Bus (pseudonim Bobby) (ur. 1956) – amerykański astronom. Pracuje w Instytucie Astronomii Uniwersytetu Hawajskiego. Odkrył 1684 planetoidy (1352 samodzielnie oraz 332 z innymi astronomami), w tym ponad 40 trojańczyków oraz między innymi (2135) Aristaeus z grupy Apollo, która 30 marca 2147 roku znajdzie się od Ziemi w odległości trzynastu dystansów do Księżyca. Pod względem liczby odkrytych planetoid w 2022 roku klasyfikowany był na 18. miejscu (5. miejsce wśród odkrywców indywidualnych). Odkrył również kometę krótkookresową 87P/Bus i długookresową C/1981 H1 (Bus).
Planetoida (3254) Bus została nazwana na jego cześć.

</doc>
<doc id="626523" url="https://pl.wikipedia.org/wiki?curid=626523" title="Corporación Deportiva América de Cali">
Corporación Deportiva América de Cali



</doc>
<doc id="626524" url="https://pl.wikipedia.org/wiki?curid=626524" title="Onezyfor">
Onezyfor

Onezyfor – imię męskie pochodzenia łacińskiego, od gr. "Ονησιφορος", 'Onesiphoros', co oznacza "przynoszący pożytek, zbawienny, dobroczynny". Patronem imienia jest św. Onezyfor (uczeń św. Pawła).
Onezyfor imieniny obchodzi 6 września.
Znane osoby noszące imię Onezyfor:

</doc>
<doc id="626525" url="https://pl.wikipedia.org/wiki?curid=626525" title="Carlo Levi">
Carlo Levi

Carlo Levi (ur. 29 listopada 1902 w Turynie, zm. 4 stycznia 1975 w Rzymie) – włoski pisarz i malarz pochodzenia żydowskiego, z wykształcenia lekarz. 
Jako malarz inspirował się francuskim impresjonizmem. Kilkakrotnie więziony za działalność antyfaszystowską, został skazany na przymusowy pobyt w Lukanii, na południu Włoch.
Lata spędzone na zesłaniu zainspirowały go do stworzenia swego najsłynniejszego dzieła: powieści "Cristo si è fermato a Eboli" (1945). Opowiada ona o wrastaniu zesłańca z północy Włoch w społeczeństwo wioski Gagliano, ludzi niemal nie tkniętych przez nowoczesną cywilizację, których życiem kierują prastare przesądy i zasady. Powieść została sfilmowana pod tym samym tytułem w 1979 roku przez Francesco Rosiego. W roli głównej wystąpił Gian Maria Volonté.

</doc>
<doc id="626526" url="https://pl.wikipedia.org/wiki?curid=626526" title="Front Południowy (radziecki)">
Front Południowy (radziecki)

Front Południowy (ros. "Южный фронт") – jedno z wielkich operacyjno-strategicznych ugrupowań wojsk Armii Czerwonej o kompetencjach administracyjnych i operacyjnych na zachodnim terytorium ZSRR działający podczas wojny domowej na terenie byłego Imperium Rosyjskiego, wojny polsko-bolszewickiej oraz w czasie II wojny światowej.
Historia.
Działania bojowe w latach (1918–1921).
Wystawiony do walki po raz pierwszy w trakcie wojny domowej z lat 1918–1921. Sformowany we wrześniu 1918 roku obejmował wojska od Briańska po Astrachań. W październiku zreorganizowany w pięć armii (8 Armia, 9 Armia, 10 Armia, 11 Armia, 12 Armia). Prowadził walki głównie przeciwko zgrupowaniom „białych” generała Piotr Krasnowa i generała Antona Denikina. W lipcu i sierpniu 1919 roku odparł ofensywę tego ostatniego na Moskwę spychając go nad Morze Czarne i Kaukaz (armie: 8, 9, 10, 10, 14). W styczniu 1920 roku po zablokowaniu Denikina front z dwoma armiami przerzucono na Ukrainę prawobrzeżną i przemianowano we Front Południowo-Zachodni.
Ponownie do walki wystawiony w celu zlikwidowania na Krymie „białej” Armii Rosyjskiej generała Wrangla (21.09.1920) (operacja perekopsko-czongarska). Otrzymał jednostki Frontu Południowo-Zachodniego. Wojska „białych” rozbił siłami 4 i 6 armii wspartymi przez 1 Armię Konną. Na początku grudnia przemianowany w Dowództwo Wszystkich Wojsk na Ukrainie dokończył likwidacji jednostek generała Wrangla.
Działania bojowe w latach 1940-1943.
Po raz drugi Front Południowy sformowano latem 1940 roku w celu opanowania Besarabii odebranej Rumunii na podstawie Paktu Ribbentrop-Mołotow. Wystawiony na bazie dowództwa Kijowskiego Specjalnego Okręgu Wojskowego w składzie 5 i 12 Armii z Kijowskiego Specjalnego Okręgu Wojskowego oraz 9 Armii z Odeskiego Okręgu Wojskowego (27.06.1940). Po opanowaniu Besarabii front ponownie przekształcono w Kijowski Specjalny Okręg Wojskowy (10.07.1940).
Po raz trzeci Frontu Południowy utworzonego decyzją Biura Politycznego z 21 czerwca 1941 roku. Zadaniem wojsk Frontu było osłaniania granic z Węgrami i Rumunią, a następnie uderzeniem na Tulczę i Konstancę powinny „zająć północną Dobrudzę wyjść na granicę z Bułgarią, odcinając Rumunię od morza”.
Dowództwo frontu sformowano na bazie dowództwa Moskiewskiego Okręgu Wojskowego.
Po sformowaniu w czerwcu 1941 rozwinął się na linii: Kamieniec Podolski, Soroki, Orgiejew, Komrat, Izmaił przeciw niemieckiej Grupie Armii „Południe” (3 i 4 Armia rumuńska, 11 Armia niemiecka). Toczył walki obronne i odwrotowe na Ukrainie, początkowo w rej. Krzywego Rogu potem Zaporoża. W ciężkich walkach zmuszony został do powolnego odwrotu przez wojska rumuńskie i 11 Armię niemiecką. Po zwycięstwie Grupy Armii „Środek” pod Humaniem, gdzie zniszczona została duża część wojsk sąsiedniego Frontu Południowo-Zachodniego (07/08.1941), jego wojska musiały wycofać się za Dniepr. Pozostawiono jednak silną załogę w Odessie, która broniła się jeszcze przez dwa miesiące. Po otrzymaniu posiłków (nowe 6 i 12 Armia) Front Południowy wytrzymał nad Dnieprem do początków września kiedy to wojska niemieckiej 11 Armii zdobyły przyczółki i przebiły się w rejon Krymu. Próby przeciwuderzeń na tyły tej armii w końcu września zakończyły się klęską, gdy z kolei na tyły Frontu uderzyła 1 Grupa Pancerna gen. Kleista (kocioł pod Melitopolem). Do 5 października 1941 większość wojsk Frontu – 9 i 18 Armia uległa likwidacji. Resztki Frontu Południowego wycofały się za rzekę Mius.
W ciągu października front został jednak odbudowany (9 Armia, 18 Armia, 12 Armia) mimo że trzeba było wycofać się jeszcze dalej na wschód. W listopadzie 1941 ustabilizował się na linii: Artiomowsk, Debalcewo, Rostów nad Donem. 20 listopada 1941 r. utracono Rostów nad Donem. W listopadzie – grudniu 1941 front przeprowadził operację zaczepną w rejonie Rostowa przeciw niemieckiej 1 Armii Pancernej. Gdy Niemcy wjeżdżali do Rostowa od 3 dni trwała już kontrofensywa Frontu Południowego. W pierwszej połowie listopada otrzymano dwie nowe armie (37 i 56), które uderzyły w północno-wschodnie skrzydło 1 Armii Pancernej. Natarcie było na tyle skuteczne, że do 2 grudnia Niemcy wycofali się za rzekę Mius. Ofensywę kontynuowano w styczniu 1942 wraz z Frontem Południowo-Zachodnim w ramach zaczepnej operacji barwienkowsko-łozowskiej, co doprowadziło do powstania przyczółka barwienkowsko-łozowskiego. Jednak dalsza próba wyzwolenia rejonu Donbasu zakończyła się niepowodzeniem (maj 1942), ze względu na niemiecką operację zaczepną. W lipcu 1942 Front Południowy (skład: 12, 18, 24, 37, 56 Armie, 4 Armia Lotnicza) zmuszony został do kolejnego odwrotu i wycofania za Don. Po pokonaniu wojsk Frontu Południowo-Zachodniego Niemcy maszerując wzdłuż Donu zagrozili tyłom frontu, który musiał wycofać się za tę rzekę. Kolejne uderzenie wojsk Grupy Armii „A” doprowadziło do jeszcze większego odwrotu, tym razem aż w dolinę rzeki Kubań. W nowych warunkach dowództwo sowieckie zdecydowało, że istnienie Frontu Południowego straciło sens. 28 lipca 1942 dowództwo frontu rozwiązano, a wojska przekazano Frontowi Północno-Kaukaskiemu.
Front w składzie czterech armii oraz armii lotniczej miał wykonać uderzenie na zachód w celu wyzwolenia Rostowa i zablokowania wojsk niemieckich na Kaukazie. W wyniku przeprowadzonej operacji (1.01.1943–18.02.43) uzyskano tylko częściowe powodzenie. Front wziął udział w końcowej części operacji stalingradzkiej (likwidacja katielnikowskiego zgrupowania niemieckiego), następnie w operacji na Salsk, Rostów nad Donem i w Zagłębiu Donieckim. Rostów wyzwolono (14 lutego) i odrzucono Niemców za rzekę Mius, ale nie udało się odciąć wojsk niemieckich na Kaukazie. Dalsze próby przełamania obrony niemieckiej zakończyły się niepowodzeniem. W lipcu – sierpniu posuwał się wzdłuż wybrzeża Morza Azowskiego prowadząc walki z 6 Armią niemiecką. Wraz z wojskami Frontu Południowo-Zachodniego wyzwolił Donbas (13.08.1943 – 22.09.1943). Pod koniec września wyszedł na linię Zaporoże, Melitopol. Następnie odrzucono przeciwnika spod Melitopola i odcięto wojska niemieckie na Krymie (29.09.1943–5.11.1943). 20.10.1943 przemianowany na 4 Front Ukraiński.
Struktura organizacyjna.
Skład frontu (1.07.1941).
Front liczył on łącznie 21 dywizji (w tym cztery pancerne, dwie zmotoryzowane i 3 dywizje kawalerii).
Skład frontu (1943).
Utworzony 1 stycznia 1943 w wyniku przemianowania Frontu Stalingradzkiego w składzie:

</doc>
<doc id="626527" url="https://pl.wikipedia.org/wiki?curid=626527" title="Filodemos z Gadary">
Filodemos z Gadary

Filodemos z Gadary ( "Philodemos", ur. ok. 110 p.n.e. – zm. ok. 39 p.n.e.) – grecki poeta i filozof ze szkoły epikurejskiej. Przez ponad 30 lat mieszkał w Italii, gdzie założył własną szkołę, opartą na naukach Epikura.
Filodemos zajmował się wieloma dziedzinami (logiką, teologią, retoryką, muzyką, poetyką, etyką, historią filozofii). Był autorem m.in. ponad 30 epigramów oraz traktatów "O muzyce" i "O utworach poetyckich". Jego prace pisane w języku greckim charakteryzowały się elegancją formy, a jego poglądy wpływały na rzymską teorię i krytykę literatury. Wiele jego dzieł zaginęło w starożytności, lecz niektóre odnaleziono w XVIII wieku i są one pieczołowicie rekonstruowane.
Życiorys.
Filodemos pochodził z Gadary (obecnie Umm Qais w Jordanii). Posługiwał się bardzo dobrze greką, nie wiadomo jednak, czy jego rodzice byli Grekami, czy zhellenizowanymi Syryjczykami. Nieznana jest też data jego przybycia do Aten. Wiadomo, że był uczniem Zenona z Sydonu, który wówczas stał na czele "Ogrodu" (szkoły filozoficznej założonej przez Epikura). Być może Filodemos odwiedził też Rodos i sycylijską Himerę, gdzie miał nawiązać kontakty z tamtejszymi epikurejczykami.
Około roku 74/73 p.n.e. przybył na Półwysep Apeniński, gdzie poznał Lucjusza Kalpurniusza Pizona, który został później jego patronem, uczniem i przyjacielem.
Filodemos podróżował po Italii i studiował epikurejskie księgi m.in. w Bajach ("Baiae"), Puteoli, Kumach ("Cumae"), Pauzylipie ("Pausilypon") i Herkulanum ("Herculanum") i sam szerzył poglądy Epikura, zarówno w swoich traktatach, jak i w czasie rozmów z uczniami. Dokładna data i okoliczności jego śmierci nie są znane.
Dzieła.
W latach 1752-1754 w Herkulanum, zniszczonym przez wybuch Wezuwiusza w 79 n.e., odnaleziono ruiny tzw. Willi Papirusów ("Villa dei Papiri"), należącej do Pizona, gdzie natrafiono wśród wielu zwęglonych papirusowych zwojów, stanowiących jego bibliotekę, także na prace jego duchowego mistrza i przewodnika – Filodemosa. Znajdowało się ich tam ok. 30 i przybliżały one nauki Epikura. Zwoje, które zostały bardzo zniszczone, są obecnie żmudnie rekonstruowane i tłumaczone w ramach Philodemus Project. W 2001 roku ukazał się w języku angielskim pierwszy tom w tłumaczeniu Richarda Janko. W przygotowaniu są kolejne tomy.
Logika.
Problematyce logicznej poświęcone było dzieło "O sposobach znakowania" ( "Perí semeíon kaí semeióseon"), które omawiało kolejne stadia postępowania zmierzające do poznania rzeczy niejawnych, czyli niepodpadających pod zmysły, poprzez poznanie rzeczy jawnych, które są zmysłom dostępne.
Teologia.
Kwestie kosmologiczne Filodemos poruszył w dziełach teologicznych, m.in. "O bogach" ( "Perí theón") i "O pobożności" ( "Perí eusebeías"). W pierwszym z nich zwalczał stoickie wyobrażenie bóstwa jako wszechogarniającej mocy przenikającej świat, przeciwstawiając mu epikurejską koncepcję bogów nieingerujących w ziemskie sprawy, nieczułych na losy człowieka i jego stosunek do nich. W drugim natomiast krytykował tradycyjne wyobrażenia bogów spotykane w mitologii i poezji i przedstawiał epikurejski punkt widzenia, który mimo że zaprzeczał istnieniu bezpośredniego związku między światem bogów a światem ludzi, to jednak zalecał oddawanie czci bogom, ze względu na podziw dla cech boskich, szczególnie wewnętrznego spokoju (ataraksji).
Etyka i moralność.
Jego dzieła, wykorzystujące diatryby, były wykładem przedstawiającym epikurejskie zasady życia szczęśliwego. Zachowały się urywki pism etycznych Filodemosa: "O gniewie" ( "Perí orgés"), "O zazdrości" ( "Perí phthónu"), "O szaleństwie" ( "Perí manías"), "O miłości" ( "Perí érotos"), "O wolności słowa" ( "Perí parresías"), "O pochlebstwie" ( "Perí kolakeías"), "O dobrym władcy według Homera" ( "Perí tú kath' Hómeron agathú basiléos"), "O zuchwalstwie" ( "Perí hyperephanías"), "O chciwości" ( "Perí philargyrías"), "O gospodarowaniu" ( "Perí oikonomías"), "O bogactwie" ( "Perí plútu"), "O śmierci" ( "Perí thanátu"), "O radości z cudzego nieszczęścia" ( "Perí epichairekakías") a także fragmenty dialogów "O małżeństwie" ( "Perí gámu").
Historia filozofii.
Dzieje filozofii przedstawił Filodemos w "Historii filozofii" ( "Tón philosóphon sýntaksis"), poświęconej poszczególnym szkołom filozoficznym i ich przedstawicielom. Napisał biografię Epikura – "O Epikurze" ( "Perí Epikúru"), a także pracę "O poglądach stoików" ( "Perí tón stoikón"), w której dyskutował z sądami stoickimi.
Sztuka.
Sztuce poświęcił Filodemos traktaty "O muzyce" ( "Perí musikés"), "O utworach poetyckich" ( "Perí poiemáton") i "O sztuce wymowy" ( "Perí rhetorikés"), gdzie skupił swą uwagę na rozważaniu wywoływania przeżyć estetycznych u odbiorców, natomiast nie zajmował się funkcjami utylitarno-dydaktycznymi sztuki.
Muzyka.
Dzieło "O muzyce" składa się z księgi I, przedstawiającej poglądy innych filozofów (platońską, perypatetycką i stoicką koncepcję sztuki muzycznej) i ksiąg II-IV, w których Filodemos polemizował z nimi. Dzieło nie zachowało się w całości do naszych czasów i na podstawie oznaczeń zostawionych przez skrybę przypuszcza się, że liczyło 152 kolumny (całość lub tylko sama księga IV, tu zdania badaczy są podzielone).
Filodemos poprzez termin muzyka ( "musiké") rozumiał jedynie warstwę muzyczną, a nie, jak krytykowani przezeń filozofowie, sztukę poetycko-muzyczną, a za muzyków uważał jedynie kompozytorów melodii przeznaczonych do wykonania na instrumencie i nie zaliczał do nich poetów, układających słowa. Jego zdaniem muzyka miała dostarczać przyjemnych wrażeń słuchowych, nie zaś wychowywać i przyczyniać do doskonałości ( "areté") w każdej sferze życia. Filodemos odrzucał możliwość intelektualnego pojmowania muzyki oraz teorię ethosu (według której muzyka ma znaczący wpływ na sferę emocjonalną i etyczną człowieka).
Poetyka.
Traktat "O utworach poetyckich" jest wciąż odtwarzany przez badaczy, jako że zachował się w wielu bardzo zniszczonych fragmentach. Dzieło składało się prawdopodobnie z pięciu ksiąg (niewykluczona jest ich większa ilość). Filodemos stosował powszechnie znany wówczas podział na trzy sfery zainteresowań badacza poetyki: "poíema" (badanie składników wypowiedzi poetyckiej oraz techniki artystycznego ukształtowania różnych jej odmian), "poíesis" (badanie warstwy treściowej utworu jako nośnika informacji, idei i emocji) i "poietés" (analiza natury i zakresu kompetencji autora-poety).
Filodemos, podobnie jak w przypadku muzyki, sprzeciwiał się powszechnemu wówczas przekonaniu o dominacji funkcji dydaktyczno-etycznych poezji nad funkcją estetyczną. Jego zdaniem dzieło poetyckie powinno zachwycać czytelnika, przedstawiać treści w sposób możliwie atrakcyjny i harmonijny, nie musi być użyteczne, ale ma być piękne. Uważał, że należy łącznie traktować treści i formę jako nawzajem uzupełniające się składniki dzieła.
Znaczne fragmenty pracy były polemiką z poglądami innych filozofów. Zachowane szczątki zwojów przedstawiają krytykę stoickiej teorii eufonii, wedle której utwory winne być przede wszystkim oceniane pod względem brzmienia układu głosek, słów i wyrażeń. Zajmował się prawdopodobnie także genologicznymi poglądami stoików odnośnie do gatunków literackich. Zwalczał przedstawiciela szkoły platońskiej Heraklejdesa z Pontu, oceniającego utwory pod względem użyteczności oraz przedstawicieli szkoły perypatetyckiej: Praksyfanesa z Miletu i Demetriosa z Bizancjum, których kryteria oceny utworu poetyckiego można było zastosować także dla wypowiedzi zapisanych prozą. Neoptolemosa z Parion skrytykował zaś za oddzielanie stylistycznych składników utworu od treści i uznanie twórcy-poety za odrębną kategorię badawczą (jego zdaniem wszystkie trzy kategorie są nierozdzielne). Rozważał też pojęcie dobrego utworu i dobrego poety.
Epigramy.
Filodemos znany był z twórczości epigramatycznej – V księga "Antologii Palatyńskiej" przedstawia 37 utworów jego autorstwa.
Tematyka epigramów bywa niekiedy śmiała, nie brak w nich zmysłowości, a nawet scen uznawanych za lubieżne. Widoczna jest duża znajomość kultury hellenistycznej oraz gustu odbiorców. Są one bardzo dopracowane pod względem treści, kompozycji i stylu i wysoko cenione zarówno w starożytności, jak i obecnie.
Marcello Gigante wyróżnił w życiu Filodemosa 3 okresy: gadareński, ateński i italski, przypisując im poszczególne utwory epigramatyczne. Do pierwszego, kiedy Filodemos nie był jeszcze epikurejczykiem, zaliczył większość erotyków oraz wiersze, w których poeta deklarował chęć zakończenia swawolnego żywota i zamierzał się zająć ważniejszymi sprawami, do drugiego utwór-modlitwę o pomyślne wiatry dla autora podróżującego do Pireusu drogą morską, do trzeciego pozostałe utwory, w których widoczne jest piętno epikureizmu, niektóre utwory o tematyce miłosnej, jak i drobne epigramy pisane dla zabawy. Większość badaczy odrzuca jednak klucz autobiograficzny, uważając utwory Filodemosa za zbiór opowieści człowieka dzielącego się swymi przeżyciami i refleksjami literackimi zdobytymi w różnych okresach życia.

</doc>
<doc id="626531" url="https://pl.wikipedia.org/wiki?curid=626531" title="Filodemos">
Filodemos



</doc>
<doc id="626532" url="https://pl.wikipedia.org/wiki?curid=626532" title="Filodem z Gadary">
Filodem z Gadary



</doc>
<doc id="626534" url="https://pl.wikipedia.org/wiki?curid=626534" title="Województwo wschodniowielkopolskie">
Województwo wschodniowielkopolskie



</doc>
<doc id="626535" url="https://pl.wikipedia.org/wiki?curid=626535" title="Park Narodowy Elk Island">
Park Narodowy Elk Island

Park Narodowy Elk Island (ang. "Elk Island National Park", fr. "Parc national Elk Island") - park narodowy położony w prowincji Alberta, w pobliżu miasta Edmonton w Kanadzie. Park został utworzony w 1913. Powierzchnia parku wynosi 124 km2. Jest to jeden z najmniejszych kanadyjskich parków narodowych. Park jest podzielony przez autostradę Yellowhead Highway.
Fauna.
Na terenie Parku Narodowego Elk Island występuje wiele dzikich gatunków, wśród których można wymienić: bizona amerykańskiego, wapiti, łosia, niedźwiedzia, bobra kanadyjskiego. W parku występuje około 800 bizonów.
Park stanowi schronienie dla ponad 250 gatunków ptaków.

</doc>
<doc id="626536" url="https://pl.wikipedia.org/wiki?curid=626536" title="60 (liczba)">
60 (liczba)

60 sztuk nazywa się kopą
60 w kalendarzu.
60. dniem w roku jest 1 marca (w latach przestępnych jest to 29 lutego). Zobacz też co wydarzyło się w roku 60.

</doc>
<doc id="626538" url="https://pl.wikipedia.org/wiki?curid=626538" title="Nikola Ilievski">
Nikola Ilievski



</doc>
<doc id="626541" url="https://pl.wikipedia.org/wiki?curid=626541" title="Metalurg Zaporoże">
Metalurg Zaporoże



</doc>
<doc id="626542" url="https://pl.wikipedia.org/wiki?curid=626542" title="Wikipedia portugalskojęzyczna">
Wikipedia portugalskojęzyczna

Wikipedia portugalskojęzyczna () – portugalskojęzyczna edycja Wikipedii. Była piątą uruchomioną edycją Wikipedii. Uruchomiona w czerwcu 2001, osiągnęła 100 000 artykułów 26 stycznia 2006. 30 listopada 2006 przekroczyła 200 000.
Pod koniec 2004 roku edycja zaczęła rozrastać się coraz szybciej. W maju 2005 wyprzedziła w rankingu edycję hiszpańskojęzyczną i włoskojęzyczną Wikipedii. Dla porównania w maju 2004 była ona siedemnastą Wikipedią licząc według liczby artykułów.
W 2005 zaproponowano forkowanie Wikipedii portugalskojęzycznej i stworzenie portugalsko-brazylijskiej edycji. Propozycja została odrzucona przez społeczność Wikimedia.

</doc>
<doc id="626547" url="https://pl.wikipedia.org/wiki?curid=626547" title="Sozont">
Sozont

Sozont – imię męskie pochodzenia greckiego, pochodzące od imiesłowu "sozon" – „ratujący, uzdrawiający”. „T” znajdujące się na końcu imienia zostało przeniesione do mianownika z przypadków zależnych ("Sōzōntos").
Sozont imieniny obchodzi 7 września, w dzień wspomnienia św. Sozonta, męczennika z Pompeiopolis w Cylicji.
Sozont w innych językach:

</doc>
<doc id="626551" url="https://pl.wikipedia.org/wiki?curid=626551" title="Obołon Kijów">
Obołon Kijów



</doc>
<doc id="626552" url="https://pl.wikipedia.org/wiki?curid=626552" title="Ǵoko Hadżiewski">
Ǵoko Hadżiewski

Ǵoko Hadżiewski (lub "Ǵoko Hadžievski", cyryl. Ѓоко Хаџиевски; ur. 31 marca 1955) – macedoński piłkarz i trener piłkarski. Jako piłkarz grał w takich klubach jak FK Pelister i Teteks Tetowo. Jako szkoleniowiec z Vardarem Skopje, w którym pracował dwukrotnie, zdobył łącznie pięć tytułów mistrza (1993, 1994, 1995, 2002 i 2003) oraz dwa Puchary Macedonii (1993 i 1995). W latach 1996–1999 był selekcjonerem reprezentacji Macedonii.
Ostatnio, od października 2005 roku, prowadził egipski Al-Masri Kair. Pod koniec sierpnia 2006 roku zastąpił Petyra Żekowa na stanowisku pierwszego trenera bułgarskiego Wichrenu Sandanski. Nie była to pierwsza przygoda Hadżiewskiego z ekstraklasą Bułgarii; kilka lat wcześniej krótko pracował w CSKA Sofia.
W sierpniu 2007 roku, pół roku po odejściu z Wichrenu, został zatrudniony w azerskim Bakı FK. Później był selekcjonerem Reprezentacji Azerbejdżanu (2007) oraz trenerem Atromitosu Ateny (2009–2010) i Simurq PFC (2010–2011). W 2011 roku został trenerem Najran SC.

</doc>
<doc id="626554" url="https://pl.wikipedia.org/wiki?curid=626554" title="Vanguard 1C">
Vanguard 1C

Vanguard 1C – amerykański satelita naukowy, pierwsza udana misja sztucznego satelity Ziemi z serii Vanguard. Statek tego typu miał być pierwszym amerykańskim satelitą, jednak opóźnienia w realizacji programu (nieudane starty dedykowanych rakiet Vanguard), sprawiły, że pierwszy był Explorer 1. Vanguard 1C jest najstarszym obiektem pozostającym na orbicie okołoziemskiej. Był amerykańskim wkładem w Międzynarodowy Rok Geofizyczny.
Vanguard 1C wypełnił wszystkie powierzone mu cele naukowe i inżynieryjne – zademonstrował możliwości trójstopniowej rakiety nośnej oraz wykazał, że Ziemia nie jest idealną kulą, co przypuszczano już wcześniej. Niedługo później przerwano jednak projekt budowy rakiet Vanguard – aż 8 z 11 startów z satelitami zakończyło się niepowodzeniem.
Pierwotne przewidywania wskazywały, że satelita utrzyma się na orbicie przez około 2000 lat, ale ciśnienie promieniowania słonecznego i górne warstwy atmosfery silnie oddziałują na statek, powodując skrócenie żywotności orbity do około 240 lat. Nadajnik zasilany akumulatorem zamilkł w czerwcu 1958 roku. Ostatni sygnał z nadajnika zasilanego z baterii słonecznych odebrano w maju 1964 (w Quito, w Ekwadorze). Później satelitę śledzono optycznie (miał jasność 12 do 15 magnitudo).
Koszt budowy statku wyniósł 125 tys. USD (według kursu z 1957). Zbudowany został przez Bell Laboratories i Naval Research Laboratory.
Oznaczenia.
Vanguard 1C często jest oznaczany po prostu numerem 1. Wynika to z dwóch wcześniejszych nieudanych prób wystrzelenia satelitów z tej serii. Poprzednie modele, które uległy zniszczeniu przyjmuje się oznaczać jako Vanguard 1A (nazwany przez media "Kaputnik") i Vanguard 1B.
Budowa i działanie.
Wykonany z aluminium. Z kulistego korpusu wystawało sześć krótkich anten. Korzystały z nich dwa nadajniki radiowe:
Nadajniki wykorzystywano do namierzania statku i przesyłania danych telemetrycznych, a w celach naukowych, do pomiaru ilości elektronów między statkiem a stacją naziemną. Vanguard posiadał również dwa termistory mierzące temperaturę wewnątrz statku, przez okres 16 dni. Okazało się, że jest ona wyższa niż wynikało z obliczeń.Wyniki naukowe uzyskane dzięki obserwacji lotu satelity odnoszą się głównie do poprawek współrzędnych geograficznych niektórych wysp na Oceanie Spokojnym i zwiększeniu dokładności danych dotyczących kształtu Ziemi.

</doc>
<doc id="626561" url="https://pl.wikipedia.org/wiki?curid=626561" title="59 (ujednoznacznienie)">
59 (ujednoznacznienie)



</doc>
<doc id="626562" url="https://pl.wikipedia.org/wiki?curid=626562" title="Athletic Club de Bilbao">
Athletic Club de Bilbao



</doc>
<doc id="626571" url="https://pl.wikipedia.org/wiki?curid=626571" title="Andrzej Dąbrowski">
Andrzej Dąbrowski



</doc>
<doc id="626584" url="https://pl.wikipedia.org/wiki?curid=626584" title="Danubius">
Danubius



</doc>
<doc id="626585" url="https://pl.wikipedia.org/wiki?curid=626585" title="Zespół Tietzego">
Zespół Tietzego

Zespół Tietzego () – rzadka i łagodna choroba dotykająca stawy mostkowo-żebrowe, mostkowo-obojczykowe lub połączenia części chrzęstnej i kostnej żeber (najczęściej zajęte są żebra II i III), w której występuje ich bolesne zapalenie. Choroba występuje zwykle przed 40. rokiem życia i zwykle dotyczy tylko jednego stawu. Powoduje powstanie bólu na przedniej powierzchni klatki piersiowej i może promieniować do barku i ramion, dlatego może być pomylona ze stenokardią i sugerować zawał mięśnia sercowego. Ból w przebiegu zespołu Tietzego nasila się przy kichaniu, kaszlu i skrętnych ruchach tułowia.
Termin zapalenie chrząstek żebrowych (łac. "costochondritis") jest niekiedy wymiennie stosowany z określeniem zespołu Tietzego lub do określenia stanu zapalnego chrząstek żebrowych bez ich obrzmienia.
W sensie "stricte" medycznym, zapalenie chrząstek żebrowych przebiega z zajęciem wielu chrząstek, z przewagą zajęcia trzeciego, czwartego i piątego stawu żebrowo-chrząstkowego i występuje częściej u kobiet.
Leczenie polega na stosowaniu niesterydowych leków przeciwzapalnych w postaci doustnej lub miejscowego w formie maści.
Chorobę jako pierwszy opisał niemiecki chirurg Alexander Tietze w 1921.

</doc>
<doc id="626586" url="https://pl.wikipedia.org/wiki?curid=626586" title="Powszechna encyklopedia filozofii">
Powszechna encyklopedia filozofii

Powszechna encyklopedia filozofii (PEF) – polska encyklopedia specjalistyczna wydana w dziesięciu tomach w latach 2000–2009 w Lublinie przez Polskie Towarzystwo Tomasza z Akwinu.
Jej inicjatorem był o. Mieczysław Albert Krąpiec, profesor Katolickiego Uniwersytetu Lubelskiego. Redaktorem naczelnym był ks. Andrzej Maryniarczyk, a wśród autorów znaleźli się zarówno polscy, jak i zagraniczni filozofowie.
Opis.
Założeniem, leżącym u podstaw koncepcji PEF, jest teza, że filozofia zajmuje się najdonioślejszymi zagadnieniami w kulturze (definicją samej istoty świata: bytu i istnienia, człowieka (z różnych perspektyw), Boga, relacji międzyludzkich, poznania, prawdy, dobra, piękna itp.). Istotą filozofii jest stałe, ponowne dyskutowanie tych podstawowych zagadnień, włączanie odkrywanych prawd w nowy kontekst i czerpanie z nich natchnienia przy interpretacji problemów doświadczenia codziennego. Bez filozofii żadna kultura narodowa nie może się w pełni rozwijać.
Encyklopedia pomyślana jest jako encyklopedia polska, a zarazem powszechna. Dlatego z jednej strony szczególne miejsce zajmują w PEF filozofowie polscy oraz wpływ filozofii na kulturę polską (literaturę, sztukę), o czym trudno znaleźć informacje w zachodnich czy międzynarodowych encyklopediach filozoficznych. Z drugiej strony, jako encyklopedia „powszechna”, stara się nie pomijać żadnego istotnego przejawu refleksji filozoficznej obecnego w dziejach ludzkości, bez względu na to, w której cywilizacji wystąpił. Dlatego w PEF znaleźć można artykuły dotyczące historii, problemów, pojęć, autorów i tekstów filozofii indyjskiej, chińskiej, tybetańskiej, wietnamskiej, koreańskiej, japońskiej czy malajo-indonezyjskiej, afrykańskiej etnofilozofii, myśli staroegipskiej, inkaskiej czy azteckiej, o jakich niekiedy trudno znaleźć informację nawet w najlepszych zachodnich encyklopediach filozoficznych (zwłaszcza zebranych w jednym miejscu). Jak każda encyklopedia, PEF też nie jest bez wad – liczba tych ostatnich haseł (i ich proporcja do pozostałych) drastycznie spada od litery M.
Wszystkie artykuły i hasła w PEF są artykułami autorskimi – respektuje się punkt widzenia autora artykułu. Filozof w sprawach filozoficznie doniosłych, a przez to niejednokrotnie kontrowersyjnych, musi zająć stanowisko własne. Każda encyklopedia filozoficzna na świecie reprezentuje stanowisko kierunku filozoficznego czy nurtu myśli, do jakiej należą jej autorzy i zespół redakcyjny. Najczęściej odbywa się to w ten sposób, że po przedstawieniu stanowisk różnych myślicieli na temat danego problemu filozoficznego siłą rzeczy następuje zajęcie stanowiska własnego wobec omawianego problemu.
Zamiast neutralnego, w PEF przyjmuje się punkt widzenia obiektywny, albo realistyczny, czyli odwołujący się do rzeczy – do bytu. Taki punkt widzenia reprezentuje filozofia nurtu arystotelowsko-tomistycznego. Encyklopedia prezentuje przede wszystkim dorobek Lubelskiej Szkoły Filozoficznej w dziedzinie metafizyki, teorii poznania, etyki, historii filozofii, estetyki, logiki i ogólnej metodologii nauk i innych nauk filozoficznych.
Tomy.
Encyklopedię wydało Polskie Towarzystwo św. Tomasza z Akwinu (Società Internazionale San Tommaso d’Aquino), oddział w Lublinie w latach 2000–2009.
Ukazały się:
Na końcu każdego tomu zawarte są wykazy skrótów, wskazówki o transkrypcji pism oraz inne uwagi dla czytelnika.
Całość – t. 1-10 (2000-2009), nosi numer (set).
Suplement.
Tom 10, oprócz artykułów uzupełniających artykuły zawarte w tomach 1-9 (s. 15–478), zawiera też:
Krytyka.
Piotr Osęka skrytykował encyklopedię, przedstawiając ją m.in. jako "tropienie wrogów Kościoła" oraz "symbol intelektualnej miałkości środowiska walczącego dzisiaj z «lewicowo-liberalną dyktaturą na uniwersytetach»".

</doc>
<doc id="626588" url="https://pl.wikipedia.org/wiki?curid=626588" title="Ross 248">
Ross 248

 
Ross 248 (lub HH Andromedae) – jedna z gwiazd najbliższych Słońcu, leży w gwiazdozbiorze Andromedy w odległości ok. 10 lat świetlnych od Słońca. Jasność wizualna tego czerwonego karła to 12,29m. Jest ona gwiazdą rozbłyskową. Przynależy do typu widmowego M5,5 V (zob. diagram Hertzsprunga-Russella).

</doc>
<doc id="626590" url="https://pl.wikipedia.org/wiki?curid=626590" title="Zapalenie chrząstek żebrowych">
Zapalenie chrząstek żebrowych



</doc>
<doc id="626591" url="https://pl.wikipedia.org/wiki?curid=626591" title="Costochondritis">
Costochondritis



</doc>
<doc id="626592" url="https://pl.wikipedia.org/wiki?curid=626592" title="Stilben">
Stilben



</doc>
<doc id="626593" url="https://pl.wikipedia.org/wiki?curid=626593" title="Artyleria (czasopismo)">
Artyleria (czasopismo)

Artyleria − pełna nazwa i właściwy zapis: ARTyleria Studencki nieperiodyk kulturalny. Nieregularnik o charakterze literacko-społecznym założony przy Wydziale Filologicznym Uniwersytetu Śląskiego w Katowicach przez studentów i absolwentów tego wydziału (wiosna 2001). Redaktorzy ARTylerii tak określali w pierwszym numerze (grudzień 2001) profil czasopisma: „w samym założeniu jest publikacją złożoną z wielu tekstów różnych autorów, nie narzucającą żadnego z góry określonego profilu, czy tematyki”. Pismo nie posiadało charakteru programowego, chociaż w ostatnim numerze pojawił się obszerny dział tematyczny: „Fantazja – wyobraźnia – wizyjność”. ARTyleria ukazywała się w latach 2001–2003. Stałe rubryki czasopisma: proza/poezja, muzyka, teatr, krytyka literacka, ludzie – ludzie. , medium: sieciowe i papierowe, format: A5, objętość: 100-150s., nakład: 300-500 egz., wydawca: Samorząd Studencki Wydziału Filologicznego Uniwersytetu Śląskiego.
Obecnie czasopismo zawieszone – redaktorzy współtworzą inne sieciowe i „papierowe” projekty wydawnicze: serwis internetowy „ArtPapier”, blog krytycznoliteracki „Lo-Li-Ta” (2004–2005, działalność bloga wznowiona w 2007 r.) oraz pismo „Kursywa”.
W piśmie, prócz redaktorów, publikowali m.in. Karol Maliszewski, Henryk Waniek, Radosław Kobierski, Marek Krystian Emanuel Baczewski, Tomasz Różycki, Eugeniusz Tkaczyszyn-Dycki, Edward Pasewicz

</doc>
<doc id="626594" url="https://pl.wikipedia.org/wiki?curid=626594" title="Stewarcja">
Stewarcja

Stewarcja ("Stewartia" L.) – rodzaj roślin z rodziny herbatowatych ("Theaceae"). Obejmuje 22 gatunki. Dwa z nich rosną we wschodniej części Ameryki Północnej ("Stewartia malacodendron" i "S. ovata"). Pozostałe występują we wschodniej Azji od Wietnamu i Laosu, poprzez Chiny (gdzie jest ich największe zróżnicowanie), po Koreę i Japonię. Rośliny te rosną w lasach, ich kwiaty rozwijają się latem i zapylane są przez owady.
Ze względu na atrakcyjne, duże kwiaty liczne gatunki są uprawiane jako ozdobne.
Naukowa nazwa rodzajowa została nadana rodzajowi na część lorda Johna Stuarta.
Systematyka.
Rodzaj jest jedynym przedstawicielem plemienia "Stewartieae" , bazalnego w obrębie rodziny herbatowatych "Theaceae". Grupa koronna rodzaju datowana jest na ok. 14,8 lub 18,7 miliona lat (czas kiedy żył ostatni wspólny przodek współczesnych przedstawicieli rodzaju), natomiast oddzielenie się rodzaju od pozostałych współczesnych przedstawicieli rodziny nastąpiło 49–63 miliony lat temu. Na podstawie cech morfologicznych (głównie budowa torebek, zimozielone liście) wyodrębniano dawniej rodzaj "Hartia", ale badania molekularne z początku XXI wieku wykazały, że rośliny te są zagnieżdżone w obrębie rodzaju "Stewartia".

</doc>
<doc id="626596" url="https://pl.wikipedia.org/wiki?curid=626596" title="FC Midtjylland">
FC Midtjylland

Football Club Midtjylland – duński klub piłkarski z siedzibą w mieście Herning w Jutlandii.
Historia.
Klub powstał w 1999 w wyniku fuzji zespołów Ikast FS i Herning Fremad. W pierwszym sezonie występował w 1. division, którą wygrał z wynikiem 76 punktów, w związku z tym wywalczył awans do Superligaen. W następnym sezonie zajął 4. miejsce w pierwszej lidze duńskiej, natomiast w kolejnym zdobył trzecią pozycję. W 2003 zespół po raz pierwszy awansował do finału Pucharu Danii, w którym przegrał 0:3 z Brøndby IF.
W 2004 została ukończona budowa MCH Arena, nowego stadionu zespołu z Herning. Pierwszy mecz na nowym stadionie został rozegrany 27 marca 2004 z Akademisk BK (6:0). W tym spotkaniu pięć bramek zdobył Mohamed Zidan. W sezonie 2003/2004 Zidan wraz z trzema innymi zawodnikami został królem strzelców ligi duńskiej z wynikiem 19 goli. W sezonach 2006/2007 oraz 2007/2008 klub zdobył pierwsze wicemistrzostwa Danii.
W 2014 właścicielem klubu został Matthew Benham, założyciel firmy specjalizującej się w analizowaniu piłkarzy oraz ich występów. Na podstawie tych analiz wybierani są nowi zawodnicy Midtjylland. Dzięki temu klub zaczął odnosić sukcesy – w 2015 po raz pierwszy wywalczył mistrzostwo Danii, z przewagą czterech punktów nad FC København. W sezonie 2015/2016 zespół wywalczył awans do fazy grupowej Ligi Europy, w której zajął 2. pozycję. W 1/16 finału trafił na Manchester United, z którym przegrał w dwumeczu.
W sezonie 2017/2018 Midtjylland ponownie zdobył mistrzostwo kraju. Sezon później zespół wygrał po raz pierwszy rozgrywki Pucharu Danii, pokonując po rzutach karnych Brøndby. W sezonie 2019/2020 wywalczył trzecie mistrzostwo Danii. W kolejnym sezonie klub awansował do fazy grupowej Ligi Mistrzów. W grupie z Ajaxem, Atalantą i Liverpoolem zajął 4. miejsce.
Skład na sezon 2021/2022.
" Stan na 8 września 2021"

</doc>
<doc id="626599" url="https://pl.wikipedia.org/wiki?curid=626599" title="Departament Centre">
Departament Centre



</doc>
<doc id="626601" url="https://pl.wikipedia.org/wiki?curid=626601" title="Departament Nord">
Departament Nord



</doc>
<doc id="626602" url="https://pl.wikipedia.org/wiki?curid=626602" title="Dance-punk">
Dance-punk

Dance-punk (znany również jako discopunk, punk-funk lub dance-rock) to rodzaj muzyki ściśle związany głównie z muzyką post-punk i nową falą.

</doc>
<doc id="626604" url="https://pl.wikipedia.org/wiki?curid=626604" title="Mizuno Ami">
Mizuno Ami



</doc>
<doc id="626605" url="https://pl.wikipedia.org/wiki?curid=626605" title="Hino Rei">
Hino Rei



</doc>
<doc id="626606" url="https://pl.wikipedia.org/wiki?curid=626606" title="Esbjerg fB">
Esbjerg fB

Esbjerg forenede Boldklubber – duński klub piłkarski z siedzibą w portowym mieście Esbjerg w zachodniej Jutlandii, grający w 2. division.
Historia.
Założony w 1924 klub Esbjerg fB największe sukcesy odnosił w latach 60., kiedy czterokrotnie zdobywał mistrzostwo Danii i występował w rozgrywkach o Puchar Europy Mistrzów Krajowych. W ostatnich latach największymi sukcesami była I runda Pucharu UEFA i zdobycie Pucharu Danii w sezonie 2012/2013. W sezonie 2019/2020 klub spadł do 1. division, natomiast w sezonie 2021/2022 do 2. division.
Skład na sezon 2020/2021.
" Stan na 10 października 2020"

</doc>
<doc id="626608" url="https://pl.wikipedia.org/wiki?curid=626608" title="Kino Makoto">
Kino Makoto



</doc>
<doc id="626610" url="https://pl.wikipedia.org/wiki?curid=626610" title="Kominy Tylkowe (hala)">
Kominy Tylkowe (hala)

Hala Kominy Tylkowe – dawna hala pomiędzy Doliną Kościeliską i Doliną Chochołowską, a ponad Doliną Lejową w Tatrach Zachodnich. Znajduje się na północnych stokach Kominiarskiego Wierchu, pomiędzy zboczami Stołów, Diablińca i Wielkiego Opalonego Wierchu. Należały do niej Wyżnia i Niżnia Polana Kominiarska, Przysłop Kominiarski oraz Kominiarska Rówień i Kominiarska Polanka. Według górali nazwa hali pochodzi od nazwiska jednego z pierwszych jej właścicieli (Tylka) oraz od występujących podobno w niej turni i dziur podobnych do kominów. Szałasy stały na Przysłopie Kominiarskim oraz na Niżniej Polanie Kominiarskiej.
Jej łączny obszar wynosił 62,97 ha, z czego na właściwe pastwiska przypadało tylko 4 ha, resztę stanowił las (41,55 ha) i nieużytki (17,42 ha). Powierzchnia serwitutów wynosiła 141,88 ha. W 1960 r. wypasano na niej 278 owiec (tzw. przeliczeniowych). Hala w większości leżała na stromych i bardzo stromych północnych stokach. Jej wartość użytkowa była niewielka. Wypasano nie tylko na pastwiskach i halach, ale również w przyległym lesie i na nieużytkach obejmujących stromizny Kominiarskiego Wierchu, aż pod sam jego wierzchołek, a również na jego rozległym płaskim wierzchołku zwanym przez pasterzy Pustą Równią. Ulegała niszczeniu rzadka i cenna roślinność. Na wapiennych skałach Kominiarskiego Wierchu rośnie bowiem m.in. szarotka alpejska, fiołek alpejski, różeniec górski, pierwiosnek łyszczak, dębik ośmiopłatkowy, wiele gatunków skalnic i goryczek. Śladami po dawnych koszarach są kępy wysokiego i bujnego szczawiu alpejskiego zachwaszczającego polany. Obecnie teren ten stanowi własność Wspólnoty Leśnej Uprawnionych Ośmiu Wsi z siedzibą w Witowie. Na terenie dawnej hali znajduje się wiele jaskiń, w tym trzecia pod względem głębokości jaskinia Polski – Bańdzioch Kominiarski. Dawno już zaprzestano wypasu na znacznej części hali, szczególnie w górnych partiach Kominiarskiego Wierchu, wskutek czego hala zarosła lasem. Charakter polany zachowują jeszcze Niżnia Polana Kominiarska i polana Przysłop Kominiarski, na których nadal odbywa się wypas kulturowy.

</doc>
<doc id="626611" url="https://pl.wikipedia.org/wiki?curid=626611" title="Wikipedia rumuńskojęzyczna">
Wikipedia rumuńskojęzyczna

Wikipedia rumuńskojęzyczna – edycja Wikipedii w języku rumuńskim, założona 15 lipca 2003.
30 listopada 2010 roku liczyła 153 257 artykułów, co dawało jej 19 pozycję wśród wszystkich edycji językowych. W grudniu 2004 użytkownicy rumuńskiej Wikipedii rozpoczęli rozmowy na temat utworzenia lokalnego stowarzyszenia Wikimedia, Asociaţia Wikimedia România. Logo Wikipedii rumuńskojęzycznej różni się od innych Wikipedii. Literę Й na logo zastąpiono rumuńską literą Ă.
W kwietniu 2004 roku Wikipedia rumuńskojęzyczna wsparła utworzenie arumuńskiej Wikipedii.

</doc>
<doc id="626612" url="https://pl.wikipedia.org/wiki?curid=626612" title="Nasiona">
Nasiona



</doc>
<doc id="626615" url="https://pl.wikipedia.org/wiki?curid=626615" title="Messier 96">
Messier 96

Messier 96 (również M96, NGC 3368 lub PGC 32192) – galaktyka spiralna z poprzeczką znajdująca się w gwiazdozbiorze Lwa. Odkrył ją 20 marca 1781 Pierre Méchain (razem z M95). W katalogu Messiera od 24 marca 1781. Galaktyka ta należy do grupy galaktyk Lew I i jest jej najjaśniejszym członkiem.
Odległość M96 od Ziemi szacuje się na około 34,3 miliona lat świetlnych. Przyjmując tę wartość, średnica centralnego, najjaśniejszego regionu galaktyki wynosi ok. 60 tys. lat świetlnych, natomiast średnica całej galaktyki około 90 tys. lat świetlnych.
Centrum galaktyki składa się głównie ze starych, żółtych gwiazd, ramiona natomiast zdominowane są przez gromady błękitnych, młodych gwiazd.
Do tej pory zarejestrowano jeden przypadek supernowej w M96 – SN 1998bu (9 maja 1998, osiągnęła jasność 11,8).

</doc>
<doc id="626616" url="https://pl.wikipedia.org/wiki?curid=626616" title="Macierz nilpotentna">
Macierz nilpotentna

Macierz nilpotentna – macierz kwadratowa, której pewna potęga jest równa macierzy zerowej.
Przykład.
Przykładem macierzy nilpotentnej jest macierz
bowiem kolejne potęgi tej macierzy formula_2 są równe:
Postać Jordana.
Niech formula_14 będzie macierzą kwadratową stopnia formula_5 postaci:
tzn. przekątna „sąsiadująca” z główną przekątną tej macierzy zawiera wyłącznie jedynki.
W szczególności formula_17
Wówczas dowolną macierz nilpotentną można sprowadzić do następującej postaci Jordana:
dla pewnych formula_19
Sprowadzenie macierzy nilpotentnej do powyższej postaci Jordana jest możliwe dla dowolnego ciała.

</doc>
<doc id="626620" url="https://pl.wikipedia.org/wiki?curid=626620" title="Zapalenie nadkłykcia bocznego kości ramiennej">
Zapalenie nadkłykcia bocznego kości ramiennej

Entezopatia nadkłykcia bocznego kości ramiennej, łokieć tenisisty (łac. "epicondylitis lateralis humeri") – zespół bólowy tkanek miękkich położonych bocznie w stosunku do stawu łokciowego, pochodzący najczęściej z uszkodzonego przyczepu mięśnia prostownika wspólnego palców, który przyczepia się do nadkłykcia bocznego kości ramiennej. Ból może promieniować, zgodnie z przebiegiem mięśnia, w kierunku przedramienia i nadgarstka.
Uszkodzenia tego przyczepu najczęściej zdarzają się w wyniku wykonywania naprzemiennych ruchów prostowania i odwracania nadgarstka, takich jak na przykład używanie śrubokręta, ale również odbijanie piłki z bekhendu przy zgiętym łokciu (stąd alternatywna nazwa choroby). Do choroby predysponują również czynności takie jak noszenie ciężkich przedmiotów przy wyprostowanych łokciach, wykonywanie ruchów podobnych jak przy wyrywaniu chwastów lub depilacji.
Diagnostyka.
Test Thomsona (Objaw łokcia tenisisty) oraz test Cozena.
Leczenie.
Ogólnie dowody na efektywność jakichkolwiek działań są słabe. Zwykle wystarcza wypoczynek. W przypadku braku poprawy konieczne może być zastosowanie leczenia rehabilitacyjnego, zwłaszcza masaży, ultradźwięków i okładów z lodem. Brak poprawy nakazuje unieruchomienie kończyny górnej, zgiętej pod kątem prostym w stawie łokciowym. W pojedynczych przypadkach konieczne może okazać się leczenie operacyjne, polegające na uwolnieniu rozcięgna mięśnia prostownika wspólnego palców. W jednym z badań wykazano, że kortykosteroidy przynoszą krótkookresową poprawę, ale w dłuższym aspekcie czasu nie przynoszą korzyści, a nawet mogą zaszkodzić.
Po okresie ostrego bólu, może wystąpić nawet kilkumiesięczny okres mniej nasilonych dolegliwości bólowych. Wówczas należy bezwzględnie unikać czynności obciążających staw łokciowy. Ulgę przynosi też stosowanie opaski na przedramieniu, zwykle 5 cm poniżej stawu łokciowego, która zmniejsza napięcie mięśnia prostownika palców.

</doc>
<doc id="626622" url="https://pl.wikipedia.org/wiki?curid=626622" title="Wyższa Szkoła Finansów i Informatyki im. prof. Janusza Chechlińskiego w Łodzi">
Wyższa Szkoła Finansów i Informatyki im. prof. Janusza Chechlińskiego w Łodzi

Wyższa Szkoła Finansów i Informatyki im. prof. J. Chechlińskiego – niepubliczna szkoła wyższa, założona w 1997 roku w Łodzi przez Bank PBG, Bank Przemysłowo-Handlowy i Powszechny Bank Kredytowy, która została wpisana do rejestru uczelni niepaństwowych MEN pod pozycją 116. Od 2002 szkoła posiada wydział w Kaliszu.
Charakterystyka.
Oferuje stacjonarne i niestacjonarne studia I stopnia na pięciu kierunkach: finanse i rachunkowość, ekonomia, bezpieczeństwo narodowe, praca socjalna, zarządzanie oraz studia podyplomowe.
Absolwenci mogą kontynuować naukę na studiach II stopnia (magisterskich uzupełniających) w ramach posiadanych przez uczelnię umów o współpracy na Uniwersytecie Łódzkim (Wydział Ekonomiczno-Socjologiczny) oraz Politechnice Łódzkiej (Wydział Fizyki Technicznej, Informatyki, Matematyki Stosowanej).
Wyższa Szkoła Finansów i Informatyki jest uczestnikiem europejskiego programu wymiany studentów i naukowców „Socrates-Erasmus”, pośredniczy w organizowaniu zagranicznych praktyk studenckich.
Studenci mogą otrzymywać stypendia naukowe i socjalne. Uczelnia posiada własne wydawnictwo, prowadzone są prace badawcze.
Rektorem Uczelni jest dr Ewa Maciaszczyk.

</doc>
<doc id="626623" url="https://pl.wikipedia.org/wiki?curid=626623" title="Łokieć tenisisty">
Łokieć tenisisty



</doc>
<doc id="626627" url="https://pl.wikipedia.org/wiki?curid=626627" title="Chibiusa">
Chibiusa



</doc>
<doc id="626632" url="https://pl.wikipedia.org/wiki?curid=626632" title="Taboo (raper)">
Taboo (raper)

Jaime Luis „Taboo” Gomez (ur. 14 lipca 1975 w Los Angeles) – amerykański raper i piosenkarz. W 1995 roku dołączył do zespołu The Black Eyed Peas. Jest Indianinem mającym swoje korzenie w plemieniu Szoszonów.
Ma trzech synów: Joshuę Parisha Gomeza, który urodził się 12 maja 1993 roku, gdy Taboo miał 17 lat, a także Jimmy’ego Jalena i Journeya. 12 lipca 2008 roku ożenił się z Jaymie Dizon.

</doc>
<doc id="626634" url="https://pl.wikipedia.org/wiki?curid=626634" title="Saturn Award">
Saturn Award



</doc>
<doc id="626638" url="https://pl.wikipedia.org/wiki?curid=626638" title="Pop Iwan (ujednoznacznienie)">
Pop Iwan (ujednoznacznienie)



</doc>
<doc id="626639" url="https://pl.wikipedia.org/wiki?curid=626639" title="Nagrody Saturn 2004">
Nagrody Saturn 2004

Lista nagród i nominacji Saturn za rok 2004.

</doc>
<doc id="626640" url="https://pl.wikipedia.org/wiki?curid=626640" title="Małopolskie Dni Dziedzictwa Kulturowego">
Małopolskie Dni Dziedzictwa Kulturowego

Małopolskie Dni Dziedzictwa Kulturowego – organizowane od 1999 roku przedsięwzięcie kulturalne województwa małopolskiego. Powstały z inicjatywy Zarządu Województwa Małopolskiego, a realizowane są przez Małopolski Instytut Kultury. Ideą organizowania Dni Dziedzictwa jest promowanie zabytków Małopolski oraz ukazywanie ich różnorodności i atrakcyjności. Przedsięwzięcie wpisuje się w program Rady Europy „Europa Wspólne Dziedzictwo”.
Zwiedzającym udostępniane są różnorodne obiekty zabytkowe m.in. klasztory, kościoły, muzea oraz miasteczka z ich charakterystyczną zabudową. Nierzadko są to obiekty normalnie niedostępne dla turystów.
W ramach Małopolskich Dni Dziedzictwa Kulturowego były organizowane konkursy o tematyce związanej z zabytkami, m.in.
Od 2003 roku w czasie Małopolskich Dni Dziedzictwa Kulturowego wręczana jest Nagroda Województwa Małopolskiego im. Mariana Korneckiego za wybitne osiągnięcia w dziedzinie ochrony zabytków.
I Małopolskie Dni Dziedzictwa Kulturowego.
Pierwsza edycja Małopolskich Dni Dziedzictwa Kulturowego odbywała się od 25 do 26 września 1999 roku. Udostępniono dla zwiedzających 23 obiekty zabytkowe.
II Małopolskie Dni Dziedzictwa Kulturowego.
Kolejna edycja Małopolskich Dni Dziedzictwa Kulturowego odbyła się w 23 i 24 września 2000 roku. Udostępniono dla zwiedzających 20 obiektów i miejsc zabytkowych.
III Małopolskie Dni Dziedzictwa Kulturowego.
Trzecia edycja Małopolskich Dni Dziedzictwa Kulturowego odbyła się 15 i 16 września 2001 roku. Udostępniono dla zwiedzających 14 obiektów i miejsc zabytkowych.
IV Małopolskie Dni Dziedzictwa Kulturowego.
Czwarta edycja Małopolskich Dni Dziedzictwa Kulturowego odbyła się 14 i 15 września 2002 roku. Udostępniono dla zwiedzających 14 obiekty i miejsca zabytkowe.
V Małopolskie Dni Dziedzictwa Kulturowego.
Piąta edycja Małopolskich Dni Dziedzictwa Kulturowego odbyła się 31 maja i 1 czerwca 2003 roku. Udostępniono dla zwiedzających 12 obiektów i miejsc zabytkowych.
VI Małopolskie Dni Dziedzictwa Kulturowego.
Szósta edycja Małopolskich Dni Dziedzictwa Kulturowego odbyła się 5 i 6 czerwca 2004 roku. Udostępniono dla zwiedzających 13 obiektów i miejsc zabytkowych.
Źródło: 
VII Małopolskie Dni Dziedzictwa Kulturowego.
Siódma edycja Małopolskich Dni Dziedzictwa Kulturowego odbyła się 4 i 5 czerwca 2005 roku. Udostępniono dla zwiedzających 13 obiektów i miejsc zabytkowych:
Źródło: 
VIII Małopolskie Dni Dziedzictwa Kulturowego.
Ósma edycja Małopolskich Dni Dziedzictwa Kulturowego odbyła się 20 i 21 maja 2006 roku. Udostępniono dla zwiedzających 13 obiektów i miejsc zabytkowych.
Źródło: 
IX Małopolskie Dni Dziedzictwa Kulturowego.
Dziewiąta edycja Małopolskich Dni Dziedzictwa Kulturowego odbyła się 26 i 27 maja 2007 roku. Udostępniono dla zwiedzających 12 obiektów i miejsc zabytkowych.
Źródło: 
X Małopolskie Dni Dziedzictwa Kulturowego.
Dziesiąta edycja Małopolskich Dni Dziedzictwa Kulturowego odbyła się 10 i 11 maja 2008 roku. Udostępniono dla zwiedzających 11 obiektów i miejsc zabytkowych. Cała edycja została podzielona na 3 trasy:
1 trasa:
2 trasa:
3 trasa:
Źródło: 
XI Małopolskie Dni Dziedzictwa Kulturowego.
Jedenasta edycja Małopolskich Dni Dziedzictwa Kulturowego odbyła się 16 i 17 maja 2009 roku. Udostępniono dla zwiedzających 12 obiektów i miejsc zabytkowych:
Źródło: 
XII Małopolskie Dni Dziedzictwa Kulturowego. Zobacz z bliska.
Dwunasta edycja Małopolskich Dni Dziedzictwa Kulturowego odbyła się w maju 2010 roku. Udostępniono dla zwiedzających 12 obiektów i miejsc zabytkowych:
Źródło: 
XIII Małopolskie Dni Dziedzictwa Kulturowego. Twarze Małopolski.
Trzynasta edycja Małopolskich Dni Dziedzictwa Kulturowego odbyła się w dniach 14-15 maju 2011 roku. Dwanaście wybranych zabytków zostało zaprezentowanych poprzez związane z nimi postacie – artystów, naukowców, możnowładców, przedstawicieli różnych stanów i grup narodowościowych – lub wydarzenia. 
Przedsięwzięcie miało charakter festiwalowy, poza koncertami, pokazami, odczytami oraz innymi, licznymi wydarzeniami towarzyszącymi zwiedzaniu widzowie mieli także okazję obejrzeć cykl filmów dokumentalnych poświęconych zabytkom i postaciom oraz wystawę – instalację artystyczną Powiązania, prezentowaną na Małym Rynku w Krakowie od 7 do 15 maja 2011 r., zachęcającą do poszukania – na własną rękę – powiązań między przywołanymi miejscami – obiektami Dni i promującą małopolskie dziedzictwo w nowoczesnej formule.
Trasa krakowska
Trasa okolice Olkusza
Trasa okolice Oświęcimia
Trasa południowa
Źródło: 
XIV Małopolskie Dni Dziedzictwa Kulturowego. W tym sęk!
Czternasta edycja Małopolskich Dni Dziedzictwa Kulturowego, realizowana pod hasłem "W tym sęk!". W ramach tej odsłony zostały zaprezentowane obiekty architektury drewnianej, które można było zwiedzać w aż dwa majowe weekendy: 19 i 20 maja oraz 26 i 27 maja. Organizacja Dni Dziedzictwa w ciągu dwóch następujących po sobie weekendów ułatwiła uczestnikom odwiedzenie wszystkich 12 zabytków i udział w większej liczbie wydarzeń towarzyszących. Wspólnie z muzeami posiadającymi skanseny i obiekty in situ, ustalono ostateczną listę obiektów biorących udział w przedsięwzięciu. Stanowiły one przekrój różnorodności form i funkcji, prezentując zarówno architekturę sakralną, jak i dworską, chłopską, a także zabytki techniki czy obiekty związane z rzemiosłem. Zgodnie z coroczną tradycją, w każdym z miejsc na uczestników czekali eksperci i pasjonaci, którzy pomogli odkrywać tajemnice dawnej architektury. Informacje o obiektach, w tym plansze z ich opisami i planami znalazły się ponadto w materiałach towarzyszących zwiedzaniu, które w tym roku po raz pierwszy zostały wydane w formie jednego, wspólnego przewodnika, a nie 12 odrębnych folderów dotyczących każdego z obiektów z osobna. Nowością i atrakcją było także rozbudowanie przewodnika o elementy reportażu historycznego, prezentującego zabytki przez pryzmat ludzkich biografii.
Partnerami MIK-u, a jednocześnie gospodarzami obiektów objętych programem wydarzenia, było sześć małopolskich muzeów, posiadających skanseny i obiekty in situ.
26–27 maja 2012.
Źródło: 
XV Małopolskie Dni Dziedzictwa Kulturowego. Wejdź na szlak!
Szlaki kulturowe, czyli tematyczne trasy zwiedzania były motywem przewodnim XV Małopolskich Dni Dziedzictwa Kulturowego. Piętnasta edycja wydarzenia odbyła się pod hasłem "Wejdź na szlak!". Informacje o każdym z miejsc i szlakach znalazły się w wydawnictwie poświęconym prezentowanym zabytkom i historiom związanych z nimi ludzi, będącym drugą już książką w serii Małopolskich Dni Dziedzictwa Kulturowego. W ramach XV Małopolskich Dni Dziedzictwa Kulturowego wybrano 15 zabytków, zlokalizowanych na 5 trasach zwiedzania – szlakach, które zostały zaprezentowane podczas 2 weekendów.
18–19 maja 2013.
szlak Młodopolska Małopolska
szlak Małopolska Romańska
25–26 maja 2013.
Krakowski Szlak Techniki
szlak Dwory Małopolski
Małopolskiej Trasie UNESCO
Źródło: 
XVI Małopolskie Dni Dziedzictwa Kulturowego. Wielki wybuch 1914–1918.
W związku z przypadającą w 2014 roku 100. rocznicą wybuchu I wojny światowej motywem przewodnim XVI edycji Dni Dziedzictwa, zatytułowanej "Wielki wybuch 1914–1918", była historia tego okresu. Podczas dwóch majowych weekendów (17–18 oraz 24–25 maja) pokazane zostały nie tylko zabytki militarne, ale także obiekty świadczące o wielkiej zmianie i rozwoju cywilizacyjnym, dla których wielka wojna była bezpośrednim impulsem.
W każdym z dziesięciu miejsc uczestnicy wydarzenia mieli okazję poznać nie tylko historię zabytków z lat 1914–1918, ale również losy ich gospodarzy i postaci z nimi związanych, którzy wpłynęli na kształt życia gospodarczego, obywatelskiego i artystycznego tego okresu. Opowiedzieli o nich przewodnicy – pasjonaci i eksperci. Już po raz trzeci została przygotowana bezpłatna publikacja autorstwa Katarzyny Kobylarczyk, dziennikarki i reportażystki. Wydawnictwo prezentowało losy postaci i zabytków podczas I wojny światowej.
17–18 maja 2014.
Trasa krakowska I
Trasa tarnowska
24–25 maja 2014.
Trasa krakowska II 
Trasa gorlicka
Źródło: 
XVII Małopolskie Dni Dziedzictwa Kulturowego. Był sobie czas.
Tematem siedemnastej edycji Małopolskich Dni Dziedzictwa Kulturowego był czas- jedna z uniwersalnych kategorii miary otaczającego nas świata. W 2015 roku zaprezentowanych zostało dziesięć zabytków, zlokalizowanych na czterech trasach zwiedzania. Podczas Dni Dziedzictwa przedstawiony został czas historyczny zatrzymany w pokazywanych zabytkach, o których w ciekawy sposób opowiedzieli przewodnicy – pasjonaci i eksperci. Uczestnikom przybliżone zostały również inne rodzaje czasu takie jak słoneczny, astronomiczny i kalendarzowy. Już po raz czwarty wydarzeniu towarzyszyła bezpłatna publikacja autorstwa Katarzyny Kobylarczyk, dziennikarki i reportażystki.
16–17 maja 2015.
Trasa krakowska I
Trasa zachodnia
23–24 maja 2015.
Trasa krakowska II 
Trasa północna
Źródło: 
XVIII Małopolskie Dni Dziedzictwa Kulturowego. Wszystko płynie.
"Wszystko płynie" było hasłem przewodnim osiemnastych Małopolskich Dni Dziedzictwa Kulturowego. Podczas tej edycji przedstawiono mnóstwo fascynujących historii z szumem wody w tle. Uczestnicy mieli okazję zobaczyć niedostępne na co dzień zwiedzającym młyny wodne, plaże o nazwie "Krokodyl" czy podwoje zamku. W  trakcie dwóch majowych weekendów zaprezentowano 10 zabytków, zlokalizowanych na czterech trasach zwiedzania – dwóch trasach krakowskich oraz trasach północno-zachodniej i południowo-wschodniej. Podobnie jak w poprzednich latach wydarzeniu towarzyszyła bezpłatna publikacja autorstwa Katarzyny Kobylarczyk.
21–22 maja 2016.
Trasa krakowska I
Trasa północno-zachodnia
28–29 maja 2016.
Trasa krakowska II 
Trasa południowo-wschodnia
Źródło: 
XIX Małopolskie Dni Dziedzictwa Kulturowego. Od kuchni.
Tematem tegorocznych XIX Małopolskich Dni Dziedzictwa Kulturowego "Od kuchni" była sztuka kulinarna i związane z nią historie. Ta najsmaczniejsza edycja Dni Dziedzictwa miała zachęcić nie tylko do konsumowania regionalnych specjałów, ale przede wszystkim do poszukiwania – czasem od kuchni – ciekawych wątków i opowieści, nie tylko gastronomicznych. Podobnie jak w poprzednich latach wydarzeniu towarzyszyła bezpłatna publikacja. W 2017 roku jej autorem był Wojciech Nowicki, dziennikarz i eseista. 
20–21 maja 2017.
Trasa krakowska I
Trasa okolice Bochni
27–28 maja 2017.
Trasa krakowska II
Trasa okolice Szczawnicy
Źródło: 
XX Małopolskie Dni Dziedzictwa Kulturowego. Wolność krzepi.
Podczas jubileuszowej, XX edycji Małopolskich Dni Dziedzictwa Kulturowego opowiadaliśmy o XX-leciu międzywojennym – o życiu zwykłych obywateli, polityków, naukowców i 20 latach rozwoju w tym okresie. Rok 1918 nie jest jednak wyłącznie czasem zwycięstw i sukcesów. Teraz dopiero zaczyna się praca nad zjednoczeniem ziem, podnoszeniem kraju z powojennej ruiny i budowaniem nowoczesnego państwa. Nie obejdzie się bez chaosu, tarć i ofiar. Ale przecież życie gna do przodu… Jakoś trzeba sobie radzić z tą radosną, choć niełatwą wolnością. Podczas wydarzenia zaprezentowano 11 obiektów na 4 trasach. Autorem publikacji towarzyszącej tej edycji Dni był Jakub Kornhauser. 
19–20 maja 2018.
Trasa krakowska I
Trasa zachodnia
26–27 maja 2018.
Trasa krakowska II
Trasa wschodnia
Źródło: 
XXI Małopolskie Dni Dziedzictwa Kulturowego. Z dreszczykiem.
Podczas  XXI edycji Małopolskich Dni Dziedzictwa Kulturowego "Z dreszczykiem" uczestnicy odkrywali szczegóły niezwykłych wydarzeń i tajemnice dwunastu zabytków. Edycja ta miała na celu ukazanie innej, mrocznej a zarazem fascynującej strony eksploracji niecodziennych miejsc związanych z regionem Małopolski i poznawania ich zagadkowych historii. Publikacja towarzysząca XXI edycji Małopolskich Dni Dziedzictwa Kulturowego napisana została przez autorkę powieści kryminalnych, Gaję Grzegorzewską.
18-19 maja 2019.
Trasa krakowska I 
Trasa małopolska I
25-26 maja 2019.
Trasa krakowska II
Trasa małopolska II 
Źródło: 
XXII Małopolskie Dni Dziedzictwa Kulturowego. Brzmi dobrze.
XXII edycja Małopolskich Dni Dziedzictwa Kulturowego nie odbyła się w tradycyjnych okolicznościach ze względu na epidemię COVID-19. Standardowe wydarzenia i atrakcje zastąpione zostały filmami zrealizowanymi dzięki dofinansowaniu Narodowego Centrum Kultury w ramach programu „Kultura w sieci”. Ta nietypowa edycja o haśle przewodnim "Brzmi dobrze" skoncentrowana była na muzyce i jej relacji z przestrzenią oraz architekturą. Oficjalne premiery filmów miały miejsce online w dniach 19–20.09.2020 i 26–27.09.2020
Autorem publikacji związanej z XXII Małopolskimi Dniami Dziedzictwa Kulturowego jest Jakub Puchalski - historyk sztuki i krytyk muzyczny.
Lista obiektów XXII Małopolskich Dni Dziedzictwa Kulturowego:
Źródło:
XXIII Małopolskie Dni Dziedzictwa Kulturowego. W ruchu.
Motyw przewodni XXIII Małopolskich Dni Dziedzictwa Kulturowego, "W ruchu", w kontekście lockdownu związanego z epidemią COVID-19 nabrał wielu znaczeń. Wydarzenia i zabytki związane z tą edycją prowokowały uczestników do odkrywania różnych aspektów mobilności, która przez wiele miesięcy była w dużym stopniu ograniczona. Tym razem Małopolskie Dni Dziedzictwa Kulturowego miały charakter hybrydowy: w programie, oprócz możliwości zwiedzania zabytków i uczestniczenia w wydarzeniach na świeżym powietrzu, znalazły się również filmy. Autorką publikacji W ruchu  towarzyszącej XXIII edycji jest Barbara Sadurska. 
11-12 września 2021.
Trasa małopolska 
18-19 września 2021.
Trasa krakowska
Źródło: 

</doc>
<doc id="626642" url="https://pl.wikipedia.org/wiki?curid=626642" title="Alternatywna Nagroda Nobla">
Alternatywna Nagroda Nobla



</doc>
<doc id="626643" url="https://pl.wikipedia.org/wiki?curid=626643" title="Oblężenia Taunton">
Oblężenia Taunton

Oblężenia Taunton – kilkakrotne próby zdobycia zamku, które miały miejsce pomiędzy wrześniem 1644 a lipcem 1645 roku, podczas angielskiej wojny domowej.
Siły Parlamentu dowodzone przez pułkownika Roberta Blake'a zostały oblężone w zamku w Taunton, jedynej enklawie Parlamentu na południowym zachodzie Anglii. Pierwsze oblężenie było w zasadzie dwumiesięczną blokadą z odległości 1,5 do 3 km w okresie od 23 września do 14 grudnia 1644 roku. 
Za drugim razem pułkownik Ralph Weldon zdołał wraz z posiłkami dostać się do Taunton i połączyć z Robertem Blakiem 11 maja 1645 roku. Połączone siły wciąż były jednak w stanie oblężenia. Gdy jednak Weldon opuścił zamek, został zmuszony do powrotu i ponownego zamknięcia się w murach. Właśnie z czasów drugiego oblężenia Taunton pochodzi słynna deklaracja Blake'a, że ma cztery pary butów i że zje trzy zanim się podda.
Tym razem oblężonym udało się przetrwać do zwycięskiej bitwy pod Naseby, kiedy to Thomas Fairfax przybył na czele swej armii pod Taunton i 9 lipca zdjął oblężenie.

</doc>
<doc id="626644" url="https://pl.wikipedia.org/wiki?curid=626644" title="Obwodnica Ostrowa Wielkopolskiego">
Obwodnica Ostrowa Wielkopolskiego



</doc>
<doc id="626645" url="https://pl.wikipedia.org/wiki?curid=626645" title="Maria Manuela Portugalska">
Maria Manuela Portugalska

Maria Manuela Portugalska, Maria Manuela Aviz, zwana również "Marią Portugalską" (ur. 15 października 1527, zm. 12 lipca 1545) – infantka Portugalii, potem księżna Asturii.
Urodziła się w 1527 w Coimbrze, jako jedno z dziewięciorga dzieci Jana III Aviz i jego pierwszej żony - Katarzyny Habsburg. Maria Manuela jako jedna z nielicznych dzieci swoich rodziców przeżyła dzieciństwo. 12 listopada 1543 w Salamance poślubiła swojego kuzyna - Filipa Habsburga, księcia Asturii (przyszłego króla Hiszpanii, Portugalii i Niderlandów). Urodziła mu syna - następcę tronu:
Maria Manuela zmarła niedługo po porodzie - 12 lipca 1545, w Valladolid, w Hiszpanii. Filip II ożenił się jeszcze trzykrotnie.

</doc>
<doc id="626647" url="https://pl.wikipedia.org/wiki?curid=626647" title="Reguła Titusa-Bodego">
Reguła Titusa-Bodego



</doc>
<doc id="626649" url="https://pl.wikipedia.org/wiki?curid=626649" title="Deoksykortykosteron">
Deoksykortykosteron

Deoksykortykosteron (łac. "Desoxycortonum"; daw. "dezoksykortykosteron"; DOC) – hormon produkowany przez korę nadnerczy, odpowiedzialny za zatrzymywanie w organizmie wody i sodu oraz wydalanie potasu (resorpcja w proksymalnych i dystalnych odcinkach kanalików krętych w nefronie). Jest powszechnie stosowany w lecznictwie.

</doc>
<doc id="626650" url="https://pl.wikipedia.org/wiki?curid=626650" title="Park Narodowy La Mauricie">
Park Narodowy La Mauricie

Park Narodowy La Mauricie (fr. "Parc national de la Mauricie", ang. "La Mauricie National Park") – park narodowy położony w regionie Mauricie w prowincji Quebec w Kanadzie. Park został utworzony w 1970, na obszarze o powierzchni 536 km². Na terenie parku znajduje się 150 jezior oraz wiele stawów. Nazwa parku pochodzi od regionu Mauricie.
Fauna.
Na terenie Parku Narodowego La Mauricie występuje wiele dzikich gatunków, wśród których można wymienić: łosia, baribala, bobra kanadyjskiego, wydrę kanadyjską oraz nielicznie występujące żółwie.
Wypoczynek.
Teren parku jest popularnym miejscem dla uprawiania dyscyplin sportu takich jak: kajakarstwo górskie czy canoeing.

</doc>
<doc id="626651" url="https://pl.wikipedia.org/wiki?curid=626651" title="Depilacja">
Depilacja

Depilacja – termin określający usuwanie owłosienia ciała.
Zabiegi depilacji.
Można wyodrębnić zabiegi depilacji:
Wprowadzenie metod trwałego usuwania owłosienia spowodowało rozdzielenie metod depilacyjnych na depilację (usuwanie części włosa znajdujących się nad powierzchnią skóry) oraz epilację, czyli usunięcie włosa wraz z częściami zlokalizowanymi w skórze właściwej.
Depilacja woskiem.
Jest to zabieg kosmetyczny mający na celu mechaniczne usunięcie zbędnego owłosienia za pomocą wosku. Woski używane podczas zabiegu depilacji można podzielić na woski miękkie o temperaturze topnienia do 40 °C oraz na woski twarde o temperaturze topnienia powyżej 40 °C.
Zabieg ten jest uważany za bolesną metodę usuwania zbędnego owłosienia. Polega on na rozsmarowaniu zgodnie ze wzrostem włosa równomiernej warstwy wosku na wcześniej oczyszczoną, zdezynfekowaną oraz przygotowana do zabiegu skórę. Następnie przyłożenia i dociśnięcia do posmarowanej woskiem skóry paska flizelinowego lub bawełnianego. A na końcu energicznego zerwania go w kierunku przeciwnym do wzrostu włosa. Zabieg kończy usunięcie oliwką resztek wosku ze skóry oraz wsmarowanie preparatów opóźniających odrastanie włosów. Skóra zaraz po zabiegu może być zaróżowiona i podrażniona, jednak mija to po około 1-2h od depilacji. Efekty zabiegu utrzymują się zwykle od 2 do 4 tygodni po depilacji. Zaraz po depilacji odradza się korzystania z sauny, gorących kąpieli oraz opalania.

</doc>
<doc id="626654" url="https://pl.wikipedia.org/wiki?curid=626654" title="Sebastian (król Portugalii)">
Sebastian (król Portugalii)



</doc>
<doc id="626655" url="https://pl.wikipedia.org/wiki?curid=626655" title="First People of the Kalahari">
First People of the Kalahari

First People of Kalahari (FPK) - organizacja Buszmenów w Botswanie, działająca na rzecz praw ludów tubylczych, zwłaszcza prawa do ich historycznego terytorium i zachowania tradycyjnego stylu życia. W latach 1997 oraz 2002 rząd Botswany zmusił ich do opuszczenia swoich ziem i zamieszkania w nowym mieście New Xade. Organizacja First People of Kalahari sprzeciwia się tym działaniom, żądając umożliwienia im powrotu na swoje ziemie. 
Organizacja została założona w 1991, zarejestrowana w 1992, a oficjalnie uznana w 1993. Jej przewodniczącym jest Roy Sesana, który stał się główną postacią w sporze między Buszmenami a rządem. W grudniu 2006 Sąd Najwyższy Botswany uznał, że działania rządu przeciw Buszmenom były bezprawne.
W 2005 Roy Sesana i organizacja First People of the Kalahari otrzymali nagrodę Right Livelihood "za opór przeciwko wysiedlaniu z ich pierwotnych ziem oraz za obronę swego prawa do tradycyjnego stylu życia". 

</doc>
<doc id="626656" url="https://pl.wikipedia.org/wiki?curid=626656" title="Eleonora Avis">
Eleonora Avis



</doc>
<doc id="626658" url="https://pl.wikipedia.org/wiki?curid=626658" title="Łomżyczka">
Łomżyczka

Łomżyczka – struga, lewy dopływ Narwi o długości 20,79 km.
Struga płynie w województwie podlaskim przez miejscowości: Zagroby, Czaplice, Kisiołki, Boguszyce, Konarzyce oraz Łomżę. Wybudowano na niej 11 mostów, w tym 6 w Łomży. Na terenie miasta struga jest silnie przekształcona przez człowieka i zanieczyszczona.

</doc>
<doc id="626659" url="https://pl.wikipedia.org/wiki?curid=626659" title="Żyłka">
Żyłka



</doc>
<doc id="626660" url="https://pl.wikipedia.org/wiki?curid=626660" title="FPK">
FPK



</doc>
<doc id="626669" url="https://pl.wikipedia.org/wiki?curid=626669" title="Dyskografia Billa Frisella">
Dyskografia Billa Frisella

Dyskografia Billa Frisella, jest to zapis obejmujący wszelkie wydawnictwa zrealizowane przez amerykańskiego gitarzystę jazzowego Billa Frisella zawierająca ponad 250 pozycji wraz z kompilacjami, nagraniami jako lider, sideman, kompozytor i muzyk sesyjny.

</doc>
<doc id="626670" url="https://pl.wikipedia.org/wiki?curid=626670" title="Zapalenie nadkłykcia przyśrodkowego kości ramiennej">
Zapalenie nadkłykcia przyśrodkowego kości ramiennej

Entezopatia nadkłykcia przyśrodkowego kości ramiennej, łokieć golfisty (łac. "epicondylitis medialis humeri") – zespół bólowy tkanek miękkich położonych przyśrodkowo w stosunku do stawu łokciowego, związany najczęściej z uszkodzeniem przyczepów mięśnia nawrotnego obłego lub mięśnia zginacza promieniowego nadgarstka.
Do uszkodzenia przyczepów najczęściej doprowadzają mikrourazy w wyniku zespołu przeciążeniowego wskutek powtarzalnych ruchów nadgarstka wbrew oporowi, takich jak gra w golfa, rzucanie np. piłką baseballową.
Leczenie stosuje się podobne jak w entezopatii nadkłyckia bocznego kości ramiennej.

</doc>
<doc id="626671" url="https://pl.wikipedia.org/wiki?curid=626671" title="Łokieć golfisty">
Łokieć golfisty



</doc>
<doc id="626672" url="https://pl.wikipedia.org/wiki?curid=626672" title="Departament Nord-Est">
Departament Nord-Est



</doc>
<doc id="626673" url="https://pl.wikipedia.org/wiki?curid=626673" title="Zwierzęta stałocieplne">
Zwierzęta stałocieplne



</doc>
<doc id="626674" url="https://pl.wikipedia.org/wiki?curid=626674" title="Departament Nord-Ouest">
Departament Nord-Ouest



</doc>
<doc id="626675" url="https://pl.wikipedia.org/wiki?curid=626675" title="Dodge Tomahawk">
Dodge Tomahawk

Dodge Tomahawk – motocykl, który został zaprezentowany na salonie samochodowym w Detroit w styczniu 2003 roku. Wzbudził wtedy niemałe zamieszanie zwiedzających swoim niecodziennym designem i zaawansowaną technologią. Wyprodukowano ok. 10 egzemplarzy, każdy za ok. $500 000.

</doc>
<doc id="626676" url="https://pl.wikipedia.org/wiki?curid=626676" title="Departament Ouest">
Departament Ouest



</doc>
<doc id="626677" url="https://pl.wikipedia.org/wiki?curid=626677" title="Izabela Portugalska (żona Karola V)">
Izabela Portugalska (żona Karola V)

Izabela Portugalska, Izabela Aviz (ur. 24 października 1503 w Lizbonie, zm. 1 maja 1539 w Toledo) – księżniczka portugalska, dzięki małżeństwu królowa Hiszpanii, cesarzowa. Była jednym z ośmiorga dzieci króla Portugalii Manuela I Szczęśliwego i jego drugiej żony Marii, córki króla Aragonii Ferdynanda Aragońskiego.
W 1521 tron Portugalii objął brat Izabeli Jan III. Rozpoczął on negocjacje z cesarzem Karolem V. Karol miał poślubić Izabelę, a Jan siostrę cesarza Katarzynę. Małżeństwo Karola i Izabeli zostało zawarte per procura w 1525. Ślub odbył się 10 marca 1526 w Sewilli. Małżeństwo było udane. Podczas swojego miesiąca miodowego, mimo iż towarzyszyło im wiele osób, małżonkowie cały czas ze sobą rozmawiali.
Podczas nieobecności męża w Hiszpanii Izabela sprawowała regencję w jego imieniu. Działo się to w latach 1529-1532 i 1535-1539.
Cesarzowa zmarła w 1539, podczas porodu swojego siódmego dziecka. Jej śmierć głęboko dotknęła Karola, który nigdy więcej się nie ożenił i do końca życia nosił żałobę. Szlachcic z Gandii, Franciszek Borgiasz, sprowadził ciało Izabeli do Grenady. Podobno kiedy zobaczył zmiany, jakie poczyniła śmierć na twarzy pięknej cesarzowej, zdecydował "nigdy więcej już nie służyć śmiertelnemu władcy". Później Borgiasz został świętym Kościoła katolickiego. Kazanie na pogrzebie wygłosił inny późniejszy święty Jan z Ávili.
Potomstwo.
Karol i Izabela mieli razem czterech synów i trzy córki:

</doc>
<doc id="626678" url="https://pl.wikipedia.org/wiki?curid=626678" title="Departament Sud-Est">
Departament Sud-Est



</doc>
<doc id="626679" url="https://pl.wikipedia.org/wiki?curid=626679" title="Departament Sud">
Departament Sud



</doc>
<doc id="626682" url="https://pl.wikipedia.org/wiki?curid=626682" title="Mitsubishi Carisma">
Mitsubishi Carisma

Mitsubishi Carisma – samochód segmentu D (klasa średnia), produkowany w fabryce NedCar w Sittard-Geleen (Holandia) z przeznaczeniem na rynek europejski przez Mitsubishi Motors w latach 1995-2004. W 1999 roku przeprowadzono gruntowną modernizację, która przez niektóre źródła uważana jest jako nowa generacja.
Stworzony przy współpracy z Volvo, dzielił podwozie z pierwszą generacją Volvo S40/V40 oraz Mitsubishi Space Star. Podwozie to zostało użyte również w Proton Waja. Samochód ten dostępny był z silnikami benzynowymi 1.3 (niedostępny w Polsce), 1.6 i 1.8, oraz silnik z bezpośrednim wtryskiem paliwa - 1.8 GDI. Silniki Diesla pochodziły z Renault i były to 1.9 TD oraz 1.9 DI-D. 
Carisma była dostępna w dwóch wersjach nadwoziowych: czterodrzwiowy sedan i pięciodrzwiowy liftback. Samochód podczas swego okresu produkcji był stawiany pomiędzy Lancerem a Galantem. Po zakończeniu produkcji miejsce Carismy na rynku europejskim zajął Lancer.
Odmiana przed modernizacją (1995–1999).
W 1995 roku Mitsubishi Motors zaprezentowało Carismę. Budowana była ona w Holandii we wspólnej fabryce Mitsubishi i Volvo - NedCar. Carisma była dostępna z czterocylindrowymi silnikami benzynowymi 1.6 90 KM, 1.8 115 KM i 1.8 140 KM (MSX). Dostępna była jedynie wersja liftback.
Rok później zaprezentowano Carismę w wersji sedan. Bagażnik uległ powiększeniu z 430 do 480 l. Samochód ten wyglądem bardzo przypominał mniejszego Mitsubishi Lancera 6. generacji. 
W 1997 roku Carisma została wyposażona w czterocylindrowy turbodoładowany silnik Diesla 1.9 TD pochodzący z Renault 19. Był to silnik o mocy 90 KM. 
Pod koniec 1997 roku Mitsubishi Motors w Carismie zaprezentowało rewolucyjną nowość technologiczną - silnik benzynowy z bezpośrednim wtryskiem paliwa - 1.8 GDI. Silnik osiągał moc 125 KM i rozpędzał samochód od 0 do 100 km/h w równe 10 sekund. 
Carisma była dostępna w kilku wersjach wyposażeniowych: GL, GLX/LX, GLS/LS.
Silniki.
Silniki w okresie 1995-1999
Odmiana po gruntownej modernizacji (1999–2004).
W roku 1999 została zaprezentowana Carisma po gruntownej modernizacji. Zmieniono całkowicie wygląd przodu, tyłu oraz wnętrza. Nie zabrakło także technicznych nowości: silnik benzynowy 1.6 generował moc 99 KM. Wprowadzone zostały nowe oznaczenia wersji wyposażeniowych: "Classic", "Comfort", "Avance" i "Elegance".
W ofercie silników wysokoprężnych oprócz wysłużonego TD pojawiły się dwie nowe jednostki DI-D z bezpośrednim wtryskiem paliwa, technologią Common-Rail i intercoolerem. Silniki te dostarczał Renault.
W 2000 roku zaktualizowano silnik GDI. Modyfikacje miały na celu obniżenie emisji zanieczyszczeń i osiągnięcie wymogów normy EURO IV. W efekcie uległa zmianie moc - z 125 KM na 122 KM. W tym samym roku Mitsubishi zaprezentowało model Carisma Dynamics. Ze specjalistami z Formuły 1 przemodelowano nadwozie oraz zaopatrzono samochód w felgi o rozmiarze 17 cali. Samochód był napędzany jednostką 1.8 GDI. Tego samego roku zaprzestano sprzedaż Carism z silnikiem 1.9 TD.
W 2001 roku po lekkich zmianach silnik 1.6 osiągał moc 103 KM. Dodatkowo była także dostępna bardzo uboga wersja Carismy z silnikiem 1.3.
W 2002 roku przeprowadzono face lifting Carismy. Zostały usunięte chromowane wstawki w atrapie grilla, zastosowano przednie lampy z ciemniejszym kloszem, nastąpiły zmiany we wnętrzu samochodu oraz zmieniono emblemat Mitsubishi z czerwonego na chromowany.
W 2004 roku zaprzestano produkcji Carismy. Mitsubishi Lancer siódmej generacji zajął jej miejsce w europejskiej ofercie Mitsubishi. W fabryce NedCar w Holandii zaczęto produkcję nowego modelu Mitsubishi Colt. 
Silniki.
Silniki w okresie 1999-2004
Produkcja i sprzedaż.
"(Źródło: Fact &amp; Figures 2000, Fact &amp; Figures 2005, strona internetowa Mitsubishi Motors)"

</doc>
<doc id="626684" url="https://pl.wikipedia.org/wiki?curid=626684" title="Karol Ludwik (arcyksiążę austriacki)">
Karol Ludwik (arcyksiążę austriacki)

Karol Ludwik Józef Maria Habsburg, niem. Erzherzog "Karl Ludwig Joseph Maria von Österreich" (ur. 30 lipca 1833 w Wiedniu, zm. 19 maja 1896 tamże) – trzeci syn arcyksięcia Franciszka Karola i arcyksiężnej Zofii. Młodszy brat cesarza Austrii Franciszka Józefa i cesarza Meksyku Maksymiliana.
Urodził się w pałacu Schönbrunn. Najwyższą funkcją publiczną jaką sprawował, było gubernatorstwo Tyrolu, z której został odwołany po zaprowadzeniu w Austrii rządów konstytucyjnych (Habsburg nie mógł służbowo być czyimś podwładnym). Nie miał doświadczenia w rządzeniu, zajmował się przede wszystkim balami i sztuką, a także polowaniami i wędkarstwem. Patronował licznym przedsięwzięciom artystycznym, zbudował zamek Wartholz. Podobnie jak matka był bardzo religijny, co roku np. odwiedzał Rzym, aby uzyskać audiencje u papieża. W miarę upływu lat jego stosunek do religii zmieniał się w dewocję.
Po śmierci syna Franciszka Józefa – arcyksięcia Rudolfa w 1889 roku został następcą tronu. Był nim do swej śmierci.
Małżeństwa.
11 kwietnia 1856 ożenił się z Małgorzatą Wettyn, córką Jana – króla Saksonii. Ślub młodej pary odbył się w Dreźnie. Małgorzata była kuzynką Karola. Zmarła dwa lata po ślubie na tyfus.
16 października 1862 Karol ponownie się ożenił – tym razem z księżniczką Marią Annunziatą Burbon, córką Ferdynanda II – króla Obojga Sycylii. Para miała 4 dzieci:
23 czerwca 1873, dwa lata po śmierci Marii Annunziaty, Karol stanął po raz trzeci na ślubnym kobiercu. Jego żoną została księżniczka Maria Teresa, córka, córka Michała I – króla Portugalii. Para miała dwie córki: 
Karol zmarł w pałacu Schönbrunn, na tyfus, na który zachorował po wypiciu wody z Jordanu podczas pielgrzymki do Ziemi Świętej, odbytej w intencji wyleczenia syna Franciszka Ferdynanda z gruźlicy.

</doc>
<doc id="626687" url="https://pl.wikipedia.org/wiki?curid=626687" title="Lomnitz">
Lomnitz



</doc>
<doc id="626688" url="https://pl.wikipedia.org/wiki?curid=626688" title="Explorer 3">
Explorer 3

Explorer 3 – amerykański satelita naukowy z serii Explorer. Kontynuował badania pasów Van Allena rozpoczęte przez Explorera 1.
Explorer 3 był podobny, pod względem konstrukcji i powierzonych zadań, do Explorera 1. Miał być stabilizowany obrotowo, ale wkrótce po starcie stwierdzono koziołkowanie z okresem siedmiu sekund. Obracał się wzdłuż własnej długiej osi z prędkością 750 obrotów na minutę. Dane były rejestrowane na taśmie magnetycznej. Z rejestratora przesyłano je na Ziemię drogą radiową. Służyły temu dwa nadajniki: 60 mW nadajnik na częstotliwości 108,03 MHz i nadajnik o mocy 10 mW na częstotliwości 108 MHz. Statek posiadał dwie anteny, które rozkładały się, i były utrzymywane w takiej pozycji pod wpływem ruchu obrotowego satelity.
Przedział z instrumentami był pomalowany na przemian białą i ciemnozieloną farbą. Dzięki temu w pasywny sposób utrzymywano odpowiednią temperaturę wewnątrz pojazdu. Proporcje powierzchni pasów jasnych i ciemnych ustalono na podstawie docelowej orbity i panujących tam warunków.
Zasilanie w prąd elektryczny zapewniały baterie niklowo-kadmowe. Stanowiły około 40% masy całego Explorera 3. Zapas energii wystarczyć miał na 31 dni pracy nadajnika dużej mocy i 105 dni nadajnika małej mocy. Ostatecznie przesyłał dane przez 44 dni. Nadajniki zamilkły 17 maja, a misję zakończono 27 czerwca 1958.
Ładunek naukowy stanowił: licznik promieniowania kosmicznego i detektor mikrometeorytów.

</doc>
<doc id="626689" url="https://pl.wikipedia.org/wiki?curid=626689" title="Dodge tomahawk">
Dodge tomahawk



</doc>
<doc id="626691" url="https://pl.wikipedia.org/wiki?curid=626691" title="Tim Berne">
Tim Berne

Tim Berne (ur. 16 października 1954 roku w Syracuse w stanie Nowy Jork), to amerykański muzyk jazzowy, kompozytor i saksofonista. Naukę gry na saksofonie altowym rozpoczął dopiero w wieku 19 lat pobierając lekcje m.in. u Anthony'ego Braxtona oraz Juliusa Hemhpilla. Niedługo potem otworzył własną wytwórnię muzyczną Empire Productions. Pierwszy album sygnowany jego nazwiskiem ukazał się w 1979 roku wydany na zachodnim wybrzeżu USA we współpracy z takimi muzykami jak Vinny Golii, Alex Cline i Roberto Mirandy.
Berne na przestrzeni lat współpracował m.in. z gitarzystami Billem Frisellem, Marcem Ducertem, Davidem Tornem, awangardowym saksofonistą Johnem Zornem, skrzypkiem Matem Manerim, trębaczem Herbem Robertsonem, perkusistą Tomem Raineyem, instrumentalistą klawiszowcem Craigem Tabornem, basistami Michaelem Formanekem i Drew Greesem.

</doc>
<doc id="626692" url="https://pl.wikipedia.org/wiki?curid=626692" title="Jaime Luis Gomez">
Jaime Luis Gomez



</doc>
<doc id="626695" url="https://pl.wikipedia.org/wiki?curid=626695" title="Jan van Galen">
Jan van Galen

Jan van Galen lub Johan van Galen (ur. 1604 w Essen, zm. 23 marca 1653) – holenderski admirał.
Walczył z Hiszpanami podczas wojny osiemdziesięcioletniej, awansując w 1630 na kapitana, a w 1635 na regularnego kapitana ("ordinaris-kapitein"). W roku 1645 jako kontradmirał walczył pod wodzą admirała Witte de With przeciwko Danii. W roku 1650 wycofał się ze służby, ale w związku z wybuchem I wojny angielsko-holenderskiej już 13 lipca 1652 roku poproszono go, by przyjął naczelne dowództwo nad holenderską flotą na Morzu Śródziemnym. Wypłynął 3 sierpnia docierając do Livorno 1 września. Podczas bitwy pod Livorno, w której jego flota zniszczyła część floty angielskiej na Morzu Śródziemnym, został śmiertelnie ranny. Pocisk działowy roztrzaskał prawą nogę poniżej kolana. W ogniu walki dokonano pod pokładem amputacji i, jakby nic się nie stało, van Galen ponownie zajął się dowodzeniem w czasie bitwy. Zmarł w Livorno po upływie 10 dni. W dowodzonej przez niego flocie służył młody kapitan Cornelis Tromp. Van Galenowi urządzono uroczysty pogrzeb w katedrze amsterdamskiej ("Nieuwe Kerk"). Pochowany został w marmurowym grobie z wypisaną w roku 1656 inskrypcją:
Jego nazwiskiem nazwano szereg okrętów holenderskich, m.in. niszczyciele z 1928 roku i z 1942 roku.

</doc>
<doc id="626696" url="https://pl.wikipedia.org/wiki?curid=626696" title="Jet pack">
Jet pack

Jet pack ( – odrzutowy i "pack" od "backpack" – plecak) – podobny do plecaka sprzęt o napędzie odrzutowym, służący do latania. 
Historia.
Pierwszy znany projekt plecaka odrzutowego powstał w 1909 roku.
W 1959 roku armia amerykańska rozpoczęła współpracę z firmą Aerojet oraz z firmą Bell Aircraft (obecnie Bell Helicopter Textron) w celu skonstruowania prototypu plecaka odrzutowego do celów militarnych. Stalowa maszyna wyrzucająca z dyszy sprężony azot pod ciśnieniem 35 atmosfer mogła unosić się na wysokości 5 metrów przez 3 minuty. Nowsza, bardziej zaawansowana rama dostosowana do kształtu ludzkiego ciała, zbudowana z plastiku i szkła, posiadała silnik rakietowy o mocy 1,25 kN. 20 kwietnia 1961 odbył się pierwszy lot plecakiem odrzutowym bez uprzęży łączącej maszynę i pilota z ziemią. Pilot wzniósł się na wysokość ok. 1,2 metra i leciał przez 13 sekund z prędkością ok. 13 km/h, przebywszy 108 stóp, czyli ok. 33 m. 
11 października 1961 roku maszyna została zaprezentowana samemu prezydentowi Johnowi F. Kennedy w Forcie Bragg. Plecak został również pokazany publiczności w miastach w USA, jak również i w Argentynie, Francji, Kanadzie, Meksyku i Niemczech Zachodnich.
Ze względu duże zużycie paliwa – 19 litrów nadtlenku wodoru wystarczyło na zaledwie 21 sekund lotu, przez które pojazd mógł przebyć tylko 120 m – projekt został zawieszony.

</doc>
<doc id="626699" url="https://pl.wikipedia.org/wiki?curid=626699" title="Johan van Galen">
Johan van Galen



</doc>
<doc id="626701" url="https://pl.wikipedia.org/wiki?curid=626701" title="Belweder w Pradze">
Belweder w Pradze

Belweder w Pradze (czes. "Letohrádek královny Anny") – pałac w Pradze, królewski pawilon letni w Ogrodach Królewskich na terenie Zamku Praskiego, wzniesiony w latach 1538–1563 dla Anny Jagiellonki. 
Zbudowany w XVI wieku na zlecenie Ferdynanda I dla swojej żony Anny Jagiellonki. Pałac został zaprojektowany przez dwójkę architektów: Paola della Stella z Genewy i Bonifacego Wohlmuta. Najbardziej charakterystyczne elementy architektury pałacu to: parter przekształcony dzięki ciągowi kolumn w loggię oraz miedziany dach przypominający przewrócony kadłub statku.
Przed pałacem znajduje się Śpiewająca Fontanna z 1568 roku.

</doc>
<doc id="626703" url="https://pl.wikipedia.org/wiki?curid=626703" title="Broń konwencjonalna">
Broń konwencjonalna

Broń konwencjonalna – wszystkie środki walki niezaliczające się do broni masowego rażenia (chemiczna, biologiczna, atomowa), stanowiące wyposażenie współczesnych armii. Do broni konwencjonalnej można zaliczyć zarówno broń palną jak i granaty, ładunki wybuchowe itp. Możemy podzielić broń na broń białą (nie posiada ładunku wybuchowego) i palną (która takowy ładunek posiada). Mimo, że termin ten odnosi się głównie do broni palnej, Konwencja ONZ dotycząca Broni Konwencjonalnej ogranicza również użycie oślepiających laserów oraz broni zapalnej.

</doc>
<doc id="626707" url="https://pl.wikipedia.org/wiki?curid=626707" title="Algorytm Boyera i Moore’a">
Algorytm Boyera i Moore’a

Algorytm Boyera i Moore'a – algorytm poszukiwania wzorca w tekście. Polega na porównywaniu, zaczynając od ostatniego elementu wzorca.
Zalety:
Przykłady.
 tekst: WIKIPEDIA, WOLNA ENCYKLOPEDIA
 wzorzec: CYKL
 WIKIPEDIA, WOLNA ENCYKLOPEDIA
 CYKL | | | | |
 CYKL | | | |
 CYKL | | |
 CYKL | |
 CYKL |
 CYKL
Pierwsze 4 porównania trafiają na litery: i, i, w, a, które nie występują we wzorcu, możemy więc za każdym razem skoczyć do przodu o całą długość wzorca, a więc 4 znaki. Kolejne porównanie trafia jednak na literę 'c', która występuje we wzorcu. Należy wówczas przesunąć wzorzec tak, by litery te nałożyły się na siebie. W tym przypadku okazuje się, że natrafiliśmy na szukane słowo.
 tekst: ALGORYTMY I STRUKTURY DANYCH
 wzorzec: TUR
 ALGORYTMY I STRUKTURY DANYCH
 TUR | | | | | |
 TUR | | | | |
 TUR | | | |
 TUR | | |
 TUR | |
 TUR |
 TUR
Pierwsze 4 porównania trafiają na litery: g, y, y, 'spacja', które nie występują we wzorcu, możemy więc skoczyć o całą długość wzorca do przodu. Przy 5 porównaniu litera, którą sprawdzamy, znajduje się we wzorcu. W tym przypadku nie przesuwamy wzorca do przodu, ponieważ litery już się pokrywają. Sprawdzamy kolejne litery. Okazuje się jednak, że już się nie pokrywają, więc znów możemy skoczyć o całą długość wzorca. Natrafiamy na literę 't', która znajduje się we wzorcu. Przesuwamy wzorzec tak by litery pokrywały się. Tym razem znaleźliśmy szukane słowo.

</doc>
<doc id="626709" url="https://pl.wikipedia.org/wiki?curid=626709" title="Stanisław Gawlik">
Stanisław Gawlik



</doc>
<doc id="626711" url="https://pl.wikipedia.org/wiki?curid=626711" title="Ultraprodukt">
Ultraprodukt

Ultraprodukt – sposób budowania nowych modeli z danej rodziny modeli. Ultraprodukty są używane i badane w teorii modeli, teorii mnogości i algebrze. Szczególnym przypadkiem ultraproduktów są ultrapotęgi (w których używa się tylko jednego modelu wyjściowego).
Uwagi historyczne.
Niektórzy matematycy twierdzą, że już dowód Kurta Gödla twierdzenia o zupełności rachunku kwantyfikatorów (logiki pierwszego rzędu) z 1930 roku można zinterpretować jako konstrukcję ultrapotęgi. Również konstrukcje rozważane przez Edwina Hewitta w 1948 w związku z ciałami rzeczywiście domkniętymi są uznawane za prekursorów ultraproduktów.
Pierwsza systematyczna i ogólna prezentacja ultraproduktów jako narzędzia w teorii modeli była dana przez polskiego matematyka Jerzego Łosia w roku 1955.
Definicja.
Niech formula_1 będzie alfabetem języka pierwszego rzędu, czyli zbiorem symboli funkcyjnych i predykatów (symboli relacyjnych). Interpretację symbolu relacyjnego formula_2 w modelu formula_3 będziemy oznaczać przez formula_4 (tak więc formula_4 jest relacją formula_6-arną na uniwersum formula_7 modelu formula_8 gdzie formula_6 jest arnością symbolu relacyjnego formula_10). Podobnie, jeśli formula_11 jest formula_6-argumentowym symbolem funkcyjnym, to jego interpretacja w modelu formula_3 będzie oznaczana przez formula_14 (tak więc, formula_14 jest funkcją z formula_16 w formula_7). Poniżej, każde użycie słowa "model" oznacza "model języka pierwszego rzędu formula_18 wyznaczonego przez alfabet formula_19"
Załóżmy, że formula_20 jest zbiorem nieskończonym oraz formula_21 jest filtrem podzbiorów formula_22 Przypuśćmy też, że dla każdego formula_23 ustaliliśmy model formula_24 z uniwersum formula_25
Definiujemy produkt zredukowany
rodziny modeli formula_27 w sposób następujący.
Produkt zredukowany
to model z uniwersum formula_34 w którym interpretacje symboli z alfabetu formula_1 dane są przez opis w (b) i (c).
Jeśli formula_21 jest ultrafiltrem (tzn. maksymalnym filtrem właściwym), to model
jest nazywany ultraproduktem rodziny modeli formula_65
Jeśli formula_21 jest ultrafiltrem oraz formula_67 dla wszystkich formula_23 (czyli wszystkie modele są identyczne), to model
jest nazywany ultrapotęgą modelu formula_3. W przypadku ultrapotęg modeli, często używamy notacji formula_71 zamiast
Charakteryzacja elementarnie równoważnych modeli.
Niech formula_1 będzie przeliczalnym alfabetem. Poniżej, każde użycie słowa "model" oznacza "model języka pierwszego rzędu formula_18 wyznaczonego przez alfabet formula_1".
Przypisy.
[[Kategoria:Teoria mnogości]]
[[Kategoria:Teoria modeli]]

</doc>
<doc id="626713" url="https://pl.wikipedia.org/wiki?curid=626713" title="Ultrapotęga">
Ultrapotęga



</doc>
<doc id="626714" url="https://pl.wikipedia.org/wiki?curid=626714" title="Park Narodowy Kootenay">
Park Narodowy Kootenay

Kootenay National Park (ang. "Kootenay National Park", fr. "Parc national Kootenay") – park narodowy położony w południowo-wschodniej części prowincji Kolumbia Brytyjska w Kanadzie. Został utworzony w 1920 na obszarze o powierzchni 1406 km². Różnica wysokości występująca na terenie parku jest znaczna. Najniżej położony punkt znajduje na wysokości 918 m n.p.m. (wejście do parku), natomiast najwyżej położony na wysokości 3424 m n.p.m. (góry Deltaform).
Park Narodowy należy do grupy czterech sąsiadujących ze sobą parków górskich w kanadyjskich górach skalistych. Pozostałe trzy parki to: Park Narodowy Banff, Park Narodowy Jasper oraz Park Narodowy Yoho. 
Park jest udostępniony dla zwiedzających przez cały rok. Główny sezon turystyczny przypada na okres od czerwca do sierpnia. Większość kempingów jest czynna od wczesnego maja do późnego września. 
Główne atrakcje parku to: Olive Lake, Sinclair Canyon and the Paint Pots. 
Przy południowo-zachodnim wejściu do parku leży miejscowość Radium Hot Springs. 
Nazwa parku pochodzi od rzeki Kootenay.
Park Narodowy Kootenay został wpisany w 1984 na listę światowego dziedzictwa UNESCO, wspólnie z pozostałymi parkami narodowymi znajdującymi się w kanadyjskich górach skalistych.

</doc>
<doc id="626716" url="https://pl.wikipedia.org/wiki?curid=626716" title="Deportivo Cali">
Deportivo Cali

Asociación Deportivo Cali – kolumbijski klub piłkarski z siedzibą w mieście Cali, stolicy departamentu Valle del Cauca. Występuje w rozgrywkach Categoría Primera A. Swoje domowe mecze rozgrywa na obiekcie Estadio Deportivo Cali.
Dziesięciokrotny mistrz Kolumbii.
Historia.
Deportivo Cali był pierwszym kolumbijskim klubem, który dotarł do finału Copa Libertadores w roku 1978, gdzie nie sprostał słynnemu argentyńskiemu klubowi Boca Juniors. Ponownie sztuka ta udała się w roku 1999, kiedy to przyszło zmierzyć się z brazylijskim SE Palmeiras.
Klub zdobył mistrzostwo Kolumbii ośmiokrotnie: 1965, 1967, 1969, 1970, 1974, 1996, 1998, 2005 (Finalización) oraz 2015 (Apertura).
Deportivo Cali korzysta na co dzień ze stadionu Estadio Deportivo Cali. Jest pierwszym kolumbijskim klubem posiadającym swój własny obiekt. Wcześniej drużyna rozgrywała swoje spotkania na stadionie Estadio Olímpico Pascual Guerrero, mającego pojemność 50 000 widzów.

</doc>
<doc id="626718" url="https://pl.wikipedia.org/wiki?curid=626718" title="Kwas elaidynowy">
Kwas elaidynowy

Kwas elaidynowy – organiczny związek chemiczny z grupy jednonienasyconych kwasów tłuszczowych typu omega-9.
Jest "trans"-izomerem kwasu oleinowego.

</doc>
<doc id="626720" url="https://pl.wikipedia.org/wiki?curid=626720" title="Asociación Club Deportivo Cali">
Asociación Club Deportivo Cali



</doc>
<doc id="626721" url="https://pl.wikipedia.org/wiki?curid=626721" title="Am2">
Am2



</doc>
<doc id="626722" url="https://pl.wikipedia.org/wiki?curid=626722" title="Aleksandr Zawarow">
Aleksandr Zawarow



</doc>
<doc id="626724" url="https://pl.wikipedia.org/wiki?curid=626724" title="Aleksiej Michajliczenko">
Aleksiej Michajliczenko



</doc>
<doc id="626725" url="https://pl.wikipedia.org/wiki?curid=626725" title="Akustyčnyja kancerty kanca XX stahodździa">
Akustyčnyja kancerty kanca XX stahodździa

Akustyčnyja kancerty kanca XX stahodździa (pol. "Akustyczne koncerty końca XX wieku") – kolekcjonerski, dwupłytowy (wydany również na kasetach) akustyczny album koncertowy białoruskiego zespołu rockowego N.R.M., wydany w lutym 1999 roku. Na dwóch płytach znalazło się dwadzieścia dziewięć utworów: nowe dzieła N.R.M., piosenki pochodzące z repertuaru nieistniejącego już zepsołu "Mroja" (którego członkami byli muzycy N.R.M.) oraz fragmenty ścieżki dźwiękowej do sztuki "Narodny albom".
Skład.
Gościnnie
Siarhiej Achramowicz – akordeon

</doc>
<doc id="626727" url="https://pl.wikipedia.org/wiki?curid=626727" title="NGC 3368">
NGC 3368



</doc>
<doc id="626730" url="https://pl.wikipedia.org/wiki?curid=626730" title="Historia Polski (do 1138)">
Historia Polski (do 1138)

Historia Polski (do 1138) – w okresie do 1138 roku na ziemiach między Odrą i Bugiem powstało scentralizowane państwo rządzone przez dynastię Piastów, od przełomu X i XI wieku nazywane Polską.
Organizacja państwa pierwszych Piastów (Lestek, Siemomysł) rozpoczęła się około II ćwierci X wieku na Pojezierzu Wielkopolskim poprzez budowę wielkich grodów, m.in. po 860 roku w Gieczu, Poznaniu, Ostrowie Lednickim; pierwszy gród w Gnieźnie został wzniesiony w latach 940–941.
W 966 roku jego pierwszy historyczny władca, Mieszko, przyjął chrzest. Zarówno on, jak i jego następcy prowadzili wojny ze Świętym Cesarstwem Rzymskim (Królestwem Niemieckim), Czechami i Rusią Kijowską, a także ze Słowianami zachodnimi osiadłymi między Odrą a Łabą. Największy zasięg terytorialny państwo osiągnęło za czasów Bolesława Chrobrego, który zajął Pomorze, Milsko, Łużyce, Morawy, Grody Czerwieńskie, Słowację, a przejściowo także Czechy. Wczesne powstanie gnieźnieńskiej metropolii kościelnej (około roku 1000; dla porównania: biskupstwo w Pradze uzyskało status archidiecezji w roku 1344), w rezultacie starań Bolesława Chrobrego przy poparciu cesarza Ottona III, miało kluczowe znaczenie dla przetrwania wczesnośredniowiecznej monarchii Piastów, jak i dla zjednoczenia królestwa po okresie rozbicia dzielnicowego.
W późniejszym czasie krajem kilkakrotnie wstrząsały spory wewnętrzne, które dwukrotnie – za czasów Mieszka II i Kazimierza Odnowiciela prowadziły do rozkładu instytucji państwowych. Spory wewnętrzne dotyczyły między innymi wprowadzanego feudalizmu i chrześcijaństwa, doprowadzając w 1037 r. do wybuchu powstania ludowego. Opisywany okres skończył się panowaniem Bolesława Krzywoustego. Władca ten ponownie objął zwierzchnictwem Pomorze, a następnie wobec niepowodzenia swojej polityki węgierskiej zdecydował się zostać lennikiem cesarskim. Przed śmiercią wydał ustawę sukcesyjną, która zapoczątkowała w Polsce okres rozbicia dzielnicowego.
Pradzieje ziem polskich.
Słowianie na ziemiach dzisiejszej Polski.
Zgodnie z najlepiej uzasadnioną źródłowo hipotezą dotyczącą początków etniczności i kultury Słowian, prawdopodobnie w drugiej połowie VI lub najpóźniej w początkach VII wieku plemiona słowiańskie rozprzestrzeniły się na zachód i północ od linii górnej Wisły, która wcześniej stanowiła północno-zachodnią granicę ich zasięgu. Stosunkowo późne zainteresowanie Słowian migracjami w tym kierunku wynikało najprawdopodobniej z faktu, że ich pierwotny, południowy kierunek ekspansji, prowadzący w strefę naddunajską i na teren Cesarstwa Bizantyjskiego, przestał być dla nich atrakcyjny ze względu na przybycie do Europy koczowniczych Awarów, którzy w połowie VI w. podporządkowali sobie Słowian zamieszkujących wzdłuż północnego brzegu Dunaju (na terenie dzisiejszej Rumunii), zmuszając od tej pory Słowian do uczestnictwa w swoich wyprawach łupieżczych przeciwko Bizancjum i w znacznym stopniu uniemożliwiając im samodzielne działanie. Okres dominacji Awarów w strefie naddunajskiej (w latach około 558–626) jest zatem prawdopodobnie okresem, kiedy Słowianie podjęli ekspansję w kierunku północno-zachodnim, w tym i na ziemie dzisiejszej Polski. Potwierdzeniem tej daty ekspansji Słowian na ziemie dzisiejszej zachodniej Polski mogą być trzy przekazy historyczne:
Te trzy przekazy interpretowane są najczęściej obecnie przez historyków jako dowód na to, że w roku 566 Słowianie jeszcze nie zamieszkiwali zachodniej części dzisiejszej Polski, natomiast w 591 roku ich osadnictwo sięgało już Pomorza. Taka interpretacja nie jest sprzeczna z wymową źródeł archeologicznych.
Na terenach między Odrą i Bugiem Słowianie utworzyli prawdopodobnie kilkadziesiąt niewielkich organizmów plemiennych. Istnienie większości z nich domniemywane jest w oparciu o badania archeologiczne. Jedynie kilkanaście zostało wymienionych we wczesnośredniowiecznych źródłach historycznych: w tzw. "Geografie Bawarskim" (połowa IX wieku) oraz w dokumencie biskupstwa praskiego wystawionym w 1086 roku (odtwarzającym stan granic z 973/974). Zgodnie z tymi źródłami na ziemiach polskich prawdopodobnie mieli swoje siedziby Pyrzyczanie, Wolinianie, Ślężanie, Dziadoszyce, Opolanie, Golęszyce, Wiślanie, Lędzianie, Trzebowianie i Bobrzanie. Siedziby większości z wymienionych plemion są lokalizowane jedynie hipotetycznie, podobnie ich zlatynizowane nazwy są tłumaczone na język polski w różnych formach. Stosunkowo pewna jest lokalizacja plemion śląskich, wymienionych także w późniejszej kronice biskupa merseburskiego Thietmara. Z kolei najwięcej wątpliwości budzi określanie siedzib, a nawet istnienia plemion takich jak Lędzianie, Goplanie i Bobrzanie.
W 2008 Przemysław Urbańczyk zauważył, że względna jednolitość kultury materialnej na ziemiach polskich oraz brak wyraźnych centrów kultowych nie pozwala na wydzielenie jednostek etno-politycznych (plemion) na tym terenie. Uważa on, że nie istniały stabilne i długotrwałe (ahistoryczne) grupy etniczno-terytorialne (plemiona). Zamiast tego od połowy IX w., tzn. od czasu kiedy zaczęto wznosić osady obronne, zaczęły funkcjonować "organizacje wodzowskie" obejmujące zwykle jeden gród i jego okręg rolniczy. Władza w tych organizacjach była sprawowana przez przedstawiciela lokalnej elity gospodarczej "wodza" (po polsku knędz / książę) na zasadzie dobrowolnej akceptacji społecznej (brak aparatu przymusu) i pod kontrolą wiecu. Organizacje wodzowskie były niestabilne, gdyż wodzowie niepotrafiący zapewnić sobie poparcia społeczności przez umiejętną redystrybucję nadwyżek produkcyjnych, byli usuwani i zastępowani przez miejscowych lub zewnętrznych konkurentów (patrz: uczty postrzyżynowe u Popiela i Piasta oraz późniejsze objęcie władzy przez Siemowita). Przejście od organizacji wodzowskiej do wczesnego państwa wiązało się z utworzeniem przez wodza aparatu przymusu, czyli drużyny.
Dzieje polityczne.
Początek państwa Piastów w Wielkopolsce (do ok. 960).
Początek organizacji wodzowskiej, która doprowadziła do powstania państwa polskiego wiąże się prawdopodobnie z grodem w Gieczu, wzniesionym w l. ok. 865–869, będącym według Zofii Hilczer-Kurnatowskiej gniazdem rodowym Piastów. Stanowił on jedno z najstarszych (obok Moraczewa) centrów gospodarczo-politycznych archeologicznej ziemi gnieźnieńskiej (Wysoczyzna Gnieźnieńska), której przybliżone granice wyznaczone zostały na zachodzie i południu kolanem Warty, na wschodzie rynną Gopła i Noteci, a na północy korytem Wełny. Na tym obszarze osadnictwo ludzkie było bardzo rozrzedzone (brak tzw. skupiska osadniczego), zaznaczone niewielką liczbą oddalonych od siebie grodów przedpiastowskich. Istnienie tutaj jakiejś grupy etnopolitycznej (plemienia) nie jest pewne. Funkcjonujący w tym okresie ośrodek kultowy na Górze Lecha w Gnieźnie mógł być zwornikiem luźnego związku religijnego okolicznej ludności, co jednak nie przekładało się raczej na polityczną organizację terytorialną.
Nazwa „Polanie” pochodzi z późnej i bałamutnej informacji Nestora. Według Przemysława Urbańczyka nazwy Polska i Polanie pojawiły się dopiero ok. 1000 r. w związku z realizacją programu państwowego Bolesława Chrobrego. Budowa państwa polskiego była prywatną inicjatywą poszczególnych dynastów z rodu Piastów, a nie przedsięwzięciem jakiegoś plemienia. Piastowie w latach dwudziestych i trzydziestych X wieku przystąpili do szybkiej ekspansji, podporządkowując sobie sąsiednie organizacje wodzowskie nad górną i środkową Obrą oraz na zachód od środkowej Warty. Na okres ten przypadają wyraźne zmiany w zagęszczeniu i lokalizacji grodów, które licznie powstawały przede wszystkim w centrum Wielkopolski (Grzybowo pod Wrześnią, Ostrów Lednicki, prawdopodobnie Moraczewo). Proces ten uległ dalszemu nasileniu w latach czterdziestych, kiedy zbudowano gród w Gnieźnie (ok. 940), oraz przebudowano grody w Gieczu, Lądzie i Poznaniu. Podbojowi nowych ziem i dalszemu rozwojowi terytorialnemu państwa sprzyjał brak silnych sąsiadów i naturalne bariery odgradzające Polan od Niemców, Czechów i bezpośrednich wpływów skandynawskich. W parze z rozwojem przestrzennym państwa musiał postępować rozwój jego struktur organizacyjnych, zdaniem niektórych badaczy wzorowany na państwach morawskim i niemieckim.
Brak źródeł pisanych nie pozwala dokładniej opisać początków państwa. Jedynie XII-wieczna relacja Galla Anonima zawiera skąpe wzmianki o dynastii rządzącej plemieniem. Miała się ona wywodzić od ubogiego rataja Piasta, którego syn Siemowit obalił księcia Popiela i przejął władzę, dając początek nowemu rodowi panującemu. Jego nazwa może się wywodzić od „piastuna” oznaczającego najwyższego dostojnika dworskiego (ówczesnym jego odpowiednikiem w państwie Franków był majordom, a na Rusi „kormilec”, karmiciel). Po Siemowicie nastąpić mieli Lestek i Siemomysł. Relacja ta ogranicza się w zasadzie jedynie do imion władców i wielokrotnie podawano w wątpliwość jej prawdziwość, szczególnie w starszej historiografii. Większość dzisiejszych historyków przyjmuje natomiast, że wymienieni władcy naprawdę istnieli. Siemowit miał panować w drugiej połowie IX wieku (ok. 870–900), jego syn Lestek na początku wieku X (ok. 900–930), natomiast Siemomysł od ok. 930 do ok. 960 roku. Prawdopodobnie za panowania Lestka rozpoczęła się tzw. "rewolucja piastowska" polegająca na wznoszeniu nowego typu, potężnych grodów wczesnopiastowskich (pierwszy w Grzybowie 915–922). Istnieje hipoteza, że zbrojenia na terenie Wielkopolski miały związek z upadkiem Państwa Wielkomorawskiego. Od Lestka może też pochodzić nazwa Licikaviki (Lścikowicy / Lestkowice) pojawiająca się w X w. w kronice Widukinda z Korbei. W czasach przypisywanych władzy Siemomysła, państwo zajęło oprócz rdzennej ziemi gnieźnieńskiej także Kujawy, ziemię sieradzko-łęczycką oraz być może Mazowsze i Pomorze Gdańskie. Tereny te odziedziczył kolejny, a zarazem pierwszy w pełni historyczny dynasta piastowski – Mieszko I.
Panowanie Mieszka I (ok. 960–992).
Mieszko objął władzę prawdopodobnie w końcu lat pięćdziesiątych X wieku. W pierwszych latach prowadził walki z sąsiednimi plemionami, starając się rozszerzyć terytorium swojego państwa. Na początek lat sześćdziesiątych przypada przypuszczalnie opanowanie Pomorza Wschodniego i Środkowego. Około 970 roku Mieszko I opanował ziemie nadnoteckie i wybudował gród w Santoku. Zainteresowanie księcia skupiło się następnie przede wszystkim na obszarach nadodrzańskich, gdzie w krótkim czasie podporządkował sobie część plemion połabskich. Wtedy to popadł w konflikt z Wieletami i dowodzącym nimi niemieckim banitą i awanturnikiem Wichmanem. Wieleci dwukrotnie pokonali Mieszka, a w jednej z bitew około 963 roku zginął jego nieznany z imienia brat. Porażki w walkach z plemionami nadodrzańskimi zbiegły się w czasie z pierwszymi kontaktami politycznymi Mieszka z Niemcami i Czechami – dwoma silnymi sąsiadami należącymi do kręgu kultury chrześcijańskiej.
Prawdopodobnie w tym właśnie czasie Mieszko zdecydował się zacząć płacić trybut królowi niemieckiemu z ziem "aż do rzeki Warty". Świadczenie to dotyczyło przypuszczalnie terytorium plemienia Lubuszan. Wkrótce, w roku 965, książę Polan poślubił czeską księżniczkę Dobrawę, a w rok później przyjął chrzest i rozpoczął proces chrystianizacji swojego państwa. Krok ten prawdopodobnie miał na celu przełamanie sojuszu czesko-wieleckiego i zyskanie nowego sojusznika w walkach na Połabiu i Pomorzu. Starsza historiografia podkreślała, że jednym z głównych celów Mieszka mogło być odsunięcie zagrożenia przymusowej chrystianizacji, podobnej jak ta prowadzona przez margrabiów niemieckich wśród plemion połabskich. Część nowszych prac podaje jednak w wątpliwość, czy w opisywanym okresie zagrożenie niemieckie w ogóle istniało i było zauważane. Chrystianizacja okazała się działaniem postępującym (choć w pewnych okresach proces ten natrafiał na zdecydowany opór miejscowej ludności) i wprowadziła kraj Polan do kręgu tzw. cywilizacji zachodniej. W jego efekcie do Polski napływać zaczęła kultura łacińska, rozwijało się piśmiennictwo i powstawał stan duchowny, początkowo w pełni podporządkowany władcy (tzw. kościół państwowy). Pierwszego biskupa polskiego imieniem Jordan ordynowano w 968 roku. Prawdopodobnie był on biskupem misyjnym podlegającym bezpośrednio Stolicy Apostolskiej, choć do dziś w historiografii pojawiają się sugestie, że mógł on być sufraganem niemieckiej metropolii w Moguncji.
Uzyskawszy nowego sojusznika, Mieszko kontynuował walki na Pomorzu, tym razem z większym powodzeniem. W 967 roku odniósł zwycięstwo w bitwie z Wolinianami, podporządkowując sobie tym samym ujście Odry. W kolejnych latach książę prowadził zapewne dalsze walki na północy, co mogło doprowadzić do sporu z margrabią łużyckim Hodonem. Ten w 972 roku zaatakował Mieszka, mimo że książę Polan wiernie płacił cesarzowi trybut. Do decydującej bitwy doszło pod Cedynią, a zwycięzcą starcia niespodziewanie okazał się Mieszko. Po tej potyczce polski władca został wezwany wraz z Hodonem przed oblicze cesarskie na zjazd w Kwedlinburgu w 973 roku. Nie jest znany osąd cesarza, nie był on jednak prawdopodobnie korzystny dla Mieszka. Tym między innymi tłumaczy się przystąpienie księcia Polan do opozycji niemieckiej po śmierci Ottona I w tym samym roku. Mieszko poparł pretendenta do tronu, Henryka Kłótnika, walczącego przeciw koronowanemu jeszcze za życia ojca cesarzowi Ottonowi II. Podobne stanowisko zajął sojusznik Polan, książę czeski Bolesław II Pobożny. Henryk Kłótnik przegrał walkę, a cesarz przeprowadził odwet na Czechach, zmuszając w 978 roku księcia tego kraju do uległości. W roku 979 Otton II miał najechać także ziemie Polan, ale ekspedycja ta prawdopodobnie zakończyła się porażką. Przypuszczalnie rok później Mieszko zawarł drugie małżeństwo, tym razem z Odą, córką margrabiego Marchii Północnej Dytryka. Związek ten osłabił więzi polsko-czeskie, zapowiadając rychłą zmianę sojuszy. Jeszcze w 983 roku Mieszko i Bolesław wspólnie przystąpili do kolejnego buntu przeciwko nowemu władcy Niemiec Ottonowi III. Mieszko jednak szybko odstąpił od Henryka Kłótnika i pojednał się z cesarzem. Następnie uczestniczył w wyprawie przeciwko Słowianom połabskim i być może samym Czechom. Walki nie ustały w kolejnych latach – w roku 990 doszło do wojny polsko-czeskiej, w której Wieleci stanęli po stronie Czechów, a Niemcy wsparli Mieszka. W efekcie konfliktu Mieszko przejął prawdopodobnie Śląsk i Małopolskę.
W okresie swojego stosunkowo długiego panowania Mieszko opanował także ziemię sandomierską (prawdopodobnie w latach siedemdziesiątych) i być może zhołdował Mazowsze (jeśli nie uczynił tego już jego ojciec). Podjął także współpracę ze Szwedami wymierzoną przeciw Duńczykom. Niewykluczone, że książę zdołał również podporządkować sobie na kilka lat Grody Czerwieńskie, następnie przejęte przez Ruś Kijowską.
Mieszko zmarł w roku 992, dzieląc swoje patrymonium między synów – przypuszczalnie zarówno tych z drugiego małżeństwa, jak i pochodzącego ze związku z Dobrawą Bolesława. Terytorium państwa u schyłku rządów Mieszka znane jest dzięki zachowanemu w regeście dokumentowi, oddającemu Polskę w opiekę stolicy apostolskiej (tzw. Dagome Iudex). Nie jest jasny cel wystawienia przez władcę tego pisma – być może stanowiło ono początek starań o utworzenie w państwie Polan odrębnej organizacji kościelnej lub miało zabezpieczać prawa synów z drugiego małżeństwa do tronu (Bolesław nie został wymieniony wśród wystawców).
Panowanie Bolesława Chrobrego (992–1025).
Władzę zwierzchnią przejął najstarszy z braci, Bolesław Chrobry. Początkowo współpracował on z królem niemieckim Ottonem III, a nawet wspomógł w 995 jego wyprawę na Słowian połabskich. Dopiero gdy Otton III wyruszył do Italii po cesarską koronę, książę Polski zdecydował się na wygnanie Ody oraz jej synów, a w rezultacie przejęcie pełni władzy w państwie. Doprowadziło to do chwilowego oziębienia w stosunkach polsko-niemieckich, które jednak trwało zaledwie kilka lat. Do ponownego zbliżenia doszło w efekcie dalszych problemów na Połabiu. Cesarz walczący ze Słowianami i zagrożony wojną domową z Sasami potrzebował silnego sojusznika, jakim mógł zostać Bolesław Chrobry. Przywrócenie dobrych relacji wynikało także z forsowanego przez Ottona III projektu utworzenia uniwersalistycznego cesarstwa chrześcijańskiego, w którego skład wejść miała na równorzędnych zasadach także Polska (Sclavinia).
Projekt ten pozwolił wzmocnić pozycję Polski. Przyczynkiem do tego była męczeńska śmierć biskupa Wojciecha, który zginął podczas misji chrystianizacyjnej wśród Prusów w roku 997. Jego rychła kanonizacja pozwoliła Chrobremu rozpocząć starania o utworzenie w Polsce niezależnej organizacji kościelnej. Przy poparciu cesarza synody rzymskie w latach 998–999 rozpatrzyły tę sprawę i wyświęciły brata św. Wojciecha, Radzima Gaudentego na "arcybiskupa św. Wojciecha". W roku następnym Otton III przybył z pielgrzymką do gnieźnieńskiego grobu męczennika. Na tzw. zjeździe gnieźnieńskim doszło do wymiany podarunków i symbolicznego nałożenia Bolesławowi diademu na głowę przez cesarza. Utworzono także niezależną, polską organizację kościelną z arcybiskupstwem w Gnieźnie i trzema sufraganiami: w Krakowie, Wrocławiu i Kołobrzegu. Poza archidiecezją pozostało biskupstwo poznańskie Ungera, który dożywotnio miał zachować niezależność, jako biskup bezpośrednio podporządkowany stolicy apostolskiej. Bolesław wprawdzie nie został (wbrew twierdzeniu późniejszego kronikarza Galla Anonima) koronowany na króla, uzyskał jednak królewskie uprawnienie inwestytury biskupiej. Możliwe również, że wręczenie mu przez cesarza kopii włóczni św. Maurycego stanowiło symbol zwolnienia Polski od zależności trybutarnej. Około 1000 r. państwo piastowskie otrzymało też wymyśloną wtedy nazwę własną "Polska" ().
Dobre relacje załamały się po niespodziewanej śmierci młodego cesarza w 1002 roku. Bolesław wykorzystał wewnętrzne walki w Rzeszy i zajął ważny rejon przedpola Odry: Miśnię, Milsko i Łużyce. Kiedy władzę w Niemczech ostatecznie przejął Henryk Święty, zaakceptował on zdobycze Chrobrego, przekazując mu je na zasadzie lenna. Jedynie Miśnię oddał we władanie sprzymierzonemu z księciem polskim margrabiemu Guncelinowi. Relacje zostały unormowane, jednak zorganizowanie nieudanego zamachu na życie Bolesława przywróciło ryzyko konfliktu. Do wojny nie doszło, a książę Polski przystąpił do interwencji w Czechach, gdzie w roku 1003 zmarł książę Władywoj. Chrobry na tronie osadził wcześniej wygnanego Bolesława Rudego. Prawdopodobnie na prośby opozycji czeskiej w tym samym roku raz jeszcze wmieszał się w sprawy czeskie – oślepił Bolesława Rudego, a następnie sam objął tron w Pradze. Nagły wzrost pozycji władcy Polski zaniepokoił Henryka II, szczególnie gdy Bolesław Chrobry odmówił złożenia hołdu lennego z Czech.
W roku 1003 Chrobry sam rozpoczął wojnę, atakując Miśnię. Henryk odpowiedział wyprawą zbrojną w roku następnym. Pierwsza ofensywa nie odniosła skutku, ale już na jesieni władca Rzeszy zaatakował Czechy i obalił władzę Bolesława w tym państwie. Przy Polsce pozostały Morawy i Słowacja. Następnie Henryk zdobył Milsko, a w roku 1005 dotarł ze swymi wojskami aż pod Poznań. Wtedy zawarto układ pokojowy, na mocy którego Bolesław prawdopodobnie zrzekł się Milska i Łużyc. Henryk wkrótce wypowiedział rozejm, w efekcie czego Bolesław Chrobry w 1007 roku najechał ziemie arcybiskupstwa magdeburskiego. Następnie bez większych problemów odzyskał Budziszyn. Kontrofensywa Henryka ruszyła dopiero w 1010 roku, nie przyniosła jednak żadnych skutków poza miejscowymi zniszczeniami na Śląsku.
W roku 1012 zawarto rozejm na pięć lat. Bolesław złamał jego postanowienia i najechał ponownie Łużyce, jednak mimo to w 1013 roku doszło do porozumienia. Władca Polski złożył hołd Henrykowi, w zamian najprawdopodobniej otrzymując w lenno Milsko i Łużyce, a także pomoc zbrojną w wyprawie na Ruś. Wyprawa ta wyruszyła wkrótce po unormowaniu stosunków z Niemcami, nie są jednak znane jej skutki. W roku 1015 ponownie wybuchła wojna między cesarzem i Bolesławem Chrobrym. Polski władca odmówił wsparcia wyprawy Henryka do Italii, a także podjął próby spiskowania przeciw niemu z księciem czeskim. Doprowadziło to do cesarskiej interwencji w Polsce, która jednak zakończyła się niepowodzeniem. Henryk II zaatakował Bolesława raz jeszcze w 1017 roku – ponownie nie odnosząc sukcesu (obrona Niemczy). 30 stycznia 1018 roku zawarto ostatecznie pokój w Budziszynie. Ostatecznym zwycięzcą konfliktu okazał się Bolesław, który zapewne zachował Milsko i Łużyce, już nie jako lenno, ale swoją własność.
Wkrótce po zawarciu pokoju w Budziszynie, Bolesław ponownie najechał Ruś, tym razem w obronie praw księcia Świętopełka do tronu. W efekcie najazdu splądrował Kijów, wywożąc z niego liczne łupy. W roku 1024 zmarł Henryk II, a Bolesław wykorzystał zmiany w Niemczech na swoją korzyść i 18 kwietnia 1025 roku został koronowany na króla. Być może koronacji tej arcybiskup gnieźnieński dokonał na rozkaz królewski, bez zgody ze strony stolicy apostolskiej. Wskazuje na to brak zachowanej bulli papieskiej zezwalającej na koronację oraz liczne oskarżenia ze strony kronikarzy i rocznikarzy niemieckich. W kilka miesięcy później Bolesław zmarł. Pozostawił synom państwo powiększone o Milsko, Łużyce, Morawy, Słowację i Grody Czerwieńskie. Utracił istotne dla wymiany handlowej Pomorze Zachodnie, które usamodzielniło się podczas walk z Niemcami.
Za jego rządów Polska zyskała też silną pozycję polityczną – stała się liczącym państwem europejskim z niezależną prowincją kościelną, dzięki koronacji wyniesionym do równorzędnej z innymi królestwami chrześcijańskimi pozycji. Z drugiej strony, agresywna polityka pierwszego króla Polski pozostawiła dziedzictwo konfliktów zewnętrznych, jak i była źródłem obciążeń nakładanych na mieszkańców kraju, wiodących do wyczerpania jego zasobów ekonomicznych. Zainicjowane w ten sposób destruktywne procesy już niedługo zachwiały wczesnopiastowską monarchią.
Pierwsze panowanie Mieszka II Lamberta (1025–1031).
Mieszko II przejął władzę po ojcu, po czym prawdopodobnie wygnał z kraju dwóch swoich braci. Następnie jeszcze w 1025 roku koronował się na króla Polski. Być może ponownie była to koronacja bezprawna. Mieszko II starał się kontynuować ekspansjonistyczną politykę Bolesława Chrobrego. Przystąpił do opozycji niemieckiej skupionej wokół księcia szwabskiego Ernesta II i w roku 1028 dokonał niszczycielskiego najazdu na Saksonię, rozpoczynając wojnę z Niemcami. Cesarz Konrad II odpowiedział rok później wyprawą odwetową na Milsko i Łużyce, która jednak nie odniosła rezultatu.
Prawdopodobnie w tym samym czasie książę czeski Udalryk (Oldrzych) zajął Morawy i Słowację. Być może Mieszko raz jeszcze najechał Saksonię w 1030 roku. Jeśli nawet doszło do tego ataku, to był on już ostatnią akcją zaczepną polskiego króla. W tym samym roku książę ruski Jarosław Mądry zajął Bełz, a przy współudziale braci Mieszka, Ottona i Bezpryma doszło do zmontowania koalicji niemiecko-ruskiej. Wspólna, koncentryczna ofensywa doprowadziła do upadku władzy królewskiej w Polsce. Najpierw od państwa odpadły Łużyce i Milsko, a następnie Grody Czerwieńskie. Mieszko II zbiegł z kraju, a władzę w Polsce przejął Bezprym.
Okres rządów Bezpryma i ponownej władzy Mieszka II (1031–1034).
Bezprym prawdopodobnie przejął władzę dzięki oddziałowi zbrojnych uzyskanemu od księcia Jarosława (bezpośrednia interwencja wojsk Jarosława w centralnych prowincjach kraju, mająca na celu osadzenie nowego księcia na tronie, nie znajduje jednak potwierdzenia źródłowego). Być może wykorzystał hasła antykościelne i antypaństwowe, które pozwoliły mu zyskać zwolenników wśród społeczeństwa przymuszanego do wysokich świadczeń na rzecz administracji, armii i Kościoła. Niektórzy historycy przyjmują, że mógł on nawet stanąć na czele powstania ludowego, co według części koncepcji mogło być z kolei przyczyną pominięcia jego osoby przez kronikarzy polskich. Po przejęciu władzy Bezprym odesłał Konradowi II polskie insygnia koronacyjne, tym samym rezygnując z korony królewskiej i uznając prymat cesarza. Następnie rozpoczął okres brutalnych rządów, wymierzonych zapewne przede wszystkim w tę część elit, która wciąż popierała obalonego króla. Po kilku miesiącach Bezpryma zamordowano, prawdopodobnie z inicjatywy obu jego braci.
Mieszko tymczasem po ucieczce do Czech został uwięziony przez księcia Udalryka i jakoby wykastrowany. Miało to być karą za oślepienie przez Bolesława Chrobrego księcia czeskiego Bolesława III Rudego. Udalryk uwolnił Mieszka dopiero po śmierci Bezpryma, księciu nie udało się jednak odzyskać pełni władzy. Zagrożony interwencją cesarską zgodził się w 1032 roku w Merseburgu na podział państwa między trzech ubiegających się o tron pretendentów: siebie, Ottona Bolesławowica i Dytryka, który był synem jednego z braci Bolesława Chrobrego. Mieszko otrzymał prawdopodobnie Małopolskę i Mazowsze, Otto Śląsk, natomiast Dytryk Wielkopolskę. Inna propozycja podziału zakłada, że Mieszkowi przypadła stołeczna Wielkopolska, a pozostałe dzielnice przejęli Otto i Dytryk. Dodatkowo dotychczasowy król zrzekł się korony i swojego tytułu. Dopiero po śmierci Ottona w 1033 roku Mieszko przejął jego dzielnicę, a następnie wygnał Dytryka i ponownie zjednoczył państwo Piastów. Zmarł w rok później w osłabionym i okrojonym terytorialnie kraju.
Pierwsze panowanie Kazimierza Odnowiciela i kryzys państwa (1034–1039).
Jedynym następcą tronu był książę Kazimierz, co zapobiegło kolejnym walkom dynastycznym. Przejął on władzę w bardzo niekorzystnej sytuacji, kiedy państwo było zdezorganizowane, a Mazowsze całkowicie się usamodzielniło pod rządami dawnego cześnika Miecława. O pierwszym panowaniu Kazimierza wiadomo niewiele. Z relacji Galla Anonima wynika, że Kazimierz nie był w stanie opanować separatyzmu mazowieckiego. Być może przykład Miecława skłonił do buntu również innych wielmożów. Około 1037 roku doszło do wystąpień możnowładczych i powstania ludowego w efekcie których książę zmuszony został do opuszczenia kraju.
Po raz pierwszy państwo polskie pozbawione zostało panującego monarchy, co sprawiło, że stało się ono łatwym celem dla sąsiadów. Sytuację wykorzystał książę czeski Brzetysław I, który w 1038 roku najechał Małopolskę, prawdopodobnie splądrował Kraków, zajął główne grody Wielkopolski i zniszczył katedrę gnieźnieńską, zabierając zarówno bogate wyposażenie, jak i relikwie świętego Wojciecha i Pięciu Braci Męczenników. Najazd oraz powstanie ludowe z 1037 r. doprowadziły do upadku administracji kościelnej. Rozkładowi uległy także struktury wojskowe i administracyjne, nie jest jednak jasne, na ile doszło do anarchii, a na ile do wytworzenia się systemu rządów możnowładczych. Załamanie się systemu władzy zwierzchniej doprowadziło też przypuszczalnie do usamodzielnienia się Pomorza Wschodniego, choć region ten mógł uzyskać niezależność już za poprzedniego kryzysu związanego z panowaniem Bezpryma.
Niewyjaśnione pozostaje także to, jaki związek z kryzysem rządów Kazimierza mogło mieć wspomniane już powstanie ludowe. Zaburzenia o charakterze antychrześciańskim i antyfeudalnym w Polsce wspominane są niezależnie przez źródła niemieckie, czeskie i ruskie, a także Kronikę Polską Galla Anonima. Ze względu na spore rozbieżności w datacji wydarzeń, nie jest możliwe bezsporne określenie kiedy dokładnie do nich doszło. Tradycyjnie w historiografii powstanie ludowe wiązano z upadkiem rządów Kazimierza (lata 1034–1038) lub najazdem Brzetysława (po 1038), który mógł poprzez zniszczenie głównych ośrodków nowej wiary rozbudzić w społeczeństwie antychrześcijańskie nastroje. Ostatnio spore poparcie zyskała także wspomniana już koncepcja, przenosząca zaburzenia na tle religijnym na okres rządów Bezpryma (1031). Szerszego poparcia nie zyskała natomiast hipoteza, zgodnie z którą do pierwszych zaburzeń miało dojść wcześniej, już za rządów Bolesława Chrobrego (1022).
Kazimierz opuścił kraj i zbiegł na Węgry, gdzie został prawdopodobnie uwięziony przez króla Stefana. Dopiero po jego śmierci udał się do Niemiec. Wykorzystał przygotowania cesarza Konrada II do wojny z Brzetysławem i przy jego wsparciu wojskowym w roku 1039 powrócił do Polski.
Drugie panowanie Kazimierza Odnowiciela (1039–1058).
Kazimierz powrócił do Polski ze zbrojną eskortą 500 rycerzy niemieckich, zdławił powstanie ludowe, odbudował państwo i przywrócił w kraju religię chrześcijańską. Przypuszcza się, że uzyskał poparcie możnowładztwa, które zrozumiało konieczność istnienia władzy centralnej. Ze względu na zniszczenia poczynione przez Brzetysława w Wielkopolsce Kazimierz przeniósł prawdopodobnie swoją główną siedzibę do Krakowa. Zapoczątkowało to prymat Krakowa, który od czasów Kazimierza uznawany był za stolicę państwa.
Następnie książę przystąpił do walk z księciem czeskim mających na celu odzyskanie Śląska, utraconego w efekcie najazdów w 1038 roku. Wpierw działał przy wsparciu cesarskim, potem już samodzielnie. Czterokrotnie najeżdżał Śląsk, aż w końcu terytorium to zostało mu przyznane w 1054 roku w zamian za płacony corocznie władcy Czech trybut w wysokości 500 grzywien srebra i 30 grzywien złota. Równocześnie z walkami w Czechach Kazimierz prowadził kampanię mającą na celu odzyskanie Mazowsza. Prawdopodobnie w 1047 roku przy wsparciu księcia ruskiego Jarosława Mądrego pokonał Miecława i ponownie przyłączył zbuntowaną prowincję do Polski. Książę próbował także podporządkować sobie Pomorze, działania te jednak zapewne nie doprowadziły do przywrócenia polskiej zwierzchności nad tym obszarem.
Książę przyczynił się również do odbudowy organizacji kościelnej. Wykorzystał zapewne fakt, że jego wuj Herman był arcybiskupem Kolonii. Źródłem kadr kapłańskich mógł być także klasztor w Brauweiler, rodzinna fundacja Ezzona i Matyldy, rodziców Rychezy. Prawdopodobnie wraz z księciem przybył do Polski Aron, późniejszy biskup krakowski wyposażony przez papieża dodatkowo w paliusz – symbol uprawnień arcybiskupich. Rozpoczął on dzieło rekonstrukcji stałej organizacji kościelnej po zaburzeniach lat trzydziestych. Działania jego niewątpliwie utrudniała szczególnie drażliwa sytuacja na Śląsku. Przypuszczalnie papież Leon IX na początku lat pięćdziesiątych ponownie ustanowił tu biskupstwo, ale podporządkował je metropolii w Magdeburgu, a nie w Gnieźnie. Z Kazimierzem łączy się też m.in. fundację opactwa benedyktyńskiego w Tyńcu, przez tradycję datowaną na rok 1044.
Kazimierz zmarł w roku 1058, przekazując synom państwo o odtworzonych strukturach władzy, a także znacznie szerszym niż w roku 1034 zasięgu terytorialnym. Składały się na nie Wielkopolska, Kujawy, Małopolska, Mazowsze i Śląsk. Poza granicami pozostała południowo-wschodnia część Śląska, a także Pomorze, Milsko, Łużyce i Grody Czerwieńskie.
Panowanie Bolesława Szczodrego (Śmiałego) (1058–1079).
Po śmierci Kazimierza władzę zwierzchnią objął jego najstarszy syn, Bolesław. Swoje dzielnice otrzymali prawdopodobnie także dwaj bracia nowego księcia: Władysław Herman Mazowsze, a Mieszko Kujawy z Kruszwicą. Bolesław w pierwszych latach panowania kontynuował ostrożną politykę swojego ojca, jednak już około 1060 roku przystąpił do walk ze swoim południowym sąsiadem. Pierwszy najazd na Czechy zakończył się porażką, a spór zażegnano poprzez małżeństwo siostry księcia Świętosławy z Wratysławem II. Stosunki ponownie pogorszyły się w efekcie konfliktu dynastycznego na Węgrzech. Po śmierci związanego z Polską króla Beli doszło do walk między popieranym przez cesarstwo i Czechy Salomonem oraz jego braćmi stryjecznymi Gejzą i Władysławem.
Bolesław początkowo nie zdecydował się na bezpośrednią interwencję, jednak narastający konflikt z Czechami doprowadził do zaprzestania płacenia trybutu ze Śląska i trwających latami wzajemnych najazdów polsko-czeskich. Książę Polski zignorował próby dyplomatycznego rozwiązania konfliktu przez władcę Niemiec Henryka IV, co skłoniło cesarza do zorganizowania wyprawy na państwo Piastów. Kampania ostatecznie nie doszła do skutku, ponieważ w Rzeszy w 1073 roku wybuchło powstanie saskie. W tej sytuacji Bolesław mógł pozwolić sobie na większą swobodę w stosunkach z sąsiadami. Na węgierskim tronie osadził Gejzę I, zorganizował także dwie wyprawy na Ruś w obronie księcia Izjasława. Władca ten dzięki polskiej interwencji w 1069 roku odzyskał tron, został jednak wygnany w cztery lata później. Bolesław odmówił ponownej pomocy, ale zmienił zdanie, zapewne ulegając prośbie papieża i w roku 1076 raz jeszcze osadził Izjasława na tronie, choć potraktował go dość brutalnie.
Kontakty ze stolicą apostolską nie ograniczały się do spraw ruskich. Wobec sporu o inwestyturę między Henrykiem IV i Grzegorzem VII książę Polski opowiedział się po stronie papieża. Umożliwiło mu to odtworzenie organizacji kościelnej w latach 1075–1076 i koronację 25 grudnia 1076 roku.
Stan polskiego kościoła w 1075 znany jest dzięki zachowanemu listowi Grzegorza VII skierowanemu do polskiego księcia. Biskupi mieli być nieliczni i pozbawieni stałych siedzib. Misję naprawy tej sytuacji powierzono legatom papieskim, którzy prawdopodobnie zwołali na przełomie lat 1075/1076 specjalny synod, być może z udziałem biskupów saskich. Nowy podział zakładał istnienie metropolii gnieźnieńskiej z czterema sufraganiami: krakowską, wrocławską, poznańską i płocką. Na arcybiskupa ordynowany został Bogumił.
Silnej pozycji króla zagroził konflikt z biskupem krakowskim Stanisławem ze Szczepanowa. Spór zapewne miał głębsze podłoże niż osobista niesubordynacja duchownego, choć ze względu na skąpość relacji źródłowych nie jest możliwe jego odtworzenie. Być może podczas wyprawy Bolesława na Ruś w kraju doszło do zaburzeń społecznych w majątkach rycerskich. W efekcie część wojów króla polskiego zdezerterowała, wróciła do Polski i rozpoczęła tłumienie buntów. Represje dotknąć miały nie tylko ludność z majątków rycerskich, ale także współpracujących z nią wolnych poddanych króla. Brutalne działanie rycerzy, jak i sama dezercja z wyprawy wojennej miały skłonić władcę do gwałtownej reakcji. Wobec rozpalającego się konfliktu prawdopodobnie uaktywniła się opozycja możnowładcza, której przedstawicielem lub nawet przywódcą miał być Stanisław ze Szczepanowa.
Prawdopodobnie stanął on po stronie rycerzy, a może nawet zagroził królowi klątwą. W odpowiedzi Bolesław miał go skazać za zdradę na obcięcie członków. Według późniejszej tradycji, zawartej w kronice Wincentego Kadłubka, nie doszło do formalnej egzekucji, lecz mordu dokonanego osobiście przez władcę. Ta wersja wydarzeń, choć mało realna, nie jest wykluczana przez dzisiejszych historyków. Po śmierci Stanisława zapewne wybuchł bunt możnowładców, który zmusił Bolesława do ucieczki z kraju i udania się na Węgry. Niejasny jest udział w rebelii brata księcia, Władysława Hermana. W starszej historiografii jego postać często łączono bezpośrednio z opozycjonistami. Dzisiaj przyjmuje się raczej, że przejął on władzę dopiero po obaleniu Bolesława, z namowy elit do których mógł należeć m.in. późniejszy wojewoda Sieciech.
Bolesław, udając się na Węgry, zapewne planował uzyskać pomoc wojskową od króla Władysława, którego brata i poprzednika sam osadził na węgierskim tronie. Nie udało mu się jednak przekonać Władysława do interwencji, a wkrótce zmarł w niejasnych okolicznościach.
Panowanie Władysława Hermana (1079–1102).
Władysław Herman zdecydował się przejąć władzę w państwie prawdopodobnie dopiero po śmierci Bolesława, czyli w 1081 lub 1082 roku. Od początku prowadził ostrożną politykę, dbając o dobre kontakty z Czechami i Węgrami. Zrezygnował także z korony i przystąpił do obozu cesarskiego. Od momentu objęcia tronu posiadał słabą pozycję w państwie, a realna władza należała do jego palatyna Sieciecha z rodu Toporczyków. Prawdopodobnie to on zdecydował o otruciu syna Bolesława Śmiałego, Mieszka i wysłaniu do męskiego klasztoru pierwszego syna Władysława Hermana, Zbigniewa, który według relacji Galla Anonima miał pochodzić z nieprawego łoża. Poparcie zyskał dzięki wyprawom na Pomorze Gdańskie w 1090, które miały pozwolić na przyłączenie tego terytorium do państwa Piastów. Wojna zakończyła się jednak niepowodzeniem, co podkopało pozycję palatyna. Jego wrogowie zbiegli do Czech, gdzie zyskali poparcie Brzetysława II, a następnie uwolnili księcia Zbigniewa. W tym samym czasie (około 1092) polski władca zaprzestał płacenia trybutu ze Śląska.
W 1093 z inspiracji emigrantów doszło do buntu na Śląsku. Tamtejszy komes Magnus podporządkował się Zbigniewowi. Równocześnie doszło do najazdu czeskiego. Brzetysław złupił Śląsk i opanował ziemię kłodzką. Władysław Herman zmuszony został do rozpoczęcia wojny domowej, mającej na celu przywrócenie jedności kraju. Po pierwsze wznowił płacenie trybutu, tym samym normując stosunki z Czechami. Brzetysław II w zamian przekazał ziemię kłodzką jako lenno małoletniemu synowi Władysława, Bolesławowi Krzywoustemu. Władca Polski następnie zaplanował atak na buntowników przy wsparciu wojsk węgierskich. Węgrzy jednak ostatecznie nie tylko nie udzielili księciu pomocy, ale nawet podjęli nieudaną próbę porwania Władysława i Sieciecha. Polskie rycerstwo odmówiło samotnej walki, przez co książę został zmuszony do ugody z opozycjonistami. Uznał prawa Zbigniewa i przekazał mu w zarząd Śląsk. Z decyzją tą nie zgodził się Sieciech. Pozyskał on część możnych śląskich i zaatakował Zbigniewa. Następnie pokonał buntowników i uwięził księcia. Wprawdzie odniósł zwycięstwo, jednak jego pozycja została znacznie osłabiona. Bunt zakończył się w latach 1093–1096.
Pod wpływem opozycji, skupionej przypuszczalnie wokół konkurującego z Toporczykami możnego rodu Awdańców i Kościoła, w 1097 Władysław Herman przywrócił do łask księcia Zbigniewa, a następnie powierzył obydwu synom dowództwo nad wojskiem mającym zaatakować Pomorze. Do wyprawy nie doszło, bowiem bracia wspólnie wystąpili przeciw ojcu i Sieciechowi. Zagrożony Władysław zgodził się na podział państwa – Śląsk przekazał Bolesławowi, Wielkopolskę Zbigniewowi, sam natomiast zachował Małopolskę i Mazowsze. Sytuacja ta nie zadowoliła braci, szczególnie, że Władysław (a w rzeczywistości Sieciech) zachował prawo mianowania naczelników grodowych, a Bolesławowi przydzielono mającego kontrolować jego działania opiekuna. W efekcie walki wznowiono i trwały one do 1100 lub 1101 roku, kiedy ostatecznie obalono Sieciecha. Wkrótce kresu dobiegły także rządy Władysława Hermana, który zmarł w 1102.
Wspólne rządy Bolesława Krzywoustego i Zbigniewa (1102–1107).
Po śmierci Władysława Hermana powstały dwa państwa, których władcy posiadali równą pozycję: wielkopolsko-mazowieckie Zbigniewa i małopolsko-śląskie Bolesława. Wprawdzie Zbigniew ze względu na starszeństwo był prawdopodobnie formalnie władcą nadrzędnym, jednak nawet jeśli, to Bolesław od początku nie uznawał tego faktu. Bracia prowadzili niezależną politykę zagraniczną, a brak jasnego rozstrzygnięcia kwestii zwierzchnictwa sprawiał, że konflikt między nimi był jedynie sprawą czasu. Sporną kwestią pozostawała przede wszystkim polityka pomorska. Zbigniew przejawiał pokojowe zamiary wobec północnego sąsiada, podczas gdy Bolesław zorganizował 5 łupieżczych wypraw na Pomorzan. Najazdy odwetowe dotykały jedynie państwa Zbigniewa. W tej sytuacji Zbigniew szukał porozumienia z Czechami, mającego dać mu możliwość szachowania brata. Bolesław zdecydował się tymczasem na zbliżenie z Rusią i Węgrami, a następnie w 1105 wraz z królem węgierskim Kolomanem najechał Czechy. Przez pierwsze lata konflikt między braćmi ograniczał się właśnie do montowania koalicji i walki z sojusznikami konkurenta. Zarazem około 1106 bracia zawarli układ, według którego mieli prowadzić wspólną politykę zagraniczną i nie wchodzić przeciw sobie w sojusze. Umowa ta okazała się bardzo nietrwała, choć nie jest jasne, który z władców jako pierwszy otwarcie wystąpił przeciwko bratu. Według czeskiej Kroniki Kosmasa był to Zbigniew, który już w 1103 "podniósł broń" przeciw Bolesławowi, bezskutecznie starając się o wsparcie czeskie. Gall Anonim przypisywał natomiast inicjatywę Bolesławowi, który jako syn z prawego łoża poczuwał się do bycia przyrodzonym władcą całej Polski.
W 1106 udało mu się rozbić sojusz Zbigniewa z księciem czeskim Borzywojem II. Wykorzystał ten sukces i zaatakował brata, oskarżając go o potajemne kontakty z Czechami. Bez większych problemów zajął Wielkopolskę, a następnie Mazowsze. Przejął władzę zwierzchnią w państwie, a bratu nadał jedynie Mazowsze jako lenno.
Samodzielne panowanie Bolesława Krzywoustego (1107–1138).
W 1107 Bolesław zorganizował kolejną wyprawę łupieżczą na Pomorze, której swoim wojskiem nie wsparł Zbigniew. Krzywousty wykorzystał to jako pretekst do odebrania bratu lenna. Zimą na przełomie 1107 i 1108 z pomocą Rusinów i Węgrów pokonał Zbigniewa i wygnał go z kraju. Od tego czasu mógł prowadzić w pełni niezależną politykę. Zdecydował się na bliską współpracę z Węgrami i powrót do obozu antycesarskiego. Nawiązał kontakty z opozycją w Rzeszy, a także podjął nieudaną próbę osadzenia na tronie czeskim wygnanego księcia Borzywoja II. W tym samym czasie doszło do najazdu niemiecko-czeskiego na Węgry. Atak Bolesława na Czechy osłabił możliwości tej koalicji, co pozwoliło królowi Kolomanowi zawrzeć pokój z Niemcami. Prawdopodobnie jego warunkiem było odstąpienie Węgrów od sojuszu z Polską. W efekcie Bolesław utracił sojusznika, co w 1109 wykorzystał król niemiecki Henryk V, w obronie praw Zbigniewa atakując jego państwo. Rzeczywistym powodem najazdu był prawdopodobnie wspomniany atak Bolesława na Czechy, który Henryk uznał za wrogą wobec siebie akcję. Interwencja w Polsce zakończyła się porażką, a Niemcy mimo wykorzystania machin oblężniczych nie zdobyli żadnego z ważnych grodów polskich. Około żołnierzy niemieckich w marszu przez Śląsk minęło kolejno Bytom nad Odrą, Głogów i Wrocław, nie zajmując żadnego z nich. Bolesław unikał wydania walnej bitwy, zamiast tego dążąc do wyniszczenia armii i morale wroga poprzez męczące ataki na odłączające się oddziały, służby zaopatrzenia itd. Metoda ta przyniosła skutki i Henryk V zawrócił, nie dotarłszy nawet do Górnego Śląska.
W 1110 Krzywousty podjął kolejną nieudaną interwencję w Czechach. Wprawdzie pokonał wojsko czeskie nad Trutiną, nie osadził jednak na tronie swojego pretendenta, Sobiesława. Prawdopodobnie nie chciał zadrażniać stosunków z Henrykiem V. W 1111 zawarto rozejm, w myśl którego Sobiesław powrócił do Czech, a Zbigniew do Polski. Bolesław mimo obietnicy przyjęcia brata, kazał go pojmać i oślepić, w efekcie czego Zbigniew zmarł. Książę zmuszony został do odbycia pokutnych pielgrzymek do Gniezna i na Węgry, jednak jego władza została umocniona dzięki wyeliminowaniu ewentualnego konkurenta.
Stosunki z Niemcami i Czechami unormowano, co pozwoliło Bolesławowi rozpocząć walki o Pomorze. Wyprawy na nie trwały wprawdzie już od 1102, jednak dotąd miały jedynie charakter łupieżczy. Po 1109 Bolesław rozpoczął wojnę, mającą na celu podbój regionu. Do 1119 zajął Pomorze Gdańskie, a w 1121 zhołdował Pomorze Zachodnie. Następnie skierował swoją uwagę na Węgry, gdzie zmarł król Stefan II. W 1131 książę polski przystąpił do interwencji w obronie praw do tronu Borysa, domniemanego syna Kolomana I. Akcja zakończyła się porażką – wojska Bolesława rozbito, a następnie książę czeski Sobiesław najechał Śląsk, dokonując wielkich zniszczeń. Nieudana wyprawa na Węgry wpędziła Bolesława w izolację polityczną. W 1134 zdecydował się zrezygnować z polityki węgierskiej. Początek lat 30. oprócz kryzysu polityki zagranicznej przyniósł także załamanie polityki kościelnej, dotąd prowadzonej ze sporymi sukcesami. W 1124 utworzono trzy nowe biskupstwa: lubuskie, kruszwickie i włocławskie, z czego dwa ostatnie zostały wkrótce połączone. Od 1123 trwała też akcja chrystianizacyjna na Pomorzu, prowadzona najpierw przez Bernarda Hiszpana, a po jego niepowodzeniu przez Ottona z Bambergu, który rozpoczął także przygotowania do utworzenia na Pomorzu organizacji diecezjalnej. Ze względu na możliwy konflikt interesów zaplanowano utworzenie dwóch biskupstw – podlegającego Magdeburgowi ze stolicą w Szczecinie i podporządkowanego Gnieznu w Wolinie. Obsadzeniu stolic biskupich przeszkodził nowy rozłam w kościele – schizma Anakleta II. W sporze między tym antypapieżem, a popieranym przez króla niemieckiego Lotara III Innocentym II książę polski stanął po stronie Anakleta. Doprowadziło to do tragicznych skutków, kiedy znaczną przewagę uzyskał Innocenty. W 1131 przekazał on biskupstwo poznańskie archidiecezji magdeburskiej, a w 1133 podporządkował jej wszystkie polskie biskupstwa.
Ten kryzys, jak i porażki w polityce zagranicznej i polityczne osamotnienie skłoniły Bolesława do podporządkowania się cesarzowi. 15 sierpnia 1135 złożył mu hołd lenny (na zjeździe w Merseburgu) i zgodził się płacić trybut z Pomorza i Rugii. W kolejnych latach dzięki przystąpieniu do obozu cesarskiego unormowano także stosunki z Czechami i Rusią. Niezależność odzyskała także polska organizacja kościelna (bulla protekcyjna (łac.) "Ex comisso nobis a Deo" z 1136). Umożliwiło to ostateczne poparcie Innocentego II, a także śmierć cieszącego się wielkimi wpływami arcybiskupa Magdeburga, Norberta z Xanten.
Bolesław zmarł w 1138. Na mocy ustawy sukcesyjnej podzielił państwo pomiędzy swoich synów, wprowadzając zasadę senioratu, według której władzę mieli obejmować kolejno najstarsi przedstawiciele rodu. Prawdopodobnie chciał w ten sposób stworzyć jasne zasady, które pozwoliłyby uniknąć walk o sukcesję, podobnych do tych, jakie Bolesław prowadził ze Zbigniewem. Jeśli taki był plan władcy, to nie odniósł on zamierzonego skutku. Ustawa sukcesyjna doprowadziła do licznych wojen wewnętrznych i trwającego do początków XIV wieku rozbicia dzielnicowego Polski. Niektórzy badacze wskazują na inne możliwe przyczyny uporządkowania sprawy następstwa władzy zwierzchniej – m.in. rosnące dążenia decentralizacyjne możnych i chęć zabezpieczenia praw do tronu synów z drugiego małżeństwa. Istnieje także grupa historyków negująca znaczenie tego aktu i wskazująca na wcześniejsze, w większości domniemane podziały władzy pomiędzy większą liczbę członków dynastii. Badacze ci początki rozbicia dzielnicowego datują dopiero na schyłek XII wieku. Niekiedy z ustawą sukcesyjną łączy się szybko stłumiony bunt wojewody Skarbimira z 1117, który mógł być przejawem wspomnianych wyżej dążeń kręgów możnowładczych.
Kultura i społeczeństwo.
Rozwój Kościoła i chrystianizacja ziem polskich.
Wpływy chrześcijaństwa na ziemiach polskich przed rokiem 966 są przedmiotem dyskusji naukowców i z uwagi na brak jednoznacznych dowodów w dokumentach i archeologii pozostają jedynie hipotezami. Istnieją przypuszczenia, że Państwo wielkomorawskie zaczęło oddziaływać na ziemie Małopolski i Śląska, które być może włączyło w swój skład ok. 875 r. Możliwe, że wraz z tym na ziemie polskie dotarło chrześcijaństwo, rozwijające się wówczas na Morawach za sprawą działalności świętych Cyryla i Metodego. W „Żywocie” tego ostatniego zachowała się wiadomość o tym, że wezwał on pewnego księcia "na Wiślech", aby zaprzestał prześladowania chrześcijan i sam przyjął ich wiarę, co więcej według przekazu żywota przyjął on chrzest. Nie sposób przesądzić o historyczności tego wydarzenia, jak i domniemanym założeniu kilku biskupstw obrządku słowiańskiego w południowej Polsce.
Kolejne próby chrystianizacyjne być może również pojawiły się na południu ze strony Czech. W połowie X w., wraz z przypuszczalnym podbojem czeskim ogarniającym Śląsk i Małopolskę mogła rozpocząć się akcja misyjna dwóch biskupstw niemieckich: ratyzbońskiego i passawskiego, pod których jurysdykcją znajdowały się wówczas odpowiednio Czechy i Morawy. Brak jednak jednoznacznych śladów potwierdzających chrystianizację w tym okresie.
Pierwszą pewną informację o chrystianizacji posiadamy dzięki wzmiance o chrzcie księcia Mieszka I w 966 roku co miało swoją konsekwencję w postaci utworzenia pierwszego w Polsce biskupstwa zlokalizowanego w Poznaniu, na którego czele stanął biskup Jordan. Niejasny jest status jaki posiadało pierwsze polskie biskupstwo. Wedle powstałej dopiero kilkadziesiąt lat po tych wydarzeniach relacji Thietmara z Mersemburga było ono sufraganią świeżo utworzonej prowincji magdeburskiej. Mimo tego przekazu, który zdaje się być bałamutny, uważa się Jordana za biskupa misyjnego, bezpośrednio podległego papieżowi. O wyborze Poznania jako siedziby biskupa misyjnego zdecydowało prawdopodobnie ufundowanie tam pierwszej świątyni chrześcijańskiej.
Duchowieństwo, które stawiało pierwociny chrześcijaństwa w państwie gnieźnieńskim było w przeważającej większości pochodzenia niemieckiego, choć sam Jordan pochodził z krajów kręgu romańskiego, to jednak jego następca Unger był Sasem bądź Turyngem. Konsekwencją Zjazdu gnieźnieńskiego w 1000 roku było utworzenie metropolii gnieźnieńskiej – pierwszej metropolii kościelnej w Polsce podległej wyłącznie papieżowi, na czele której postawiono brata św. Wojciecha – Radzima Gaudentego. Wraz z powstaniem nowej metropolii utworzono podległe Gnieznu nowe biskupstwa-sufraganie w Krakowie z biskupem Popponem, w Kołobrzegu z biskupem Reinbernem, we Wrocławiu z biskupem Janem. Biskupstwo w Poznaniu pozostało poza metropolią gnieźnieńską aż do śmierci biskupa Ungera. Do XII wieku chrystianizacja poczyniła w Polsce znaczne postępy, a formalne nawrócenie Pomorza Zachodniego w 1. połowie XII w. przeprowadzone dzięki wysiłkom Bolesława Krzywoustego, umożliwiło powołanie siedziby biskupiej w Wolinie i budowę w regionie wielu kościołów.

</doc>
<doc id="626731" url="https://pl.wikipedia.org/wiki?curid=626731" title="Keszthely">
Keszthely

Keszthely (niem. "Kesthell") – węgierskie miasto leżące na pn-zach. jeziora Balaton, na północ od ujścia Zali.
Pierwsze wzmianki o mieście pojawiają się w XIII wieku. Keszthely utrzymuje się głównie z turystyki (z uwagi na liczne zabytki i sąsiedztwo Balatonu), ale w mieście rozwija się również przemysł spożywczy (piekarnie i zakłady mleczarskie). W mieście znajduje się Konsulat Rzeczypospolitej Polskiej.

</doc>
<doc id="626732" url="https://pl.wikipedia.org/wiki?curid=626732" title="Academica Coimbra">
Academica Coimbra



</doc>
<doc id="626733" url="https://pl.wikipedia.org/wiki?curid=626733" title="Nokia 6030">
Nokia 6030

Nokia 6030 – telefon wyprodukowany przez firmę Nokia. Działa w sieciach GSM 900/1800/1900. Model ten nie posiada wbudowanego aparatu fotograficznego. Ładowarka do tego telefonu to ACP-7. Baterią stosowaną w tym telefonie jest BL 5C, która ma pojemność 850 mAh. Komunikację z komputerem zapewnia kabel CA-45.

</doc>
<doc id="626734" url="https://pl.wikipedia.org/wiki?curid=626734" title="Heroes of Might &amp; Magic">
Heroes of Might &amp; Magic



</doc>
<doc id="626736" url="https://pl.wikipedia.org/wiki?curid=626736" title="Best Effort Delivery">
Best Effort Delivery

Usługa Best effort (BES) transmituje dane w sieci o możliwie najwyższej przepustowości ale za to bez gwarancji poziomu usług QoS. Jest to standardowy sposób postępowania z kolejkami pakietów w Internecie. Pakiety są wysyłane w kolejności napływania i są wysyłane tak szybko jak to tylko możliwe.
Podobnie jest w przypadku usługi SMS. Ponieważ są setki tysięcy klientów zarejestrowanych u jednego operatora, wiadomości muszą być wysyłane efektywnie, szybko i ponosząc jak najmniejsze koszty.
Bibliografia.
RFC 5290: Comments on the Usefulness of Simple Best-Effort Traffic, Internet Engineering Task Force, July 2008

</doc>
<doc id="626740" url="https://pl.wikipedia.org/wiki?curid=626740" title="M96">
M96



</doc>
<doc id="626750" url="https://pl.wikipedia.org/wiki?curid=626750" title="Nikołaj Bogolubow">
Nikołaj Bogolubow

Nikołaj Nikołajewicz Bogolubow, (ur. w Niżnym Nowogrodzie, zm. 13 lutego 1992 w Moskwie) – radziecki matematyk i fizyk teoretyczny.
Życiorys.
W latach 40. i 50. XX wieku zajmował się teorią nadciekłości i nadprzewodnictwa. Później obszar jego zainteresowań stanowiła kwantowa teoria pola.
Od roku 1956 do 1965 kierował Laboratorium Fizyki Teoretycznej w Zjednoczonym Instytucie Badań Jądrowych w Dubnej, a w latach 1965 – 1989 był dyrektorem instytutu.
Nagrody.
Tytułami "doktora honoris causa" uhonorowały go m.in. Uniwersytet Wrocławski (26 kwietnia 1972) i Uniwersytet Warszawski (20 listopada 1977). W 1962 r. został członkiem zagranicznym PAN.
Został odznaczony m.in.:

</doc>
<doc id="626752" url="https://pl.wikipedia.org/wiki?curid=626752" title="Chanty-Mansyjski Okręg Autonomiczny – Jugra">
Chanty-Mansyjski Okręg Autonomiczny – Jugra

Chanty-Mansyjski Okręg Autonomiczny – Jugra (, "Chanty-Mansijskij awtonomnyj okrug – Jugra") – jednostka podziału administracyjnego w obrębie Federacji Rosyjskiej, wchodząca w skład obwodu tiumeńskiego.
Położenie.
Chanty-Mansyjski OA – Jugra położony jest w zachodniej Syberii, na kontynencie azjatyckim, tuż przy granicy z Europą. Okręg leży w północnej Rosji, na wschód od Uralu, na równinnym terenie wchodzącym w skład środkowej części Niziny Zachodniosyberyjskiej. Jugra leży między 58° a 66° szerokości geograficznej północnej. Kraj z północy na południe rozciąga się na długości 900 km, a ze wschodu na zachód – na 1400 km.
Od północy Okręg graniczy z Jamalsko-Nienieckim Okręgiem Autonomicznym, od północnego zachodu – z Republiką Komi, od południowego zachodu – z obwodem swierdłowskim, od południa – z wchodzącymi w skład obwodu tiumeńskiego rejonami: Tobolskim i Uwackim. Na wschodzie Jugra graniczy z Krasnojarskim Krajem, zaś na południowym wschodzie – z obwodem tomskim.
Łączna długość granic Chanty-Mansyjskiego OA wynosi 4750 km.
Strefa czasowa.
Chanty-Mansyjski OA – Jugra należy do jekaterynburskiej strefy czasowej (YEKT): do 25 października 2014 przez cały rok, od 26 października 2014 przez cały rok. Jeszcze wcześniej, przed 27 marca 2011 roku, obowiązywał czas standardowy (zimowy) strefy UTC+05:00, a czas letni – UTC+06:00.
Powierzchnia.
Ponad połowę obszaru Okręgu porasta tajga. Przez terytorium Jugry płyną liczne rzeki i strumienie. Na terenie obwodu znajdują się niezliczone jeziora oraz zajmujące wielkie obszary bagna.
Ukształtowanie terenu.
Chanty-Mansyjski OA w przeważającej części leży na Nizinie Zachodniosyberyjskiej. Na powierzchnię tę składają się obszary na których wysokości wynoszą 100–300 m n.p.m. W pobliżu rzek wysokości bezwzględne osiągają jeszcze niższe wartości: 10–50 m n.p.m.
W zachodniej, skrajnej części okręgu znajdują się niezbyt wysokie góry, stanowiące część pasma górskiego Uralu. W granicach Jugry ciągną się one na długości 450 km pasem szerokim na 30–45 km. Najwyższym punktem na mapie kraju jest szczyt Narodnaja – 1894 m n.p.m., leżący w Uralu Subpolarnym.
Stosunki wodne.
Rzeki.
Na terenie okręgu znajdują się liczne rzeki, stanowiące dopływy głównej rzeki Chanty-Mansyjskiego OA – Obu i jego głównego dopływu – Irtyszu. Najważniejsze z płynących przez teren Okręgu dopływy Obu to: Wach, Agan, Tromiegan, Wielki Juran, Pim, Wielki Sałym, Nazym, Sośwa Północna i Kazym, zaś głównymi dopływami Irtysza są: Konda i Sogom. Łączna długość rzek w granicach okręgu przekracza 30 000 km.
Rzeki Okręgu, podobnie jak rzeki w innych północnych krainach charakteryzuje wysoki poziom wód w okresie wiosenno-letnim, związany z topnieniem pokrywy śniegowej i spływaniem powstałej w wyniku tego wody do cieków wodnych.
W okresie zimowym rzeki pokryte są grubą warstwą lodu. Utrzymuje się ona przez okres ok. 6 miesięcy.
Jeziora.
Na obszarze obwodu położona jest ogromna liczba większych i mniejszych jezior, w tym ponad 29 000 o powierzchni przekraczającej 1 ha, a także 4 zajmujące obszar ponad 100 km². Są nimi: Kondinskij Sor, Leuszynskij Tuman, Bandemtor i Tromemtor.
Klimat.
Chanty-Mansyjski OA – Jugra leży w obszarze klimatów umiarkowanych wybitnie kontynentalnych, co charakteryzuje się dużymi różnicami temperatur pomiędzy latem a zimą.
Klimat Jugry charakteryzuje się m.in. szybką i gwałtowną zmianą warunków pogodowych, zarówno w ciągu doby, jak i w przypadku pór roku – zima nagle przechodzi wiosnę, a jesień w zimę.
Temperatura.
Średnia temperatura stycznia w Jugrze wynosi od −18 °C na zachodzie do −24 °C wschodzie Okręgu. W rzeczywistości zimą w nocy temperatury potrafią spadać poniżej −45 °C. Najniższą zarejestrowaną temperaturę −59,3 °C zanotowano w 1973 r.
Zima na terytorium Okręgu jest surowa i długa, z grubą pokrywą śnieżną, zaś lato – krótkie i ciepłe. Przymrozki utrzymują się do późnej wiosny (do połowy czerwca) i pojawiają się już wczesną jesienią.
Klimat Okręgu charakteryzuje się dużym zróżnicowaniem regionalnym. Najniższe temperatury w okresie zimowym rejestruje się w basenie rzeki Wach (rejon niżniewartowski).
Najcieplejszym miesiącem jest lipiec. Średnia temperatura w tym okresie waha się od +15,7 °C na północy do +18,4 °C na południu regionu. W okresie letnim zdarza się, że temperatury przekraczają 30 °C.
Opady.
Roczna suma opadów wynosi 400–550 mm. Najwięcej opadów przypada na miesiąc lipiec, kiedy to spada ok. 15% tej sumy. Zalegająca zimą przez 180–200 dni pokrywa śnieżna osiąga grubość od 50 do 80 cm. Utrzymuje się ona od około końca października do początków maja.
Ciśnienie.
W okresie zimowym ciśnienie atmosferyczne na terenie Okręgu ma znacznie niższe wartości niż w innych częściach Azji północnej. Osłabienie działania wyżu azjatyckiego jest spowodowane napływem mas powietrza znad Atlantyku, powodującym także większe średnie opady śniegu i wyższe temperatury powietrza, niż na obszarach położonych na tej samej szerokości geograficznej, lecz bardziej na wschód. W lipcu ciśnienie przyjmuje średnie wartości 1005–1008 hPa, i jest wyższe niż w Azji Środkowej, lecz niższe niż w Arktyce.
Nasłonecznienie.
Dla Jugry charakterystyczna jest duża liczba dni ze słońcem, średnio terytorium Okręgu notuje się 1600–1900 godzin nasłonecznienia.
Długość okres wegetacyjnego wynosi od 80 do 115 dni (dla porównania: w Polsce 180–210 dni).
Zimą przeważają wiatry południowe, zaś w okresie letnim – północne.
Fauna.
Świat zwierzęcy w Chanty-Mansyjskim OA – Jugrze reprezentują liczne gatunki ssaków, spośród których wiele ma lokalne znaczenie gospodarcze dla życia myśliwych, dostarczając futer i mięsa. Należą do nich głównie drapieżne: lisy, pieśce, wiewiórki, sobole, kuny, norki, gronostaje, łasice, wydry i tchórze. Z innych gatunków mających gospodarcze znaczenie wymienić należy m.in. zające, krety, łosie i dzikie renifery. Ponadto na terenie Jugry żyją liczne gatunki gryzoni, nietoperze i inne ssaki.
Z ptaków w Jugrze występują m.in. dzikie gęsi i kaczki, kuliki, kuropatwy, głuszce, cietrzewie i jarząbki.
Na terenie regionu występują 42 gatunki ryb, m.in. jesiotr, sterlet, nelma (łosoś syberyjski) i sieja.
Charakterystyczną cechą Jugry, podobnie jak innych podmokłych krain jest występowanie w ciepłym okresie roku licznych gatunków owadów, z których wiele, pojawiających się w olbrzymich ilościach, jest dokuczliwych dla człowieka z powodu odżywiania się krwią ssaków.
Flora.
Pokrywa roślinna Jugry charakteryzuje się wielką różnorodnością.
Na terenie Okręgu występuje głównie tajga, a także roślinność bagienna i dzikie łąki. W pobliżu licznych jezior występuje typowa dla tego ekosystemu roślinność, zaś w rejonach górskich – także roślinność wysokogórska o charakterze tundrowym.
Obszary leśne stanowią 52,1% powierzchni regionu. Składają się na to głównie średnia tajga, złożona głównie z drzew iglastych, z domieszką liściastych. Z gatunków iglastych najliczniej występują: sosna, świerk, modrzew i jodła.
Na przybrzeżnych obszarach, zalewanych niekiedy przez rzeki, znajduje się typowa roślinność łąkowa.
Na północy regionu, gdzie tajga stopniowo zaczyna przechodzić w lasotundrę, występują liczne gatunki porostów, stanowiące pokarm dla reniferów.
W poszyciu lasów oraz wśród błot rosną liczne jadalne gatunki roślin. Niegdyś pełniły one ważną rolę gospodarczą, obecnie odgrywają one jedynie rolę w tradycyjnej gospodarce części rdzennej ludności Okręgu. Z gatunków mających znaczenie w tym zakresie najliczniej występują żurawiny, borówki, dzikie porzeczki, moroszki, czeremcha, maliny, głóg i jarzębina.
Na terenie okręgu znajdują się dwa ściśłe rezerwaty przyrody (zapowiedniki): Rezerwat przyrody „Juganskij” i Rezerwat przyrody „Małaja Sośwa”.
Gospodarka.
Na terenie Jugry znajdują się bogate złoża ropy naftowej i gazu ziemnego, których eksploatacja jest jedną z najważniejszych gałęzi gospodarki. Zostały one odkryte w latach 50. XX w. Złoża te stanowią część Zachodniosyberyjskiego Zagłębia Naftowego. Pierwsze złoże gazu w rejonie tego zagłębia zostało odkryte 21 września 1953 właśnie na terenie Chanty-Mansyjskiego OA, w pobliżu miasta Bieriozowo, zaś ropa naftowa odkryta została w 1959 r. Na terenie okręgu pierwszy odwiert powstał 25 września 1959 w rejonie wsi Szaim (dzisiejsze miasto Uraj).
Blisko 30 mln ha lasów dostarcza surowca dla przemysłu drzewnego i papierniczego. Ponadto na terenie okręgu rozwinięte związane z lasem myślistwo oraz pozyskiwanie owoców runa leśnego. Duże znaczenie ma rybołówstwo oraz chów reniferów i zwierząt futerkowych. Rolnictwo z powodu trudnych warunków klimatycznych i niekorzystnych warunków glebowych nie odgrywa znacznej roli.
Bogactwa naturalne.
Oprócz stanowiących podstawę gospodarki Chanty-Mansyjskiego OA gazu ziemnego i ropy naftowej w Okręgu wydobywa się złoto i kwarc, oraz węgiel kamienny. Odkryto również złoża rud żelaza, miedzi, cynku, ołowiu oraz rzadko występujących niobu i tantalu. W Jugrze wydobywa się ponadto boksyty i surowce mineralne: glinki ceramiczne, piasek budowlany i kamienie dekoracyjne. W położonej w należącej do Okręgu części gór Uralu pozyskuje się dla potrzeb przemysłu skały charakteryzujące się wysokimi właściwościami filtracyjnymi.
Na terenie Jugry znajdują się także złoża wód mineralnych.
Transport.
Na obszarze Chanty-Mansyjskiego OA zasadnicze znaczenie w transporcie odgrywa sieć rzeczna i linie kolejowe. Jedynie 29% towarów przewożone jest za pośrednictwem transportu samochodowego, a 2% – lotniczego. Długość linii kolejowych w granicach Jugry wynosi 1106 km, zaś dróg – ponad 18 tys. km, z czego 11 tys. km posiada utwardzoną powierzchnię. W transporcie ropy naftowej i gazu ziemnego główną rolę odgrywają rurociągi. Ropociągi mają łącznie 6283 km długości, a gazociągi – 19 500 km.
Historia.
Prehistoria.
Pierwsze ślady osadnictwa ludzkiego na terytorium Jugry pochodzą z mezolitu. Zamieszkujące je ludy najprawdopodobniej stanowiły ludność protouralską, zanim jeszcze uległa ona podziałowi na Ugrofinów i Samojedów. W neolicie na terenie Okręgu mieszkały już ludy ugrofińskie, m.in. Chantowie. W epoce żelaza pojawiły się pierwsze organizmy państwowe, rodzaj księstw, obejmujących gród (czasem kilka) i jego bliskie otoczenie. W I tys. n.e. ludność Okręgu utrzymywała sporadyczne kontakty zarówno ze wschodem, jak i zachodem.
X w. – koniec XVI w.
Od XI w. ziemie Jugry stały się terenem rosyjskiej ekspansji handlowej prowadzonej z terenu Nowogrodu. Od XI w. w zachodniej części dzisiejszego terenu Okręgu zaczęły osiedlać się napływające z zachodu plemiona Mansów, wypierane ze swych dotychczasowych siedzib przez Rosjan i Komiaków. Ugrofińskie ludy zamieszkujące teren dzisiejszego OA (Chantowie i Mansowie) określane były przez Rusinów mianem Jugrowie (od komijskiego "Jögra".), a kraj przez nich zamieszkany – Jugrą.
Od XIII w. większość ziem dzisiejszego Okręgu znajdowała się w dość luźnej zależności od Republiki Nowogrodzkiej. Od 1478, czyli od podbicia Nowogrodu przez Moskwę, ziemie Jugry weszły w skład Wielkiego Księstwa Moskiewskiego.
Na początku XVI w. ziemie Jugry zajęte zostały przez Tatarów i wchodziły w skład Chanatu Syberyjskiego. Stanowiły one jedną z ważniejszych części tego państwa.
W 1555 Rosja ponownie rozciągnęła nad Jugrą władzę zwierzchnią, gdyż władca Chanatu Syberyjskiego stał się wasalem carów rosyjskich. Wyrazem owej podległości była m.in. coroczna danina płacona w skórach sobolich, pozyskiwanych w dużej części na terenie Jugry. Gdy w 1563 chan Kuczum zerwał ową zależność i najechał ziemie cara, odwetowe wyprawy rosyjskie rozbiły chanat, a jedna z nich, pod dowództwem Jermaka, w 1582 ostatecznie przyłączyła większość terenu Chanty-Mansyjskiego OA do Rosji. Reszta terytorium została przyłączona wkrótce potem, do końca XVI w.
Kolonizacja rosyjska.
Wkrótce po przyłączeniu tych ziem rozpoczęła się rosyjska kolonizacja Jugry: w 1593 na miejscu starego chantyjskiego grodu "Sugmut-Basz", inaczej zwanego "Chałumo-Sugmut" co w przekładzie oznacza „brzozowy gródek” założono pierwsze rosyjskie miasto Bieriozow, obecnie Bieriozowo, a w 1594 założono miasto Surgut – obecnie największe skupisko ludności w Okręgu. Intensywne osadnictwo rosyjskie rozpoczęło się jednak dopiero w połowie, a nasiliło w końcu XVII w. i szybko doprowadziło do tego, ze autochtoniczna ludność kraju (Chantowie i Mansowie) już w XVIII w. stała się na terenach Okręgu mniejszością (obecnie stanowi ona poniżej 2% populacji.) W okresie tym rozpoczęto pierwsze systematyczne badania nad kulturą i językami rdzennej ludności. W 1708 większość terenów obecnego Chanty-Mansyjskiego OA weszły w skład utworzonej Guberni Syberyjskiej, a w 1775 – Guberni Tobolskiej.
Wiek XIX i początek XX.
W XIX w. na terytorium Jugry kontynuowana było osadnictwo rosyjskie. Obszar dzisiejszego obwodu był jednym z wielu miejsc zsyłki przeciwników politycznych caratu, w tym Polaków.
XIX wiek był także początkiem nowoczesności w rejonie. w 1844 pojawiły się na Obie i Irtyszu pierwsze parowce, zaś regularna komunikacja tym rodzajem transportu datuje się od lat 50. Napłynęły wówczas do Jugry kolejne rzesze osadników, wśród których znajdowali się nie tylko, jak poprzednio, pionierzy i myśliwi, ale też kupcy i uczeni.
W 1859 po Obie i Irtyszu, m.in. przez teren Jugry pływało 7 parowców, 1904 – 107, а w 1913 – już 220.
W 1909 zbudowano pierwszą linię telefoniczną, łączącą kraj z resztą Rosji.
Utworzenie autonomii.
Okręg utworzono 10 grudnia 1930 jako Ostiako-Wogulski Okręg Narodowościowy (ros. Остяко-Вогульский национальный округ). Utworzenie Ostiako-Wogulskiego Okręgu Narodowościowego miało na celu przyznanie ograniczonej autonomii autochtonicznym ludom zachodniej Syberii – Ostiakom (Chantom) i Wogułom (Mansom), i było elementem polityki tzw. korienizacji – przyznawania uprawnień nierosyjskim narodom, zamieszkującym Rosję, dawniej gnębionym i wynaradawianym przez carat.
Wraz z utworzeniem okręgu utworzono nowe osiedle – Ostiako-Wogulsk, mające być ośrodkiem administracyjnym okręgu.
Ponieważ nazwa Okręgu: Ostiako-Wogulski pochodziła od rosyjskich nazw obu narodów, w 1940 okręg został przemianowany na Chanty-Mansyjski Okręg Narodowościowy (ros. Ханты-Мансийский национальный округ), która to nazwa zawiera w sobie pochodzące z ojczystych języków obu narodów nazwy Chantów i Mansów.
Zmiana nazwy okręgu nastąpiła razem ze stosowną zmianą nazwy stolicy Jugry z Ostiako-Wogulsk na Chanty-Mansyjsk.
7 października 1977 Chanty-Mansyjski Okręg Narodowościowy przemianowano na Chanty-Mansyjski Okręg Autonomiczny (ros. Ханты-Мансийский автoнoмный округ). Wiązało się to z pewnym poszerzeniem autonomii.
Po rozpadzie ZSRR okręg, znajdujący się na terytorium Rosji otrzymał w przyjętej w 1993 Konstytucji Federacji Rosyjskiej status pełnoprawnego podmiotu tej federacji (art. 65).
25 lipca 2003 rozporządzenie prezydenta Rosji zmieniło oficjalną nazwę Okręgu na obowiązującą obecnie – Chanty-Mansyjski Okręg Autonomiczny – Jugra. Dodanie słowa „Jugra” miało na celu nawiązanie do tradycyjnej, staroruskiej nazwy ziem wchodzących w skład okręgu.
Odkrycie złóż ropy naftowej i gazu ziemnego.
W latach 50. XX w. na terenie ówczesnego Chanty-Mansyjskiego ON zostały odkryte złoża gazu ziemnego, które okazały się częścią wielkiego Zachodniosyberyjskiego Zagłębia Naftowego, obejmującego także tereny położone poza Okręgiem. Pierwsze złoże zostało odkryte 21 września 1953 w pobliżu miasta Bieriozowo. Dalsze badania odkryły także obecność ropy naftowej, która na terenie Jugry trysnęła 25 września 1959 w rejonie wsi Szaim, na miejscu której znajduje się dziś miasto Uraj.
Odkrycia te i związany z nimi rozwój przemysłu naftowego spowodowały szybki napływ kolejnych osadników i ogromny, dwunastokrotny wzrost liczby ludności Jugry: ze 118 000 w 1956 do 1 478 000 w 2006.
Ludność.
Statystyki demograficzne.
W 2006 Chanty-Mansyjski OA zamieszkiwało 1 478 178 osób. Ludność miejska stanowi 91,3% populacji, a wiejska – 8,7%. Gęstość zaludnienia wynosi 2,7 os./km².
Liczba mieszkańców okręgu systematyczna rośnie, od spisu powszechnego w 2002 do 1 stycznia 2006 wzrosła ona o 45,4 tys. osób, co stanowi 3,16%. Wzrost ten jest wynikiem zarówno dodatniego salda migracji, jak i przyrostu naturalnego. Region ten bowiem, jako jedna z niewielu części Rosji wykazuje przewagę liczby urodzeń nad liczbą zgonów. W 2002 urodziło się tutaj 19 958 osób (przyrost 13,5‰), a zmarło 10 415 (7,1‰), co daje przyrost naturalny rzędu +6,4‰.
Zmiany liczby mieszkańców.
W okresie ZSRR nastąpił znaczny wzrost zaludnienia okręgu. Związane było to z odkrywaniem w latach 50. i 60. złóż ropy naftowej i gazu ziemnego, a następnie z rozwojem przemysłu, zwłaszcza naftowego w tym regionie. Po upadku ZSRR i powstaniu niepodległej Rosji. Okręg jest jednym z niewielu terenów Syberii i rosyjskiego Dalekiego Wschodu, którego ludność nie zmniejsza się, a wręcz przeciwnie – zwiększa (w ciągu 2005 liczba ludności wzrosła o 9,2 tys. osób, tj. o 0,63%). Obecnie (stan na 1 stycznia 2006) Jugrę zamieszkuje 1 478 200 osób. Oznacza to, iż w ciągu ostatniego półwiecza populacja Jugry wzrosła 12-krotnie.
Wzrostowi ogólnej liczby ludności towarzyszy spadek udziału procentowego w populacji ludności rdzennej – Chantów i Mansów.
Narodowości.
Według spisu powszechnego z 2004 na terenie Jugry zamieszkują przedstawiciele 123 narodowości, głównie należących do narodów słowiańskich, w mniejszym stopniu też tureckich i ugrofińskich.
Zdecydowaną większość ludności Chanty-Mansyjskiego OA stanowią Rosjanie (66,1%), zaś narody, od których pochodzi nazwa Okręgu – Chantowie i Mansowie – odpowiednio 1,2% i 0,7%.
Szczegółowy skład etniczny Chanty-Mansyjskiego OA:
Zmiany liczebności i udziału procentowego w populacji głównych grup etnicznych na przestrzeni lat (według danych ze spisów powszechnych)
Rdzenni mieszkańcy Jugry.
Rdzennymi mieszkańcami Chanty-Mansyjskiego OA są Chantowie i Mansowie.
Wyznania.
Większość ludności Jugry wyznaje prawosławie, część – islam, sporą grupę stanowią niewierzący. Istnieje także niewielka grupa (kilkaset do kilku tys.) osób, należących do rdzennej ludności Syberii, która wyznaje tradycyjne wyznania szamanistyczne. W ostatnich latach w wyniku nasilonej akcji ewangelizacyjnej prowadzonej przez przybyłych z zachodu misjonarzy wielu mieszkańców Jugry przyłączyło się do wspólnot religijnych wyrosłych na gruncie protestantyzmu (m.in. baptystów i ewangelicznych chrześcijan)
Na terenie obwodu działa 51 parafii prawosławnych (Chanty-Mansyjsk jest stolicą eparchii chanty-mansyjskiej Rosyjskiego Kościoła Prawosławnego), 26 wspólnot muzułmańskich, 1 parafia rzymskokatolicka, 40 innych chrześcijańskich organizacji religijnych, związanych z wyznaniami protestanckimi, oraz 12 innych wspólnot i organizacji wyznaniowych.
Gęstość zaludnienia.
Średnia gęstość zaludnienia w Chanty-Mansyjskim OA wynosi 2,8 os./km² W praktyce istnieją bardzo duże rozbieżności pomiędzy różnymi częściami kraju. Na południu jest to kilkanaście, a w pobliżu miast kilkadziesiąt osób na km² (w dużych miastach – ponad kilkaset), zaś na obszarach północnych 1 osoba przypada na kilka km².
Miasta.
Stolicą Okręgu jest miasto Chanty-Mansyjsk. Największymi miastami na terenie Autonomii są Surgut, Niżniewartowsk i Nieftiejugansk.
16 największych miast zamieszkuje 78% ludności Okręgu, zaś cała ludność miejska stanowi 91% populacji Jugry.
Najważniejsze miasta i osiedla typu miejskiego (stan na 1 stycznia 2005):
Podział administracyjny.
Z obszaru Chanty-Mansyjskiego OA – Jugry wyodrębnione są tereny większości dużych miast. Obejmują one obszar samego miasta, czasem też kilku miejscowościami położonymi w pobliżu. Okręgów takich jest 22. Pozostała powierzchnia Jugry podzielona jest na 9 rejonów.
Rejony.
Pozamiejska powierzchnia Chanty-Mansyjskiego OA – Jugra podzielona jest na 9 rejonów.
Władze.
Organem prawodawczym Chanty-Mansyjskiego Okręgu Autonomicznego – Jugry jest miejscowa Duma, złożona z 25 członków, wybieranych na 5 lat, z czego 20 wybieranych jest w okręgach jednomandatowych, a 5 – z jednego, pięciomandatowego okręgu, obejmującego cała Jugrę. Stanowione przez ten organ prawa dotyczą spraw lokalnych i nie mogą być sprzeczne z ustawodawstwem ogólnorosyjskim.
Głową Okręgu jest gubernator. Obecnie, od 2010 funkcję tę sprawuje Natalia Komarowa.
Władzę wykonawczą w okręgu sprawuje lokalny rząd.
Języki urzędowe.
Językami urzędowymi na terenie Okręgu są zarówno język rosyjski, używany na co dzień przez blisko 99% populacji, jak i dwa języki rdzennych mieszkańców Jugry: chantyjski i mansyjski. W praktyce jednak w charakterze języka urzędowego stosowany jest tylko rosyjski, a znaczenie obu języków rdzennych mieszkańców jest symboliczne – wszyscy zamieszkujący kraj ludzie znają język rosyjski, a zaledwie nieco ponad połowa spośród 17 128 zamieszkujących Okręg Chantów i ok. 30% spośród 9498 Mansów żyjących w OA zna język ojczysty.
Przyznanie statusu języka urzędowego mowom rdzennych mieszkańców jest zatem w zasadzie tylko rodzajem deklaracji mającej pokazać szacunek władz do tradycji i kultury Chantów i Mansów. Większe znaczenie języki te posiadają w innych dziedzinach życia, m.in. w systemie oświaty – w językach tych odbywa się nauczanie w niektórych szkołach i posiadają one też pewne inne przywileje, m.in. związane z wydawaniem w nich publikacji książkowych i prasowych.
Tablice rejestracyjne.
Tablice pojazdów zarejestrowanych w Chanty-Mansyjskim OA mają oznaczenie 86 w prawym górnym rogu nad flagą Rosji i literami RUS.

</doc>
<doc id="626754" url="https://pl.wikipedia.org/wiki?curid=626754" title="Caroline Kennedy">
Caroline Kennedy

Caroline Bouvier Kennedy (ur. 27 listopada 1957 w Nowym Jorku) − amerykańska pisarka, prawnik i urzędnik. Córka Johna F. Kennedy’ego i Jacqueline Kennedy.
Życiorys.
Dzieciństwo i młodość.
Była drugim dzieckiem i córką prezydenta Johna F. Kennedy’ego i Jacqueline Kennedy, bratanicą Edwarda Kennedy’ego i zastrzelonego Roberta Kennedy’ego, oraz młodszą siostrą nieżyjącej Arabelli Kennedy a starszą siostrą Johna Kennedy i również nieżyjącego Patricka Kennedy’ego. 
Mieszkała w Białym Domu od 3. do 6. roku życia. Po śmierci ojca w listopadzie 1963 matka wraz z nią i jej bratem Johnem F. Kennedym Jr. (zginął w katastrofie lotniczej w 1999) przeniosła się do Nowego Jorku.
W 1967 r. została matką chrzestną lotniskowca nazwanego na cześć jej ojca.
W 1972 uczęszczała do Concord Academy w Massachusetts, w 1980 rozpoczęła pracę w Metropolitan Museum of Art, gdzie poznała kustosza Edwina Schlossberga, przyszłego męża. Mają dwie córki i syna:
Ukończyła Brearley School (prywatną szkołę dla dziewcząt), Convent of the Sacred Heart, Uniwersytet Harvarda, Columbia Law School.
Kariera publiczna.
Wraz z Ellen Alderman jest współautorką dwóch książek o tematyce prawniczej:
Po śmierci matki (19 maja 1994) urządziła jej prywatny pogrzeb, pozbawiony jakichkolwiek mediów. Na uroczystość zaproszono rodzinę i przyjaciół, a jedyną znaną osobą wśród zebranych był ówczesny prezydent Bill Clinton wraz z żoną Hillary Rodham Clinton.
Caroline jest prezesem John F. Kennedy Library Foundation, dyrektorem American Ballet Theatre ("Narodowy Teatr Baletowy") oraz badaczem nieodkrytych dokumentów i akt Białego Domu z czasów prezydentury ojca Johna F. Kennedy’ego (szczególnie z okresu na krótko przed jego śmiercią) w Harvard Institute of Politics.
Była wymieniana jako główny kandydat do objęcia fotela senatora po Hillary Rodham Clinton, zwalniającego się w wyniku objęcia przez nią stanowiska sekretarza stanu w administracji 44. prezydenta USA Baracka Obamy. Kandydaturę Caroline popierał zresztą sam prezydent. Po tym, jak zrezygnowała z powodów osobistych, nową senator reprezentującą stan Nowy Jork została Kirsten Gillibrand. W latach 2013−2017 pełniła funkcję ambasadora Stanów Zjednoczonych w Japonii. Od 2022 pełni funkcję ambasadora Stanów Zjednoczonych w Australii. 

</doc>
<doc id="626758" url="https://pl.wikipedia.org/wiki?curid=626758" title="ProLiga 2006">
ProLiga 2006

2. edycja ProLigi 2006 to cykl najważniejszych wyścigów kolarskich w Polsce w 2006 roku, z wyjątkiem Tour de Pologne, który należał wówczas do najwyższej kategorii wyścigów na świecie UCI ProTour.
W kalendarzu na rok 2006 figurowało 13 wyścigów. Zwycięstwo w całym cyklu zawodów zapewnił sobie Marcin Sapa zdobywając "złoty rower" (główną nagrodę) w Pro Lidze 2006.
Elita mężczyzn.
Klasyfikacja ProLigi 2006.
Po 12 z 13 wyścigów.

</doc>
<doc id="626760" url="https://pl.wikipedia.org/wiki?curid=626760" title="Straszka pospolita">
Straszka pospolita

Straszka pospolita, zimówka rudawa ("Sympecma fusca") – gatunek ważki, jeden z trzech przedstawicieli rodzaju "Sympecma" należącego do rodziny pałątkowatych (Lestidae).
Morfologia.
Cechuje się beżową barwą ciała z metalicznymi, brązowo-zielonymi plamami. Plamy na tułowiu mają postać równolegle przebiegających pasów podobnej szerokości z równymi brzegami. Na odwłoku plamy obejmują część grzbietową.
Długość ciała dojrzałego osobnika to około 37 mm, długość skrzydła waha się między 18 a 23 mm, rozpiętość skrzydeł około 44 mm. Ważka, charakterystycznie dla rodzaju "Sympecma", składa w spoczynku skrzydła wzdłuż ciała, co jest wyjątkowe w rodzinie Lestidae. Skrzydła są prostokątne, znajdujące się na nich ciemnobrązowe znamiona (tzw. pterostygmy), mają zadanie stabilizacji lotu. Przydatki płciowe, po których kształcie odróżnia się płeć owada, są wyraźnie jaśniejsze od reszty ciała. W przypadku samców, dolne osiągają długość równą prawie połowy długości górnych przydatków analnych. U larwy charakterystyczna jest nieregularnie ząbkowana, zewnętrzna gałąź głaszczek. Postać larwalna jest smukła z 3 skrzelotchawkami, jak u innych z podrzędu Zygoptera.
Występowanie.
Wyłączając wysokie góry, Wyspy Brytyjskie (gdzie do 2022 roku odnotowano zaledwie dwa stwierdzenia), północną i środkową Skandynawię oraz północną Rosję, spotykana powszechnie w całej Europie; w Azji występuje po środkową Syberię (lokalnie), Azję Środkową i Bliski Wschód, występuje też na północnych wybrzeżach Afryki. W Polsce występuje w całym kraju, wyłączając tereny górskie; na północnym wschodzie kraju jest rzadsza.
Ekologia.
Ważka ta zasiedla płytkie zbiorniki wody stojącej, z bujną roślinnością szuwarową, jesienią szykuje się do hibernacji i wówczas spotykana jest na roślinach, z dala od zbiorników wodnych. Zarówno larwy jak i osobniki dorosłe są drapieżnikami. Dorosły osobnik łatwo wypatruje ofiary dzięki ogromnym oczom, żywi się małymi owadami. Okres godowy trwa od kwietnia do maja. Zewnętrznym objawem dojrzałości płciowej dorosłych osobników jest zabarwienie górnej części oczu na kolor błękitny. Wczesną wiosną samiec łączy się z samicą w celu kopulacji, składają jaja do obumarłych części roślin wodnych, ich larwy rozwijają się 2–3 miesiące. Larwy są drapieżnikami wodnymi, zdobywanie pożywienia ułatwia im gryzący aparat gębowy (tzw. maska), żywią się planktonem oraz innymi larwami np. larwami komarów.
Znaczenie w ochronie środowiska.
Gatunek ten jest pospolity i szeroko rozprzestrzeniony, przez IUCN klasyfikowany jako "least concern" – LC, co oznacza gatunek najmniejszej troski. W Polsce nie jest objęty ochroną gatunkową.
Znaczenie dla gospodarki.
Ważki są organizmami wskaźnikowymi, dzięki temu mogą być używane do określania jakości środowiska przyrodniczego. Źródła naukowe nie podają informacji na temat istotnego znaczenia "Sympecma fusca" dla gospodarki człowieka. Występują jedynie niewielkie wzmianki na temat tego, że żywi się komarami i muchami, zapobiegając w ten sposób nadmiernemu rozrodowi tych owadów, szczególnie w okolicach zbiorników wodnych, przez co jest pożyteczna dla człowieka.
Aktualne kierunki badań naukowych w Polsce.
Obecnie badania prowadzone są w kierunku sprawdzenia nowych stanowisk "Sympecma fusca". Pod względem jej preferencji względem właściwości fizyczno-chemicznych wody, w starorzeczach górnej Wisły. Badane jest również występowania połączenia z wodami rzeki, lub także istnienia obwałowań przeciwpowodziowych między rzeką a siedliskiem ważki.

</doc>
<doc id="626761" url="https://pl.wikipedia.org/wiki?curid=626761" title="Zimówka rudawa">
Zimówka rudawa



</doc>
<doc id="626763" url="https://pl.wikipedia.org/wiki?curid=626763" title="Sympecma fusca">
Sympecma fusca



</doc>
<doc id="626764" url="https://pl.wikipedia.org/wiki?curid=626764" title="Pro Liga 2006">
Pro Liga 2006



</doc>
<doc id="626765" url="https://pl.wikipedia.org/wiki?curid=626765" title="Biskupi białostoccy i gdańscy (prawosławni)">
Biskupi białostoccy i gdańscy (prawosławni)

Biskupi białostoccy i gdańscy – zwierzchnicy prawosławnej diecezji białostocko-gdańskiej:

</doc>
<doc id="626766" url="https://pl.wikipedia.org/wiki?curid=626766" title="Ostiako-Wogulski Okręg Narodowościowy">
Ostiako-Wogulski Okręg Narodowościowy

Ostiako-Wogulski Okręg Narodowościowy (ros. "Остяко-Вогульский национальный округ") – autonomiczna jednostka podziału administracyjnego ZSRR w ramach Rosyjskiej Federacyjnej Socjalistycznej Republiki Radzieckiej, utworzona 10 grudnia 1930 r. 
Utworzenie Ostiako-Wogulskiego Okręgu Narodowościowego miało na celu przyznanie ograniczonej autonomii autochtonicznym ludom zachodniej Syberii – Ostiakom (Chantom) i Wogułom (Mansom), i, podobnie jak utworzenie 7 innych okręgów, było elementem polityki tzw. korienizacji – przyznawania uprawnień nierosyjskim narodom, zamieszkującym Rosję, dawniej gnębionym i wynaradawianym przez carat. 
Ponieważ nazwa Okręgu: Ostiako-Wogulski pochodziła od rosyjskich nazw obu narodów, w 1940 r. okręg został przemianowany na Chanty-Mansyjski Okręg Narodowościowy, która to nazwa zawiera w sobie pochodzące z ojczystych języków obu narodów nazwy Chantów i Mansów. Nazwa ta, w której w 1977 r. słowo „Narodowościowy” zastąpiono wyrazem „Autonomiczny”, a która w 2003 r. została uzupełniona o słowo „Jugra”, obowiązuje do dnia dzisiejszego.
Stolicą okręgu było miasto Ostiako-Wogulsk, założone w 1930 r., którego nazwę w 1940 r. zmieniono wraz ze zmianą nazwy okręgu i odtąd nosi ono miano Chanty-Mansyjsk. 
Używana niekiedy na określenie okręgu nazwa Ostiako-Wogulski Okręg Narodowościowy nigdy nie obowiązywała. Położone w Związku Radzieckim okręgi narodowościowe zostały przemianowane na okręgi autonomiczne w 1977 r., to jest długo po zastąpieniu nazwy „Ostiako-Wogulski” nazwą „Chanty-Mansyjski”.
Szczegółowe informacje dotyczące położenia, funkcjonowania i mieszkańców Ostiako-Wogulskiego Okręgu Narodowościowego znajdują się w opisie Chanty-Mansyjskiego Okręgu Autonomicznego – Jugry.

</doc>
<doc id="626770" url="https://pl.wikipedia.org/wiki?curid=626770" title="Erotyk">
Erotyk

Erotyk (gr. "erotikós" ‘miłosny’) – poetycki utwór liryczny o tematyce miłosnej, w ciągu wieków ulegający zmianom. Erotyk akcentuje miłość zmysłową, charakteryzującą się głębią uczuć i pasją.
Erotyki pisali m.in. trubadurzy, François Villon ("Wielki testament"), a w Polsce Jan Kochanowski ("Do dziewki"), Mikołaj Sęp Szarzyński (tzw. rękopis Zamoyskich), Adam Asnyk ("Ta łza"), Krzysztof Kamil Baczyński ("Erotyk"), Konstanty Ildefons Gałczyński ("Prośba o wyspy szczęśliwe"), Bolesław Leśmian (np. cykl "") a także Daniel Naborowski, Franciszek Dionizy Kniaźnin ("Erotyki") i Grzegorz Ciechowski, który umieścił ich kilka w swoim tomiku poetyckim zatytułowanym "Wokół niej".

</doc>
<doc id="626778" url="https://pl.wikipedia.org/wiki?curid=626778" title="Potrącenie">
Potrącenie

Potrącenie (łac. "compensatio"; kompensacja, kompensata) – w prawie cywilnym umorzenie dwóch przeciwstawnych sobie wierzytelności poprzez złożenie oświadczenia woli przez jednego wierzyciela drugiemu wierzycielowi lub w drodze dwustronnej umowy.
W języku potocznym o potrąceniu mówi się również w razie pomniejszenia wysokości należnego świadczenia z innych przyczyn.
Kompensata uchyla konieczność realnego wykonania świadczeń przez obie strony, a zaspokojenie wierzyciela wyraża się w tym, iż nie musi on wykonywać przeciwstawnego zobowiązania.
Przesłanki potrącenia:
Nie mogą być umorzone przez potrącenie: 

</doc>
<doc id="626780" url="https://pl.wikipedia.org/wiki?curid=626780" title="No Angels">
No Angels

No Angels – niemiecki girlsband tworzący muzykę pop, powstały w programie telewizyjnym "Popstars" w 2000 roku.
Historia zespołu.
2001: Początek.
Ich pierwszy singel "Daylight In Your Eyes" stał się przebojem w wielu krajach europejskich. Piosenka po 2 dniach sprzedaży w Niemczech zdobyła miano złotej płyty. Niebawem, w marcu 2001 ukazała ich debiutancka płyta "Elle'ments". Album cieszył się ogromną popularnością w Niemczech i Austrii. Drugi singel "Rivers of joy" nie odniósł takiego sukcesu jak pierwszy singel (ulokował się na 7 miejscu). Dziewczyny nagrały piosenkę i teledysk do coveru "There must be an angel", który stał się wielkim hitem i znalazł się ostatecznie na pierwszym miejscu list przebojów w Niemczech. Następnie ukazał się singel "When the angels sing/Atlantis" (5 miejsce)."Atlantis" był przewodnią piosenką do bajki "Atlantyda. Zaginiony ląd" Walt Disney Animation Studios. W grudniu ukazała się reedycja płyty "Elle'ments" (winter edition) z bonusowymi piosenkami takimi jak: "100% emotional", "There must be an angel" czy "What am i supposed to do".
2002: Now...us!
W 2002 zespół No Angels wydał nowy krążek "Now... Us!". Jest to płyta, która w założeniu miała być odejściem od popu, na rzecz nieco bardziej ambitnej muzyki, z wpływami soulu, wzbogaconej o ballady i r'n'b. Dziewczyny same skomponowały piosenki, między innymi "Come Back", "Shield Against My Sorrow", "Stay", "Say Goodbye" i "Something about us". Album promował klip do piosenki "Something about us", która zdobyła dużo wyróżnień, a także 1 miejsce na listach przebojów. W sierpniu ukazał się nowy singel "Still in love with you". Pod koniec roku ukazały się dwa następne single "Let's go to bed" i cover "All cried out", które nie odniosły wielkiego sukcesu. Dziewczyny wydały reedycję płyty "Now..us!" (winter editon) z bonusami: "Three words" czy "All cried out", a także nagrały swoje hity w aranżacji big band. W grudniu ukazała się płyta i DVD "When the angels swing"
2003: Pożegnanie.
Ich trzecia płyta "Pure" ukazała się we wrześniu 2003. W tym samym roku odeszła z zespołu Jessica Whals (z powodu macierzyństwa i planowanej kariery solowej). Dziewczyny przygotowały 13 piosenek, w tym cztery, w których poszczególne członkinie No Angels zaśpiewały solo. Album promował klip do piosenki "No Angel (it's all in your mind)", który zdobył 1 miejsce na listach niemieckich. W sierpniu ukazał się następny singel "Someday", który trafił na 5 miejsce list przebojów, a pod koniec września zespół nakręcił teledysk do "Feelgood lies". W planach był także klip i singel do "Eleven out of ten", jednak nigdy te zamiary nie zostały zrealizowane. No Angels postanowiło zakończyć działalność.
W wigilię 2003 ukazał się album "The Best of No Angels", z którego pochodzi ostatni singel "Reason" (nowa wersja piosenki "That's the reason" z albumu "Elle'ments").
Dziewczyny rozpoczęły kariery solowe, z czego jedynie piosenka Sandy "Unnatural blonde" odniosła jakikolwiek sukces, znajdując się w TOP 10 niemieckiej listy przebojów.
2007: Powrót.
W 2007 dziewczyny z No Angels w składzie: Jess, Sandy, Nadja i Lucy powróciły z nowym albumem. Vanessa zrezygnowała z powrotu na rzecz kariery solowej, uznając, że zespół muzycznie ją ogranicza. Płyta "Destiny" ukazała się w marcu, pierwszym singlem promującym nowy album był utwór "Goodbye to yesterday". Kolejnymi singlami były "Maybe" z bonusową piosenką "Secret's out" oraz "Amaze Me"/"Teardrops" (ukazany w dwóch wersjach).
W grudniu dziewczyny nagrały piosenkę "Life is a miracle", promującą bajkę Warner Bros. "Kleiner DoDo".
2008: Eurowizja.
W 2008 zespół No Angels wziął udział w niemieckich preselekcjach do konkursu Eurowizji 2008, który odbył się w Belgradzie. Dziewczyny zaprezentowały piosenkę "Disappear", do której w styczniu został nagrany teledysk. 29 lutego wydany został singel pod tym samym tytułem, a 14 marca ukazała się reedycja płyty "Destiny" z DVD. No Angels wygrały rywalizację o przepustkę na konkurs Eurowizji w Serbii i reprezentowały Niemcy na konkursie 24 maja 2008. W konkursie zajęły 23 miejsce, zdobywając 14 punktów. 12 maja ukazała się płyta "Very best of", wydana w krajach europejskich oprócz Niemiec.
2009: Skandal.
11 kwietnia 2009 Nadja Benaissa została we Frankfurcie aresztowana przez niemiecką policję pod zarzutem zarażenia trzech mężczyzn wirusem HIV. Po 10 dniach spędzonych w areszcie śledczym wyszła na wolność.
2009: Nowy album.
Latem pojawił się nowy singel promujący album. Piosenka "One life" była jednocześnie jednym z ostatnich nagranych utworów. Nie odniosła sukcesu, zajmując 15. miejsce w Niemczech. Jesienią ukazał się nowy album "Welcome to the dance", na okładce którego dziewczyny prezentowały się na tle dużych liter DANCE, w różowych strojach i z nowym logo zespołu, co wzbudziło mieszane uczucia fanów. Album był bardzo taneczny i przebojowy, jednak zajął 26. miejsce na liście przebojów. Dziewczyny promowały album w wielu programach, jak i rozgłośniach muzycznych, jednak nieskutecznie. W planach było wydanie kolejnego singla – ballady "Derailed", jednak z niewiadomych powodów wytwórnia wstrzymała się z zarówno dystrybucją piosenki, jak również z promocją albumu.
2010: Proces sądowy Nadji.
W połowie sierpnia 2010 Nadja Benaissa przyznała przed sądem w Darmstadt, że uprawiała seks bez zabezpieczeń, mimo że wiedziała, iż jest nosicielką wirusa HIV. Była oskarżona o „niebezpieczne uszkodzenie ciała”. Prokurator oskarżył ją o to, że w latach 2004 i 2006 uprawiała seks bez zabezpieczeń z trzema mężczyznami, których wcześniej nie poinformowała o fakcie, że jest nosicielką. W 2004 co najmniej jeden z nich zaraził się wirusem HIV. Groziło jej od 6 miesięcy do 10 lat pozbawienia wolności. Ostatecznie została skazana na 2 lata pozbawienia wolności w zawieszeniu oraz 300 godzin prac społecznych. Po ogłoszeniu wyroku wokalistka odeszła z zespołu.

</doc>
<doc id="626781" url="https://pl.wikipedia.org/wiki?curid=626781" title="Dobrudża Dobricz">
Dobrudża Dobricz

Futbolen Kłub Dobrudża 1919 Dobricz () – bułgarski klub piłkarski powstały w 1916 roku z połączenia trzech drużyn lokalnych w Dobriczu. Od 1962 roku, czyli debiutu w I lidze, występuje pod obecną nazwą, wcześniej był znany jako Czerweno Zname, Spartak i Sławia.
Zespół łącznie w ekstraklasie spędził czternaście sezonów: 1962–1963, od 1966 do 1969, od 1991 do 2000 oraz 2003-2004. Nigdy nie należał do potentatów ligi i zawsze zadaniem kolejnych szkoleniowców była obrona przed spadkiem. Najwyższe miejsce w historii, siódme, Dobrudża zajęła na finiszu rozgrywek 1995–1996.
Na zapleczu ekstraklasy drużyna grała od 2005 do 2007 roku. W sezonie 2006–2007 zespół nie zdołał utrzymać się w II lidze.
Od lipca 2006 roku trenerem Dobrudży jest były opiekun drużyny młodzieżowej tego klubu Walentin Pejczew.
Stadion.
Stadion Drużba w Dobriczu posiada 18 tysięcy miejsc, w tym prawie 13 tysięcy siedzących.

</doc>
<doc id="626783" url="https://pl.wikipedia.org/wiki?curid=626783" title="Yumi Hotta">
Yumi Hotta

 - japońska mangaka.
Autorka znana jest przede wszystkim z mangi Hikaru no go. Do jej powstania przyczynili się także: Takeshi Obata (ilustrator) i Yukari Umezawa (5. dan, profesjonalny gracz go). 
W 2000 r. autorka zdobyła nagrodę Shogakukan Manga Prize za "Hikaru no go".

</doc>
<doc id="626784" url="https://pl.wikipedia.org/wiki?curid=626784" title="Świadczenie">
Świadczenie

Świadczenie – zachowanie się dłużnika zgodne z treścią zobowiązania zadośćczyniące godnemu ochrony interesowi wierzyciela.
Świadczenie może polegać na działaniu (czynność faktyczna lub prawna) lub na zaniechaniu.
Tradycyjnie w piśmiennictwie prawniczym przyjmuje się, że świadczenie może polegać na:
Świadczenie częściowe.
Zachowanie dłużnika, które tylko w części odpowiada treści zobowiązania, polegające np. na dostarczeniu tylko części towaru, podczas gdy umowa przewiduje obowiązek dostarczenia w tym czasie całości. Co do zasady wierzyciel nie ma prawa odmówić przyjęcia świadczenia częściowego, chyba że przyjęcie takiego świadczenia naruszałoby jego uzasadniony interes.
Świadczenie "aliud".
Zachowanie dłużnika odpowiadające tylko pozornie treści zobowiązania, ale podjęte w błędnym przekonaniu, że stanowi jego wykonanie. Wzorcowym przykładem świadczenia "aliud" jest dostarczenie tony jabłek papierówek, podczas gdy umowa przewidywała obowiązek dostarczenia tony renet. Świadczenie "aliud" może skutkować wygaśnięciem zobowiązania dłużnika, jeżeli zostanie świadomie przyjęte przez wierzyciela (datio in solutum), w przeciwnym razie stanowić będzie nienależyte wykonanie zobowiązania lub też zupełne jego niewykonanie.
Świadczenie niemożliwe.
Zachowanie, do którego zobowiązał się dłużnik, a które nie może być przez niego podjęte. Niemożność świadczenia ma charakter obiektywny, gdy nikt nie jest w stanie spełnić świadczenia, albo subiektywny, gdy leży tylko po stronie dłużnika. Dla prawa zobowiązań miarodajny jest tylko przypadek obiektywnej niemożności świadczenia, chyba że świadczenie zależało od osobistych cech, które dłużnik utracił. Za świadczenia niemożliwe obiektywnie traktuje się również takie świadczenia, których spełnienie jest wprawdzie teoretycznie możliwe, ale oczywiście nieopłacalne ekonomicznie.
Umowa o świadczenie niemożliwe w chwili jej zawarcia jest nieważna.
W razie pojawienia się niemożliwości świadczenia po powstaniu zobowiązania, wygasa ono, chyba że niemożliwość świadczenia jest skutkiem okoliczności, za które dłużnik ponosi odpowiedzialność. Wówczas wierzyciel może domagać się odszkodowania. Podobnie jest przy umowach wzajemnych.
Świadczenie wzajemne.
Zachowanie jednej strony umowy, które jest odpowiednikiem świadczenia jej kontrahenta. W umowie sprzedaży świadczeniami wzajemnymi są wydanie rzeczy oraz zapłata ceny. Świadczenia wzajemne mogą być: ekwiwalentne (tzn. świadczenia będą miały równą lub porównywalną wielkość/wartość) lub nieekwiwalentne (tzn. jedno ze świadczeń będzie przynosić dużo większą korzyść przyjmującemu niż świadczenie zwrotne).

</doc>
<doc id="626785" url="https://pl.wikipedia.org/wiki?curid=626785" title="Grand Prix na Żużlu 2005">
Grand Prix na Żużlu 2005

Grand Prix IMŚ na żużlu to coroczny cykl turniejów rozgrywany od 1995 roku, prowadzony przez Międzynarodową Federację Motocyklową (FIM). Turnieje te wyłaniają indywidualnego mistrza świata. Cykl ten zastąpił rozgrywane wcześniej finały jednodniowe. W sezonie 2005 15 żużlowców zmaga się o tytuł Mistrza Świata podczas 9 rund.
Zasady.
Od tego roku zmieniono zasady rozgrywania zawodów Grand Prix. Zmieniono tabelę biegową na dwudziestobiegówkę. W każdej rundzie startuje 15 stałych zawodników i jeden z tzw. „dziką kartą” (zawodnik z kraju organizatora) oraz dwóch tzw. „rezerwy toru”. Po zasadniczej części (po 20 biegach), ośmiu najlepszych przystępuje do biegów półfinałowych, a następnie do finału. Uczestnicy finału do klasyfikacji generalnej otrzymują kolejno 25, 20, 18 i 16; pozostali zawodnicy otrzymują tyle punktów, ile zgromadzili w swoich wcześniejszych startach.
Zawodnicy.
Zawodnicy z numerami 1-15 w sezonie 2005 wystartują we wszystkich turniejach. Pierwsza ósemka to kolejno najlepsi żużlowcy z poprzedniego sezonu. Numery 9-13 otrzymała tzw. „stałe dzikie karty”, które przyznaje BSI (angielska firma mająca prawa do organizacji Grand Prix) na podstawie wyników żużlowców z poprzedniego roku. Numery 14 i 15 otrzymali dwaj zawodnicy, którzy wygrali eliminacje. Żużlowcy z numerami 19-24 to rezerwowi, którzy otrzymają nominację np. w przypadku kontuzji któregoś z podstawowych zawodników.
Terminarz i wyniki.
Sezon 2005 składa się z 9 rund, które odbędą się w 7 krajach (po dwie rundy w Szwecji i Polsce).

</doc>
<doc id="626788" url="https://pl.wikipedia.org/wiki?curid=626788" title="Karma (zespół muzyczny)">
Karma (zespół muzyczny)

Karma – chorwacka grupa muzyczna grająca muzykę popową i taneczną założona w 1999 w Umagu. Obecnie zespół tworzy duet: didżej, kompozytor oraz producent muzyczny Nenad "Neno DJ" Čirjak oraz wokalistka Ana Medić-Šurlin.
Zespół zdobył ogromną popularność w Czechach. Albumy "Sedam Dana", "Zavrti Život" zyskały tam status platynowej płyty, a reedycja tego drugiego "Zavrti Život Platinum edition" podwójnej platynowej.
Największe hity to "Da Sam Ja Tvoja Jedina" "Sedam Dana", "Hladnija od leda", "Otrove moj", "Oči zelene", "Amore mio".

</doc>
<doc id="626790" url="https://pl.wikipedia.org/wiki?curid=626790" title="Karbonizacja">
Karbonizacja



</doc>
<doc id="626791" url="https://pl.wikipedia.org/wiki?curid=626791" title="Omięk">
Omięk

Omięk ("Lagria hirta") – gatunek chrząszcza z rodziny czarnuchowatych i podrodziny omiękowatych.
Opis.
Owad dorosły.
Ciało długości 7-10 mm. Ubarwienie ciała czarne, pokryw żółte lub żółtobrunatne. Głowa kulista z dużymi oczami. Przedplecze rzadko i grubo punktowane, prawie tak długie jak szerokie przy nasadzie, pozbawione podłużnego obszaru gładkiego. Epipleury pokryw na wysokości czwartego sternitu odwłoka są węższe niż szerokość goleni tylnych odnóży, czym gatunek ten różni się od "L. atripes". Samiec smuklejszy, o przestrzeni między oczami bardzo wąskiej, a ostatnim członie czułków trzykrotnie dłuższym od poprzedniego. Samica szersza, o odległości między oczami większej, a ostatnim członie czułków dwukrotnie dłuższym niż przedostatni.
Larwa.
Świeżo wylęgnięte larwy są kremowe, po dwóch dniach stają się ciemnobrunatne. Ciało mają walcowate, nieco spłaszczone, gęsto owłosione. Larwa tego gatunku różni się od "L. atripes" wyrostkami dziewiątego segmentu odwłoka, które są u niej ostro zakończone i rozchodzące się.
Biologia i ekologia.
Cykl rozwojowy dwuletni. Samice składają jaja na próchniczą glebę lub pod szczątki roślin. Larwy odżywiają się martwymi, opadłymi liśćmi i innym butwiejącym materiałem roślinnym. Żyją w endosymbiozie z bakteriami. Zasiedla głównie lasy liściaste i mieszane. W Polsce dorosłe spotyka się od połowy maja do jesieni.
Rozprzestrzenienie.
Chrząszcz podawany z całej Europy, z wyjątkiem skrajnej północy. Poza Europą znany z Turcji, Cypru, Izraela, Syberii wschodniej i zachodniej, Kazachstanu, Turkmenistanu, Uzbekistanu, Tadżykistanu, Iraku i Iranu. W Polsce w całym kraju, pospolitszy na południu.

</doc>
<doc id="626795" url="https://pl.wikipedia.org/wiki?curid=626795" title="Zobowiązanie">
Zobowiązanie

Zobowiązanie (łac. "obligatio") – rodzaj stosunku cywilnoprawnego, węzeł prawny (łac. vinculum iuris) łączący dłużnika z wierzycielem, który polega na tym, że wierzyciel może żądać od dłużnika świadczenia, a dłużnik powinien świadczenie spełnić„” (art. 353 § 1 Kodeksu cywilnego). Prawo zobowiązań reguluje społeczne formy wymiany dóbr i usług o wartości majątkowej. Zobowiązania to księga trzecia Kodeksu cywilnego.
Klasyczna definicja z prawa rzymskiego brzmi: "Obligatio est iuris vinculum, quo necessitate adstringimur alicuius solvendae rei secundum nostrae civitatis iuria" (łac. "zobowiązanie jest węzłem prawnym, który zmusza nas do wykonania świadczenia pewnej rzeczy, według praw naszego państwa").
Cele stosunku zobowiązaniowego:
Elementy stosunku zobowiązaniowego.
Zobowiązanie na mocy prawa wygasa w momencie wywiązania się z niego stron biorących w nim udział. Zobowiązanie ze stanowiska wierzyciela nazywa się wierzytelnością, zaś ze stanowiska dłużnika – długiem. Wierzytelność jest prawem podmiotowym wierzyciela. Wyróżnia się jego dwa rodzaje:
Skuteczność stosunku zobowiązaniowego.
Jest to stosunek prawny typu względnego, tzn. jest on skuteczny jedynie między stronami stosunku prawnego (łac. "inter partes"), tj. między wierzycielem i dłużnikiem. Jest to przeciwieństwo stosunków prawnych typu bezwzględnego, tj. skutecznych wobec wszystkich (łac. "erga omnes"), np. stosunki prawnorzeczowe (np. własność).
Spotykane są jednak wyjątki od ograniczonej skuteczności:
Wielość stron i podmiotów.
Wyjątkowo jednak do stosunku zobowiązaniowego może być włączona osoba trzecia (np. osoba, na rzecz której ma być dokonane świadczenie czy poręczyciel).
W miejsce jednego wierzyciela czy dłużnika może występować niejednokrotnie więcej podmiotów – jest to tzw. wielość wierzycieli oraz wielość dłużników, których traktuje się jako jedną stronę (łac. "pars") – odpowiednio: uprawnioną i zobowiązaną. W niektórych wypadkach można mówić o stosunkach wielostronnych, np. akredytywa.
Podmioty muszą być indywidualnie oznaczone w momencie powstania stosunku prawnego (co do zasady). Możliwe są jednak przypadki, gdy zindywidualizowanie wierzyciela nastąpi później, jednak najpóźniej w chwili spełnienia świadczenia przez dłużnika. Wyjątkiem jest art. 467 pkt. 2 kodeksu cywilnego – złożenie do depozytu sądowego jako surogat wykonania zobowiązania, gdy dłużnik nie wie, kto jest wierzycielem.
Osoba wierzyciela lub dłużnika może być wyznaczona przez inny stosunek prawny, w szczególności przez stosunek prawnorzeczowy.
Zdolność prawną oraz zdolność do czynności prawnych podmiotów określa się według przepisów części ogólnej prawa cywilnego. Odmiennym problemem jest tzw. zdolność deliktowa.
Zobowiązania niezupełne.
Zobowiązania niezupełne zwane też naturalnymi (łac. "obligationes naturales") – takie stosunki zobowiązaniowe, które są pozbawione możliwości przymusowego dochodzenia świadczenia przez wierzyciela. Cechy charakterystyczne to niezaskarżalność oraz możliwość zatrzymania przez wierzyciela uzyskanego świadczenia w swoim majątku bez obowiązku jego zwrotu jako nienależnego.
Przykłady:
Instytucja zobowiązań niezupełnych ma dziś małe znaczenie praktyczne.
Realizacja uprawnień wierzyciela.
Istnieją trzy sposoby zaspokojenia wierzyciela:
Sposób przymusowego uzyskania świadczenia od dłużnika jest w pewnym stopniu zależny od rodzaju świadczenia oraz od przedmiotu tego świadczenia.
W prawie prywatnym międzynarodowym.
W prawie prywatnym międzynarodowym w zakresie zobowiązań z czynności prawnych przyjmuje się wybór prawa.
Istnieje spora dyskusja na temat prawa właściwego w przypadku braku wyboru prawa. Proponowano łącznik miejsca zawarcia kontraktu i łącznik miejsca wykonania zobowiązania. Kwestię próbowała rozwiązać teoria charakterystycznego świadczenia oraz koncepcja prawa najbardziej odpowiedniego.
Kwestię tę reguluje polska ustawa Prawo prywatne międzynarodowe, inne regulacje dotyczą zobowiązań wekslowych i czekowych, umownych stosunków przewozowych oraz dotyczące umów konsumenckich.
W prawie bilansowym.
W prawie bilansowym zobowiązanie to wynikający z przeszłych zdarzeń obowiązek wykonania świadczeń o wiarygodnie określonej wartości, które spowodują wykorzystanie już posiadanych lub przyszłych aktywów jednostki. Tak szeroko rozumiane zobowiązania są obok kapitału własnego główną pozycją pasywów bilansu. Są często określane obcymi źródłami finansowania, w odróżnieniu od własnego źródła finansowania, jakim jest kapitał własny. W szerokim ujęciu zobowiązaniem jest także rezerwa.
Kategorie zobowiązań według ustawy o rachunkowości:

</doc>
<doc id="626797" url="https://pl.wikipedia.org/wiki?curid=626797" title="Milimetr sześcienny">
Milimetr sześcienny

Milimetr sześcienny (mm³) – jednostka objętości w układzie SI, miliardowa część metra sześciennego.
1 mm³ = 0,000 000 001 m³
milimetr sześcienny « centymetr sześcienny « decymetr sześcienny « metr sześcienny
Inne oznaczenia i nazwy:

</doc>
<doc id="626798" url="https://pl.wikipedia.org/wiki?curid=626798" title="Szymon (Romańczuk)">
Szymon (Romańczuk)

Szymon (pełny tytuł: "Jego Ekscelencja Najprzewielebniejszy Szymon, Arcybiskup Łódzki i Poznański"), nazwisko świeckie Szymon Romańczuk (ur. 12 sierpnia 1936 w Guszczewinie na Podlasiu, zm. 28 czerwca 2017 w Łodzi) – polski biskup prawosławny, w latach 1981–2017 ordynariusz diecezji łódzko-poznańskiej.
Życiorys.
W 1955 ukończył liceum pedagogiczne w Bielsku Podlaskim i podjął studia filologiczne w Mińsku. Ukończył je obroną pracy poświęconej życiu i twórczości Elizy Orzeszkowej. Po powrocie do Polski został nauczycielem języka rosyjskiego, języka białoruskiego oraz łaciny w liceum w Michałowie. W 1965 został przyjęty na II rok studiów na kierunku teologia prawosławna w Chrześcijańskiej Akademii Teologicznej w Warszawie. 1 lutego 1970 został kierownikiem kancelarii metropolity warszawskiego i całej Polski. 11 lutego 1970 przed metropolitą warszawskim i całej Polski Bazylim złożył wieczyste śluby mnisze. Cztery dni później otrzymał święcenia diakońskie, zaś 22 lutego tego samego roku – kapłańskie. 21 września 1970 mianowany inspektorem Prawosławnego Seminarium Duchownego w Warszawie, w którym był już wcześniej zatrudniony jako lektor języków obcych oraz wykładowca katechezy. Rok później objął stanowisko przewodniczącego Komisji ds. Wydawnictw i Prasy przy Radzie Metropolitalnej oraz jej sekretarza. W okresie od 1971, jako przedstawiciel PAKP bądź członek jego delegacji, brał udział w licznych konferencjach teologicznych i spotkaniach międzykościelnych. W 1973 podniesiony do godności ihumena, zaś 25 listopada 1979 – archimandryty. W październiku 1979 otrzymał tytuł honorowego członka Prawosławnej Akademii Teologicznej na Krecie. W Chrześcijańskiej Akademii Teologicznej obronił też pracę doktorską na temat "Myśli religijno-społeczne w twórczości Dostojewskiego".
26 listopada 1979 w soborze św. Marii Magdaleny w Warszawie odbyła się jego chirotonia biskupia z tytułem biskupa lubelskiego, wikariusza diecezji warszawsko-bielskiej. Jako konsekratorzy wzięli w niej udział metropolita warszawski i całej Polski Bazyli, arcybiskup białostocki i gdański Nikanor, arcybiskup wrocławski i szczeciński Aleksy oraz biskup łódzki i poznański Sawa.
18 sierpnia 1981 przeniesiony na katedrę łódzką i poznańską. 8 czerwca 1993 podniesiony został do godności arcybiskupa. Był wykładowcą Uniwersytetu Łódzkiego oraz członkiem Rady Naukowej wydawanego w Łodzi leksykonu "Idee w Rosji".
Według dokumentów Służby Bezpieczeństwa będących w posiadaniu Instytutu Pamięci Narodowej od 18 grudnia 1969 Szymon Romańczuk był tajnym i świadomym współpracownikiem SB jako TW „Marek”.
18 kwietnia 2010 podczas mszy pogrzebowej Lecha i Marii Kaczyńskich w bazylice Mariackiej w Krakowie abp Szymon odprawił (obok metropolity warszawskiego Kazimierza Nycza) egzekwie żałobne w rycie bizantyjskim.
W 2016 był członkiem delegacji Polskiego Autokefalicznego Kościoła Prawosławnego na Święty i Wielki Sobór Kościoła Prawosławnego.
Zmarł 28 czerwca 2017 w Łodzi i został pochowany w części prawosławnej cmentarza Doły w tym samym mieście.

</doc>
<doc id="626799" url="https://pl.wikipedia.org/wiki?curid=626799" title="Sentencja">
Sentencja



</doc>
<doc id="626800" url="https://pl.wikipedia.org/wiki?curid=626800" title="Szczyr trwały">
Szczyr trwały

Szczyr trwały ("Mercurialis perennis") – gatunek byliny należący do rodziny wilczomleczowatych ("Euphorbiaceae"). Występuje w żyznych i cienistych lasach Eurazji i w północnej Afryce. W Polsce roślina dość pospolita od niżu po niższe położenia górskie. Jest trująca, ale też wykorzystywana jako lecznicza i barwierska.
Rozmieszczenie geograficzne.
Szczyr trwały występuje na rozległych obszarach Europy, w zachodniej Azji i na Kaukazie oraz w północnej Afryce. Północna granica jego zasięgu biegnie przez Irlandię, Szkocję, południową Norwegię, środkową część Szwecji, południowe krańce Finlandii i dalej przez Rosję. Południowa granica zwartego zasięgu biegnie od Pirenejów poprzez Półwysep Apeniński i Bałkański. Nieliczne stanowiska gatunek posiada na Półwyspie Iberyjskim i na Wyspach Kanaryjskich, w północnej Afryce, w Azji Mniejszej, w rejonie Kaukazu i w północnym Iranie. Jako gatunek zawleczony występuje także w Australii. W Polsce jest to roślina dość pospolita od niżu, zwłaszcza na południu, po niższe położenia górskie. Rzadziej notowana w niektórych regionach (np. na północnym Mazowszu). W Europie Środkowej występuje na wysokościach do 2000 m, w Tatrach najwyżej rośnie w Strzystarskim Żlebie na wysokości 1640 m, poza tym w Karkonoszach do 1100 m, w Bieszczadach Zachodnich po 1160 m.
Biologia.
Rozwój.
Bylina, geofit. Pędy nadziemne rozwijają się wiosną, po co najmniej 4 dniach, w czasie których temperatury osiągają 5 °C. Kwiaty pojawiają się na roślinach męskich 2–3 tygodnie po pojawieniu się pędów, a kwiaty żeńskie po 2–4 tygodniach. W zależności od warunków klimatycznych kwitnienie przypada w okresie od stycznia do maja, rzadko do czerwca, w warunkach środkowoeuropejskich zwykle w kwietniu i maju. Kwiaty są wiatropylne, do czego przystosowaniem jest wytwarzanie wielkich ilości pyłku oraz skutecznie go wychwytujące okazałe, lepkie i brodawkowate znamiona. Pewną rolę w przenoszeniu pyłku pełnić też mogą owady odwiedzające kwiaty wabione pyłkiem i nitkowatymi miodnikami. Po przekwitnieniu kwiatostany odpadają, a liście powiększają swoje rozmiary i stają się ciemniejsze. Nasiona dojrzewają i zrzucane są w lipcu i sierpniu. Średnio na jednej roślinie żeńskiej powstaje ok. 30 nasion, które posiadają elajosom i rozsiewane są przez mrówki. Pewną rolę w ich rozprzestrzenianiu pełnić też może wiatr, woda (nasiona przez 1 dzień unoszą się na wodzie) i gryzonie. Liście na pędach nadziemnych zaczynają zamierać we wrześniu.
Co roku w czerwcu w kącie łuskowatych liści u podstawy wzniesionych pędów nadziemnych zawiązują się pod ziemią haczykowate pędy inicjalne o długości poniżej 1 cm. Do grudnia te zawiązki przyszłorocznych pędów wydłużają się, rosnąc tuż pod powierzchnią gruntu. Wiosną kolejnego roku z wygiętego ku górze końca takiego kłącza wyrasta pęd nadziemny, a z jego podstawy korzenie przybyszowe.
Proporcje udziału roślin męskich i żeńskich w populacjach są w dużych populacjach wyrównane (przeważają nieco rośliny męskie, zwłaszcza w miejscach o silniejszym nasłonecznieniu). W populacjach mniejszych proporcje płci bywają znacznie rozchwiane, co ma wpływ na możliwości reprodukcji generatywnej (rozmnażania za pomocą nasion).
Cechy fitochemiczne.
W całej roślinie stwierdzono obecność: saponin, alkaloidów (metyloaminy – opisywanej w tym przypadku nierzadko jako merkurialina oraz trimetyloaminy), związków fenolowych prostych (kwas kawowy, ferulowy, kumarowy (izomer para)) i flawonoidów (kemferol, kwercetyna, w tym pochodna – kempferolo-3-O-rutynozyd). Roślina zawiera olejek eteryczny i chromogen (hermidynę) barwiący się na niebiesko w kontakcie z tlenem, co tłumaczy to, że rośliny po zebraniu i wysuszeniu zwykle niebieszczeją. Świeża roślina roztarta ma specyficzny zapach.
W odróżnieniu od niektórych innych przedstawicieli rodziny nie wytwarza soku mlecznego.
Genetyka.
Gatunek tworzy kompleks poliploidalny i aneuploidalny, przy czym podstawowa liczba chromosomów wynosi x = 8, a 2n obejmuje szeroki zakres od 42 do 112 (47–49, 51, 52, 54, 56, 58, 60–73, 75–82, 84, 97, 98, 101).
Ekologia.
Siedlisko.
Szczyr trwały rośnie w miejscach cienistych, przede wszystkim w lasach, ale także w zaroślach i w zbiorowiskach wysokich bylin. Jest rośliną wymagającą świeżych, głębokich gleb. Preferuje gleby o różnej genezie wykształcone na podłożu wapiennym. Lepiej rośnie w glinach niż na piaskach i torfach, gdzie korzeni się płytko i rośnie słabo. Podobnie ograniczony wzrost jest na glebach o niskim pH. W Czechach i Szwecji obserwowano ustępowanie tego gatunku w obszarach znajdujących się wpływem kwaśnych opadów. Szczyr trwały wymaga gleb próchnicznych, zawierających co najmniej 5%, ale też nie więcej jak 19% materii organicznej. Optymalne są miejsca wilgotne, nie znosi stagnowania wody, miejsc bardzo mokrych i suchych (w niekorzystnych warunkach wodnych nie zakwita). Gatunek ten jest różnie klasyfikowany ze względu na wymagania odnośnie dostępności związków azotu i fosforu. Wiele źródeł określa gatunek jako azotolubny, podczas gdy inni autorzy wskazują na częstą obecność szczyru na stanowiskach ubogich lub przeciętnych pod względem dostępności związków azotu i fosforu. Wskazuje się na podobną kondycję gatunku zarówno na stanowiskach ubogich, jak i silnie zeutrofizowanych, np. w sąsiedztwie silnie nawożonych pól i łąk. Wykazuje on także wysoką tolerancję na zanieczyszczenie gleb metalami ciężkimi, co pozwala utrzymywać się temu gatunkowi w obszarach o długiej tradycji przemysłowej i górniczej.
W typologii siedlisk leśnych uważany za gatunek charakterystyczny dla lasu wilgotnego (Lw) oraz lasów świeżych wyżynnych i górskich (Lwyżśw, LGśw).
Fitosocjologia.
Szczyr trwały rośnie w Europie w różnorodnych zbiorowiskach leśnych z klasy żyznych lasów liściastych "Querco-Fagetea" i bagiennych lasów olszowych "Alnetea glutinosae", a także w zbiorowiskach zaroślowych na żyznych siedliskach z dominacją leszczyny lub tarniny oraz w wyżynnym jodłowym borze mieszanym ("Abietetum polonicum"). W Europie Środkowej uznawany jest za gatunek charakterystyczny dla rzędu buczyn (O.) "Fagetalia". Występuje także w zbiorowiskach wysokich bylin i traw, zwłaszcza na glebach wapiennych, na stokach o wystawie północnej. W Zachodniej Europie oraz na obszarach subalpejskich w Europie Środkowej jest stałym lub częstym gatunkiem w zbiorowiskach łąk świeżych z wysokim porostem rajgrasu wyniosłego i barszczu zwyczajnego, nierzadko rośnie także w zbiorowiskach ziołoroślowych z pokrzywą zwyczajną.
Oddziaływanie międzygatunkowe.
Silny, klonalny wzrost szczyru trwałego na optymalnych dla tego gatunku siedliskach wiąże się z tworzeniem zwartych płatów, znacznie ograniczających dostęp światła do dna lasu. Istnieją doniesienia wskazujące silną konkurencję szczyru jako ograniczającą występowanie innych gatunków. Z drugiej strony podkreśla się także odporność tego gatunku na czynniki stresowe i zdolność do utrzymywania się na stanowiskach w miejscach ekspansji silnie rosnących bylin, takich jak pokrzywa zwyczajna i wierzbówka kiprzyca.
Sprzyja temu gatunkowi udział w drzewostanie gatunków o liściach ulegających szybkiej dekompozycji (np. wiązów), podczas gdy dominacja dębów, których liściasta ściółka utrzymuje się do wiosny w stanie słabo rozłożonym, ogranicza siłę jego wzrostu.
Do czynników ograniczających rozpowszechnienie szczyru należy intensywne żerowanie roślinożerców. W przypadku wzrostu pogłowia zwierzyny płowej obserwowano spadek liczebności szczyru. Nasiona szczyru są istotnym źródłem pokarmu dla gila zwyczajnego w przypadku żerowania w lasach.
Szczyr jest rośliną pokarmową i miejscem rozwoju larw i osobników dorosłych wielu gatunków owadów i ślimaków. Do monofagów żywiących się wyłącznie szczyrem należą: chrząszcz "Hermaeophaga mercurialis" i wciornastek "Thrips fulvipes". Tylko na szczyrze stwierdzono też dwa gatunki grzybów z gromady workowców: "Ascochyta mercurialis" (obserwowany w postaci jasnych plamek z ciemnobrązowymi granicami) i "Synchytrium mercurialis" (tworzy jasnożółte wybrzuszenia na liściach i pędach, prowadzić może do śmierci roślin).
Systematyka i zmienność.
"Mercurialis perennis" jest w świetle badań molekularnych najbliższej spokrewniony z "M. leiocarpa" (włączanym do gatunku jako odmiana "M. perennis" var. "leiocarpa") oraz "M. ovata". Grupą siostrzaną dla tych euroazjatyckich gatunków jest klad obejmujący 8 gatunków wschodniośródziemnomorskich.
Szczyr trwały jest gatunkiem morfologicznie zmiennym. Wyróżnia się 3 odmiany i 7 form, które jednak nie są trwałe i kształtują się pod wpływem czynników środowiskowych.
Nazewnictwo.
Nazwa zwyczajowa polska już u Krzysztofa Kluka w początkach XIX wieku stosowana jest w obecnym brzmieniu. Wcześniej u Syreniusza w początkach XVII wieku gatunek opisany jest jako „"szczer leśny"”, podane są także liczne nazwy ludowe takie jak: "czyniród, dzieciniec, dziecinnik, dziewczypłód, męższczypłód, listnik, płodzisz, rodzeniec, rodziniec". Nazwa naukowa rodzajowa oznacza dosłownie „ziele Merkurego”. Według Pliniusza Starszego ten bóg miał przekazać ludziom wiedzę o leczniczych właściwościach tej rośliny. Nazwa gatunkowa „"perennis"” oznacza „wieloletni, trwały”.
Zagrożenia.
Zasoby i rozpowszechnienie szczyru trwałego jest odwrotnie proporcjonalne do intensywności użytkowania gospodarczego lasów. Gatunek najbardziej obficie i często rośnie w lasach chronionych wyłączonych z użytkowania. Roślina ta jest też bardzo wrażliwa na wydeptywanie. Złamanie łodygi nie inicjuje wzrostu nowego pędu i zmniejsza szanse jego rozwoju w kolejnym roku. Intensywne wydeptywanie eliminuje ten gatunek już w ciągu 1 lub 2 lat. Problemem jest też fragmentacja siedlisk i zmniejszanie zasobów poszczególnych populacji. W takich przypadkach stwierdzono spadek zróżnicowania genetycznego w obrębie populacji, co ma związek z rozchwianiem proporcji płci i zmniejszeniem produkcji nasion.
W ciągu kilku ostatnich dziesięcioleci XX wieku udokumentowane zostało zmniejszanie się zasobów i liczby stanowisk szczyru trwałego w Wielkiej Brytanii. W kraju tym gatunek uznawany jest za wskaźnikowy dla lasów starych i zróżnicowanych biologicznie.
Uprawa.
Niewielkie zapotrzebowanie na ziele i niewielkie walory ozdobne sprawiają, że roślina nie jest raczej uprawiana. Do zaspokojenia potrzeb leczniczych wystarczyć powinna racjonalna eksploatacja stanowisk naturalnych. Uprawę ocenia się jednak jako możliwą – w miejscach półcienistych, osłoniętych, w wilgotnej glebie próchnicznej. W odpowiednich warunkach wskazane może być łączenie upraw niektórych gatunków owocowych takich jak np. leszczyna pospolita ze szczyrem i innymi leśnymi gatunkami zielarskimi. Szczyr uprawiany nie wymaga stosowania żadnych zabiegów – w odpowiednich miejscach sam się rozrasta klonalnie. Szczyr może być wysiewany od razu po zbiorze nasion na początku lata, ewentualnie można go rozmnażać, dzieląc rośliny (ukorzenione kłącza).

</doc>
<doc id="626802" url="https://pl.wikipedia.org/wiki?curid=626802" title="Mercurialis perennis">
Mercurialis perennis



</doc>
<doc id="626803" url="https://pl.wikipedia.org/wiki?curid=626803" title="Messier 53">
Messier 53

Messier 53 (również M53, NGC 5024) – gromada kulista w gwiazdozbiorze Warkocza Bereniki. Została odkryta 3 lutego 1775 roku przez Johanna Elerta Bodego, który opisał ją jako „dosyć jasną i okrągłą mgławicę”. Dwa lata później – 26 lutego 1777 niezależnie odkryta i skatalogowana przez Messiera (jako „okrągła i wyraźna mgławica”). Dopiero William Herschel stwierdził, że M53 jest gromadą gwiazd, podobną do M10.
Charakterystyka fizyczna.
M53 jest oddalona od Ziemi o około 58 tys. lat świetlnych i zbliża się z prędkością 112 km/s. Odległość od centrum naszej galaktyki wynosi ok. 60 tys. lat świetlnych. Średnica gromady wynosi około 220 lat świetlnych. Jądro gromady ma średnicę 34 lat świetlnych.
Dane astronomiczne.
Jasność obserwowana najjaśniejszych gwiazd gromady (czerwone olbrzymy) sięga 12. Typ widmowy całej gromady określa się jako F6. Należy ona do klasy V.
Jak wszystkie gromady kuliste M53 jest uboga w metale. Jej zawartość węgla i tlenu jest niższa niż u większości tego typu obiektów.
Messier 53 zawiera ponad 250 000 gwiazd, z których większość to gwiazdy bardziej czerwone i starsze od Słońca. Jednak w gromadzie tej znajdują się również powszechnie błękitni maruderzy, które to gwiazdy przeczą jakoby wszystkie gwiazdy M53 powstały w niemal tym samym czasie. W gromadzie zaobserwowano również 47 gwiazd zmiennych typu RR Lyrae. 
Obserwacja.
M53 jest położona ok. 1° na południowy wschód od gwiazdy podwójnej alfa Comae Berenices (A: 5,05m, B: 5,08m, obie typu widmowego F5V).
W amatorskich teleskopach M53 wygląda jak lekko owalny mgławicopodobny obiekt o dużym, jasnym centrum. Przez 8-calowy teleskop można ujrzeć pojedyncze gwiazdy zewnętrznych części gromady. Większe teleskopy (12-calowe i większe) pozwalają na szczegółową obserwację jądra gromady.
Około 1° na wschód od M53 znajduje się mniejsza gromada kulista NGC 5053. Prawdopodobnie są one fizycznie związane ze sobą.

</doc>
<doc id="626806" url="https://pl.wikipedia.org/wiki?curid=626806" title="Złotka jasnotowa">
Złotka jasnotowa

Złotka jasnotowa ("Chrysolina fastuosa" Scop.) – chrząszcz wielkości 5–6 mm z rodziny stonkowatych. Żeruje na mięcie, jasnocie, poziewniku, mierznicy.

</doc>
<doc id="626807" url="https://pl.wikipedia.org/wiki?curid=626807" title="Święto sed">
Święto sed

Sed (egip. "heb–sed") – święto celebracji ziemskiej siły i życiowego wigoru faraona; „rytuał trzydziestolecia”; święto odrodzenia i odnowienia władzy królewskiej obchodzone w XXX rocznicę koronacji władcy.
Miało na celu symboliczne „odmłodzenie” władcy i potwierdzenie jego fizycznej sprawności, która stanowiła legitymizację jego władzy oraz potwierdzenia lojalności poddanych względem panującego. Było też powtarzane później w okresie kilkuletnim, zazwyczaj co 3-4 lata. Stanowiło połączenie dwóch osobnych rytuałów, czyli właściwego święta oraz ceremonii obejmowania terytorium przez władcę. 
Geneza święta.
Pochodzenie nazwy święta jest niepewne. Mogła ona pochodzić od byczego ogona, lecz również wywodzić się od boga Seda.
Nieznany jest też rodowód święta. Rytuał wywodzi się prawdopodobnie z prehistorycznych obrzędów, gdy szczególne znaczenie odgrywała fizyczna sprawność plemiennego wodza. Najwcześniejsze przedstawienia tego święta pochodzą z czasów Dena. Pierwsza dokładna data jego obchodów pochodzi z czasów Pepiego I, o którym wiadomo, iż celebrował je w 18 roku swego panowania.
Ceremoniał.
Obrzędy odbywały się w specjalnie wzniesionym kompleksie budowli, w obecności zgromadzonych dostojników państwowych. W przeddzień głównych uroczystości odbywała się w Memfis ceremonia podniesienia filara "dżed" – symbolu trwałości, w której władca osobiście uczestniczył wraz z kapłanami.
Ceremoniał obejmował kilkanaście obrzędów, w tym:
W rzeczywistości ceremoniał z reguły odprawiano o wiele wcześniej. Znani są tylko dwaj faraonowie regularnie odprawiający to święto: Amenhotepa III, który uczestniczył w nich w 30, 34 i 37 roku panowania, oraz Ramzesa II, który je obchodził 14 razy między 30 i 66 rokiem swego panowania. Amenhotep nakazał kapłanom zbadać archiwa świątynne dla odtworzenia najdawniejszych rytuałów święta sed i wprowadził jego reformę. W jej następstwie oprócz odzyskania sił faraon miał się stać ucieleśnieniem boga Re.
Oficjalnym ceremoniom towarzyszyły najprawdopodobniej wystawne uczty połączone z tańcem i muzyką. Z okazji tej ceremonii wytwarzano również pamiątkowe przedmioty; za czasów wczesnych władców były to kamienne naczynia z tytulaturą króla, które obecnie stanowią źródło cennych informacji dla egiptologów.

</doc>
<doc id="626808" url="https://pl.wikipedia.org/wiki?curid=626808" title="NGC 5024">
NGC 5024



</doc>
<doc id="626809" url="https://pl.wikipedia.org/wiki?curid=626809" title="Stanisław Drohojowski (1529–1583)">
Stanisław Drohojowski (1529–1583)

Stanisław Drohojowski herbu Korczak (ur. w 1529 roku – zm. w 1583 roku) – kasztelan przemyski (1574), zwolennik kalwinizmu, sygnatariusz konfederacji warszawskiej, starosta wolborski.
Życiorys.
Pochodził z polskiej rodziny szlacheckiej. Był synem Jana Parysa Drohojowskiego i Katarzyny Orzechowskiej. Po ojcu odziedziczył dobra ziemskie Drohojów i Dudatycze.
Zakładał zbory tzw. "helweckie" od roku 1559, m.in. Jaćmierz, Lesko, chociaż jego bratem był biskup Jan Drohojowski (biskup włocławski).
Studiował w Wittenberdze w 1542 roku.
Poseł na sejm piotrkowski 1565 roku, sejm 1570 roku, sejm 1572 roku, sejm konwokacyjny 1573 roku z ziemi przemyskiej. Poseł na sejm 1572 roku z ziemi sanockiej. Podpisał konfederację warszawską 1573 roku. Poseł na sejm koronacyjny 1574 roku z ziemi przemyskiej. Sędzia sądów generalnych województwa ruskiego w 1575 roku
Wspólnie działał na rzecz kalwinizmu z teściem kasztelanem Hieronimem Ossolińskim (zm. 1575/76) - posłem, działaczem reformacyjnym. 
Ożenił się z Urszulą Gucci z Krakowa (1553 r. zapis dożywocia).
Miał z nią syna Jana Drohojowskiego (kasztelana sanockiego) (1554-1601), od 1579 sekretarza królewskiego, aż do śmierci w 1583 pozostał gorliwym wyznawcą kalwinizmu. 
Miał też syna Krzysztofa Drohojowskiego, który poślubił Katarzynę Męcińską, córkę Andrzeja Męcińskiego - kasztelana wieluńskiego (1591) 
Stanisław miał też córkę Krystyną poślubioną przez Andrzeja Wronowskiego.

</doc>
<doc id="626812" url="https://pl.wikipedia.org/wiki?curid=626812" title="Jan Drohojowski">
Jan Drohojowski



</doc>
<doc id="626815" url="https://pl.wikipedia.org/wiki?curid=626815" title="Kałdunica rdestówka">
Kałdunica rdestówka

Kałdunica rdestówka ("Gastrophysa polygoni") – owad z rzędu chrząszczy.

</doc>
<doc id="626818" url="https://pl.wikipedia.org/wiki?curid=626818" title="Szymon (biskup łódzki i poznański)">
Szymon (biskup łódzki i poznański)



</doc>
<doc id="626820" url="https://pl.wikipedia.org/wiki?curid=626820" title="Piotr Wereśniak">
Piotr Wereśniak

Piotr Wereśniak (ur. 4 lipca 1969 w Ząbkowicach Śląskich) – polski reżyser, scenarzysta, pisarz i aktor.
Życiorys.
Uczęszczał do Technikum Radiowego w Dzierżoniowie. Absolwent Wydziału Radia i Telewizji Uniwersytetu Śląskiego (1992).
Pierwsze doświadczenie filmowe zdobył w 1992, gdy wygrał konkurs czasopisma „Film” na najlepszy pomysł filmowy. Popularność przyniósł mu film "Kiler", do którego napisał scenariusz oraz film komediowy "Zróbmy sobie wnuka". Jest autorem książek "Zabili mnie we wtorek" i "Nie szukaj mnie".

</doc>
<doc id="626821" url="https://pl.wikipedia.org/wiki?curid=626821" title="Drukarka fiskalna">
Drukarka fiskalna

Drukarka fiskalna − urządzenie rejestrujące przychody pochodzące ze sprzedaży detalicznej na potrzeby rozliczenia podatku (dochodowego i VAT). Aby mogła być używana w tym celu zgodnie z prawem, musi posiadać homologację.
Informacje techniczne.
W odróżnieniu od kasy fiskalnej, drukarka fiskalna nie może pracować samodzielnie (bez podłączenia do komputera) i jej zadanie polega jedynie na rejestracji oraz wydruku paragonów. Wchodzi w skład komputerowych systemów sprzedaży (np. kas POS). Do rejestracji paragonu na drukarce fiskalnej można użyć dowolnego programu komputerowego potrafiącego sterować drukarką przy pomocy złącza RS-232, USB, ethernet bądź za pośrednictwem sieci Wi-fi Programy korzystające z drukarek fiskalnych nie muszą mieć homologacji, a protokół komunikacyjny jest jawny i dostępny zwykle na stronach WWW producentów drukarek.
Modele obecnie posiadające homologację do pracy w Polsce stosują port RS-232 jako główne medium komunikacyjne. Porty USB są skonfigurowane w ten sposób, że w systemie są widoczne jako RS-232 (wirtualne porty szeregowe).
Drukarki fiskalne w Polsce.
Każdy sprzedający, którego przychody przekroczyły graniczną wartość określoną przez Ministerstwo Finansów, jest obowiązany do rejestracji sprzedaży detalicznej przy pomocy kasy fiskalnej lub drukarki fiskalnej.
Drukarka fiskalna drukuje paragony fiskalne dla klientów oraz, na rolce kontrolnej lub w formie elektronicznej (Karta pamięci), ich kopie przeznaczone do archiwizacji. Wydrukowany paragon fiskalny musi być po sprzedaży wręczony klientowi, natomiast kopie muszą być przechowywane przez sprzedawcę przez okres 5 lat.
Po zakończeniu każdego dnia sprzedaży użytkownik ma obowiązek wykonać na kasie tzw. raport dobowy fiskalny. Podczas wykonywania tego raportu całodzienny utarg zostaje trwale zapisany w niekasowalnej pamięci fiskalnej drukarki.

</doc>
<doc id="626824" url="https://pl.wikipedia.org/wiki?curid=626824" title="Grand Prix w sporcie żużlowym">
Grand Prix w sporcie żużlowym



</doc>
<doc id="626826" url="https://pl.wikipedia.org/wiki?curid=626826" title="A Kind of Magic (piosenka)">
A Kind of Magic (piosenka)

A Kind of Magic – piosenka brytyjskiego zespołu Queen z 1986 roku wydana na singlu, który promował album "A Kind of Magic" (1986). Autorem utworu jest Roger Taylor.
Historia.
Powstał na potrzeby ścieżki dźwiękowej do filmu "Nieśmiertelny" (1986). Później ponownie zaaranżowany przez Freddiego Mercury’ego znalazł się na albumie "A Kind of Magic". Utwór jest łagodną rockową balladą, którą charakteryzuje wielogłosowy śpiew. Był wykonywany na koncertach trasy Magic Tour. Ukazał się również na albumie "Greatest Hits II" (1991).
W teledysku Brian May zamiast Red Special używa repliki gitary z 1984.
Zarejestrowane odgłosy pstrykania palcami, umieszczone na początku piosenki, wykonał brytyjski muzyk Chris Rea.
Na stronie B singla umieszczono utwór „A Dozen Red Roses for My Darling” (instrumentalna wersja „Don’t Lose Your Head”) – w wydaniu singla w Stanach Zjednoczonych był to utwór „Gimme the Prize (Kurgan’s Theme)”, zaś w wersji CD dodatkowo również „One Vision”. Ponadto singiel ukazał się też na płycie 12”, zawierającej rozszerzone wersje „A Kind of Magic” i „A Dozen Red Roses for My Darling”.

</doc>
<doc id="626827" url="https://pl.wikipedia.org/wiki?curid=626827" title="Drzewo BSP">
Drzewo BSP



</doc>
<doc id="626828" url="https://pl.wikipedia.org/wiki?curid=626828" title="Format string attack">
Format string attack

Format string attack – atak informatyczny, będący stosunkowo nową techniką wykorzystywania błędów programistycznych w aplikacjach. Błędnie napisana aplikacja może być przy wykorzystaniu tej techniki usunięta przez system operacyjny z listy uruchomionych procesów (tzw. "crash") lub zmuszona do wykonania kodu dostarczonego przez napastnika.
Historia.
Pierwsze informacje na temat błędnego użycia funkcji wykorzystujących łańcuchy formatujące pojawiły się w wynikach analizy kodu źródłowego powłoki csh w 1990 r. przy wykorzystaniu techniki automatycznego testowania aplikacji (tzw. "fuzzingu") na Uniwersytecie Wisconsin ([Miller, Fredriksen, So 1990]).
Przez wiele lat niewłaściwe wykorzystanie funkcji operujących na ciągach formatujących było uważane za błąd nieumożliwiający jednak przejęcie kontroli nad aplikacją. W 2000 roku Przemysław Frasunek i równolegle osoba o pseudonimie „tf8” przedstawili na liście dyskusyjnej Bugtraq po raz pierwszy exploity wykorzystujące błędy tego typu w szeroko stosowanym serwerze usługi FTP. Kod źródłowy exploita pokazywał technikę umożliwiającą przejęcie kontroli nad aplikacją przy wykorzystaniu błędnego wywołania funkcji "vsnprintf()" wewnątrz własnej funkcji, odpowiedzialnej za formułowanie odpowiedzi ("lreply()").
Pierwsze udane wykorzystanie tego błędu programistycznego szybko zaowocowało kolejnymi exploitami wykorzystującymi błędy w istniejących implementacjach aplikacji. Podatnymi na atak z wykorzystaniem błędu "format bug" okazały się tak szeroko stosowane w internecie aplikacje, jak: ProFTPD, su czy też serwer SSH.
Obecnie "format bugi" są coraz rzadziej spotykane w dostępnym oprogramowaniu ze względu na znacznie rozpowszechnienie wiedzy o skutkach i sposobach unikania tego typu błędów oraz dosyć łatwe techniki wykrywania tej klasy błędów.
Szczegóły techniczne.
Atakujący wykorzystuje błędny sposób przekazywania argumentów do funkcji operujących na ciągach formatujących, takich jak "printf()", w języku C. W przypadku posiadania przez napastnika kontroli nad ciągiem formatującym może on wykorzystać niektóre z jego dyrektyw do zapisania dowolnych obszarów pamięci procesu. Zwykle wykorzystywana jest tutaj mało znana i sporadycznie wykorzystywana dyrektywa "%n", zapisująca w obszar pamięci wskazywany przez kolejny argument (który powinien znajdować się na stosie procesu) liczbę dotychczas zapisanych przez atakowaną funkcję znaków. Umiejętne użycie dyrektywy "%n" oraz dyrektyw określających liczbę znaków do wypisania, np. "%&lt;liczba&gt;s", powoduje odwołanie się do, z pozoru przypadkowego, adresu z obszaru stosu programu i w wielu sytuacjach pozwoli na nadpisanie odpowiednio wybranych obszarów pamięci, w tym danych kontrolnych procesu.
Najczęstszy schemat wykorzystania podatności polega na nadpisaniu wskaźnika powrotu z funkcji (będącego wartością na stosie) przez zastąpienie go wskaźnikiem do kodu znajdującego na stosie, stercie lub w sekcji kodu procesu. W takim przypadku atak ten jest bardzo podobny do sposobu wykorzystania błędu przepełnienia bufora. Innym schematem jest nadpisanie danych (zmiennych), co może prowadzić do korzystnych, z punktu widzenia atakującego, zmian w przepływie sterowania procesu, np. eskalacji uprawnień.
Błędy tego typu mogą zostać w pewnych sytuacjach pośrednio wykorzystane bez zastosowania dyrektywy "%n". Użycie dyrektywy "%s" może doprowadzić do ujawnienia zawartości pamięci procesu uprzywilejowanego, w tym np. haseł; w innym scenariuszu możliwe jest doprowadzenie do skopiowania do bufora (np. funkcją "sprintf()") większej ilości danych niż przewidział programista.
Najpopularniejsze z podatnych na atak funkcje i rodziny funkcji:
Obrona.
Sposób obrony przed tego typu atakiem jest bardzo prosty. W tworzonym kodzie należy unikać przekazywania ciągów formatujących, dostarczonych przez użytkownika, do funkcji wykorzystujących ciągi formatujące (np. "printf()") oraz takich, które tego typu funkcje wewnętrznie wykorzystują (np. "syslog()"). W ogólnym przypadku sprowadza się to zamiany wywołań typu:
 printf(string);
na
 printf("%s", string);
Dodatkowo, możliwe jest zabezpieczenie zamkniętego oprogramowania przez taką zmianę funkcji bibliotecznych, by odrzucać relatywnie mało przydatną dyrektywę "%n" we wszystkich odwołaniach do biblioteki. Zmniejsza to znacznie ryzyko pomyślnego ataku, chociaż – jak zaznaczono wcześniej – nie chroni przed wszystkimi jego wariantami. W niektórych przypadkach pomocne mogą być algorytmy ochrony stosu przed wykonywaniem znajdującego się na nim kodu na architekturach, które tego nie uniemożliwiają w sposób sprzętowy lub gdy system operacyjny nie wykorzystuje takiej możliwości. Ponadto zaleca się stosowanie pozostałych sposobów utrudniających wykonywanie kodu przemyconego do pamięci procesu (np. losowe umiejscowienie wirtualnej przestrzeni adresowej procesu).

</doc>
<doc id="626832" url="https://pl.wikipedia.org/wiki?curid=626832" title="Walter Legge">
Walter Legge

Walter Legge (ur. 1 czerwca 1906 w Londynie, zm. 22 marca 1979 w Saint-Jean-Cap-Ferrat) – brytyjski producent muzyczny (muzyka poważna) i impresario, współpracował z EMI od 1927 do 1964 roku. Pozostawił po sobie wspaniałą spuściznę w postaci licznych nagrań, na które miał ogromny wpływ, i które do dzisiaj zajmują poczytne miejsce w historii fonografii. 
Współpracował z takimi artystami jak m.in.: Victoria de los Angeles, Thomas Beecham, Maria Callas, Guido Cantelli, Boris Christow, Alfred Deller, Edwin Fischer, Dietrich Fischer-Dieskau, Kirsten Flagstad, Wilhelm Furtwängler, Nicolai Gedda, Elena Gerhardt, Tito Gobbi, Hans Hotter, Herbert Janssen, Herbert von Karajan, Aleksander Kipnis, Otto Klemperer, Dinu Lipatti, Christa Ludwig, Anna Moffo, Gerald Moore, Birgit Nilsson, Victor de Sabata, Artur Schnabel, Irmgard Seefried, Léopold Simoneau, Giuseppe di Stefano, Rita Streich, Joan Sutherland, Giuseppe Taddei, Eberhard Waechter, Ljuba Welitsch a także z Elisabeth Schwarzkopf (jego żoną od 1953 roku).
Na potrzeby nagrań założył Philharmonia Orchestra.

</doc>
<doc id="626834" url="https://pl.wikipedia.org/wiki?curid=626834" title="Traktat (nauka)">
Traktat (nauka)

Traktat – tekst naukowy w formie rozbudowanej rozprawy, zazwyczaj bardzo obszernej. 
Traktaty podejmują tematykę podstawową dla danej dziedziny wiedzy, grupując i rozważając jej najważniejsze problemy. 
Słowo "traktat" występuje często w tytułach dzieł filozoficznych o takim charakterze (np. "Traktat teologiczno-polityczny" Barucha Spinozy, "Traktat logiczno-filozoficzny" Ludwiga Wittgensteina). 
We współczesnej komunikacji naukowej i filozoficznej traktaty zostały wyparte niemal całkowicie przez mniejsze formy.

</doc>
<doc id="626837" url="https://pl.wikipedia.org/wiki?curid=626837" title="Henryk Juliusz de Bourbon-Condé">
Henryk Juliusz de Bourbon-Condé

Henryk Juliusz de Bourbon-Condé (fr. "Henri Jules de Bourbon") (ur. 29 lipca 1643 w Paryżu, zm. 1 kwietnia 1709 tamże) – francuski arystokrata diuk d'Albret i d’Enghien, piąty książę de Condé od 1686, par Francji, pierwszy książę krwi.
Był synem Wielkiego Kondeusza i Claire Clémence de Maillé. Nazywano go powszechnie "Monsieur le Prince".
W 1660 król Polski Jan Kazimierz Waza bezskutecznie zamierzał przeprowadzić jego elekcję "vivente rege" w Rzeczypospolitej. 2 lutego 1668 został brygadierem kawalerii, 20 kwietnia 1672 marszałkiem polnym a 3 kwietnia 1673 generałem-lejtnantem wojsk francuskich.
Potomstwo.
11 grudnia 1663, Henryk Juliusz poślubił Annę Henriettę, córkę Edwarda Wittelsbacha księcia Palatynatu-Simmern (znaną jako "Annę Bawarską"). Mieli razem 10 dzieci:
Charakter.
Louis de Rouvroy, książę de Saint-Simon ("Pamiętniki") pisał, że był to człowiek mikrego wzrostu, lecz olbrzymiej energii, wykształcony i inteligentny, jednak chorobliwie zazdrosny o swą uległą i głupią żonę, którą czasem nawet bił i kopał. Nigdy nie wiedział co będzie danego dnia robił; zawsze czekały nań cztery obiady: w Paryżu, w Chantilly, w Ecouen i w miejscu pobytu dworu (np. w Marly). Sam książę najchętniej przebywał w Chantilly, którą to posiadłość stale upiększał. Nigdy nie podejmował gości ze skąpstwa. W młodszym wieku z ogromną energią kokietował damy.

</doc>
<doc id="626841" url="https://pl.wikipedia.org/wiki?curid=626841" title="Biegun (zawiasy)">
Biegun (zawiasy)

Bieguny – rodzaj zawiasów u drzwi i wrót w starych budynkach.
Były to drewniane pionowe czopy wystające z obrysu drzwi. Stanowiły one integralną część drzwi. Czopy obracały się w otworach zwanych stępkami.
Pierwotnie wszystkie drzwi i wrota we dworach i chałupach wiejskich obracały się na biegunach drewnianych. Z biegiem lat, w miarę upowszechniania się wyrobów stalowych i wzrostu zamożności właścicieli, miejsce biegunów drewnianych zajęły bieguny stalowe, a następnie zawiasy stalowe.
Drzwi domowe miały jeden biegun z dwoma czopami – górnym i dolnym. Wrota podwójne miały dwa bieguny – prawy i lewy.
W artylerii gładkolufowej XV-XIX wieku biegunami nazywano metalowe czopy po bokach lufy, luźno osadzane we wgłębieniach łoża, a służące do podnoszenia lub opuszczania lufy celem ustawienia pod właściwym kątem.

</doc>
<doc id="626842" url="https://pl.wikipedia.org/wiki?curid=626842" title="Johann Karl Wilhelm Illiger">
Johann Karl Wilhelm Illiger

Johann Karl Wilhelm Illiger (ur. 19 listopada 1775, zm. 10 maja 1813) – niemiecki entomolog i zoolog.
Illiger był synem brunszwickiego kupca. Studiował pod okiem entomologa Johanna Hellwiga. Później pracował nad kolekcjami zoologicznymi Johanna Hoffmannsegga. Illiger był profesorem i dyrektorem muzeum zoologicznego Humboldta w Berlinie (Museum für Naturkunde) od powstania muzeum (1810) do swojej śmierci (1813).
"Prodromus systematis mammalium et avium" (1811) to dzieło Illigera, które było modernizacją systemu Linneusza; miało znaczący wpływ na przyjęcie pojęcia "Rodziny". Illiger pisał także w "Magazin für Insektenkunde".

</doc>
<doc id="626850" url="https://pl.wikipedia.org/wiki?curid=626850" title="Stan Borys">
Stan Borys

Stan Borys, właśc. Stanisław Guzek (ur. 3 września 1941 w Załężu) – polski muzyk, piosenkarz, kompozytor, aktor i poeta.
Życiorys.
Był uczniem różnych szkół, m.in. technikum rolniczego (TMR Łańcut) i budowlanego. Uczył się grać na skrzypcach, klarnecie i gitarze. Profesjonalną działalność artystyczną rozpoczął w 1958, występując w teatrach rzeszowskich. Zaczynał od pracy statysty i rekwizytora, potem grał w przedstawieniach. 
W 1965 zadebiutował jako poeta, a jego utwory opublikowano w „Nowinach Rzeszowskich”. Otrzymał też nagrodę w Turnieju Jednego Wiersza. Również w 1965 powstał zespół Blackout, którego był współzałożycielem. Od 1968 był związany z formacją Bizony.
W 1969 rozpoczął karierę solową, wydając swój pierwszy album. W 1972 wystąpił gościnnie w filmie "Uciec jak najbliżej". W 1973 za wykonanie utworu „Jaskółka uwięziona” otrzymał nagrodę dziennikarzy na 11. Krajowym Festiwalu Piosenki Polskiej w Opolu. W sezonie 1974/1975 występował w Teatrze Syrena w Warszawie. Po odejściu z teatru wyjechał z kraju i mieszkał w USA i Kanadzie.
W 2001 przetworzony fragment jego utworu „Chmurami zatańczy sen” został wykorzystany w refrenie piosenki „Głucha noc” rapera Pei. Borys oskarżył rapera o kradzież własności intelektualnej. 1 września 2011 doszło do zawarcia ugody i wygłoszenia wspólnego oświadczenia, w którym zaznaczono, że to nie Peja umyślnie użył bez zgody autora fragmentu tekstu piosenki „Chmurami zatańczy sen”, wskazując, że raper poprosił swojego wydawcę o dopilnowanie formalności w związku z użyciem tekstu i poinformowania o tym Borysa.
W 2004 był gwiazdą festiwalu w Syracuse, największego polskiego festiwalu w północno-wschodniej części USA. W 2006 zaczął występować z zespołem "Imię Jego 44" z Wrocławia, a 5 listopada 2006 w Filharmonii w Rzeszowie obchodził 45-lecie pracy artystycznej. We wrześniu 2009 ukazał się zbiór jego wierszy o tytule "Co jest urokiem tego życia".
W 2014 wystąpił z utworem „Jaskółka uwięziona” w koncercie „25 lat! Wolność kocham i rozumiem” podczas 51. KFPP w Opolu. Piosenkę wykonał także w trakcie 54. edycji festiwalu w 2017.
Życie prywatne.
Trzykrotnie się żenił; jego żoną była m.in. Agata Pilitowska. Partnerką wokalisty jest Anna Maleady. W latach 1975–2004 mieszkał za granicą, najpierw w USA (Chicago), potem w Toronto w Kanadzie i w Las Vegas. Wraz z partnerką od marca 2020 ponownie mieszka w USA.
W lutym 2019 przeszedł rozległy udar mózgu, po którym został częściowo sparaliżowany. W październiku 2021 miał także zawał serca.
Wyznaje taoizm. Regularnie praktykuje jogę. Miał siostrę Zofię (zm. 2022 w wieku 90 lat).
Dyskografia.
Opracowano na podstawie materiału źródłowego.

</doc>
<doc id="626853" url="https://pl.wikipedia.org/wiki?curid=626853" title="Stanisław Guzek">
Stanisław Guzek



</doc>
<doc id="626856" url="https://pl.wikipedia.org/wiki?curid=626856" title="Adam (Dubec)">
Adam (Dubec)

Adam (ofic. tyt. "Jego Ekscelencja Najprzewielebniejszy Adam, arcybiskup przemyski i nowosądecki"), imię świeckie Aleksander Dubec (ur. 14 sierpnia 1926 we Florynce, zm. 24 lipca 2016 w Sanoku) – polski duchowny prawosławny, arcybiskup, wieloletni ordynariusz diecezji przemysko-nowosądeckiej.
Życiorys.
Urodzony we wsi Florynka w Beskidzie Niskim. Jego rodzice Wasyl Dubec i Maria z Worhaczów byli rolnikami. Do 1960 uczęszczał do Prawosławnego Seminarium Duchownego w Warszawie, a w 1964 ukończył Chrześcijańską Akademię Teologiczną, broniąc pracę magisterską poświęconą początkom chrześcijaństwa na ziemiach polskich. Święceń kapłańskich udzielił mu 30 stycznia 1965 arcybiskup łódzki i poznański Jerzy (Korenistow). Początkowo służył w parafiach w Wysowej-Zdroju i w Kalnikowie. W 1966 objął funkcję proboszcza cerkwi w Sanoku i dziekana dekanatu sanockiego.
18 stycznia 1983 r. przyjął śluby zakonne z imieniem Adam i następnego dnia został podniesiony do godności archimandryty.
30 stycznia 1983 za zgodą Urzędu do Spraw Wyznań odbył chirotonię biskupią. Do 22 września 1983 był wikariuszem diecezji warszawsko-bielskiej (z tytułem biskupa lubelskiego), a następnie objął przewodnictwo nowo utworzonej diecezji przemysko-nowosądeckiej z siedzibą w Sanoku. 30 października 1983 został intronizowany. W 1996 podniesiony do godności arcybiskupiej.
W skład diecezji, której był pierwszym ordynariuszem, wchodzi kilkadziesiąt parafii i około 3 tys. wiernych. W ciągu swej posługi poświęcił wiele cerkwi i domów parafialnych, rozpoczął działalność wydawniczą, utworzył Centrum Religijno-Kulturalne w Gorlicach.
Przyczynił się m.in. do wzniesienia cerkwi w Rozdzielu, Gorlicach, kaplicy w Tylawie upamiętniającej wydarzenia znane jako schizma tylawska, odbudowy cerkwi w Komańczy, powołania monasteru Opieki Matki Bożej w Wysowej-Zdroju i wzniesienia cerkwi w Rzeszowie. Z jego inicjatywy wznowiono wydawanie ukraińskojęzycznego rocznika "Cerkownyj Kalendar" oraz rozpoczęto publikację pisma kwartalnego „Antyfon”. Uczestniczył w przygotowaniach do kanonizacji św. Maksyma Gorlickiego oraz w związanych z nią uroczystościach.
19 czerwca 1988 apelował do wiernych namawiając do uczestnictwa w wyborach do Rad Narodowych. W czerwcu 2010 arcybiskup przyłączył się do protestu przeciwko budowie pomnika Kazimierza Pułaskiego we wsi Wysowa-Zdrój, w miejscu dawnych szańców konfederackich.
Zmarł 24 lipca 2016 w godzinach popołudniowych w szpitalu w Sanoku w 90. roku życia. Uroczystości pogrzebowe odbyły się 27 lipca 2016 w Sanoku pod przewodnictwem metropolity warszawskiego i całej Polski Sawy, po czym ciało zostało przewiezione do Krynicy-Zdroju i złożone w krypcie pod cerkwią św. Włodzimierza Wielkiego.
Współpraca z SB.
W 2009 dziennik "Rzeczpospolita" podał, iż według zachowanych dokumentów Służby Bezpieczeństwa znajdujących się w archiwach IPN-u, 16 czerwca 1971 proboszcz Aleksander Dubec został pozyskany przez SB na tajnego współpracownika o pseudonimie operacyjnym „Marek”. Informacje te znalazły się także w publikacji IPN z tego samego roku.
Z zachowanych akt (teczka pracy z lat 1971–1979, późniejsze akta zostały zniszczone, ostatnie odnalezione doniesienie powstało w czerwcu 1988) wynika, że Aleksander Dubec spotykał się z oficerami SB jako kandydat na tajnego współpracownika, zaś w 1971 został zarejestrowany jako TW i była to współpraca dobrowolna. Duchowny informował SB o aktualnych problemach PAKP, w tym o kwestiach finansowych, przedstawiał charakterystyki kapłanów i wiernych włączywszy w to sprawy obyczajowe, zbierał informacje o ukraińskiej emigracji w Kanadzie i udostępniał oryginalne dokumenty kościelne.
Duchowny przekazywał również informacje o działalności duchownych grecko- i rzymskokatolickich, informował o działalności związków wyznaniowych w Polsce południowo-wschodniej, jak również o działaniach podejmowanych w Ukraińskim Towarzystwie Społeczno-Kulturalnym i wśród Łemków. W dokumentach przetrwały pokwitowania świadczące o tym, że władyka otrzymywał gratyfikację za swoje informacje, którą stanowiły „paczki delikatesowe”. Oprócz regularnie wręczanych paczek żywnościowych kilkakrotnie otrzymał luksusowe prezenty.
Rzecznik diecezji przemysko-nowosądeckiej ks. Julian Feleńczak, komentując publikację, stwierdził, iż arcybiskup zaprzeczył, jakoby świadomie podjął współpracę z SB. Natomiast historyk Krzysztof Kaczmarski uznał cytowane materiały za wiarygodne.

</doc>
<doc id="626857" url="https://pl.wikipedia.org/wiki?curid=626857" title="Sed">
Sed



</doc>
<doc id="626861" url="https://pl.wikipedia.org/wiki?curid=626861" title="Copa Mercosur 2000">
Copa Mercosur 2000

III Copa Mercosur 2000
1/8 finału.
Do ćwierćfinału awansują mistrzowie grup i trzej najlepsi z pięciu wicemistrzów.
Grupa A.
01.08 CA River Plate – CA Vélez Sarsfield 2:1(1:1)
22.08 CR Flamengo – CA River Plate 1:2(0:1)
29.08 CA Vélez Sarsfield – Club Universidad de Chile 3:1(1:0)
06.09 Club Universidad de Chile – CR Flamengo 0:4(0:2)
12.09 Club Universidad de Chile – CA River Plate 2:3(2:2)
12.09 CA Vélez Sarsfield – CR Flamengo 1:1(1:0)
19.09 CR Flamengo – Club Universidad de Chile 2:0(0:0)
20.09 CA Vélez Sarsfield – CA River Plate 1:1(0:0)
26.09 Club Universidad de Chile – CA Vélez Sarsfield 1:1(1:1)
26.09 CA River Plate – CR Flamengo 0:0
24.10 CA River Plate – Club Universidad de Chile 2:0(1:0)
24.10 CR Flamengo – CA Vélez Sarsfield 2:0(0:0)
Grupa B.
08.08 Cruzeiro EC – CA Independiente 3:0(0:0)
22.08 SE Palmeiras – CD Universidad Católica 1:1(0:1)
29.08 CD Universidad Católica – Cruzeiro EC 2:3(0:2)
30.08 CA Independiente – SE Palmeiras 1:2(0:0)
07.09 SE Palmeiras – Cruzeiro EC 0:2(0:0)
14.09 CA Independiente – CD Universidad Católica 3:0(2:0)
19.09 CA Independiente – Cruzeiro EC 2:0(2:0)
20.09 CD Universidad Católica – SE Palmeiras 1:3(1:0)
27.09 SE Palmeiras – CA Independiente 2:0(0:0)
28.09 Cruzeiro EC – CD Universidad Católica 4:0(1:0)
25.10 CD Universidad Católica – CA Independiente 3:3(1:0)
25.10 Cruzeiro EC – SE Palmeiras 0:0
Grupa C.
03.08 CSD Colo-Colo – São Paulo FC 3:1(2:0)
10.08 Rosario Central – Cerro Porteño 2:1(1:0)
22.08 Cerro Porteño – CSD Colo-Colo 2:1(0:0)
24.08 São Paulo FC – Rosario Central 1:0(0:0)
30.08 Cerro Porteño – São Paulo FC 4:2(1:1)
31.08 CSD Colo-Colo – Rosario Central 0:1(0:1)
06.09 São Paulo FC – CSD Colo-Colo 4:0(1:0)
14.09 Cerro Porteño – Rosario Central 1:4(1:2)
21.09 CSD Colo-Colo – Cerro Porteño 2:1(0:1)
21.09 Rosario Central – São Paulo FC 2:1(1:0)
19.10 Rosario Central – CSD Colo-Colo 0:0
19.10 São Paulo FC – Cerro Porteño 4:4(2:1)
Grupa D.
02.08 Club Olimpia – CA Boca Juniors 0:1(0:0)
02.08 SC Corinthians Paulista – Club Nacional de Football 1:2(0:0)
09.08 Club Nacional de Football – Club Olimpia 1:0(0:0)
09.08 CA Boca Juniors – SC Corinthians Paulista 3:0(2:0)
23.08 SC Corinthians Paulista – Club Olimpia 1:2(0:1)
29.08 CA Boca Juniors – Club Nacional de Football 1:1(0:0)
13.09 Club Nacional de Football – SC Corinthians Paulista 1:1(0:0)
13.09 CA Boca Juniors – Club Olimpia 5:2(2:1)
19.09 SC Corinthians Paulista – CA Boca Juniors 2:2(0:1)
20.09 Club Olimpia – Club Nacional de Football 4:3(2:0)
18.10 Club Olimpia – SC Corinthians Paulista 3:2(1:2)
18.10 Club Nacional de Football – CA Boca Juniors 3:3(1:2)
Grupa E.
01.08 CA Peñarol – CR Vasco da Gama 4:3(3:2)
03.08 CA San Lorenzo de Almagro – Clube Atlético Mineiro 3:4(1:1)
23.08 Clube Atlético Mineiro – CA Peñarol 2:1(2:0)
24.08 CR Vasco da Gama – CA San Lorenzo de Almagro 3:0(2:0)
31.08 CA Peñarol – CA San Lorenzo de Almagro 3:2(1:2)
31.08 Clube Atlético Mineiro – CR Vasco da Gama 2:0(0:0)
07.09 CR Vasco da Gama – CA Peñarol 1:1(1:1)
13.09 Clube Atlético Mineiro – CA San Lorenzo de Almagro 3:2(2:2)
27.09 CA Peñarol – Clube Atlético Mineiro 2:2(1:0)
28.09 CA San Lorenzo de Almagro – CR Vasco da Gama 0:2(0:1)
17.10 CA San Lorenzo de Almagro – CA Peñarol 1:0(1:0)
17.10 CR Vasco da Gama – Clube Atlético Mineiro 2:0(1:0)
1/4 finału (01.11 i 08.11).
 CR Flamengo – CA River Plate 1:2 i 3:4 (pierwszy mecz 31.10)
 CR Vasco da Gama – Rosario Central 1:0 i 0:1, karne 5:4 (pierwszy mecz 31.10)
 SE Palmeiras – Cruzeiro EC 3:2 i 2:1
 Clube Atlético Mineiro – CA Boca Juniors 2:0 i 2:2 (drugi mecz 07.11)
1/2 finału (22.11 i 28.11).
 CA River Plate – CR Vasco da Gama 1:4 i 0:1 (drugi mecz 30.11)
 SE Palmeiras – Clube Atlético Mineiro 4:1 i 2:0
FINAŁ.
 CR Vasco da Gama – SE Palmeiras 2:0 i 0:1, dodatkowo 4:3
6 grudnia 2000 Rio de Janeiro Estádio São Januário (30000)
 CR Vasco da Gama – SE Palmeiras 2:0(1:0)
Sędzia: Rezende (Brazylia)
Bramki: 1:0 Juninho Pernambucano 45, 2:0 Romário 77
Czerwone kartki: – / Arce
Club de Regatas Vasco da Gama: Hélton, Clebson, Odvan, Júnior Baiano, Jorginho Paulista, Paulo Miranda, Jorginho, Pedrinho (81 Luisinho), Juninho Pernambucano, Euller (90 Luis Claudio), Romário. Trener: Oswaldo de Oliveira
SE Palmeiras: Sérgio, Arce, Paulo Turra, Galeano, Tiago Silva, Fernando, Magrão, Taddei, Flávio, Basílio, Juninho. Trener: Marco Aurélio
13 grudnia 2000 São Paulo Estádio do Morumbi (30000)
 SE Palmeiras – CR Vasco da Gama 1:0(1:0)
Sędzia: Godoi (Brazylia)
Bramki: 1:0 Neném 21
SE Palmeiras: Sérgio, Neném, Gilmar, Galeano, Tiago Silva, Fernando, Magrão, Taddei, Flávio (88 Paulo Turra), Juliano (6 Adriano (70 Basílio)), Juninho. Trener: Marco Aurélio
Club de Regatas Vasco da Gama: Hélton, Clebson, Odvan, Júnior Baiano, Jorginho Paulista (79 Viola), Paulo Miranda (36 Pedrinho), Jorginho, Juninho Paulista, Juninho Pernambucano, Euller, Romário. Trener: Oswaldo de Oliveira
20 grudnia 2000 São Paulo Estádio Parque Antártica (30000)
 SE Palmeiras – CR Vasco da Gama 3:4(3:0)
Sędzia: Rezende (Brazylia)
Bramki: 1:0 Francisco Arce 36k, 2:0 Magrão 37, 3:0 Tuta 45, 3:1 Romário 59k, 3:2 Romário 69, 3:3 Junino Paulista 86, 3:4 Romário 93
Czerwone kartki: – / Júnior Baiano
SE Palmeiras: Sérgio, Arce, Galeano, Gilmar, Tiago Silva, Fernando, Magrão, Flávio, Taddei, Juninho, Tuta (76 Basílio). Trener: Marco Aurélio
Club de Regatas Vasco da Gama: Hélton, Clebson, Odvan, Júnior Baiano, Jorginho Paulista, Nasa (46 Viola), Jorginho (76 Paulo Miranda), Juninho Pernambucano, Juninho Paulista, Euller (87 Mauro Galvão), Romário.
Trener: Oswaldo de Oliveira

</doc>
<doc id="626868" url="https://pl.wikipedia.org/wiki?curid=626868" title="Francisco Toledo">
Francisco Toledo

Francisco Benjamin Lopez Toledo (ur. 17 lipca 1940, zm. 5 września 2019) – meksykański artysta-grafik, działacz społeczny w stanie Oaxaca.
Toledo studiował w Escuela de Bellas Artes w Oaxaca i w Centro Superior de Artes Aplicadas del Instituto de Bellas Artes w Meksyku. W latach 60., po okresie podróży po Europie, powrócił do rodzinnego stanu Oaxaca, gdzie oprócz działalności artystycznej, zajął się również ochroną i promocją miejscowej sztuki i rękodzieła.
W twórczości Toledo widoczne są wpływy historii i mitologii meksykańskiej. Jego dzieła, wystawiane w wielu galeriach na całym świecie, znajdują się w wielu zbiorach państwowych i prywatnych.
Od lat 80. XX wieku Toledo prowadził szeroką działalność na rzecz rozwoju kultury stanu Oaxaca. Był pomysłodawcą wielu wydarzeń artystycznych oraz założycielem wielu instytucji kulturalnych, m.in. muzeum sztuki współczesnej, instytutu poświęconego grafice, biblioteki dla niewidomych, centrum fotografii, wydawnictwa oraz centrum kultury. W 1993 założył fundację Pro-OAX, której celem jest opieka nad dziedzictwem kulturalnym i przyrodniczym regionu. Dzięki jej działaniom zatrzymano kilka inwestycji, które mogły doprowadzić do zniszczenia zabytkowego zespołu miasta Oaxaca oraz świętej góry Monte Albán, wpisanych na listę światowego dziedzictwa UNESCO.
W 2005 Francisco Toledo otrzymał nagrodę Right Livelihood „za poświęcenie się dla ochrony, wzmocnienia i odnowienia dziedzictwa architektonicznego i kulturowego, środowiska przyrodniczego oraz życia wspólnotowego stanu Oaxaca”.

</doc>
<doc id="626906" url="https://pl.wikipedia.org/wiki?curid=626906" title="Senec">
Senec

Senec (węg. Szenc) – miasto powiatowe położone w kraju bratysławskim w południowo-zachodniej Słowacji. Miasto jest znane jako centrum turystyki i rozrywki. Pierwsza wzmianka o miejscowości pochodzi z 1252 roku.
Położenie.
Miasto leży 25 kilometrów na północny wschód od Bratysławy oraz niecałe 3 km od autostrady D1.
Sport.
W miejscowości corocznie odbywają się Mistrzostwa Słowacji w piłce nożnej plażowej. W ostatniej edycji tytuł mistrza obronił Artful BSC Bratysława.

</doc>
<doc id="626907" url="https://pl.wikipedia.org/wiki?curid=626907" title="Bernardinus de Gianottis">
Bernardinus de Gianottis

Bernardo Zanobi de Gianottis, w formie zlatynizowanej zapisywany też jako Bernardinus Zanobi de Gianottis, zwany Romanus (ur. przed 1500 - zm. 1541) – włoski architekt i rzeźbiarz czynny w Polsce. 
Życiorys.
Był synem Zanobiego Gianottiego, florentczyka, jednak związawszy się z pracowniami innych toskańczyków działających w Rzymie: Giacomo di Pietrasanta i Sebastiano Fiorentino oraz rzeźbiarza Andrea Bregno, w Polsce przedstawiał się jako Romanus. 
Do Polski przybył w 1520 na dwór Zygmunta I Starego. Współpracował z Bartolommeo Berreccim przy budowie Kaplicy Zygmuntowskiej na Wawelu. Jako architekt zaprojektował i zrealizował przebudowę w stylu renesansowym w latach 1531–1535 bazylikę katedralnej w Płocku, następne rozpoczął przebudowę katedry w Wilnie. W 1531 założył spółkę z dwoma innymi działającymi w Polsce artystami włoskimi – Giovannim Cinim ze Sieny i Filipem z Fiesole, z którymi wspólnie stworzył wiele wartościowych dzieł architektonicznych i rzeźbiarskich.
Dzieła Bernardino Zanobi de Gianotisa przeszczepiły na polski grunt tradycję monumentalnej rzeźby nagrobkowej włoskiego renesansu i przyczyniły się do powstania miejscowej szkoły rzeźbiarskiej, opartej na stylu włoskim.
Ważniejsze dzieła rzeźbiarskie.
Przypisuje mu się autorstwo płyty nagrobnej książąt mazowieckich Stanisława i Janusza III w kolegiacie warszawskiej (1526–1528).

</doc>
<doc id="626908" url="https://pl.wikipedia.org/wiki?curid=626908" title="Format string bug">
Format string bug



</doc>
<doc id="626912" url="https://pl.wikipedia.org/wiki?curid=626912" title="Aleksander Dubec">
Aleksander Dubec



</doc>
<doc id="626917" url="https://pl.wikipedia.org/wiki?curid=626917" title="Ictalurus">
Ictalurus

Ictalurus – rodzaj ryb sumokształtnych z rodziny sumikowatych (Ictaluridae). 
Występowanie.
Ameryka Północna.
Klasyfikacja.
Gatunki zaliczane do tego rodzaju:
Gatunkiem typowym jest "Silurus cerulescens" ("species inquirendae" – gatunek, którego oznaczenie jest wątpliwe i wymaga dalszych badań, prawdopodobnie "Ictalurus punctatus" lub "Ictalurus furcatus").

</doc>
<doc id="626919" url="https://pl.wikipedia.org/wiki?curid=626919" title="Shabani Nonda">
Shabani Nonda

Shabani Christophe Nonda (ur. 6 marca 1977 w Bużumburze w Burundi) – kongijski piłkarz występujący na pozycji napastnika.
Kariera klubowa.
Shabani Nonda zawodową karierę rozpoczął w 1993 w Young Africans. Następnie został zawodnikiem Vaal Professionals, a w 1995 podpisał kontrakt z FC Zürich. Podczas pierwszych dwóch sezonów spędzonych w tej szwajcarskiej drużynie Nonda strzelił dwanaście goli, natomiast w rozgrywkach 1997/1998 zdobył 24 bramki i został najlepszym strzelcem pierwszej ligi.
Po zakończeniu sezonu kongijski gracz przeniósł się do Stade Rennais, gdzie także prezentował bardzo dobrą skuteczność. Podczas rozgrywek 1998/1999 z piętnastoma trafieniami zajął trzecie miejsce w klasyfikacji najlepszych strzelców. W kolejnym sezonie zdobył jedną bramkę więcej, co w klasyfikacji tej dało mu czwarte miejsce. Latem 2000 Nonda odszedł do AS Monaco, gdzie w ciągu pięciu lat wystąpił w 116 ligowych pojedynkach i strzelił 57 goli. W 2003 został wicemistrzem kraju oraz zdobywcą Pucharu Ligi Francuskiej, natomiast w 2004 dotarł do finału Champions League. Najlepszą skuteczność prezentował w sezonie 2002/2003, kiedy to zdobycie 26 bramek pozwoliło mu zostać najlepszym strzelcem Ligue 1.
Następnie Nonda doznał poważnej kontuzji kolana, co wykluczyło go na bardzo długo z gry, a po powrocie na boisko nie potrafił powrócić do swojej optymalnej formy. Rozgrywki 2005/2006 Kongijczyk spędził w zespole AS Roma, jednak tam także nie potrafił odzyskać strzeleckiej dyspozycji.
31 sierpnia 2006 został wypożyczony do Blackburn Rovers, gdzie stworzył duet napastników z Bennym McCarthym. Nonda w 26 spotkaniach uzyskał siedem goli, po czym 31 sierpnia 2007 przeszedł do Galatasaray SK, z którym podpisał dwuletni kontrakt. W Superlidze zadebiutował 2 września w zremisowanym 2:2 meczu przeciwko Vestelowi Manisaspor, kiedy to w 80. minucie zmienił Hakana Şüküra. Pierwszą bramkę dla Galatasary strzelił 16 września, kiedy to zdobył pierwszego gola dla swojej drużyny w zwycięskim 6:0 pojedynku z Konyasporem. W debiutanckim sezonie w barwach nowego klubu Nonda strzelił w lidze jedenaście bramek, wywalczył mistrzostwo oraz Superpuchar Turcji. W styczniu 2010 odszedł z Galatasaray i pozostał bez klubu.
Kariera reprezentacyjna.
W reprezentacji Demokratycznej Republiki Konga Nonda zadebiutował w 2001. Razem z nią brał między innymi w Pucharze Narodów Afryki 2002, na którym z drużyną narodową w ćwierćfinale został wyeliminowany przez Senegal. Obecnie Nonda jest najlepszym strzelcem w historii reprezentacji swojego kraju, dla której strzelił już ponad 30 goli.

</doc>
<doc id="626922" url="https://pl.wikipedia.org/wiki?curid=626922" title="Historia Wojska Polskiego">
Historia Wojska Polskiego



</doc>
<doc id="626924" url="https://pl.wikipedia.org/wiki?curid=626924" title="Ameiurus">
Ameiurus

Ameiurus – rodzaj ryb sumokształtnych z rodziny sumikowatych (Ictaluridae).
Zasięg występowania.
Gatunki z tego rodzaju występują w Ameryce Północnej. Skamieniałości "Ameiurus pectinatus" pochodzą z oligocenu.
Klasyfikacja.
Gatunkiem typowym jest "Silurus lividus" (="Ameiurus natalis").
Współcześnie żyjące gatunki zaliczane do tego rodzaju:

</doc>
<doc id="626925" url="https://pl.wikipedia.org/wiki?curid=626925" title="Křenovice (powiat Vyškov)">
Křenovice (powiat Vyškov)

Křenovice (niem. "Krzenowitz") - miejscowość na Morawach, w Czechach (kraj południowomorawski, powiat Vyškov), kilkanaście kilometrów na wschód od centrum Brna, 205 m n.p.m., 1925 mieszkańców (dane z 2017). 
Pierwsza pisemna wzmianka pochodzi z 1222 roku.
W 1805 na polach pomiędzy Křenovicami a Sławkowem odbyła się napoleońska bitwa pod Austerlitz, zwana także "bitwą trzech cesarzy".
Trzydzieści lat później, w 1836, okolicę nawiedziła epidemia cholery, powtórzyła się ona jeszcze w 1866. Pamięci ofiar poświęcony jest mały pomnik ustawiony w pobliżu drogi do Sławkowa, obok podobnego, upamiętniającego ofiary bitwy pod Austerlitz.

</doc>
<doc id="626927" url="https://pl.wikipedia.org/wiki?curid=626927" title="Autosegment B">
Autosegment B

Segment B – klasa samochodów osobowych, do której zaliczane są samochody małowymiarowe i miejskie, oferujące jednak więcej przestrzeni od samochodów segmentu A. W ostatnich latach samochody segmentu B zbliżyły się gabarytami i charakterem do pojazdów segmentu C, dlatego częstym określeniem na nie jest termin "samochód subkompaktowy".
Charakterystyka.
Pojazdy tej klasy są głównie przeznaczone do jazdy po mieście, ale umożliwiają też w miarę wygodną jazdę dla czterech osób w trasie. Podobnie jak samochody z segmentu A mają natomiast zwykle niewielki bagażnik, umożliwiają jednak przewożenie większych ilości bagażu po złożeniu tylnych siedzeń. Rozwiązaniem tego problemu są wersje nadwoziowe sedan i kombi.
Reprezentanci.
Na przestrzeni lat najpopularniejszymi reprezentantami klasy B były 3 i 5-drzwiowe hatchbacki oraz sedany. Rzadziej były to kombi, coupe czy coupe-kabriolety, a w ostatnich latach praktycznie całkowicie upadła klasa minivanów segmentu B – jedynym producentem, który pozostał w tym segmencie jest Fiat. Od ostatnich kilku lat,kosztem małych minivanów, zaobserwować można intensywny wzrost popularności innego rodzaju nadwozia w klasie B – crossoverów. Powoli stają się one drugim, po hatchbackach, najpopularniejszym rodzajem samochodu w klasie aut subkompaktowych.
Niszowym typem samochodów w segmencie B są auta dostawcze i bazujące na nich kombivany – obecni reprezentanci to jedynie Ford i Fiat.
Inne.
 Liftbacki
Sedany:
Kombi:
Crossovery:
Terenowe:
Minivany:
Kombivany:
Coupe:
Coupe-Cabrio:
Targa:
Roadster:
Dostawcze:

</doc>
<doc id="626928" url="https://pl.wikipedia.org/wiki?curid=626928" title="Krenovice">
Krenovice



</doc>
<doc id="626932" url="https://pl.wikipedia.org/wiki?curid=626932" title="Autosegment C">
Autosegment C

Autosegment C – niższa, średnia klasa samochodów osobowych, które cechuje zwarta, kompaktowa budowa zapewniająca względny komfort jazdy dla 4 dorosłych osób i umiarkowanie dużą przestrzeń na bagaż. Stąd inna nazwa segmentu - segment samochodów kompaktowych.
Charakterystyka.
Samochody te są przeznaczone zarówno do jazdy po mieście, jak i w trasie stanowiąc rodzaj kompromisu pomiędzy samochodami miejskimi i klasy średniej. W ramach tego segmentu dostępne są zarówno zwrotne i wygodne do stosowania w mieście hatchbacki, jak i sedany oraz kombi pełniące rolę limuzyny za umiarkowane pieniądze. 
Reprezentanci.
Oprócz klasycznych nadwozi na bazie samochodów z segmentu C wielu producentów produkuje rozmaite wariacje. Niszowe rozwiązanie to nadwozie typu liftback. Ponadto buduje się: od typowo drogowych crossoverów, po wielofunkcyjne SUV-y, minivany, kombivany, samochody dostawcze, a nawet coupé, kabriolety i coupé-kabriolety. Jest to najliczniejszy i najbardziej konkurencyjny segment rynku samochodów osobowych. 
Inne.
Liftbacki:
Kombi:
Sedany:
Crossovery:
SUV-y:
Minivany:
Kombivany:
Coupe:
Kabriolety:
Coupe-Kabriolety:
Dostawcze:

</doc>
<doc id="626933" url="https://pl.wikipedia.org/wiki?curid=626933" title="Fenyloeten">
Fenyloeten



</doc>
<doc id="626937" url="https://pl.wikipedia.org/wiki?curid=626937" title="San Siro">
San Siro



</doc>
<doc id="626938" url="https://pl.wikipedia.org/wiki?curid=626938" title="Trzyszcz polny">
Trzyszcz polny

Trzyszcz polny ("Cicindela campestris") – pospolity w całej Polsce owad z rzędu chrząszczy. Długość 12–16 mm. Owad barwy zielonej w białe plamy, od spodu niebieskawy, nogi i boki tułowia czerwonawe. Pojawia się wczesną wiosną, głównie na polanach i drogach leśnych. Wbrew swej nazwie rzadko występuje na polach. Trzyszcz polny jest chrząszczem drapieżnym, polifagicznym. 

</doc>
<doc id="626939" url="https://pl.wikipedia.org/wiki?curid=626939" title="Autosegment D">
Autosegment D

Autosegment D – klasa średnia samochodów osobowych, względnie duże i wygodne samochody rodzinne jak i sportowe. Do klasy tej zaliczane są klasyczne samochody osobowe charakteryzujące się wymiarami większymi od kompaktowych, zapewniającymi w miarę wygodną jazdę dla pięciu osób na dłuższych trasach. Wyposażone zazwyczaj w obszerny bagażnik, jednak nieco mniejsze i skromniej wyposażone od samochodów segmentu E. Występują one w kilku typach nadwozia: coupé, kombi i sedan oraz rzadziej jako hatchbacki czy liftbacki.

</doc>
<doc id="626941" url="https://pl.wikipedia.org/wiki?curid=626941" title="Marek Milczarczyk">
Marek Milczarczyk

Marek Milczarczyk (ur. 23 września 1960 w Giżycku, zm. 12 kwietnia 2019 w Elblągu) – polski aktor teatralny.
Życiorys.
Absolwent Wydziału Aktorskiego PWSFTviT w Łodzi (1983). W roku 1983 rozpoczął pracę w Teatrze Dramatycznym w Elblągu. W latach 1984-1994 pracował w Teatrze im. Osterwy w Lublinie. W latach 1994-2016 był aktorem Teatru im. Wilama Horzycy w Toruniu.
Wystąpił na scenie w ponad 50 sztukach. Zagrał w "Owocach miłości" Marka Żydowicza, gdzie wcielił się w rolę dyrektora szkoły. Współpracował przy produkcji filmu dokumentalnego "Kilka kromek chleba". Był lektorem w filmie "Trzy spełnione marzenia".
Zdobywca nagrody marszałka województwa kujawsko-pomorskiego z okazji Międzynarodowego Dnia Teatru w 2002 i 2005 roku oraz Statuetki Wilama – nagrody w plebiscycie toruńskiej publiczności w roku 2003.
Jego pierwszą żoną była Małgorzata Milczarczyk (obecnie Małgorzata Kotwica), drugą żoną była aktorka Teatru im. Wilama Horzycy w Toruniu Anna Magalska-Milczarczyk (obecnie Anna Magalska).

</doc>
<doc id="626943" url="https://pl.wikipedia.org/wiki?curid=626943" title="Autosegment E">
Autosegment E

Autosegment E – klasa samochodów osobowych w klasyfikacji europejskiej, pośrednia między autami klasy średniej i luksusowymi. W Polsce na ogół nazywana jest klasą wyższą średnią. Niekiedy nazywana bywa klasą wyższą, jednak określenie to jest stosowane również wobec segmentu F.
Dokumenty europejskie nie definiują klasy E, jedynie została ona wyodrębniona pod względem wielkości i określona jako "executive cars" (z angielskiego, dosłownie „samochody dyrektorskie”). Klasyfikacja ta dotyczy tradycyjnych rodzajów samochodów, jak sedan, kombi i hatchback. Kryteria zaliczenia samochodu do klasy D lub E nie są jasno sprecyzowane i z tego względu istnieją wokół klasyfikacji danego modelu zazwyczaj liczne kontrowersje. Wielu producentów reklamuje auta klasy D o podwyższonym standardzie jako należące do klasy E. Ponadto producenci czasami oferują samochody budowane na podwoziu samochodów klasy D ze zmienioną karoserią jako samochody klasy E.
Wybrani przedstawiciele:

</doc>
<doc id="626945" url="https://pl.wikipedia.org/wiki?curid=626945" title="Sotnia (pododdział)">
Sotnia (pododdział)

Sotnia – samodzielny pododdział wojska. Nazwa wywodzi się od 100 żołnierzy (ros. "setka, secina"). 
Sotnia była podstawową jednostką organizacyjną UPA w okresie walk partyzanckich (1942–56). Wielkością i organizacją w przybliżeniu odpowiadała kompanii, dzieliła się na 3–4 czoty (pluton) po 30–50 ludzi, te na roje (drużyna) po 10–12 ludzi, a roje na łanki (sekcje) 5–6 ludzi. Przy każdej sotni działał rój żandarmerii polowej.
Kilka sotni tworzyło kureń (batalion). 
Sotnie zwyczajowo przyjmowały nazwy od pseudonimów swoich dowódców, posiadały jednak również oznaczenia literowo-liczbowe (np. U-1, U-2 itp.), różne dla różnych kureni (U-Udarnyky, M-Mesnyky).

</doc>
<doc id="626946" url="https://pl.wikipedia.org/wiki?curid=626946" title="Cicindela campestris">
Cicindela campestris



</doc>
<doc id="626951" url="https://pl.wikipedia.org/wiki?curid=626951" title="Kolej Jabłonowska">
Kolej Jabłonowska

Kolej Jabłonowska, zwyczajowo kolejka jabłonowska – powstały w początku, a zlikwidowany w połowie XX w. system kolei wąskotorowej składający się z dwóch głównych linii kolejowych: od stacji Most w Warszawie do Jabłonny oraz od stacji Most do Karczewa. Budowa pierwszej z linii rozpoczęła się w roku 1899; została ona oddana do użytku pod koniec roku 1900, otwarcie zaś drugiej linii odbyło się w roku 1914. W 1932 roku włączony w skład Warszawskich Kolei Dojazdowych system został upaństwowiony i włączony do PKP w roku 1949, natomiast 7 lat później rozpoczęto jego likwidację. Ostatni fragment rozebrano w roku 1963.
Historia.
Budowa i otwarcie.
Pierwsze plany budowy kolei z Warszawy do Jabłonny pojawiły się w czerwcu 1896. W latach 1886–1897 trwały negocjacje pomiędzy przedsiębiorcami planującymi budowę kolei a Zarządem Dróg i Komunikacji guberni warszawskiej oraz władzami Warszawy. Magistrat udzielił tymczasowej koncesji na działalność kolei – po jej wygaśnięciu linia miała przejść na jego własność.
Prace budowlane rozpoczęły się w kwietniu 1899 roku od stacji Most położonej nieopodal mostu Kierbedzia. Budowa postępowała jednak bardzo powoli, gdyż do maja 1900 roku udało się ułożyć jedynie 8,5 km toru do okolic miejscowości Dąbrówka Grzybowska. W maju 1900 roku zmieniono wykonawcę robót, dzięki czemu stację końcową w Jabłonnie udało się osiągnąć już po około 2 miesiącach i na linii rozpoczęto jazdy próbne. Jesienią tego samego roku zbudowano także drugą sekcję – od stacji Most do Wawra. Otwarcie linii na odcinku od stacji Most do Jabłonny odbyło się 10 grudnia 1900 roku, natomiast odcinek do Wawra otwarto 4 stycznia 1901 roku.
Podobnie jak inne kolejki wąskotorowe, przez mieszkańców Warszawy była zwyczajowo nazywana „ciuchcią”.
Pierwsze lata działalności i rozbudowa.
Niedługo po otwarciu kolei zdecydowano się na budowę bocznicy od stacji Golędzinów do stacji Warszawa Praga, co stworzyłoby połączenie z szerokotorową Koleją Nadwiślańską oraz normalnotorową Koleją Warszawsko-Wiedeńską. Umożliwiłoby to wykorzystanie linii kolejowej do lokalnego transportu towarów przywożonych do Warszawy jedną z tych linii. Bocznicę o długości 1238 metrów otwarto jesienią 1901 roku. Planowano także dalsze przedłużenie odgałęzienia do znajdującego się po drugiej stronie torów cmentarza Bródnowskiego, co powinno wygenerować duże potoki pasażerskie, jednak na rozwiązanie takie nie wyraził zgody zarząd Kolei Nadwiślańskiej oraz Magistrat Warszawy.
W roku 1902 wykonano następne inwestycje: zbudowano nowy przystanek – Piekiełko, odchodzącą od niego 452-metrową bocznicę do Zakładów Chemicznych Ludwika Spiessa oraz bocznicę o długości 226 metrów od stacji Henryków do fabryki Towarzystwa „Winnica”. W roku kolejnym została ona przedłużona o 1300 metrów do należącej do Kolei Nadwiślańskiej stacji Warszawa Płudy. Na odcinku tym wykonywano zarówno przewozy towarowe z zakładów leżących przy linii, jak również przewozy pasażerskie za pomocą wagonów ciągniętych przez konie dowożących pasażerów do linii głównej. Na trasie wzdłuż ul. Grochowskiej kolejka pełniła rolę tramwaju.
Także w roku 1903 władze kolei wystąpiły o zezwolenie na dalszą rozbudowę kolei na następujących trasach:
Zgoda na budowę przedłużenia do Karczewa została wydana w czerwcu 1907 roku, a w 1909 zaczęto wykupywać działki, po których linia miałaby przebiegać. Ze względu na wysokie koszty rozpoczęto także poszukiwania inwestora i we wrześniu 1911 roku wraz z Belgijskim Towarzystwem Tramwajów Konnych w Warszawie powołano Towarzystwo Warszawskich Dróg Żelaznych Podjazdowych, które zostało także właścicielem kolei grójeckiej oraz wilanowskiej. Budowę linii rozpoczęto na początku 1913 roku i zakończono 6 miesięcy później. Budynki stacyjne zostały zaprojektowane przez warszawskiego architekta Konstantego Jakimowicza. Stacje Falenica i Otwock wyposażono w wieże ciśnień oraz składy opału dla parowozów. W Otwocku zbudowano również małą parowozownię. Przejazdy testowe rozpoczęły się w marcu 1914 a otwarcie nastąpiło miesiąc później.
Pierwsza wojna światowa.
Od początku I wojny światowej do lipca 1915 roku kolej działała normalnie. Pod koniec lipca poprzez stację Warszawa Praga wywieziono do Rosji wszystkie lokomotywy kolei oraz 16 najnowocześniejszych wagonów. Po zajęciu Warszawy przez wojska niemieckie, zarząd kolei został zobowiązany do przywrócenia ruchu i we wrześniu uruchomiono przewozy na kilku odcinkach za pomocą wagonów ciągniętych przez konie. Przewozy za pomocą normalnych pociągów ciągniętych przez lokomotywy parowe przywrócono w 1916 roku, po otrzymaniu nowych, zamówionych w Niemczech lokomotyw.
Także w 1916 roku zbudowano dwie bocznice od stacji Falenica oraz Międzylesie, obsługujące lokalne zakłady przemysłowe.
Podczas okupacji niemieckiej zdecydowano także o budowie linii łączącej stację Wawer z twierdzą w Zegrzu. Budowa ta została rozpoczęta w 1913 roku przez wojska rosyjskie, została jednak porzucona. Linia ta krzyżowała się z linią kolei Mareckiej w miejscowości Struga. Linia ta została otwarta 1 listopada 1916, natomiast rozebrano ją 7 lat później, w roku 1923.
Lata międzywojenne.
Niedługo po odzyskaniu niepodległości zarząd Warszawy rozpoczął pracę nad usunięciem kolei wąskotorowych z granic miasta, co motywowane było rozwojem sieci elektrycznych tramwajów, zadymianiem miasta przez parowozy oraz wygaśnięciem koncesji. W odpowiedzi na to Towarzystwo Warszawskich Dróg Żelaznych Podjazdowych zaczęło opracowywać plan elektryfikacji należących do niego linii, w którym zobowiązywano się do zakończenia elektryfikacji do końca roku 1933. Plany te nie zostały jednak zrealizowane ze względu na wielki kryzys ekonomiczny.
W 1932 roku Towarzystwo zmieniło formę działalności i nazwę na Warszawskie Koleje Dojazdowe Spółka Akcyjna, przybierając skrót WKD. Połączono pod wspólnym zarządem kolej jabłonowską, grójecką i wilanowską.
W lutym 1935 roku Sąd Okręgowy w Warszawie nakazał usunięcie kolei z terenu Warszawy w trybie natychmiastowym. Niedługo potem ówczesny minister komunikacji, Michał Butkiewicz przedłużył koncesję na działalność kolei i nakazał jej elektryfikację – linia Most – Karczew miała zostać zelektryfikowana do 1 czerwca 1937, a Most – Jabłonna rok później. Nakazano także zmianę lokalizacji stacji Most. Kolejne zmiany w koncesji zostały wprowadzone przez kolejnego ministra, Juliusza Ulrycha – przedłużył on termin na elektryfikację i nakazał wykonanie znacznej przebudowy. Zmiany te nie doszły jednak do skutku ze względu na wybuch II wojny światowej.
Lata II wojny światowej.
W pierwszych dniach wojny, podczas bombardowań Warszawy zniszczona została infrastruktura kolei na stacji Grochów II. Po zajęciu Warszawy przez wojska niemieckie nakazano uruchomienie przewozów, co nastąpiło w październiku.
Podczas wojny kolej wykorzystywana była do przemytu towarów, głównie żywności, do Warszawy. W parowozach i wagonach budowano specjalne skrytki pozwalające na ukrycie przemycanych towarów.
W 1942 nowym zarządcą warszawskich kolei dojazdowych został Karl Jürgens. Dokonał on podziału kolei na te znajdujące się na prawym i lewym brzegu Wisły. Koleje prawobrzeżne nazwane zostały Warszawskimi Kolejami Wschodnimi (), a lewobrzeżne Warszawskimi Kolejami Zachodnimi (). Nazwy te w języku niemieckim, jak i polskim namalowane zostały na wagonach osobowych, natomiast na lokomotywach oraz wagonach towarowych stosowano skróty nazw. W roku 1943 zmieniono także nazwę stacji Most na Warszawa Wisła (), a stacji Park Paderewskiego na Park Wschodni ().
Na początku 1943 roku rozpoczęto także prace nad połączeniem kolei jabłonowskiej z linią kolei mareckiej. Zbudowano długi na 4,1 km tor łączący stacje Warszawa Wisła ze stacją Warszawa Stalowa. Łącznica przekraczała normalnotorową linią kolejową niedaleko stacji Warszawa Stalowa, następnie odbijała w kierunku ulicy 11 Listopada, gdzie krzyżowała się z linią tramwajową, a następnie przecinała ulicę Jagiellońską. Uroczyste otwarcie tego odcinka nastąpiło 9 grudnia 1943 roku. Z inicjatywy Jürgensa a stacji Warszawa Wisła także zbudowano skład opału dla parowozów oraz obrotnicę. Na wielu stacjach wybudowano nowe budynki stacyjne. Większość stacji została ogrodzona za pomocą zapór z drutu kolczastego, co miało zapobiec ucieczkom szmuglerów.
Kolej działała do wybuchu powstania warszawskiego. Na prawobrzeżnych terenach zajętych przez Armię Czerwoną odbywały się nieregularne przejazdy, natomiast po wkroczeniu jej do Warszawy w styczniu 1945, uruchomiono nieregularne przewozy od stacji Most (przywrócono jej przedwojenną nazwę) do Karczewa. Wykonywanie przewozów do Jabłonny nie było możliwe, gdyż zniszczony został most kolei nad Kanałem Żerańskim. Po budowie tymczasowego mostu na Kanale przewozy udało się przywrócić w maju 1945.
Lata powojenne i likwidacja.
Budynek administracyjny Warszawskich Kolei Dojazdowych został zniszczony podczas powstania warszawskiego. Planowano budowę nowej siedziby, do czego jednak nie doszło, ze względu na nacjonalizację i wcielenie kolei do PKP, co oficjalnie nastąpiło 1 stycznia 1949 roku.
W latach 1946–1949 nastąpił znaczny odpływ pasażerów na linii od stacji Most do Otwocka, ze względu na uruchomienie pociągów elektrycznych kursujących na linii normalnotorowej, oraz autobusów PKS. W związku z malejącą liczbą pasażerów oraz brakiem przewozów towarowych, podjęto decyzję o likwidacji fragmentów linii nie przynoszących zysków. W lipcu 1952 zamknięto ruch na odcinku Most – Otwock. Jako że linia normalnotorowa nie docierała do Karczewa, zachowano przewozy pomiędzy Otwockiem a Karczewem, co umożliwiło pasażerom przesiadki z linii wąskotorowej na normalnotorową. Fizycznej likwidacji torowiska dokonano w ciągu kolejnych 2 lat.
Ze względu na rozwój komunikacji autobusowej, także odcinek do Jabłonny zaczął przynosić straty i zdecydowano się na jego likwidację. Ruch zamknięto 1 lutego 1956 roku, niedługo potem rozpoczęto rozbiórkę linii. Tory oraz likwidowaną infrastrukturę przewożono do stacji Warszawa Stalowa. Ostatni fragment od Otwocka do Karczewa zamknięto 1 kwietnia 1963 roku.
Infrastruktura.
System kolei składał się z dwóch głównych linii Most – Jabłonna oraz Most – Karczew. Kilometraż każdej z nich liczony był od stacji Most.
Linia o rozstawie 800 mm, na odcinku od Jabłonny do stacji Wawer wykonana była z szyn o masie 13,62 kg/m. Podczas rozbudowy od Wawra do Karczewa użyto szyn o masie 15,4 kg/m.
W momencie otwarcia kolej została wyposażona w sieć telefoniczną łączącą stacje. Początkowo centrala telefoniczna znajdowała się na stacji Most, po przedłużeniu linii zainstalowano dodatkowe centrale na stacjach w Falenicy i Karczewie.
Na stacji Grochów II, w miejscu dzisiejszego ronda Wiatraczna, znajdowała się zajezdnia (stacja techniczna: parowozownia oraz warsztaty). W warsztatach tych oprócz remontu taboru zbudowano także dwa typy wagonów (Grochów i Grochów II).
Stacje i przystanki.
Początkowo, po otwarciu fragmentu od Jabłonny do Wawra, na linii znajdowało się 5 stacji oraz 5 przystanków.
W roku 1950, po przejęciu sieci przez PKP na obu liniach znajdowało się w sumie 28 stacji i przystanków.

</doc>
<doc id="626952" url="https://pl.wikipedia.org/wiki?curid=626952" title="Stefan Biedrzycki">
Stefan Biedrzycki

Stefan Biedrzycki (ur. 2 września 1876, zm. 12 lipca 1936) – agronom, inżynier mechanik, encyklopedysta, profesor SGGW (dwukrotnie rektor tej uczelni) i Politechniki Warszawskiej, od 1921 dziekan Wydziału Ogrodniczego SGGW. 
Pochowany na cmentarzu Powązkowskim w Warszawie (kwatera 30 wprost-1-26).
W 1911 r. rozpoczął zbierać kijanki, o których napisał artykuł naukowy.
Publikacje.
Był popularyzatorem maszynoznawstwa oraz mechaniki rolnictwa, autorem wielu prac naukowych i podręczników. Był również encyklopedystą, edytorem Praktycznej encyklopedii gospodarstwa wiejskiego. Napisał w ramach tego cyklu encyklopedycznego następujące tomy:

</doc>
<doc id="626954" url="https://pl.wikipedia.org/wiki?curid=626954" title="Eraser">
Eraser

Eraser – program przeznaczony do trwałego usuwania plików przez ich zamazanie, pracujący w środowisku Windows, wydany na licencji GPL. Trwale usuwa pliki przez ich wielokrotne nadpisanie wcześniej wybranym wzorcem. Pozwala nie tylko na zamazywanie plików na dyskach twardych, czy pamięciach flash, ale także na zamazywanie wolnej przestrzeni (co przydaje się w przypadku, gdy przez nieuwagę usuniemy dane w sposób standardowy zamiast za pomocą programu Eraser). Czynność ta przy dużych dyskach twardych trwa bardzo długo.
Funkcje.
Od wersji 5.8.7 program dostępny jest także w wersji niewymagającej instalacji (ang. "portable").

</doc>
<doc id="626956" url="https://pl.wikipedia.org/wiki?curid=626956" title="Trzyszcz leśny">
Trzyszcz leśny

Trzyszcz leśny ("Cicindela silvatica") – drapieżny owad z rzędu chrząszczy z rodziny biegaczowatych.
Występowanie.
Występuje w całej Europie. Pojawia się wczesną wiosną, głównie na polanach i drogach leśnych. Żyje wyłącznie na glebach piaszczystych, przede wszystkim w dużych lasach sosnowych, gdzie wybiera prześwietlone polany, poręby i ścieżki.
Wygląd i budowa.
Największy europejski przedstawiciel trzyszczowatych (14-20 mm).
Barwy ciemnobrązowej z przepaskami na pokrywach. W odróżnieniu od innych trzyszczy ma całą głowę ciemną. Ma duże oczy i bardzo dobry wzrok.
Pożywienie.
Trzyszcz leśny (tak jak wszystkie trzyszcze) jest chrząszczem drapieżnym, żywi się głównie innymi owadami, również dżdżownicami a także małymi pomrowami.
Zachowanie.
Owad ten szybko biega oraz potrafi bardzo dobrze latać, bardzo szybko wznosi się w powietrze, w locie można go rozpoznać po metalicznym połysku na grzbietowej stronie odwłoka.

</doc>
<doc id="626958" url="https://pl.wikipedia.org/wiki?curid=626958" title="Autosegment F">
Autosegment F

Autosegment F – najwyższa, luksusowa klasa samochodów osobowych. Są to najczęściej najdroższe limuzyny oferowane przez producentów, najlepiej wyposażone i napędzane najmocniejszymi silnikami.
Czasami z tego segmentu są dodatkowo wyróżniane samochody ultraluksusowe (autosegment F+), zazwyczaj produkowane przez wyspecjalizowane firmy na indywidualne zamówienie klienta.
Przykładowi przedstawiciele segmentu F:

</doc>
<doc id="626960" url="https://pl.wikipedia.org/wiki?curid=626960" title="Cicindela silvatica">
Cicindela silvatica



</doc>
<doc id="626962" url="https://pl.wikipedia.org/wiki?curid=626962" title="Józef Andrzej Szwagrzyk">
Józef Andrzej Szwagrzyk

Józef Andrzej Szwagrzyk (ur. 1923, zm. 1986) – polski historyk, numizmatyk.
Autor książek poświęconych numizmatyce, w tym "Pieniądz na ziemiach polskich X-XX w." (Wyd. Ossolineum 1973, 1990); obszerna pozycja zawierająca informacje od metod menniczych stosowanych w danym okresie, po siłę nabywczą pieniądza na terenach związanych z Polską.

</doc>
<doc id="626963" url="https://pl.wikipedia.org/wiki?curid=626963" title="Autosegment G">
Autosegment G



</doc>
<doc id="626966" url="https://pl.wikipedia.org/wiki?curid=626966" title="Parus montanus">
Parus montanus



</doc>
<doc id="626967" url="https://pl.wikipedia.org/wiki?curid=626967" title="Trzyszcz piaskowy">
Trzyszcz piaskowy

Trzyszcz piaskowy, trzyszcz piaskowiec ("Cicindela hybrida") – gatunek chrząszcza z rodziny biegaczowatych i podrodziny trzyszczowatych.
Opis.
Imago.
Trzyszcz ten osiąga od 11 do 16 mm długości ciała. Ciało wysmukłe, barwy miedziano-brązowej, pokrywy skrzydeł z jasnożółtymi przepaskami, spód ciała i cały odwłok metalicznie zielone. Oczy bardzo duże i silnie wypukłe, żuwaczki bardzo długie i ostro ząbkowane. Uda oraz golenie nóg miedzianego koloru, stopy zielone.
Pierwsze człony czułków słabo oszczecinione jedynie w tylnej części. Penis zakrzywiony. Torebka wewnętrzna penisa z dużym ząbkiem. Pewne odróżnienie tego gatunku od podobnego nadmorskiego możliwe jest tylko po budowie genitaliów samców, choć wskazuje się też na pewne różnice w owłosieniu przedniej części ciała i kształcie plamek na pokrywach. U trzyszcza piaskowego znajdują się tylko 1 do 3 szczecinki w tylnych kątach oczu, podczas gdy u nadmorskiego jest to grupa sterczących, białych szczecinek położona na i za oczami.
Larwa.
Ciało larwy smuklejsze niż u trzyszcza polnego, na głowie i przedpleczu słabo metalicznie połyskujące oraz pokryte rozproszonymi, białymi szczecinkami. Na przedpleczu szczecinki te są rzadsze niż u trzyszcza nadmorskiego; w trzecim stadium jest ich od 40 do 60. Drugi człon czułków blisko trzykrotnie dłuższy niż szerszy, przynajmniej tak długi jak trzeci i czwarty razem wzięte. Po obu stronach nasale wewnętrzne pary ząbków tej samej wielkości i mniejsze niż najbardziej zewnętrzne ząbki nasadowe. Szerokość głowy u kolejnych stadiów wynosi w przybliżeniu: 1,3, 2 i 3 mm. Dziesiąty segment odwłoka otoczony szczecinkami zbliżonej długości po stronie grzbietowej i brzusznej, liczniejszymi niż u trzyszcza małego. Boczne haki odwłoka równomierniej zakrzywione i smuklejsze niż u trzyszcza polnego.
Biologia i ekologia.
Tryb życia.
Trzyszcz piaskowy jest chrząszczem drapieżnym, lotnym i bardzo żarłocznym. Poluje w dzień, porusza się bardzo szybko. Dorosłe owady czatują w zasadzce na swoją ofiarę (owady) i ścigają ją. Podchodzącego człowieka dorosły owad zauważa z odległości około 2-3 m i reaguje szybką ucieczką. Larwy polują z zasadzki, czyhając na ofiarę z rozwartymi żuwaczkami w wygrzebanej przez siebie norce. Łapią przechodzącego obok owada i wciągają go do norki, gdzie go rozszarpują.
Habitat.
Występuje w nasłonecznionych, słabo porośniętych miejscach. Pospolity na śródpolnych drogach i wydmach
Występowanie.
Gatunek palearktyczny, rozprzestrzeniony od zachodniej Europy po Zabajkale. Podawany z Armenii, Austrii, Belgii, Bośni i Hercegowiny, Białorusi, Bułgarii, Chorwacji, Czech, Danii, Estonii, Finlandii, Francji, Holandii, Irlandii, Kazachstanu, Litwy, Luksemburgu, Łotwy, Mołdawii, Niemiec, Norwegii, Polski, Rosji, Słowacji, Słowenii, Szwecji, Ukrainy, Węgier i Wielkiej Brytanii.
Podgatunki.
Wyróżnia się 5 podgatunków trzyszcza piaskowego:
W Polsce występuje podgatunek nominatywny "C. h. hybrida".

</doc>
<doc id="626968" url="https://pl.wikipedia.org/wiki?curid=626968" title="Cicindela hybrida">
Cicindela hybrida



</doc>
<doc id="626971" url="https://pl.wikipedia.org/wiki?curid=626971" title="Fontenay le Comte">
Fontenay le Comte



</doc>
<doc id="626972" url="https://pl.wikipedia.org/wiki?curid=626972" title="Saint Remy de Provence">
Saint Remy de Provence



</doc>
<doc id="626973" url="https://pl.wikipedia.org/wiki?curid=626973" title="Robert Francis Kennedy">
Robert Francis Kennedy



</doc>
<doc id="626975" url="https://pl.wikipedia.org/wiki?curid=626975" title="Diamond Head (zespół muzyczny)">
Diamond Head (zespół muzyczny)

Diamond Head – brytyjska grupa muzyczna wykonująca heavy metal, jest to jeden z najważniejszych przedstawicieli nurtu New Wave of British Heavy Metal. Powstała 1977 roku w angielskim mieście Stourbridge z inicjatywy szkolnych przyjaciół wokalisty Seana Harrisa i gitarzysty Briana Tatlera.
Pierwsze nagrania grup zarejestrowano już w 1977 i 1979 roku które ukazały się na nie zatytułowanych kasetach demo. Nagrania charakteryzowały się dużym potencjałem dzięki temu wzbudziły zainteresowanie ówczesnych promotorów trasy koncertowej AC/DC i Iron Maiden.
Niedługo potem grupa podpisała kontrakt płytowy z wytwórnią Happy Face nakładem której ukazał się jej debiutancki album zatytułowany "Lightning To The Nations". Do 1985 roku grupa funkcjonowała regularnie kiedy to zakończyła działalność z trzema zrealizowanymi albumami studyjnymi ("Lightning To The Nations", "Borrowed Time" i "Canterbury").
Reaktywowana w 1991 przetrwała kolejne trzy (do 1994) by mogła zrealizować wydany w 1993 roku album "Death And Progress". Ponownie reaktywowana w 2002 roku nagrała swój piąty wydany w 2005 roku studyjny album pt. "All Will Be Revealed". Latem 2007 roku grupa wydała kolejny studyjny album pt. "What's In Your Head".

</doc>
<doc id="626976" url="https://pl.wikipedia.org/wiki?curid=626976" title="Autosegment H">
Autosegment H



</doc>
<doc id="626977" url="https://pl.wikipedia.org/wiki?curid=626977" title="Cadbury">
Cadbury

Cadbury – firma zajmująca się produkcją słodyczy i napojów z centralą w Londynie w Wielkiej Brytanii.
W 1824 John Cadbury rozpoczął sprzedaż herbaty, kawy i czekolady w swojej kawiarni w Birmingham. Po I wojnie światowej synowie Johna założyli w Bournville pierwszą fabrykę słodyczy.
Rok 1969 przyniósł połączenie firm Schweppes i Cadbury w Cadbury-Schweppes.
W 1999 r. Cadbury otrzymało prawa do marki E. Wedel, w wyniku czego powstała nowa firma: Cadbury Wedel. Tradycyjny charakter obu firm podkreślają dobrze znane klientom podpisy właścicieli.
W 2008 roku doszło do rozpadu Cadbury-Schweppes na Cadbury i Dr Pepper Snapple Group.
19 stycznia 2010 roku po trwających kilka miesięcy negocjacjach firma Cadbury została przejęta przez amerykański koncern Kraft Foods.
Kontrowersje.
We wrześniu 2008 wybuchł skandal po śmierci czworga i chorobie około 50 tysięcy dzieci w Chinach na skutek zatrucia melaminą znajdującą się w mleku. Substancję tę znaleziono również w wyrobach Cadbury produkowanych w Chinach.

</doc>
<doc id="626979" url="https://pl.wikipedia.org/wiki?curid=626979" title="Kecalkoatl">
Kecalkoatl

Kecalkoatl ("Quetzalcoatlus") – rodzaj olbrzymiego pterozaura z rodziny azdarchidów (Azhdarchidae) żyjącego w późnej kredzie na obecnych terenach Ameryki Północnej. Został opisany w 1975 roku przez Douglasa Lawsona w oparciu o skamieniałości pochodzące z datowanych na najpóźniejszą kredę lądowych osadów na zachodzie stanu Teksas. Nazwa "Quetzalcoatlus" pochodzi od imienia Quetzalcoatla, jednego z najważniejszych bogów plemion Mezoameryki, oznaczającego „pierzasty wąż”.
Rozmiary.
Na podstawie holotypu Lawson ocenił rozpiętość skrzydeł kecalkoatla na 15,5 m. W publikacji Humphriesa i współpracowników (2007) roku jest ona szacowana na 10,39 m, zaś powierzchnia skrzydeł na 5,12 m². Długość żuchwy kecalkoatla wynosi około 200 cm, a jego masę szacuje się przeważnie na od 45,8 do 200 kg. W 2010 roku na podstawie cyfrowych trójwymiarowych modeli kecalkoatla Donald Henderson ocenił jego masę na ponad 540 kg. Tak ciężkie zwierzę najprawdopodobniej nie potrafiłoby latać, co zdaniem autora tłumaczyłoby jego olbrzymie rozmiary, które mogłyby chronić go przed atakiem teropodów. Zdaniem Wittona i Habiba (2010) szacunki te są jednak oparte na błędnym (w przypadku kecalkoatla) modelu, a rzeczywista masa pterozaura nie przekraczała 250 kg przy rozpiętości skrzydeł nie większej niż 11 m.
W 2002 roku opisano pterozaura "Hatzegopteryx thambema", przypuszczalnie osiągającego większe rozmiary niż "Quetzalcoatlus" – rozpiętość jego skrzydeł oszacowano początkowo na ponad 12 m, a długość czaszki na około 3 m, jednak Witton i Habib (2010) uznali te szacunki za przesadzone i stwierdzili, że "Hatzegopteryx" był zbliżonej wielkości jak "Quetzalcoatlus". W 1996 Alexander Wilhelm Armin Kellner i Wann Langston Jr opisali pochodzące z datowanych na mastrycht osadów formacji Javelina skamieniałości reprezentujące drugi, nienazwany dotąd gatunek rodzaju "Quetzalcoatlus". Przedstawiciele tego gatunku byli o około połowę mniejsi niż "Q. northropi".
Paleobiologia.
Większość pterozaurów była uważana za zwierzęta rybożerne, jednak w formacji Javelina, w której odkryto holotyp kecalkoatla, nie odnaleziono skamieniałości ryb, co sugeruje, iż w późnej kredzie nie był to ekosystem wodny. Budowa kręgów oraz duże rozmiary również przemawiały przeciwko rybożerności, dlatego Lawson zaproponował, że "Quetzalcoatlus" był padlinożercą, krążącym w powietrzu i wypatrującym martwych dinozaurów. Długi dziób miał mu ułatwiać pożywianie się trudno dostępnymi kęsami padliny. Rybożerność kecalkoatla sugerował Prieto, jednak późniejsze badania sprzeciwiają się tej hipotezie. Kevin Padian i S. Christopher Bennett sugerowali, że pterozaur ten poruszał się na czterech kończynach na ziemi i chwytał niewielkie zwierzęta lądowe. Teorię tę wspierają również nowsze badania.

</doc>
<doc id="626980" url="https://pl.wikipedia.org/wiki?curid=626980" title="Reprezentacja Estonii w skokach narciarskich">
Reprezentacja Estonii w skokach narciarskich

Reprezentacja Estonii w skokach narciarskich – grupa skoczków narciarskich wybrana do reprezentowania Estonii w międzynarodowych zawodach przez Estoński Związek Narciarski ("Eesti Suusaliit").
W historii skoków trzech skoczków estońskich zdobywało punkty Pucharu Świata. W sezonie 2002/2003 pierwsze punkty zdobył Jens Salumäe, który podczas konkursu w Ruce zajął 29. miejsce. W tym samym sezonie pierwsze punkty zdobył Jaan Jüris, natomiast w sezonie 2012/2013 czterokrotnie punkty zdobywał Kaarel Nurmsalu. Sezon 2020/2021 to najlepszy w historii estońskich skoków narciarskich. Reprezentacja Estonii zdobyła w nim za sprawą Artti Aigro 63 punkty do Pucharu Narodów. Estończyk w tym sezonie punktował 8 razy. Reprezentacja Estonii kilka razy wystąpiła w konkursie drużynowym Pucharu Świata, jednak ani razu dzięki temu nie zdobyła punktów do klasyfikacji Pucharu Narodów. Najwyższe miejsce ekipy estońskiej to dziewiąte (wówczas ostatnie) miejsce (6 marca 2004 w Lahti).
Kadra na sezon 2017/2018.
W sezonie 2017/2018 reprezentację Estonii w skokach narciarskich prowadzą Hillar Hein i Jaan Jüris. W składzie kadry znalazło się 4 skoczków:
Kluby narciarskie.
W 2013 w mistrzostwach kraju wystartowało 5 klubów:

</doc>
<doc id="626981" url="https://pl.wikipedia.org/wiki?curid=626981" title="Autosegment I">
Autosegment I



</doc>
<doc id="626983" url="https://pl.wikipedia.org/wiki?curid=626983" title="Craig Raine">
Craig Raine

Craig Raine (ur. 3 grudnia 1944 w Shildon, w hrabstwie Durham) – brytyjski poeta i krytyk literacki.
Życiorys.
Raine urodził się w rodzinie robotniczej. Jego ojciec imał się rozmaitych zajęć (był m.in. bokserem i spirytystą). W latach 1963-1966 Raine studiował język i literaturę angielską w Exeter College Uniwersytetu Oksfordzkiego, tam również w latach 1969-1971 przygotowywał dysertację doktorską na temat poezji Samuela Taylora Coleridge’a, lecz nie uzyskał tytułu, zrezygnowawszy z jej pisania po otrzymaniu rocznej posady wykładowcy w Exeter. Później wykładał w różnych oksfordzkich kolegiach i redagował pisma literackie. Jego studentami byli m.in. Martin Amis i Christopher Reid. W latach 70. zaczął też publikować swoje wiersze, początkowo w czasopismach; cieszyły się one sporym zainteresowaniem krytyki, co zaowocowało m.in. dwukrotnym zdobyciem Cheltenham Poetry Prize oraz w 1978 drugiego miejsca w konkursie National Poetry Competition. W tym samym roku ukazał się entuzjastycznie przyjęty przez krytykę debiutancki tomik Raine’a pt. "The Onion, Memory", a w 1979 kolejny – "A Martian Sends a Postcard Home", będący prawdziwym wydarzeniem literackim. W 1981 Raine został redaktorem działu poezji w wydawnictwie Faber and Faber i stanowisko to piastował do 1991. Był tym samym pierwszym od czasów T.S. Eliota poetą w tym wydawnictwie, który przyjmował do druku swoje własne utwory. Od 1991 wykłada literaturę angielską w New College w Oksfordzie. Od 1972 roku jego żoną jest Ann Pasternak Slater, spokrewniona z Borysem Pasternakiem, również wykładowca Oksfordu (St Anne’s College); mają czworo dzieci.
Craig Raine jest również założycielem (1999) i redaktorem naczelnym wychodzącego w Oksfordzie kwartalnika literackiego „Areté”.
Charakter twórczości.
Styl obrazowania Raine’a określany jest często mianem „poezji marsjańskiej” (ang. "Martian poetry"), a nazwy „szkoła Marsjan” używa się w odniesieniu do twórczości jego i jego naśladowców, do których należy przede wszystkim Christopher Reid. Jego wpływy da się zauważyć również w utworach Medbh McGuckian czy Davida Sweetmana. Terminu, szybko podchwyconego przez innych, użył po raz pierwszy James Fenton, nawiązując do tytułowego wiersza Raine’a ze zbioru "A Martian Sends a Postcard Home", będącego typowym przykładem jego poetyki.
Poezja Raine’a gęsta jest od zaskakujących metafor i skojarzeń, często humorystycznych, ujmujących rzeczy zwyczajne i dobrze znane w sposób niezwykły – widziane są one oczami osób niejako z natury nie mogących ich automatycznie postrzegać i nazywać w sposób typowy (np. tytułowy Marsjanin ze wspomnianego wiersza, dziecko, osoby pochodzące z innego obszaru kulturowego). Przykładem może być następujący opis książek i ich wpływu na czytelnika:
Charakterystyczne dla stylu Raine’a jest również malarskie zwrócenie uwagi na szczegóły wizualne.
Poezja marsjańska wyrosła częściowo na gruncie poezji eksperymentalnej, lecz widać w niej również powinowactwo z tradycją angielskiej poezji metafizycznej (podobieństwa w stosowaniu konceptu), poezji nonsensu (Edward Lear, Lewis Carroll), a nawet literackiej tradycji staroangielskiej (wiersz i zawarte w nim metafory są niejako szaradą rozwiązywaną przez odbiorcę, stosowanie peryfraz na podobieństwo kenningów).
Raine jest również autorem libretta operowego pt. "The Electrification of the Soviet Union", na podstawie opowiadania Borisa Pasternaka.
W Polsce twórczość Craiga Raine’a znana jest głównie dzięki tłumaczeniom Jerzego Jarniewicza, Jarosława Andersa i Piotra Sommera. Jego wiersze publikowane były m.in. w „Literaturze na Świecie”, spory wybór ukazał się w "Antologii współczesnej poezji brytyjskiej" pod redakcją Piotra Sommera (1983). Ukazały się również dwa odrębne wybory: dwujęzyczny "Księga Proroctw i inne wiersze. The Prophetic Book and Other Poems" (1991) w tłumaczeniu Jerzego Jarniewicza oraz "Wolny przekład" (1999) w tłumaczeniu J. Jarniewicza i Piotra Sommera. Craig Raine dwukrotnie odwiedził Polskę, w 1997 i 1999.

</doc>
<doc id="626986" url="https://pl.wikipedia.org/wiki?curid=626986" title="Marcel Cohen">
Marcel Cohen

Marcel Cohen (ur. 6 lutego 1884 w Paryżu, zm. 5 listopada 1974 w Viroflay) – językoznawca francuski, profesor w paryskiej "École des Langues Orientales". W kręgu jego zainteresowań były takie zagadnienia jak: socjolingwistyka, historia języka francuskiego, rozwój pism świata. Zasłynął jednak głównie studiami nad językami semickimi, w szczególności gyyzem i amharskim. Autor monumentalnej gramatyki języka amharskiego (patrz bibliografia). Jego nigdy nieopublikowana obszerna gramatyka języka gyyz znajduje się w zbiorach Instytutu Orientalistycznego Uniwersytetu Warszawskiego.
10 czerwca 1960 odebrał doctorat "honoris causa" Uniwersytetu Warszawskiego.

</doc>
<doc id="626990" url="https://pl.wikipedia.org/wiki?curid=626990" title="Autosegment K">
Autosegment K



</doc>
<doc id="626991" url="https://pl.wikipedia.org/wiki?curid=626991" title="Biskupice Oławskie (stacja kolejowa)">
Biskupice Oławskie (stacja kolejowa)

Biskupice Oławskie – stacja kolejowa w Biskupicach Oławskich w województwie dolnośląskim, w powiecie oławskim. W pobliżu stacji, w 1910 roku wybudowano wiadukt pomiędzy Biskupicami a Minkowicam.
W roku 2017 stacja obsługiwała 0–9 pasażerów na dobę.

</doc>
<doc id="626992" url="https://pl.wikipedia.org/wiki?curid=626992" title="Skauting dla chłopców">
Skauting dla chłopców

Skauting dla chłopców (ang. "Scouting for Boys") – książka napisana przez gen. Roberta Badena-Powella w latach 1906–1907, a wydana w 1908. Składa się z kolejnych gawęd-rozdziałów. Jest to podstawowy podręcznik skautowy na świecie.
Pomysł napisania książki powstał już w 1906. Idee w niej prezentowane Robert Baden-Powell przetestował podczas pierwszego obozu skautowego na wyspie Brownsea. Podręcznik wydany została początkowo w sześciu częściach ukazujących się od stycznia do marca 1908, a następnie jako całość w maju 1908.
Książkę po raz pierwszy na język polski przetłumaczył Andrzej Małkowski w 1910 (rozpoczął już pod koniec 1909, wydanie w 1911), jej tłumaczenie stanowiło dla niego inspirację do powołania skautingu na ziemiach polskich i wykorzystania polskiej organizacji skautowej do przygotowania młodzieży do walki o niepodległość Polski.
Drugie polskie opracowanie, noszące tytuł "Harce młodzieży polskiej", dokonane zostało przez Eugeniusza Piaseckiego i Mieczysława Schreibera. Pracę rozpoczęli w 1910. Tłumaczenie było gotowe na wiosnę 1911, jednak autorzy, nie chcąc robić konkurencji dla opracowania Andrzeja Małkowskiego, wstrzymali się z wydaniem o rok. Zaowocowało to dopracowaniem nazewnictwa. Książka po poprawkach została wydana latem 1912.
W 1913 pojawiło się tłumaczenie Bronisława Bouffałła "Skauting dla młodzieży". Było to pierwsze tłumaczenie z upoważnieniem autora. Poprzednie dwie książki były "opracowaniami na podstawie".
Prawa autorskie i wydawnicze.
"Scouting for boys" była jednym z bestsellerów XX wieku. Łączny nakład książki na świecie szacowany jest na 100–150 mln.
Materialne prawa autorskie książki „Scouting for Boys“ stały się publiczną własnością (domena publiczna) w roku 2011, to jest 70 lat po śmierci Baden-Powella (8 stycznia 1941 r.). Przed 2011 r. wydawanie jej, czy to jako reprodukcja czy to jako tłumaczenie, mogło być dokonywane wyłącznie za zezwoleniem brytyjskiej organizacji The Scout Association. Wyjątkiem jest USA, gdzie prawo do wydawania tej książki lub zawartych w niej materiałów zostało nadane osobiście przez jej autora Baden-Powela organizacji Boy Scouts of America. W oparciu o to amerykański podręcznik skautingu „Boy Scout Handbook” jest nieprzerwanie (ale z kolejnymi wielkimi zmianami) wydawany od 1910.

</doc>
<doc id="626993" url="https://pl.wikipedia.org/wiki?curid=626993" title="Phoenicurus phoenicurus">
Phoenicurus phoenicurus



</doc>
<doc id="626996" url="https://pl.wikipedia.org/wiki?curid=626996" title="Sumik karłowaty">
Sumik karłowaty

Sumik karłowaty sumik amerykański, amerykański sumik karłowaty ("Ameiurus nebulosus") – gatunek słodkowodnej, drapieżnej ryby sumikowatej, w Polsce bardziej znany pod nazwą synonimiczną "Ictalurus nebulosus". Poławiany przez wędkarzy, prezentowany w akwariach publicznych.
Występowanie.
Pierwotnym terenem występowania sumika karłowatego jest Ameryka Północna. W wielu krajach został introdukowany i był hodowany w akwariach i sadzawkach, skąd wydostał się na swobodę. Jego zasięg występowania w wodach europejskich nie jest dokładnie znany, pomimo dużego zasięgu i licznego, czasami masowego występowania. Jego rozmieszczenie jest nierównomierne.
Za sprowadzenie ryby do naszej części Europy odpowiada pruski właściciel ziemski i zapalony wędkarz Max von dem Borne, który w 1885 r. wypuścił pierwsze okazy w stawach rybnych w swym majątku Barnówko w dzisiejszym województwie zachodniopomorskim. Z Prus został sprowadzony m.in. do Jeziora Orzechowego na Polesiu Brzeskim (dziś w pd.-zach. Białorusi), a w 1937 r. do zespołu Jezior Szackich na Wołyniu. Stamtąd prawdopodobnie przedostał się do dorzecza środkowego Bugu i Wieprza oraz na Pojezierze Łęczyńsko-Włodawskie. Systematycznie opanowuje stąd coraz to nowe zbiorniki wodne, strugi a nawet rowy melioracyjne systemu irygacyjnego Wieprz-Krzna.
Spotykany w wodach wolno płynących i stojących, nad miękkim podłożem, rzadziej w wodach słonawych. Wykazuje dużą odporność na niski poziom tlenu, wysoki poziom dwutlenku węgla oraz zanieczyszczeń, a także na podwyższoną temperaturę wody. W zbiornikach o zaawansowanym stopniu eutrofizacji, w których nie ma warunków do życia dla większości gatunków ryb, obok form głodowych karasi i linów występują często głodowe formy sumika karłowatego.
Opis.
Sumik karłowaty ma ciało bezłuskie, walcowate, z dużą, spłaszczoną głową zakończoną poziomo ustawioną paszczą. Od małego suma europejskiego różni się małą płetwą tłuszczową położoną za płetwą grzbietową, oraz liczbą wąsików. W swej ojczyźnie osiąga ok. 45 cm długości i około 2 kg masy ciała. W Europie rzadko osiąga długość 30 cm i 200 g masy. Wokół otworu gębowego posiada 8 wąsików, po 4 na każdej szczęce, a w płetwach grzbietowej i piersiowych ostre kolce służące do obrony. Grzbiet brązowozielony lub ciemnoszary, boki jaśniejsze ze złotym połyskiem, czasem nakrapiane. Brzuch szarawobiały. Wąsy szare lub czarniawe.
Gatunki podobne.
sum
Odżywianie.
Żywi się mięczakami, owadami, pijawkami, planktonem, ikrą i małymi rybami.
Inne nazwy.
Potocznie nazywany byczkiem lub koluchem.
Rozród.
Dojrzewa płciowo w 2–3 roku życia. Trze się w V i VI. W tym czasie brzuch u tarlaków staje się żółtawy lub bladopomarańczowy. Samica buduje gniazdo w płytkiej, zarośniętej wodzie na piaszczystym dnie. Składa od 2000 do 3000 jaj. Samiec strzeże ikry oraz narybku. W Europie w wieku 4 lat sumik mierzy 18–24 cm.
Znaczenie gospodarcze.
Obecnie nie ma żadnego znaczenia w gospodarce rybackiej, gdyż z racji silnego karłowacenia w warunkach europejskich, jego hodowla na skalę przemysłową (w celu której został sprowadzony), okazała się nieopłacalna. Sumik karłowaty został uznany przez Polski Związek Wędkarski za szkodnika. W wydanym przez PZW regulaminie amatorskiego połowu ryb figuruje zapis, że "po złowieniu nie należy go wypuszczać do łowiska, w którym je złowiono, ani do innych wód". Bywa czasami łowiony na wędkę – na przynęty naturalne. Jednak pomimo smacznego mięsa, nawet wśród wędkarzy cieszy się umiarkowanym zainteresowaniem. Zjada ikrę i narybek rodzimych polskich ryb. Jest również bardzo odporny na niesprzyjające warunki (zanieczyszczenia, susze) itp. Często po wpuszczeniu tych ryb do akwenu wypierają rodzime ryby i stają się w nim gatunkiem dominującym.

</doc>
<doc id="626997" url="https://pl.wikipedia.org/wiki?curid=626997" title="Mezytylen">
Mezytylen

Mezytylen ("1,3,5-trimetylobenzen"), C6H3(CH3)3 – organiczny związek chemiczny z grupy węglowodorów aromatycznych. Jest trujący. Jego izomerami są m.in. kumen ("izopropylobenzen", Ph-"i"Pr) i pseudokumen ("1,2,4-trimetylobenzen").
Otrzymuje się go ze smoły węglowej lub syntetycznie przez polikondensację acetonu lub polimeryzację propynu.
Otrzymywanie.
Mezytylen otrzymuje się przemysłowo przez izolację z produktów krakingu i reformingu ropy naftowej, a także ze smoły pogazowej. Można wytwarzać go także przez alkilowanie toluenu i ksylenu metodą Friedela-Craftsa oraz przez dysproporcjonowanie ksylenu w obecności chlorku glinu, :
W skali laboratoryjnej można go otrzymać udoskonaloną metodą Kane'a przez dehydratację acetonu:
Zastosowanie.
Mezytylen jest stosowany głównie do otrzymywania 2,4,6-trimetyloaniliny (mezydyny; służącej z kolei do produkcji barwników). Powstaje ona w wyniku selektywnego mononitrowania mezytylenu w specjalnych warunkach, np. w niskiej temperaturze i w obecności acetonitrylu oraz kwasu sulfaminowego.
Reakcje.
Utlenianie mezytylenu rozcieńczonym kwasem azotowym daje kwas trimezynowy .
Łatwo ulega bromowaniu, dając bromomezytylen:
Mezytylen może być ligandem w związkach metaloorganicznych, jednym z przykładów jest kompleks -, który można otrzymać w reakcji ksylenu z heksakarbonylkiem molibdenu.
Historia.
Mezytylen został po raz pierwszy otrzymany w 1837 r. przez irlandzkiego chemika Roberta Kane'a przez ogrzewanie acetonu ze stężonym kwasem siarkowym. Źródłem nazwy „mezytylen” były prace niemieckiego chemika Carla Reichenbacha, który nazywał aceton „mesit” (od greckiego μεσίτης, mediator), ze względu na jego właściwości, które oceniał jako lokujące się pomiędzy etanolem a eterem dietylowym. Kane z kolei uważał, że aceton jest alkoholem i określał go jako („alkohol mezytowy”). Sądził przy tym, że w reakcji z kwasem siarkowym nastąpiło odwodnienie alkoholu mezytowego i powstanie alkenu, „mezytylenu”. Wzór empiryczny mezytylenu określony przez Kane'a jako był błędny, podobnie jak , podany przez Augusta von Hofmanna w lutym 1849 r.. Prawidłowy wzór sumaryczny ustalił w 1866 r. Adolf von Baeyer, jednak zaproponował dla niego błędną strukturę tetracyklo[3.1.1.11,3.13,5]nonanu. Strukturę mezytylenu jako trimetylobenzenu przedstawił Albert Ladenburg w 1874 r., jednak przyjmując zaproponowaną przez siebie błędną budowę benzenu jako pryzmanu.
Bezpieczeństwo i środowisko.
Mezytylen jest również głównym miejskim lotnym związkiem organicznym (LZO), który powstaje w wyniku spalania. Odgrywa znaczącą rolę w tworzeniu aerozolu i ozonu troposferycznego oraz innych reakcjach w chemii atmosfery.

</doc>
<doc id="626998" url="https://pl.wikipedia.org/wiki?curid=626998" title="Masa molekularna">
Masa molekularna



</doc>
<doc id="626999" url="https://pl.wikipedia.org/wiki?curid=626999" title="Oberteuringen">
Oberteuringen

Oberteuringen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład związku gmin Markdorf.
Współpraca.
Miejscowości partnerskie:

</doc>
<doc id="627002" url="https://pl.wikipedia.org/wiki?curid=627002" title="Element dyskretny">
Element dyskretny

Element dyskretny – nazwa pojedynczych "podstawowych" elementów elektronicznych, takich jak rezystory, kondensatory, diody, lampy elektronowe, tranzystory, tyrystory itp., umieszczonych w obudowie i posiadających wyprowadzenia, tj. kontakty elektryczne, przystosowane do montażu przewlekanego, powierzchniowego lub montażu innego rodzaju.

</doc>
<doc id="627004" url="https://pl.wikipedia.org/wiki?curid=627004" title="Kalisz Pomorski (stacja kolejowa)">
Kalisz Pomorski (stacja kolejowa)

Kalisz Pomorski – stacja kolejowa w Kaliszu Pomorskim w województwie zachodniopomorskim, w Polsce.
W roku 2017 stacja obsługiwała 150–199 pasażerów na dobę.
Stacja kolejowa, położona na peryferiach miasta, przez dłuższy czas była nieczynna. Obecnie (od 1 września 2006) na linii tej został wznowiony ruch. Połączenie ze Szczecinem (lub skrócone do Stargardu) obsługują autobusy szynowe zakupione przez Urząd Marszałkowski woj. zachodniopomorskiego. Stacja posiadała wcześniej budynek, ale został już rozebrany. 1 września 2012 z tej stacji wznowiono połączenie kolejowe do Piły przez Tuczno i Wałcz po 12 latach przerwy, tzn. od 23 czerwca 2000.

</doc>
<doc id="627005" url="https://pl.wikipedia.org/wiki?curid=627005" title="Minkowice Oławskie (stacja kolejowa)">
Minkowice Oławskie (stacja kolejowa)

Minkowice Oławskie – stacja kolejowa w Minkowicach Oławskich w województwie dolnośląskim, w powiecie oławskim.
W roku 2017 stacja obsługiwała 0–9 pasażerów na dobę.
Przystanek na żądanie.

</doc>
<doc id="627007" url="https://pl.wikipedia.org/wiki?curid=627007" title="Anita Blake, zabójca wampirów">
Anita Blake, zabójca wampirów

Anita Blake, Zabójca Wampirów (ang. "Anita Blake: Vampire Hunter") – amerykański cykl powieści urban fantasy autorstwa Laurell K. Hamilton o przygodach nekromantki Anity Blake. W Ameryce ukazało się 26 części cyklu oraz liczne krótkie opowiadania o przygodach bohaterki. Serię w Polsce wydawało wydawnictwo Zysk i s-ka. Tłumaczeniem zajął się Robert P. Lipski. Cykl nie został jednak przetłumaczony w całości.

</doc>
<doc id="627012" url="https://pl.wikipedia.org/wiki?curid=627012" title="Owingen">
Owingen

Owingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład wspólnoty administracyjnej Überlingen.

</doc>
<doc id="627023" url="https://pl.wikipedia.org/wiki?curid=627023" title="Pašpart hramadzianina N.R.M.">
Pašpart hramadzianina N.R.M.

Pašpart hramadzianina N.R.M. (biał. "Пашпарт грамадзяніна N.R.M.", pol. "Paszport obywatela N.R.M.") – trzeci studyjny album białoruskiego zespołu rockowego N.R.M., wydany w grudniu 1998 roku. Płyta nagrana została w prywatnym studiu lidera grupy ULIS, Wiaczasława Korania, mieszczącym się na ostatnim piętrze hotelu Ahat w Mińsku. Album był pierwszą produkcją N.R.M. wydaną nie tylko na kasetach, ale również na płytach CD.
Lista utworów.
Teksty i muzyka autorstwa zespołu (z wyjątkiem utworu 5 – autor słów Michał Aniempadystau).

</doc>
<doc id="627027" url="https://pl.wikipedia.org/wiki?curid=627027" title="Salem (Badenia-Wirtembergia)">
Salem (Badenia-Wirtembergia)

Salem – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, siedziba związku gmin Salem.
W mieście znajduje się średniowieczny kościół opactwa Cystersów.

</doc>
<doc id="627030" url="https://pl.wikipedia.org/wiki?curid=627030" title="Made in N.R.M.">
Made in N.R.M.

Made in N.R.M. (pol. "Wyprodukowano w N.R.M.") – kompilacyjny album białoruskiego zespołu rockowego N.R.M., wydany w lutym 1997 roku w formie kasety magnetofonowej przez czasopismo „Uszi”. Osiem pierwszych utworów na składance pochodzi z wydanego rok wcześniej albumu "Odzirydzidzina," dwa ostatnie z debiutanckiej płyty zespołu "ŁaŁaŁaŁa".

</doc>
<doc id="627034" url="https://pl.wikipedia.org/wiki?curid=627034" title="Wrzesień 2006">
Wrzesień 2006



</doc>
<doc id="627036" url="https://pl.wikipedia.org/wiki?curid=627036" title="Sipplingen">
Sipplingen

Sipplingen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie, wchodzi w skład wspólnoty administracyjnej Überlingen.
Współpraca.
Miejscowość partnerska:

</doc>
<doc id="627037" url="https://pl.wikipedia.org/wiki?curid=627037" title="Pawieł Abramow">
Pawieł Abramow

Pawieł Abramow (ros. Павел Абрамов; ur. 23 kwietnia 1979 w Moskwie) – rosyjski siatkarz, grający na pozycji przyjmującego.
Ma żonę Margaritę i córkę Alexandrę (ur. 24 sierpnia 2007).
Jest absolwentem centrum edukacji „Olympus”. Jego pierwszym trenerem był Peter V. Shevyakov. Ponadto jest też absolwentem Uniwersytetu Moskiewskiego Wydział Geografii, który ukończył w roku 2002 (Zakład Geografii Fizycznej Świata).
Kariera siatkarską rozpoczął w 1996 w zespole MGFSO, który rywalizował w drugiej lidze rosyjskiej. Pierwszy wielki sukces Abramow osiągnął na mistrzostwach świata juniorów w 1999 roku, gdzie był najlepiej atakującym i zagrywającym zawodnikiem, a w rankingu przyjmujących zajął drugie miejsce. Ponadto zdobył złoty medal oraz został uznany najbardziej wartościowym zawodnikiem (MVP) turnieju. W tym samym roku zaczął grać w Iskrze Odincowo.
W 2001 zadebiutował w pierwszej reprezentacji Rosji i w moskiewskim klubie Dinamo. W 2003 przeniósł się do Japonii i spędził dwa sezony w zespole V-League Toray Arrows, po czym powrócił do Iskry Odincowo, gdzie spędził cztery następne sezony. W sezonie 2009/2010 występował w Jastrzębskim Węglu. Sezon był bardzo udany dla Abramowa, który odbudował formę i został wybrany najbardziej wartościowym zawodnikiem (MVP) Pucharu Polski, wygranego przez jego zespół. Został uznany również najlepiej atakującym zawodnikiem. W finale mistrzostw Polski Jastrzębianie ulegli jedynie niekwestionowanemu liderowi polskiej siatkówki w ostatnich latach – PGE Skrze Bełchatów. Po roku Abramow przeniósł się do rosyjskiej Superligi do Iskry Odincowo, wraz ze swoim trenerem z Jastrzębia – Roberto Santillim.
Dla rosyjskiej drużyny narodowej Abramow grał nieprzerwanie do 2007 roku. Zdobył z nią w 2004 zdobył brązowy medal na Igrzyskach Olimpijskich w Atenach, a także srebrny na Mistrzostwach Europy w 2005 roku. Zdobył również cztery medale mistrzostw Europy. W turnieju Ligi Światowej 2002, który zakończył się wygraną rosyjskiego zespołu, Abramow zdobył dwie nagrody indywidualne. Został najlepszym atakującym i przyjmującym. Do kadry powrócił w trakcie zawodów Ligi Światowej w 2010 roku.
Został odznaczony tytułem Zasłużonego Mistrza Sportu.
Sukcesy klubowe.
Liga Mistrzów:
Mistrzostwo Rosji:
Puchar CEV:
Puchar Top Teams: 
Puchar Polski:
Mistrzostwo Polski:
Puchar Challenge:
Sukcesy reprezentacyjne.
Mistrzostwa Świata Juniorów:
Liga Światowa:
Mistrzostwa Europy:
Mistrzostwa Świata:
Igrzyska Olimpijskie:
Liga Europejska:
Puchar Świata:

</doc>
<doc id="627038" url="https://pl.wikipedia.org/wiki?curid=627038" title="Tragifarsa">
Tragifarsa

Tragifarsa – utwór dramatyczny łączący elementy tragiczne z farsowymi.
Ich autorami byli m.in. pisarz hiszpański Ramón María del Valle-Inclán ("Dziwadła i makabrydy"), rumuński – Eugène Ionesco ("Krzesła"), oraz pisarze polscy: Gabriela Zapolska ("Moralność pani Dulskiej – tragifarsa kołtuńska", 1906) i Witold Gombrowicz ("Iwona, księżniczka Burgunda", 1938).

</doc>
<doc id="627039" url="https://pl.wikipedia.org/wiki?curid=627039" title="Odzirydzidzina">
Odzirydzidzina

Odzirydzidzina (biał. "Одзірыдзідзіна") – drugi studyjny album białoruskiego zespołu rockowego N.R.M., wydany w 1996 roku. Kaseta nagrana została w prywatnym studiu lidera grupy Ulis, Wiaczasłaua Korania, mieszczącym się na ostatnim piętrze hotelu Ahat w Mińsku.

</doc>
<doc id="627040" url="https://pl.wikipedia.org/wiki?curid=627040" title="Andrzej Firlej">
Andrzej Firlej



</doc>
<doc id="627041" url="https://pl.wikipedia.org/wiki?curid=627041" title="Stetten (Bodenseekreis)">
Stetten (Bodenseekreis)

Stetten – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Bodenseekreis, wchodzi w skład związku gmin Gemeindeverwaltungsverband Meersburg.

</doc>
<doc id="627042" url="https://pl.wikipedia.org/wiki?curid=627042" title="Podiceps ruficollis">
Podiceps ruficollis



</doc>
<doc id="627045" url="https://pl.wikipedia.org/wiki?curid=627045" title="Uhldingen-Mühlhofen">
Uhldingen-Mühlhofen

Uhldingen-Mühlhofen – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Bodenseekreis, wchodzi w skład związku gmin Meersburg.
Na terenie gminy znajduje się kościół pielgrzymkowy w Birnau.

</doc>
<doc id="627046" url="https://pl.wikipedia.org/wiki?curid=627046" title="ŁaŁaŁaŁa">
ŁaŁaŁaŁa

ŁaŁaŁaŁa – debiutancki album białoruskiego rockowego zespołu N.R.M. (złożonego z członków ostatniego składu zespołu Mroja), wydany w 1995 roku. Kaseta została nagrana w prywatnym studiu lidera grupy Ulis, Wiaczasłaua Korania, mieszczącym się na ostatnim piętrze hotelu Ahat w Mińsku i wydana przez firmę Kowczeg. W 2007 roku album został ponownie wydany na CD nakładem West Records.

</doc>
<doc id="627047" url="https://pl.wikipedia.org/wiki?curid=627047" title="Uhldingen-Muhlhofen">
Uhldingen-Muhlhofen



</doc>
<doc id="627050" url="https://pl.wikipedia.org/wiki?curid=627050" title="Uhldingen-Muehlhofen">
Uhldingen-Muehlhofen



</doc>
<doc id="627053" url="https://pl.wikipedia.org/wiki?curid=627053" title="Annabeth Gish">
Annabeth Gish

Annabeth Gish, właśc. Anne Elizabeth Gish (ur. 13 marca 1971 w Albuquerque) – amerykańska aktorka, głównie telewizyjna. Zadebiutowała w wieku lat 15. Od tamtej pory grywała dużo, ale wzrost popularności przyniosła jej dopiero w roku 2001, rola agentki FBI Moniki Reyes w serialu "Z Archiwum X", gdzie występowała regularnie przez dwa ostatnie sezony. Wystąpiła też w drugim sezonie serialu "Dawno, dawno temu" jako Anita.

</doc>
<doc id="627055" url="https://pl.wikipedia.org/wiki?curid=627055" title="Virginia Christian">
Virginia Christian

Virginia Christian (ur. 15 sierpnia 1895, zm. 16 sierpnia 1912 w stanie Wirginia) – jedyna niepełnoletnia kobieta stracona na krześle elektrycznym. Była czarnoskórą, skazaną za uduszenie swojego białego pracodawcy w Elizabeth City. Gubernator William Hodges Mann nazwał to "najnikczemniejszym morderstwem w historii stanu".
Wyrok wykonano w Więzieniu Stanowym ("Virginia State Penitentiary") w Richmond. Była także ostatnią niepełnoletnią kobietą skazaną na śmierć w całych Stanach Zjednoczonych.

</doc>
<doc id="627057" url="https://pl.wikipedia.org/wiki?curid=627057" title="Gorgoniusz">
Gorgoniusz

Gorgoniusz – imię męskie pochodzenia greckiego, oznaczające „straszliwy”. Patronem tego imienia jest św. Gorgoniusz, wspominany razem ze św. Doroteuszem. 
Gorgoniusz imieniny obchodzi 9 września.
Żeński odpowiednik: Gorgonia
Zobacz też:

</doc>
<doc id="627059" url="https://pl.wikipedia.org/wiki?curid=627059" title="Andrzej Firlej (wojewoda sandomierski)">
Andrzej Firlej (wojewoda sandomierski)

Andrzej Firlej herbu Lewart (ur. ok. 1583 – zm. 1649) – wojewoda sandomierski w 1649 roku, kasztelan bełski w latach 1638-1649, rotmistrz królewski od 1611 roku.
Syn Andrzeja Firleja i Barbary z Kozińskich księżnej Zbaraskiej, wdowy po Jerzym; wnuk Jana. 
Studiował w Heidelbergu w latach 1601–1604, Bazylei w latach 1604-1606, Genewie w 1605 roku, Orleanie w 1606 roku, Paryżu w 1606 roku.
Był gorliwym wyznawcą kalwinizmu i właścicielem Kocka, gdzie spora część mieszkańców wyznawała kalwinizm. Tam utrzymywał razem z żoną szkołę kalwińską, oraz zbór. Jako spadkobierca Anny Hojskiej, fundatorki klasztoru poczajowskiego, w 1623 najechał go, obrabował cerkiew klasztorną i skradł ikonę Matki Bożej. W 1648 Kock uległ spaleniu przez Kozaków, a kościół przejęli katolicy. Firlej wybudował wtedy nowy, murowany budynek zboru, który pod patronatem jego żony istniał do jej śmierci w 1661 roku. 
W początkach 1649 na sejmie koronacyjnym mianowany decyzją Jana Kazimierza wbrew oporom izby poselskej jednym z trzech regimentarzy, czasowo zastępujących wziętych do niewoli hetmanów wielkiego Potockiego i polnego Kalinowskiego. W lipcu i sierpniu 1649 z królewskiej nominacji był dowódcą wojsk broniących Zbaraża w trakcie jego oblężenia. Po ugodzie zborowskiej wyprowadził wojsko ze Zbaraża na leże zimowe. Jesienią 1649 roku był wraz ze Stanisławem Lanckorońskim wyznaczony do komisji, której zadaniem była likwidacja długów wojskowych. Król Jan Kazimierz w uznaniu jego zasług mianował go wojewodą sandomierskim po Władysławie Dominiku Zasławskim, który zwolnił ten urząd zostając wojewodą krakowskim.
Jego kazanie pogrzebowe wygłosił i opublikował pastor Krzysztof Padlewski pt. "Tumulus heroicus").

</doc>
<doc id="627060" url="https://pl.wikipedia.org/wiki?curid=627060" title="Gorgonia">
Gorgonia

Gorgonia – imię żeńskie pochodzenia greckiego, żeński odpowiednik imienia Gorgoniusz, oznaczającego "straszliwy". Patronką tego imienia jest św. Gorgonia z Kapadocji, siostra św. Grzegorza z Nazjanzu.
Gorgonia imieniny obchodzi 9 grudnia.
Zobacz też:

</doc>
<doc id="627064" url="https://pl.wikipedia.org/wiki?curid=627064" title="SCART">
SCART

SCART (), potocznie eurozłącze – złącze służące do łączenia elementów zestawów AV (audio-video) oraz przesyłania sygnału analogowego.
W złącze tego typu wyposażonych jest wiele urządzeń AV: odbiorniki telewizyjne, odtwarzacze DVD, magnetowidy, tunery satelitarne, dekodery telewizji cyfrowej, konsole do gier itp. Do złącza doprowadzane są sygnały composite (RGB lub YPbPr), audio (mono lub stereo) oraz S-Video. Dzięki możliwości oddzielnego sterowania wzmacniaczy chrominancji pozwala uzyskać wysokiej jakości obraz.
Standard opublikowany w 1988 roku (IEC 933-1 oraz EN 50049-1:1989).
Złącze posiada 21 styków, których przeznaczenie przedstawia tabela.
Japoński odpowiednik – JP-21.
Podczas gdy w Europie używano złącza typu SCART, w Japonii powstał jego odpowiednik nazywany JP-21 lub RGB-21. Oba standardy wykorzystały identyczne wtyczki, lecz miały inny układ pinów. Istnieją konwertery tej wtyczki-SCART.
Złącze JP-21 było wykorzystywane głównie w konsolach do gier oraz komputerach takich jak:

</doc>
<doc id="627066" url="https://pl.wikipedia.org/wiki?curid=627066" title="IDCT">
IDCT



</doc>
<doc id="627067" url="https://pl.wikipedia.org/wiki?curid=627067" title="Kvinna till Kvinna">
Kvinna till Kvinna

Kvinna till Kvinna („Kobieta dla kobiety”) – szwedzka fundacja założona w 1993, której celem jest wsparcie dla kobiet – ofiar wojny.
Fundacja powstała w reakcji na zbrodnie popełnione na kobietach w czasie wojny na Bałkanach na początku lat 90. Pierwszym odruchem było stworzenie programów pomocy dla tych kobiet. Członkowie fundacji zwrócili później uwagę na rolę kobiet w procesie odbudowy krajów zniszczonych przez wojnę. Dlatego fundacja wspiera organizacje kobiece, które stanowić mają podwaliny społeczeństwa obywatelskiego i działać mają na rzecz pojednania zwaśnionych stron. Fundacja nie tylko pomaga kobietom-ofiarom konfliktów zbrojnych, ale wspiera je, by też same pomagały innym. Kvinna Till Kvinna ma również w swoich zamierzeniach dostarczanie informacji o sytuacji kobiet w trakcie konfliktów zbrojnych na całym świecie. Promuje również pokojowe metody rozwiązywania konfliktów.
Fundacja działa głównie na Bałkanach (Albania, Bośnia i Hercegowina, Chorwacja, Kosowo, Macedonia, Serbia), ale jej biura znajdują się również w Izraelu i Palestynie oraz w Gruzji. Siedziba fundacji mieści się w Sztokholmie.
W 2002 fundacja Kvinna Till Kvinna otrzymała nagrodę Right Livelihood „za niezwykłe osiągnięcia w leczeniu ran nienawiści etnicznej i wojny, poprzez pomaganie kobietom, często pierwszym ich ofiarom, w podejmowanie roli głównych aktorów pojednania i odbudowy pokoju.”

</doc>
<doc id="627069" url="https://pl.wikipedia.org/wiki?curid=627069" title="USS Wasp (CV-7)">
USS Wasp (CV-7)

USS Wasp (CV-7) – amerykański lotniskowiec z okresu II wojny światowej, jedyny przedstawiciel swojego typu. Zaprojektowany jako jednostka o wyporności 14 700 ton. W celu utrzymania narzuconego ograniczenia w tonażu posiadanych lotniskowców w 135 000 ton (traktat waszyngtoński) przebudowano pierwszy amerykański lotniskowiec USS "Langley" na transportowiec wodnosamolotów. Była to jedyna jednostka tego typu, jaka została zbudowana. Po jego wybudowaniu, US Navy budowała tylko lotniskowce lekkie (CVL – o zbliżonym tonażu). 
USS "Wasp" został wcielony do służby w kwietniu 1940 jako siódmy amerykański lotniskowiec, otrzymując znak taktyczny CV-7. Kosztem słabszego opancerzenia kadłuba i uzbrojenia zwiększono nieznacznie liczbę samolotów. Jego strata została odczytana jako ważna nauczka na przyszłość. Jak wykazała komisja śledcza, "Wasp" został trafiony przez trzy torpedy, z których dwie pierwsze uszkodziły maszynownię, ale nie naruszyły struktury okrętu. Dopiero trzecia spowodowała uszkodzenie warstw kadłuba, co spowodowało serię spięć w instalacji elektrycznej, a w efekcie eksplozje bomb, torped, amunicji, a wreszcie zbiorników z paliwem.
Służba.
Po wejściu do służby został skierowany na Atlantyk, gdzie jesienią osiągnął gotowość bojową. W marcu 1942 został skierowany na Morze Śródziemne, gdzie wykonał dwie operacje dostarczenia samolotów myśliwskich Spitfire na Maltę. Operacje zostały wykonane w kwietniu (dostarczono 47 samolotów) i w maju (na jego pokładzie zaparkowano 64 samoloty). Po kilku miesiącach skierowano "Wasp" do bazy US Navy w San Diego, skąd wyszedł w lipcu 1942 na Pacyfik, gdzie od razu ruszył w stronę Wysp Salomona by uczestniczyć w siłach wsparcia lądującej 7 sierpnia 1942 na Guadalcanalu 1 Dywizji Marines. W czasie pierwszych tygodni samoloty z "Wasp" wykonały ponad 300 lotów bojowych.
"Wasp" nie uczestniczył w bitwie koło wschodnich Wysp Salomona 24 sierpnia 1942, gdyż został skierowany do portu Noumea na Nowej Kaledonii celem uzupełnienia paliwa, amunicji i zabrania kilkudziesięciu samolotów dla walczących na Guadalcanalu marines. Wczesnym popołudniem 15 września 1942 samoloty te opuściły pokład lotniskowca, gdy niespodziewanie okręt został trafiony trzema torpedami wystrzelonymi przez japoński okręt podwodny I-19. Była to najskuteczniejsza salwa drugiej wojny światowej – jedna torpeda trafiła niszczyciel USS "O'Brien", druga uszkodziła pancernik USS "North Carolina", trzy kolejne "Wasp", szósta o mało nie trafiła USS "Hornet". "Wasp" - wstrząsany eksplozjami i ogarnięty pożarem został po niecałej godzinie opuszczony przez załogę, a po dalszych 3,5 godzinach płonący wrak dobił czterema torpedami niszczyciel USS "Lansdowne".
USS "Wasp", jako jedyny lotniskowiec w historii, odbył rejs dookoła świata w warunkach wojennych.
Wrak lotniskowca został odnaleziony 13 stycznia 2019 roku przez statek badawczy RV Petrel na głębokości 4200 metrów.

</doc>
<doc id="627071" url="https://pl.wikipedia.org/wiki?curid=627071" title="Jackpot (Nevada)">
Jackpot (Nevada)



</doc>
<doc id="627074" url="https://pl.wikipedia.org/wiki?curid=627074" title="Dilated Peoples">
Dilated Peoples

Dilated Peoples – amerykańska grupa hip-hopowa rezydująca w Kalifornii.
Członkami grupy są: DJ Babu (producent/DJ) (członek zespołu Beat Junkies), Evidence (raper/producent) oraz Rakaa Iriscience (raper). Za produkcje ich albumów odpowiadają m.in.: The Alchemist (uważany za nieoficjalnego, czwartego członka zespołu), DJ Premier, Kanye West, Evidence oraz kilka innych osób. Wizytówką grupy są komentarze społeczne, braggadacio, nawiązania do tzw. starej szkoły rapu, a także szacunek do wszystkich elementów hip-hopu.
Pomimo zdobycia sławy w społeczeństwie hip-hopu podziemnego, Dilated Peoples nie osiągnęli sukcesu komercyjnego. Wyjątek od powyższego stanowi utwór "This Way", nagrany w 2004 roku we współpracy z Kanye Westem.
Evidence pojawił się na płycie "O.c.b." polskiego rapera O.S.T.R.-a w utworze zatytułowanym "Real Game". Wyprodukował także bit do utworu Włodiego "T&amp;T", z albumu "Wszystko z dymem".
Zespół wystąpił w Polsce, 16 lipca 2016 roku na 22. Przystanku Woodstock w Kostrzynie nad Odrą,

</doc>
<doc id="627075" url="https://pl.wikipedia.org/wiki?curid=627075" title="Język dahalik">
Język dahalik

Język dahalik – język semicki z gałęzi języków etiopskich. Jest to najpóźniej odkryty język semicki – jego istnienie stwierdziła misja francuska w 1996 roku. Posługuje się nim ok. 2500 mieszkańców trzech wysp archipelagu Dahlak (należącego do Erytrei). Zbliżony do języka tigre.

</doc>
<doc id="627076" url="https://pl.wikipedia.org/wiki?curid=627076" title="Kotlina Ostrawska">
Kotlina Ostrawska

Kotlina Ostrawska (512.1; czes. "Ostravská pánev") – część Podkarpacia Północnego, w Czechach i Polsce. Zajmuje powierzchnię ponad 600 km² (w Polsce ok. 130 km²), jest silnie zurbanizowany i uprzemysłowiony. Wiedzie tędy ważny szlak kolejowy ze Śląska do Pragi i Wiednia.
Powierzchnia równinna, miejscami pagórkowata. Od północnego zachodu graniczy z Niziną Śląską, od północnego wschodu z Wyżyną Śląsko-Krakowską, od wschodu z Kotliną Oświęcimską, od południowego wschodu z Pogórzem Zachodniobeskidzkim, od południowego zachodu z Bramą Morawską i od zachodu z Sudetami. Na jej obszarze znajduje się zachodnia część Górnośląskiego Zagłębia Węglowego – Ostrawsko-Karwińskie.
W obrębie Polski leży tylko jeden mezoregion Kotliny Ostrawskiej – Wysoczyzna Kończycka, z fragmentami powiatów wodzisławskiego i cieszyńskiego. Główną rzeką jest Odra z Olzą.

</doc>
<doc id="627077" url="https://pl.wikipedia.org/wiki?curid=627077" title="Straton">
Straton

Straton – imię męskie pochodzenia greckiego, od gr. "στρατος (stratos)", oznaczającego "wojsko, armia". Imię to nosił filozof z III wieku p.n.e., a ponadto dwóch świętych katolickich.
Straton imieniny obchodzi 17 sierpnia i 9 września.
Straton z Sardes (Στράτων) był poetą greckim z małoazjatyckiej Lidii.
Straton z Lampsaku był hellenistycznym filozofem i naukowcem.

</doc>
<doc id="627079" url="https://pl.wikipedia.org/wiki?curid=627079" title="Scarlett (miniserial)">
Scarlett (miniserial)

Scarlett – miniserial z roku 1994, ekranizacja powieści pod tym samym tytułem Alexandry Ripley, będącej legalnym sequelem do słynnego dzieła Margaret Mitchell „Przeminęło z wiatrem”.
Przedstawia dalsze losy Scarlett O’Hary, walczącej o odzyskanie ukochanego Rhetta Butlera.
Fabuła.
Seria rozpoczyna się wyjazdem Scarlett na pogrzeb Melanie Hamilton Wilkes. Była jej szwagierką i rywalką o względy Ashleya Wilkes. Przez to sam Rhett Butler – mąż Scarlett – nie był obecny na tym wydarzeniu. Mając złamane serce, że on od niej odszedł, udała się do Tary. Tam dowiedziała się od siostry, że Mammy, jej ostoja z dzieciństwa, umiera. Na miejscu nadała telegram do Rhetta z tą wiadomością. Podszyła się pod szwagra od strony siostry Suellen, Willa Benteen. Wiedziała, że nie przyjechałby do Tary, gdyby wiedział, że tam jest ona sama. Podstęp się udał. Zanim Mammy zgasła, służąca kazała Butlerowi przysiąc, że będzie opiekował się swoją „owieczką”, czyli Scarlett. Zgodził się, ale nie miał ochoty dotrzymać obietnicy. Po śmierci Afroamerykanki, oboje wdali się w burzliwą kłótnię, po której on odszedł. Scarlett wróciła do Atlanty z zamiarem odzyskania męża.

</doc>
<doc id="627080" url="https://pl.wikipedia.org/wiki?curid=627080" title="Joanne Whalley-Kilmer">
Joanne Whalley-Kilmer



</doc>
<doc id="627082" url="https://pl.wikipedia.org/wiki?curid=627082" title="Pawęża (herb szlachecki)">
Pawęża (herb szlachecki)



</doc>
<doc id="627085" url="https://pl.wikipedia.org/wiki?curid=627085" title="Andrzej Firlej (zm. 1585)">
Andrzej Firlej (zm. 1585)

Andrzej Firlej herbu Lewart (ur. ok. 1537, zm. 1585) – kasztelan lubelski od 1576 roku, starosta sandomierski, sekretarz królewski od 1569 roku, marszałek sejmu koronacyjnego 1576 roku.
Życiorys.
Syn Piotra Firleja i Katarzyny Tęczyńskiej herbu Topór; brat Jana i Mikołaja.
Studiował na uniwersytecie w Królewcu w 1551 roku. Poseł województwa sandomierskiego na sejm 1572 roku, sejm koronacyjny 1574 roku, poseł województwa lubelskiego na sejm koronacyjny 1576 roku.
Zasłynął jako krzewiciel kalwinizmu.
Żonaty z Barbarą ze Szreńskich, miał z nią trójkę dzieci: syna Feliksa, zmarłego w młodym wieku, oraz córki: Dorotę i Annę. Tę pierwszą wydał za Stefana Zbaraskiego, a po jego śmierci została żoną Lwa Sapiehy.

</doc>
<doc id="627086" url="https://pl.wikipedia.org/wiki?curid=627086" title="Andrzej Firlej (kasztelan radomski)">
Andrzej Firlej (kasztelan radomski)

Andrzej Firlej z Dąbrowicy herbu Lewart (data ur. nieznana – zm. 1609) – kasztelan małogoski (1589–1590), kasztelan radomski (1591–1609), starosta kowelski (1590–1609), działacz reformacji, krzewiciel kalwinizmu.
Syn Jana Firleja i Zofii Boner herbu własnego, brat Jana, Mikołaja, Piotra i Henryka (tego ostatniego przyrodni).
Studiował w Lipsku w latach 1567–1570, Wittenberdze, Bazylei w 1575/1576 roku.
Poseł na sejm 1582 roku z województwa lubelskiego. Poseł na sejm 1585 roku z powiatu łukowskiego.
W czasie elekcji 1587 roku głosował najpierw na "Piasta", potem na Zygmunta Wazę. 
Poseł na sejm pacyfikacyjny 1589 roku z województwa lubelskiego, podpisał traktat bytomsko-będziński.
Był wybrany prowizorem przez protestancko-prawosławną konfederację wileńską w 1599 roku.
Żonaty z Barbarą z Kozińskich księżną Zbaraską, wdową po Jerzym. Miał z nią trzy córki, oraz synów: Jana (starostę smidyńskiego) i Andrzeja.

</doc>
<doc id="627087" url="https://pl.wikipedia.org/wiki?curid=627087" title="Pierścień Atlantów">
Pierścień Atlantów

Pierścień Atlantów, pierścień Atlantydów – pierścień, rzekomo odkryty w 1860 roku w Dolinie Królów przez francuskiego egiptologa, markiza d'Agrain.
Historia.
W 1972 roku, w książce "Domy, które zabijają" autorstwa Rogera de Lafforest, znalazł się opis oraz fotografia pierścienia. Wykonany był on z gliny kamionkowej, a wyrzeźbiony na nim symbol złożony był z trzech umieszczonych na środku prostokątów, na których przedłużeniu, po każdej stronie, znajdowały się trzy kwadraty oraz trójkąt równoboczny. Prostokąty miały postać półcylindryczną. Pierścień miał rzekomo pochodzić z Atlantydy, gdyż symbol na nim wyrzeźbiony nie pasował do cywilizacji starożytnego Egiptu.
Pierścienie wykonane na podstawie tego opisu traktowane są jako amulety. Często mają kształt otwartej obrączki, podczas gdy pierścień opisany w książce Rogera de Lafforest miał kształt obrączki zamkniętej. Według entuzjastów pierścienie takie chronią przed „złymi energiami”. Sekretem mają być tzw. „fale kształtu”, neutralizujące złe wpływy.

</doc>
<doc id="627090" url="https://pl.wikipedia.org/wiki?curid=627090" title="Can I Borrow a Dollar?">
Can I Borrow a Dollar?

Can I Borrow a Dollar? – debiutancki album amerykańskiego rapera Commona wydany w 1992 roku.

</doc>
<doc id="627094" url="https://pl.wikipedia.org/wiki?curid=627094" title="Scart">
Scart



</doc>
<doc id="627098" url="https://pl.wikipedia.org/wiki?curid=627098" title="Synodontis multipunctatus">
Synodontis multipunctatus



</doc>
<doc id="627103" url="https://pl.wikipedia.org/wiki?curid=627103" title="Siodełko">
Siodełko



</doc>
<doc id="627104" url="https://pl.wikipedia.org/wiki?curid=627104" title="Siodełko rowerowe">
Siodełko rowerowe



</doc>
<doc id="627107" url="https://pl.wikipedia.org/wiki?curid=627107" title="Hugo Alcantara">
Hugo Alcantara



</doc>
<doc id="627109" url="https://pl.wikipedia.org/wiki?curid=627109" title="Tom Coburn">
Tom Coburn

Thomas Allen Coburn, znany jako Tom Coburn (ur. 14 marca 1948, zm. 28 marca 2020) – doktor medycyny, amerykański polityk, działacz Partii Republikańskiej, który w latach 1995–2001 reprezentował 2. okręg wyborczy stanu Oklahoma w Izbie Reprezentantów Stanów Zjednoczonych, zaś od 2005 do 2015 zasiadał w Senacie.
Senator Coburn był jednym z najbardziej konserwatywnych członków izby wyższej Kongresu, którego poglądy na różne sprawy (zobacz sekcja poniżej) wywoływał dużo kontrowersji. Mimo to utrzymywał dobry kontakt z wieloma politykami Partii Demokratycznej. Był m.in. przyjacielem Baracka Obamy, z którym poznał się, gdy obaj zaczynali w 2005 roku pracę w Senacie.
Przed rozpoczęciem kariery politycznej.
Urodził się w Casper (w Wyoming) w rodzinie pochodzenia niemieckiego. Studiował m.in. na Oklahoma State University. W roku 1983 ukończył studia na wydziale medycznym University of Oklahoma, po czym otworzył własną praktykę w Muskogee, Oklahoma. Był też diakonem w kościele baptystów.
Rodzina.
W roku 1968 poślubił Carolyn Denton, z którą ma trzy córki: Callie, Katię i Sarah. Jego matka, Joy, żyje nadal, ale ojciec, O.W. Coburn, już nie.
Kariera polityczna.
Izba Reprezentantów.
W roku 1994 zdobył nominację Partii Republikańskiej jako jej kandydat na kongresmena z 2. okręgu stanu Oklahoma (w którym mieści się Muskogee). Okręg ten uchodził dotychczas za bastion Partii Demokratycznej.
Początkowo spodziewano się, że jego przeciwnikiem będzie zasiadający z izbie od 1979 Mike Synar, ale ten, co było dla wielu dużym zaskoczeniem, został pokonany w prawyborach demokratycznych przez 71-letniego dyrektora szkoły Virgila Coopera. Coburn wygrał wybory stosunkiem 52 do 48% głosów, zostając tym samym pierwszym republikaninem z 2. okręgu, który zasiadał w Izbie od roku 1921.
Jako kongresmen generalnie uznawany był za konserwatystę. Zasiadając w izbie, opowiadał się m.in. za redukcją budżetu federalnego oraz ograniczeniem prawa do przerywania ciąży. Czasami jednak wyłamywał się z dyscypliny partyjnej i popadał w konflikty na tym tle z wpływowym spikerem Izby, Newtem Gingrichem.
W roku 1997 Coburn był sponsorem ustawy w sprawie przeciwdziałania AIDS, która nie została przyjęta. Przewidywała, iż wszyscy zakażeni wirusem HIV nie będą mogli z tego tytułu żadnych urzędów w publicznej służbie zdrowia.
Coburn przyrzekł w czasie swej pierwszej kampanii wyborczej, iż opuści Izbę po trzech dwuletnich kadencjach. W czasie republikańskich prawyborów prezydenckich w 2000 poparł byłego dyplomatę i konserwatywnego działacza Alana Keyesa, ale potem stał się jednym z najbardziej żarliwych popleczników prezydenta George’a W. Busha. Jego miejsce w Izbie zajął demokrata Brad Carson.
Senat Stanów Zjednoczonych.
W roku 2004 został wysunięty przez republikanów jako kandydat do Senatu Stanów Zjednoczonych w miejsce ustępującego partyjnego kolegi, Dona Nicklesa. Wygrał wybory większością 53 do 41%, pokonując swego następca w Izbie, demokratę Carsona. Kandydatka Partii Zielonych w tych wyborach, Sheila Bilyeu, zdobyła 5,99%. Jego pierwsza kadencja upłynęła 3 stycznia 2011 roku.
Był członkiem Komitetów Prawnego, Bezpieczeństwa Narodowego i Spraw Rządowych oraz ds. Indian. Notabene wśród rodowitych mieszkańców nie cieszy się żadną popularnością i bywa oskarżany nawet o rasizm na tym tle.
Jego mianowanie do Komitetu Prawnego było o tyle niezwykłe, iż nie miało to prawie nigdy miejsca w przypadku senatora zaledwie pierwszej kadencji i bez wykształcenia prawniczego.
Z uwagi na jego częsty sprzeciw wobec wielu ustaw nadano mu przydomek "Dr. No".
W 2010 roku ubiegał się o reelekcję. Sprzyjało mu wiele czynników: Oklahoma stała się na przestrzeni ostatnich lat bardzo republikańskim stanem, prezydent Obama i Demokraci byli wówczas niepopularni w całym kraju, a jego przeciwnik Jim Rogers nie prowadził nawet kampanii. Dodatkowo sam był lubiany w swoim stanie. To wszystko sprawiło, że został ponownie wybrany zdobywając 71% głosów. Wygrał we wszystkich 77 hrabstwach Oklahomy.
Jako zwolennik limitów kadencji, obiecał, że nie będzie ubiegał się o reelekcję w 2016 roku. Po zdiagnozowaniu u niego raka prostaty w 2013 roku postanowił jednak zrezygnować wcześniej. 16 stycznia 2014 roku ogłosił, że przestanie być senatorem wraz z inauguracją nowego Kongresu. W listopadzie 2014 odbyły się w Oklahomie specjalne wybory senatora 3. klasy, przeprowadzone równolegle do wyborów 2. klasy Senatu, które odbywały się w całym kraju. W wyborach tych łatwe zwycięstwo odniósł Republikanin James Lankford.
Kontrowersje.
Aborcja.
Coburn był jednym z najbardziej stanowczych przeciwników prawa do przerywania ciąży, przez co krytykowany był przez liczne organizacje zrzeszające kobiety. W czasie senackich przesłuchań kandydata do Sądu Najwyższy wypowiedział się również za odebraniem tego prawa także w wypadku ciąży powstałych w wyniku gwałtu. Twierdził wówczas, że jego babcia była właśnie efektem gwałtu.
Globalne zagrożenie środowiska.
W czasie swej kampanii do Senatu Coburn stwierdził, iż nie ma żadnych przekonywających dowodów istnienia zagrożenia dla środowiska w skali globalnej i nazwał je „w większej części stekiem bzdur”.
Homoseksualizm.
W czasie swej kampanii Senackiej Coburn stwierdził publicznie, że w miejscowości Coalgate w Oklahomie „lesbijstwo jest tak nieokiełznane w niektórych szkołach, iż na noc zostawia się tylko jedną dziewczynę w sypialni”. Wypowiedź ta została publicznie zdezauowana przez przedstawicieli tamtejszych szkół. Coburn był atakowany też za swoje inne liczne wypowiedzi pod adresem osób odmiennej orientacji seksualnej.
"Lista Schindlera".
Jako kongresmen domagał się zakazu emisji przez amerykańskie stacje telewizyjne nagrodzonego Oskarem dramatu o holocauście "Lista Schindlera", oskarżając film o wulgarność, w tym seksualną i twierdząc, iż dzieci nie powinny z tego powodu go oglądać. Wiele osób nie zgodziło się z tym stwierdzeniem, a wśród nich było wielu jego republikańskich kolegów z izby.
Sprawa sterylizacji.
Pewna kobieta oskarżyła go, iż poddał ją zabiegowi sterylizacji, podczas nagłej operacji w wyniku ciąży pozamacicznej w 1990, co odbyło się bez jej zgody. Coburn utrzymywał jednak, iż tę zgodę mu dano.
Wojna w Iraku.
W roku 2004, będąc zwolennikiem interwencji w Iraku, stwierdził wyraźnie, iż "nie poszliśmy tam w sprawie broni masowego rażenia".

</doc>
<doc id="627112" url="https://pl.wikipedia.org/wiki?curid=627112" title="Kumbakonam">
Kumbakonam

Kumbakonam – miasto w Indiach, w dystrykcie Thanjavur, położone nad rzeką Kaweri. W roku 2001 miasto liczyło 140 021 mieszkańców.
Miasto jest miejscem pielgrzymek wyznawców hinduizmu, którzy co 12 lat mogą wykąpać się w basenie Mahamakham napełnianym wodą z Gangesu. Wokół basenu wybudowanych jest 16 świątyń poświęconych Śiwie i Wisznu.
W mieście znajdują się ośrodki przemysłu włókienniczego i rzemiosła artystycznego. Funkcjonuje port rzeczny i lotniczy.
Przypisy.
 

</doc>
<doc id="627113" url="https://pl.wikipedia.org/wiki?curid=627113" title="Synodontis nigriventris">
Synodontis nigriventris



</doc>
<doc id="627117" url="https://pl.wikipedia.org/wiki?curid=627117" title="Jango Katowice">
Jango Katowice

Jango Katowice, od sezonu 2009/10 FC Nova Katowice (po fuzji z P.A. Nova Gliwice) − polski klub futsalowy, powstały w listopadzie 1997 roku. Zespół gra obecnie w Ekstraklasie.
Klub występował dawniej pod nazwami Jango Mysłowice oraz Jango Gliwice.
Pozycje w rozgrywkach.
Przed powstaniem polskiej ligi halowej, Jango występowało w Gliwickiej Lidze Halowej, gdzie w 2002 roku zajęło 3. miejsce. W 2006 roku przegrało w finale Pucharu Polski z Holiday Chojnice po dogrywce.
Po wygranym meczu z Hurtapem Łęczyca "w 2. kolejce ligowej sezonu 2006/2007)" klub Jango przeniósł się do Katowic, gdzie rozgrywa swoje mecze w hali Akademii Wychowania Fizycznego w Katowicach przy ul. Mikołowskiej.
Przed sezonem 2009/2010 prezesi Jango Katowice – Adam Kaczyński oraz P.A. Nova Gliwice – Roman Sowiński dokonali fuzji obu klubów i występowali pod nazwą FC Nova Katowice.
W sezonie 2010/2011 zespół nadal występuje jako FC Nova Katowice.
Zespół został wykluczony z rozgrywek w sezonie 2011/12

</doc>
<doc id="627119" url="https://pl.wikipedia.org/wiki?curid=627119" title="ESOMAR">
ESOMAR

ESOMAR (z ang. "European Society for Opinion and Marketing Research," Europejskie Stowarzyszenie Badaczy Opinii Publicznej i Rynku) – organizacja międzynarodowa zrzeszająca osoby związane z badaniami rynku. 
Stowarzyszenie zostało założone w 1948 roku. Obecnie zrzesza około 5000 członków z około 100 państw świata (wbrew nazwie nie tylko Europy). Sekretariat ESOMAR-u znajduje się w Amsterdamie, choć sama organizacja jest zarejestrowana w Szwajcarii. Pracami ESOMAR-u kieruje wybierana w powszechnych wyborach Rada ESOMAR-u ("ESOMAR Council"). Organem statutowym jest także Komisja Standardów Zawodowych ("Professional Standards Committee"). W krajach, gdzie liczba członków przekracza określone minimum, Rada ESOMAR-u wyznacza, po zasięgnięciu opinii członków krajowych, swojego przedstawiciela ("ESOMAR Representative"), którego zadaniem jest ułatwienie przepływu informacji między Radą a członkami krajowymi. W Polsce przedstawicielem jest obecnie Dominika Maison, a poprzednio Agnieszka Sora i Włodzimierz Daab, który dwukrotnie był także członkiem Rady, a obecnie jest wiceprzewodniczącym Komisji Standardów Zawodowych.
Działalność stowarzyszenia ukierunkowana jest na podnoszenie standardów jakościowych oraz etycznych badań opinii publicznej i badań rynkowych, czego przykładem może być "Międzynarodowy Kodeks Postępowania w Dziedzinie Badań Rynkowych i Społecznych" opracowany wspólnie przez ESOMAR i ICC ("Międzynarodową Izbę Handlu") w 1976 regulujący zagadnienia odpowiedzialności badaczy wobec badanych, stosunki badaczy z ogółem społeczeństwa i ze środowiskami gospodarczymi, wzajemne prawa i obowiązki klientów i badaczy oraz zasady przedstawiania wyników badań. Na podstawie Międzynarodowego Kodeksu Postępowania w Dziedzinie Badań Rynkowych i Społecznych w pierwszej połowie lat dziewięćdziesiątych powstał podobny dokument, przygotowany przez Sekcję Badań Opinii Polskiego Towarzystwa Socjologicznego. Nie istnieje jednak żadna krajowa lub narodowa wersja Kodeksu ICC/ESOMAR. Od początku 2008 roku obowiązuje nowa edycja międzynarodowego Kodeksu, której wprowadzenie poprzedziło w ESOMAR referendum.

</doc>
<doc id="627122" url="https://pl.wikipedia.org/wiki?curid=627122" title="Tu-128">
Tu-128

Tu-128 (ros. Ту-128) – radziecki odrzutowy ciężki myśliwiec przechwytujący, skonstruowany w biurze konstrukcyjnym Tupolewa, w kodzie NATO oznaczany jako "Fiddler". Znany też pod początkowym oznaczeniem Tu-28, był najcięższym produkowanym na świecie myśliwcem.
Rozwój i wersje.
W latach 50. zagrożeniem dla ZSRR stała się możliwość uderzenia jądrowego przez zmasowane naloty bombowców, zwłaszcza lecących drogą północną – z baz w USA lub Kanadzie nad biegunem północnym. Słabo zamieszkane północne obszary ZSRR były zbyt rozległe, żeby umieścić tam systemy rakiet przeciwlotniczych, a z drugiej strony były najlepszym miejscem do przechwytywania bombowców, w dużej odległości – ponad 1000 km – od strategicznych celów w głębi kraju. Dlatego oprócz zwykłych myśliwców przechwytujących przeznaczonych do ochrony ważnych celów, pojawiła się w ZSRR potrzeba myśliwców przechwytujących o dużym zasięgu, wyposażonych w efektywny system wykrywania i niszczenia celów (myśliwców przechwytujących obrony strefowej). Przy tym, cechą charakterystyczną dla rozwoju techniki wojskowej w ZSRR było przez długie lata projektowanie całych kompleksów, składających się ze specjalnie opracowanych samolotów, pocisków rakietowych i pokładowych stacji radiolokacyjnych.
Projektowanie odpowiedniego myśliwca rozpoczęto w biurze konstrukcyjnym OKB-156 Tupolewa w 1957 z sugestii marszałka Jewgienija Sawickiego, dowódcy lotnictwa obrony powietrznej (PWO). W celu uzyskania dużego zasięgu i udźwigu, przy braku wymagania toczenia walk manewrowych, oparty był na projekcie naddźwiękowego bombowca „98”, stąd samolot miał wyjątkowo duże rozmiary jak na myśliwiec. W 1958 oficjalnie zlecono Tupolewowi zaprojektowanie odpowiedniego samolotu pod oznaczeniem Tu-28, jednocześnie innym biurom zlecono projektowanie stacji radiolokacyjnej RP-S Smiercz i pocisków rakietowych K-80. Możliwości pocisków miały pozwolić samolotowi zwalczać cele lecące znacznie wyżej. Prace nad samolotem prowadzono pod oznaczeniem fabrycznym „128”. Stację radiolokacyjną testowano na specjalnie przebudowanych samolotach (latających laboratoriach) Tu-104ŁŁ i „98ŁŁ”
W 1960 zbudowano prototyp samolotu „128”, który oblatano 18 marca 1961. 9 lipca 1961 został zaprezentowany na paradzie lotniczej w Tuszynie pod Moskwą z makietami pocisków, po czym nadano mu na zachodzie nazwę kodową ‘Fiddler’. Równolegle z budową prototypu, już pod koniec 1959 rozpoczęto przygotowania do produkcji seryjnej w zakładzie nr 64 w Woroneżu i na początku 1961 ukończono budowę pierwszego samolotu przedseryjnego, oblatanego 13 maja 1961. W 1961 i 1962 zbudowano jeszcze kilka samolotów, na których wprowadzano od razu zmiany zgodnie z wynikami prób w locie. Od 20 marca 1962 prowadzono próby państwowe samolotu, m.in. 27 września 1962 miało miejsce pierwsze zestrzelenie zdalnie sterowanego latającego celu Ił-28.
12 grudnia 1963 minister obrony zmienił oznaczenie samolotu na Tu-128, przy czym cały kompleks rakietowy otrzymał oznaczenie Tu-128S-4, a pociski K-80 oznaczenie R-4. Długotrwałe badania państwowe ukończono we wrześniu 1964 i 30 kwietnia 1965 kompleks Tu-128S-4 oficjalnie przyjęto na uzbrojenie. Samoloty te produkowano do 1970, łącznie zbudowano ich 188 oraz prototyp.
Uzbrojenie samolotu stanowiły 4 specjalnie zaprojektowane pociski R-4 (K-80) zwalczające cele na wysokościach 8–21 km (lecące do 8 km nad nosicielem) i odległości od 2 do 25 km, samonaprowadzane półaktywnie radiolokacyjnie (R-4R) lub termicznie (R-4T). Stacja radiolokacyjna wykrywała cel na odległości do 50 km
Z uwagi na trudności w przeszkalaniu załóg innych myśliwców na Tu-128, opracowano jego wariant szkolno-treningowy Tu-128UT. Kabina trzeciego członka załogi – instruktora została w nim umieszczona nietypowo w obniżonym nosie kadłuba, zamiast radiolokatora. W 1971 przebudowano na tę wersję 4 myśliwce oraz zbudowano dodatkowo 10 samolotów.
W celu zwiększenia skuteczności systemu, z uwagi na zmianę taktyki działania bombowców na loty na małych wysokościach, pod koniec lat 60. podjęto prace nad rozszerzeniem możliwości systemu. Na początku lat 70. opracowano modernizację Tu-128M (kompleks Tu-128S-4M, ze stacją radiolokacyjną RP-SM Smiercz-M i pociskami R-4RM i TM), lecz po długich próbach na uzbrojenie przyjęto ją dopiero w czerwcu 1979, po czym samoloty w jednostkach sukcesywnie zmodernizowano do nowego standardu. Wiele Tu-128M z nową radiostacją odróżniało się poziomym zakończeniem statecznika pionowego. Minimalna wysokość lotu celów przechwytywanych przez pociski obniżyła się do 0,5 km. Przy zastosowaniu nowych pocisków R-4RR wzrósł zasięg zwalczania celów do 40 km.
Niezrealizowane warianty.
Na początku lat 60. planowano rozwinięcie na bazie Tu-128 nowych kompleksów rakietowych Tu-28A-80 ze stacją radiolokacyjną RP-SA Smiercz-A i pociskami K-80M oraz Tu-28A-100 ze stacją Groza-100 i pociskami K-100, na skutek czego w 1963 opracowano ulepszoną wersję samolotu Tu-28A z mocniejszymi silnikami WD-19 i nieco zmodyfikowanym płatowcem. Próby silnika prowadzono na doświadczalnym Tu-128ŁŁ, lecz ponieważ osiągi niewiele wzrosły, a prace nad nowymi radarami opóźniały się, zrezygnowano z projektu Tu-28A. Tylko na papierze pozostał kolejny projekt wyposażenia Tu-128 w silniki RD-36-41, z którymi miał osiągnąć prędkość 2650 km/h. Dalszym rozwinięciem były również niezrealizowane: przechwytujący Tu-138 z silnikami WD-19, radiolokatorem Smiercz-A, nowym skrzydłem i ulepszoną aerodynamiką i wielozadaniowy lub przechwytujący Tu-148 z silnikami RD-19 i nowoczesną stacją radiolokacyjną Zasłon, z którego rozwoju zrezygnowano na korzyść MiG-31. Nie zrealizowano także wersji szybkiego bombowca z 1969 Tu-128B, zabierającego do 4500 kg bomb, w tym 1500 kg w komorze bombowej, z prędkością naddźwiękową.
Służba.
Pierwsze Tu-128 weszły na wyposażenie 518. pułku myśliwskiego w bazie Tałagi nad Morzem Białym w październiku 1966. Do 1970 wyposażono w nie łącznie 7 trzyeskadrowych pułków, po 9-12 samolotów w eskadrze, pomimo początkowych planów utworzenia 25 pułków.
Ich wycofywanie rozpoczęto pod koniec lat 70., a do końca lat 80. zastąpiono je w jednostkach bojowych samolotami MiG-31. Na początku lat 90. samoloty ostatecznie wycofano i złomowano.
Dzięki dobrej aerodynamice, samolot miał dobre charakterystyki lotne, zwłaszcza w locie naddźwiękowym (prędkość naddźwiękową osiągał na wysokości 10–11 km bez dopalania), lecz jednocześnie był dość trudny w pilotażu, zwłaszcza przy starcie i lądowaniu i wymagał doświadczonych pilotów. Z uwagi na wielkość, jego pilotaż był nietypowy dla samolotu myśliwskiego (nawet zamiast drążka sterowego miał on wolant), co stwarzało problemy przy przeszkalaniu pilotów, zwłaszcza z poddźwiękowych lekkich samolotów MiG-17. Prostsze było przeszkalanie z Su-9. Do czasu wprowadzenia Tu-128UT, szkolenie prowadzono m.in. na Tu-124.
Samolot miał załogę dwuosobową, w której nawigator prowadził nawigację, śledził sytuację bojową oraz kierował przechwytywaniem celów wskazywanych z ziemi lub przez stację radiolokacyjną, natomiast pilot naprowadzał samolot na cel i kierował użyciem uzbrojenia. Samolot przede wszystkim działał w automatycznym systemie przechwytywania w oparciu o dane ze stacji naziemnych, a później także z samolotów wczesnego ostrzegania Tu-126, lecz mógł także działać autonomicznie. Duży zasięg umożliwiał przechwytywanie celów na dużej odległości (1170 km przy prędkości poniżej Ma 1 lub 580 km przy prędkości powyżej Ma 1) lub ponad dwugodzinne patrolowanie (maksymalny czas lotu 3 godz.).
Opis techniczny.
Metalowy średniopłat o układzie klasycznym. Kadłub konstrukcji półskorupowej, skonstruowany z uwzględnieniem reguły pól. Po bokach kadłuba wloty powietrza do silników z regulowanymi dwupołożeniowo stożkami. Smukłe skrzydła o skosie 56°22′, konstrukcji dwudźwigarowej, składające się z pięciu części, w tym centropłata. Usterzenie klasyczne, skośne, stery wysokości płytowe (awaryjnie działające jako klasyczne). Załoga 2-osobowa – pilot i nawigator, w układzie tandem, w hermetyzowanej kabinie w części nosowej, zaopatrzona w fotele katapultowe KT-1. Członkowie załogi zajmowali miejsca przez podnoszone do tyłu części osłony. Podwozie samolotu trójpodporowe, golenie główne (po 4 koła) chowane do gondoli w skrzydłach, goleń przednia dwukołowa chowana do kadłuba. Samolot posiadał spadochron hamujący. W skład wyposażenia wchodziła stacja radiolokacyjna RP-S Smiercz w osłonie w nosie kadłuba, aparatura naprowadzania z ziemi AR-SM Łazur-SM, 2 radiostacje krótkofalowe, urządzenie identyfikacji swój-obcy (IFF) SRZO-2M „Chrom-Nikiel”.

</doc>
<doc id="627127" url="https://pl.wikipedia.org/wiki?curid=627127" title="Kris Boyd">
Kris Boyd

Kris Boyd (ur. 18 sierpnia 1983 w Irvine) – szkocki piłkarz występujący na pozycji napastnika.
Kariera klubowa.
Boyd swoją piłkarską karierę zaczynał w klubie Kilmarnock. Do pierwszego zespołu trafił w wieku 17 lat w 2000 i w barwach Kilmarnock zadebiutował w Scottish Premier League w ostatniej kolejce sezonu 2000/2001 – 20 maja 2001 w wygranym 1:0 meczu z Celtikiem Glasgow. Kilmarnock w tamtym sezonie zajął 4. miejsce w końcowej klasyfikacji. Po sezonie z Kilmarnock odeszło dwóch czołowych napastników tego zespołu: Ally McCoist oraz Francuz Christophe Cocard. Dlatego też Boyd dostawał więcej szans od menedżera Kilmarnock i w całym sezonie 2001/2002 zdobył 5 bramek, a Kilmarnock zakończył sezonu na 7. miejscu w lidze. W sezonie 2002/2003 Boyd stał się już zawodnikiem pierwszego składu i rozegrał bardzo dobry sezon. Zdobył 12 bramek w Premier League i był jednym z najlepszych strzelców zespołu. Sezon 2003/2004 w wykonaniu Boyda był jeszcze lepszy, który zdobył aż 15 bramek w sezonie, co dało utrzymanie w lidze drużynie Kilmarnock (10. miejsce). W sezonie 2004/2005 Boyd zdobył 17 bramek, a prawdziwy popis dał w meczu przeciwko Dundee United, który Kilmarnock wygrał 5:2, a Boyd strzelił wszystkie 5 bramek dla swojej drużyny. Wyrównał wówczas rekord Kenny’ego Millera Już wtedy chciały go kupić Celtic i Rangers, ale z transferu nic nie wyszło. Po sezonie dostał także oferty z klubów Football League Championship, Cardiff City i Sheffield Wednesday, ale Boyd nie chciał grać na szczeblu drugoligowym.
22 grudnia 2005 ogłoszono jednak, że Boyd od stycznia 2006 będzie zawodnikiem Rangers. 1 stycznia Boyd oficjalnie został nowym graczem Rangersów. Suma transferu opiewała na 500 tysięcy funtów. 7 stycznia Boyd zadebiutował w barwach nowego klubu w 3. rundzie Pucharze Szkocji przeciwko drużynie Peterhead. W meczu tym Boyd ustrzelił hat-tricka, a Rangersi rozgromili 3-ligowca 5:0. W całej rundzie wiosennej ustrzelił dla swojego klubu 20 goli w 17 meczach, a w całym sezonie licząc występy w Kilmarnock zdobył ich aż 37. W lidze strzelał 22 razy zostając królem strzelców ligi. Stał się także pierwszym królem strzelców ligi szkockiej w historii, który strzelał gole dla dwóch różnych klubów w jednym sezonie. Na początku sezonu 2006/2007 Boyd stracił jednak miejsce w podstawowym składzie. Pierwszy mecz opuścił ze względu na kartki z poprzedniego sezonu, a kolejne dwa oglądał z ławki rezerwowych. Trener Paul Le Guen wystawił go dopiero 19 sierpnia w meczu z Hearts i Boyd odwdzięczył się 2 golami. W kolejnym meczu ze swoją dawną drużyną, Kilmarnock, Boyd także zdobył 2 bramki. W sezonie 2006/2007, jak i w sezonach 2008/2009 i 2009/2010 wywalczył kolejne trzy korony króla strzelców Premier League. W 2009 i 2010 roku wywalczył mistrzostwo Szkocji. Z Rangersami zdobył też dwa Puchary Szkocji (2008, 2009) i dwa Puchary Ligi Szkockiej (2008, 2010).
5 lipca 2010 podpisał dwuletni kontrakt z Middlesbrough. Z tego klubu był wypożyczony do Nottingham Forest. Po jednym sezonie spędzonym w Anglii przeniósł się do tureckiego Eskişehirsporu. W grudniu 2011 rozwiązał kontrakt z klubem. Powodem tego były zaległości finansowe wobec gracza. W styczniu 2012 został graczem zespołu MLS – Portland Timbers.
Kariera reprezentacyjna.
W reprezentacji Szkocji Boyd zadebiutował 11 maja 2006 roku w wygranym 5:1 meczu z Bułgarią, rozgrywanym w ramach Kirin Cup. Boyd wówczas dwukrotnie zdobywał bramki. Także w pierwszym meczu kwalifikacyjnych do Euro 2008 przeciwko Wyspom Owczym Boyd dwukrotnie trafiał do siatki rywali.

</doc>
<doc id="627129" url="https://pl.wikipedia.org/wiki?curid=627129" title="Komunikacja miejska w Śremie">
Komunikacja miejska w Śremie

Komunikacja miejska w Śremie – początkowo działała wspólnie z PKS Poznań. Tabor zapewnia obecnie firma Totem ze Śremu. Komunikacja łączy os. Jeziorany ze starszą częścią miasta, szpitalem i cmentarzem komunalnym na os. Helenki, a także zapewnia połączenia autobusowe z wsi gminy Śrem do centrum miasta. Linie obsługiwane są przez pojazdy niskopodłogowe. Od 1 lipca 2016 przejazdy autobusami komunikacji miejskiej w Śremie są darmowe.

</doc>
<doc id="627131" url="https://pl.wikipedia.org/wiki?curid=627131" title="Etiopistyka">
Etiopistyka

Etiopistyka, inaczej abisynistyka – dziedzina orientalistyki zajmująca się badaniem języków, kultur i historii Etiopii, w mniejszym stopniu również Erytrei. 
Etiopistyka na świecie.
Początki etiopistyki wiążą się z europejską ekspansją na Wschód w XV wieku. Od 1487 roku regularne stosunki z Etiopią utrzymywała Portugalia. Jeden z wysłanników misji portugalskiej do Etiopii, Francisco Alvares, po powrocie do ojczyzny po 6-letnim pobycie w Afryce sporządził pierwszy obszerny opis tego kraju. 
Ważną rolę w rozwoju etiopistyki odegrała kolonia mnichów etiopskich w Rzymie zgromadzona w klasztorze San Stefano dei Mori. Współpracowali z nimi m.in. Marianus Victorius, autor pierwszej gramatyki języka gyyz (wyd. w 1548 roku) oraz uważany za ojca etiopistyki Hiob Ludolf, autor gramatyk języków gyyz i amharskiego jak również pierwszej historii Etiopii. 
Po okresie względnej izolacji Etiopii od świata zewnętrznego, zainteresowanie jej kulturą wzrosło w Europie pod koniec XIX wieku. Wtedy to podróż do Etiopii w poszukiwaniu źródeł Nilu Błękitnego odbył James Bruce. Pozostawił on obszerny opis swej podróży, gdzie m.in. spisał wiele lokalnych tradycji i dał próbki języków etiopskich, np. gafat.
Pod koniec XIX wieku wskutek działalności podróżników, jak i w wyniku działań wojennych (złupienie przez Brytyjczyków cesarskiej biblioteki w Mekdeli po pokonaniu Teodora II), pojawiło się w Europie wiele rękopisów etiopskich. Uczeni szybko zdali sobie sprawę, że badanie literatury etiopskiej może mieć wielkie znaczenie dla biblistyki, semitystyki czy patrystyki, gdyż wskutek konserwatyzmu i izolacji Etiopia przechowała wiele tekstów uznanych dotychczas za zaginione (jak np. Księga Henocha czy Wniebowstąpienie Izajasza). Poznawanie tych rękopisów dało impuls do rozwoju badań nad językiem gyyz (tu zwłaszcza godne uwagi są monumentalne dzieła Augusta Dillmanna) i historią kultury etiopskiej.
W XX wieku etiopistyka stała się dyscypliną akademicką na europejskich uniwersytetach (m.in. Hamburg, Neapol, Londyn). Wielki wkład do etiopistyki wnieśli również w XX wieku uczeni etiopscy, zwłaszcza skupieni wokół Institute of Ethiopian Studies w Addis Abebie. W 2003 roku rozpoczęto wydawanie "Encyclopedia Æthiopica" (red. Siegbert Uhlig), która w założeniu ma podsumować dotychczasowy dorobek etiopistyki. Etiopistyką zajmują się specjalistyczne pisma: „Rassegna di studii etiopici”, „Annales d'Ethiopie”, „Journal of Ethiopian Studies”. 
Etiopistyka w Polsce.
Jedynym polskim etiopistą działającym przed wojną był Izaak Wajnberg, autor studiów o języku tigrinia. Po wojnie studia etiopistyczne prowadzono (i prowadzi się do dziś) na Wydziale Orientalistycznym Uniwersytetu Warszawskiego. Od niedawna naucza się również języka amharskiego na Uniwersytecie im. Adama Mickiewicza w Poznaniu. Wybitni polscy etiopiści to:

</doc>
<doc id="627132" url="https://pl.wikipedia.org/wiki?curid=627132" title="Mahawira Wardhamana">
Mahawira Wardhamana



</doc>
<doc id="627139" url="https://pl.wikipedia.org/wiki?curid=627139" title="Wyspy Russella">
Wyspy Russella

Wyspy Russella () – dwie niewielkie wyspy pochodzenia wulkanicznego, w archipelagu Wysp Salomona, należące do Centralnej Prowincji państwa Wyspy Salomona. Wyspy Russella znajdują się 48 km (30 mil) na północny zachód od Guadalcanalu. Większość powierzchni wysp zajmują plantacje palm kokosowych, a w największej miejscowości archipelagu, Yandina, znajdują się zakłady produkcji kopry i oleju palmowego. Miejscowa ludność melanezyjskiego pochodzenia nazywa się ludem Lavukal i posługuje się językiem lawukaleskim.
Podczas II wojny światowej, Wyspy Russella zostały zajęte przez Japończyków, po czym w roku 1943, w ramach działań zbrojnych USA na Wyspach Salomona, archipelag został zdobyty przez Marynarkę Wojenną USA. Większa wyspa (Pawuwu) stanowiła przejściowo rejon wypoczynkowy 1 Dywizji Marines, na drugiej (Banika, Mbanika), tam gdzie dzisiaj mieści się miejscowość Yandina, US Navy wzniosła wielką bazę zaopatrzeniową floty wraz z miejscami wypoczynkowymi dla korpusu oficerskiego i w pełni wyposażonymi szpitalami. Amerykanie opuścili archipelag w latach pięćdziesiątych XX wieku.
Posterunek policji w Yandinie w roku 2004 został zaatakowany przez grupę mężczyzn reprezentujących "Rewolucyjną Armię Guadalcanalu" (dzisiaj występującą pod nazwą "Isatabu Freedom Movement"), którzy włamali się do zbrojowni i zrabowali kilkadziesiąt sztuk broni długiej i krótkiej oraz kilkaset sztuk amunicji. Stolica kraju Honiara jest od kilku lat widownią niesnasek na tle etnicznym pomiędzy mieszkańcami Guadalcanalu i sąsiedniej wyspy Malaita.
Yandina jest siedzibą RAMSI (międzynarodowa organizacja pomocowa dla Wysp Salomona; ang. ), zajmująca się dostarczaniem pomocy logistycznej, materiałowej i w uzasadnionych przypadkach (jak w latach 2004–2005) – militarno-policyjnej. W programie partycypują większe kraje regionu, jak Australia, Nowa Zelandia, Fidżi i Papua-Nowa Gwinea. "Havuna Primary School" jest jedyną szkołą na Wyspach Russela.

</doc>
<doc id="627149" url="https://pl.wikipedia.org/wiki?curid=627149" title="Gospodarka centralnie planowana">
Gospodarka centralnie planowana



</doc>
<doc id="627151" url="https://pl.wikipedia.org/wiki?curid=627151" title="Gospodarka planowana centralnie">
Gospodarka planowana centralnie



</doc>
<doc id="627152" url="https://pl.wikipedia.org/wiki?curid=627152" title="Ka-50-2 Erdogan">
Ka-50-2 Erdogan

Ka-50-2 Erdogan – wersja Ka-50 wyprodukowana przez Kamow wraz z Israel Aircraft Industries. Miała wejść na wyposażenie Turcji. Pod wieloma względami jest zupełnie innym helikopterem, ponieważ Turcy postawili zupełnie inne wymagania i na ich potrzebę stworzono ten projekt.
Opis.
Najbardziej widoczną różnicą w stosunku do pierwotnej wersji Ka-50 jest dwuosobowa kabina pilota z siedzeniami ustawionymi w układzie tandem (jeden za drugim). Działko kal. 30 mm Szypunow 2A42 nie jest umiejscowione jak dotychczas z boku kadłuba lecz zamontowane jest w łożu wieżyczki dziobowej. Posiada zmodernizowaną awionikę, rakiety przeciwczołgowe, co pozwala na nietypowe możliwości i zastosowanie bojowe.Największe atuty tak zmodernizowanej maszyny to: łatwość pilotażu, pełne bezpieczeństwo dla pilota oraz podwyższona wytrzymałość na ostrzał z broni małokalibrowej.
Historia.
Projekt powstał we współpracy między Kamow a Israel Aircraft Industries. Rosjanie odpowiedzialni za kadłub i wszystkie systemy będące "sercem" śmigłowca, a izraelczycy za awionikę oraz uzbrojenie. Powstał w wyniku konkursu wojska tureckiego na nowy helikopter. W konkursie Ka-50-2 pokonał Eurocopter i Apache, ale przegrał z AH-1 Cobra. W 2004 przetarg został jednak unieważniony, by w 2007 wybrać Agusta A129 Mangusta, który przyjęto do uzbrojenia w 2014 roku jako T129.

</doc>
<doc id="627153" url="https://pl.wikipedia.org/wiki?curid=627153" title="Vihara">
Vihara



</doc>
<doc id="627154" url="https://pl.wikipedia.org/wiki?curid=627154" title="Planowa gospodarka">
Planowa gospodarka



</doc>
<doc id="627160" url="https://pl.wikipedia.org/wiki?curid=627160" title="Anita Blake">
Anita Blake



</doc>
<doc id="627165" url="https://pl.wikipedia.org/wiki?curid=627165" title="Symbiont">
Symbiont

Symbiont – organizm, który żyje w symbiozie z organizmem innego gatunku, np. bakterie w jelicie grubym u człowieka, bakterie, które trawią celulozę u przeżuwaczy (krowa).
Ectosymbiont.
Symbiont zewnętrzny, związany z koloniami gospodarzy co najmniej podczas części swojego cyklu życiowego, jednakże niebędący pasożytem wewnętrznym.

</doc>
<doc id="627169" url="https://pl.wikipedia.org/wiki?curid=627169" title="Hermann von Ihering">
Hermann von Ihering

Hermann von Ihering (ur. 9 października 1850 w Kilonii, zm. 24 lutego 1930 w Gießen, w Niemczech) – był niemiecko-brazylijskim zoologiem.
Życiorys.
Urodził się w Kilonii, w Niemczech, w 1850. W wieku 18 lat przeprowadził się do Wiednia; rozpoczął studia medyczne. W roku 1870 zaciągnął się do 117. Pułku Muszkieterów. W 1873 zdobył tytuł lekarz medycyny na Uniwersytecie w Gentyndze, a w trzy lata później stopień Doktora. W tym samym roku został wykładowcą zoologii na Uniwersytecie w Erlangen. Wyjechał do Brazylii w 1880 i utrzymywał się pracując jako lekarz. Po trzech latach dostał pracę w "Brazylijskim Muzeum Narodowym" w Rio de Janeiro. W 1887 rozpoczął nadzór nad rekonstrukcją Museu Paulista, w São Paulo. W 1894 został pierwszym dyrektorem tego muzeum. W 1916 rozstał się z Museu Paulista. Powrócił do Niemiec w 1924, a dwa lata później otrzymał honorowy tytuł profesora zoologii i paleontologii Uniwersytetu w Gießen. Zmarł w 1930, w Gießen, w Hesji, w Niemczech.

</doc>
<doc id="627170" url="https://pl.wikipedia.org/wiki?curid=627170" title="9. Dywizja Piechoty">
9. Dywizja Piechoty



</doc>
<doc id="627172" url="https://pl.wikipedia.org/wiki?curid=627172" title="Tu-28">
Tu-28



</doc>
<doc id="627173" url="https://pl.wikipedia.org/wiki?curid=627173" title="Czatyr-Dah">
Czatyr-Dah

Czatyr-Dah (, , ) – masyw górski na Półwyspie Krymskim. W języku Tatarów Krymskich "çatır" oznacza namiot, "dağ" górę. Czatyrdah składa się z dwóch płaskowyży.
Północny płaskowyż jest niższy, porośnięty stepem, a w południowej części lasem bukowym i zaroślami jałowca. We wschodniej części skupisko reliktowych cisów. Przebiegają tędy liczne szlaki turystyczne, atrakcją dla turystów są jaskinie, m.in. jaskinia Marmurowa.
Południowy, wyższy płaskowyż osiąga wysokość 1527 m n.p.m., pokrywają go łąki górskie. Jest to masyw o stromych stokach, którymi poprowadzone są drogi wspinaczkowe.
Adam Mickiewicz poświęcił Czatyr-Dahowi, który błędnie uważał za najwyższy szczyt Krymu, dwa Sonety krymskie: "Czatyrdah" i "Widok gór ze stepów Kozłowa".

</doc>
<doc id="627180" url="https://pl.wikipedia.org/wiki?curid=627180" title="Tod Browning">
Tod Browning

Charles Albert Browning, Jr., znany jako Tod Browning (ur. 12 lipca 1880 w Louisville, zm. 6 października 1962 w Malibu) – amerykański reżyser filmowy oraz aktor, którego kariera przypadła na czasy kina niemego i udźwiękowionego.
Znany jest głównie jako reżyser jednych z pierwszych horrorów: "Dracula" (1931) z aktorem Belą Lugosi oraz skandalizującego "Dziwolągi" ("Freaks") z 1932.

</doc>
<doc id="627181" url="https://pl.wikipedia.org/wiki?curid=627181" title="Charles Albert Browning">
Charles Albert Browning



</doc>
<doc id="627183" url="https://pl.wikipedia.org/wiki?curid=627183" title="Order Leopolda (Austria)">
Order Leopolda (Austria)

Austriacko-Cesarski Order Leopolda (niem. "Österreichisch-Kaiserlicher Leopold-Orden") – austriacki i austro-węgierski order nadawany od 1808 do 1918 za zasługi cywilne i od 1860 również za wojskowe.
Historia.
Order został ustanowiony 7 stycznia 1808 roku przez ostatniego cesarza Świętego Cesarstwa i pierwszego cesarza austriackiego Franciszka II (I) ku pamięci jego ojca, Leopolda II, i od początku posiadał demokratyczny charakter, gdyż mógł być nadawany wszystkim zasłużonym (tylko mężczyznom) bez względu na pochodzenie społeczne, narodowość i wyznanie religijne. Przeznaczony początkowo był tylko dla poddanych austriackich, ale w czasie kongresu wiedeńskiego dokonano wielu nadań dla zagranicznych dyplomatów. 
Dzielił się początkowo na trzy, a później na cztery klasy:
W roku 1860 dodano orderowi „dekorację wojenną” ("Kriegsdekoration, K.-D"). 
Do roku 1884 nadanie III klasy wiązało się z nobilitacją, nadanie II klasy szlachcicowi z tytułem barona, a ówczesnej I klasy – tytuł tajnego radcy. Dotyczyło to wszystkich tych, którzy do momentu nadania jeszcze tych rang nie posiadali.
Insygnia.
Insygnia orderu to oznaka, gwiazda orderowa dla Krzyża Wielkiego i I klasy, łańcuch (przy Krzyżu Wielkim, tylko na specjalne okazje). Oznaka to krzyż kawalerski z wklęsłymi krawędziami ramion, emaliowany na czerwono z białym obramowaniem. W czerwonym medalionie awersu znajdują się splecione inicjały założyciela „F I A” ("Franciscus Imperator Austriae"), otoczone napisem INTEGRATI ET MERITO ("Za uczciwość i zasługi"), zaś w medalionie rewersu zielony wieniec laurowy otoczony napisem OPES REGUM CORDA SUBDITORUM (dewizą panowania Leopolda II – "Czyny królów podbijają serca poddanych"). Do roku 1818 między ramionami krzyża znajdowały się potrójne złote liście dębowe. Zawieszką była cesarska korona austriacka, tzw. „korona rudolfińska”.
Oznaka kawalerska mocowana była do prawej piersi na wstążce wiązanej w trójkąt, a oznakę komandora noszono na wstędze wieszanej na szyi. Oznaka I Klasy była wielkości oznaki Komandora, lecz była noszona na wstędze z prawego ramienia na lewe biodro, podobnie jak większa od niej oznaka Krzyża Wielkiego. 
Order był noszony na czerwonej wstążce z białymi paskami wzdłuż brzegów; wstęga Krzyża I Klasy była czerwona z białymi paskami po bokach.
Gwiazdy dla Krzyża Wielkiego i I Klasy były srebrne, ośmiopromienne, z nałożonym na nie awersem oznaki. Łańcuch do 1916 wykonywany był w złocie, składał się z ogniw dwóch rodzajów: złotych wieńców z liści dębowych i splecionych inicjałów „F” i „L”.
Dekoracją wojenną były, podobnie jak w przypadku Orderu Żelaznej Korony, emaliowane na zielono gałązki laurowe pod koroną zawieszki oraz skrzyżowane złote (lub, przy niższej klasie, srebrne) miecze pod koroną zawieszki lub między ramionami krzyża.
Jako szczególne wyróżnienie ze strony monarchy nadawano oznaki z brylantami. Ostatniego nadania dla swego ministra dworu, hr. Silva-Tarouca, dokonał cesarz Karol I 11 listopada 1918 roku na parę godzin przed podpisaniem swej deklaracji o zrzeczeniu się udziału w rządach (lecz nie abdykacji).

</doc>
<doc id="627185" url="https://pl.wikipedia.org/wiki?curid=627185" title="Wolność słowa (album)">
Wolność słowa (album)

Wolność słowa – album zespołu Püdelsi, wydany w 2003 roku. Na płycie znajdują się takie znane utwory jak „Kocham się”, „Tango libido” oraz, śpiewana niegdyś przez Piotra Szczepanika piosenka, „Nigdy więcej”. Album osiągnął status złotej płyty.
Płyta dotarła do 2. miejsca listy OLiS w Polsce.
Spis utworów.
Źródło:.
ponadto
Muzycy.
Źródło:.

</doc>
<doc id="627192" url="https://pl.wikipedia.org/wiki?curid=627192" title="Leopoldsorden">
Leopoldsorden



</doc>
<doc id="627193" url="https://pl.wikipedia.org/wiki?curid=627193" title="Order Leopolda">
Order Leopolda



</doc>
<doc id="627195" url="https://pl.wikipedia.org/wiki?curid=627195" title="Kladivo pracuje na 110%">
Kladivo pracuje na 110%

Kladivo pracuje na 110% (czes. młot pracuje na 110%) - trzeci album czeskiej grupy Umbrtka. Został wydany w roku 2001.

</doc>
<doc id="627196" url="https://pl.wikipedia.org/wiki?curid=627196" title="EPSI">
EPSI



</doc>
<doc id="627197" url="https://pl.wikipedia.org/wiki?curid=627197" title="Chińska filozofia">
Chińska filozofia



</doc>
<doc id="627198" url="https://pl.wikipedia.org/wiki?curid=627198" title="Indyjska filozofia">
Indyjska filozofia



</doc>
<doc id="627199" url="https://pl.wikipedia.org/wiki?curid=627199" title="Filozofia hinduska">
Filozofia hinduska



</doc>
<doc id="627200" url="https://pl.wikipedia.org/wiki?curid=627200" title="Trzyszcz nadmorski">
Trzyszcz nadmorski

Trzyszcz nadmorski ("Cicindela maritima") – gatunek kserotermicznego chrząszcza z rodziny biegaczowatych. Owad barwy brązowoczerwonej z czerwonawymi nogami. 
Opis.
Imago.
Trzyszcz ten osiąga od 10 do 14 mm długości ciała. Episternity przedtułowia pokryte białymi włoskami. Policzki nagie. Ostatni segment głaszczków wargowych metaliczny. Ostatni człon czułków z kilkoma tylko szczecinkami w tylnej części. Środkowa przepaska jest odgięta ku tyłowi pokryw. Penis prosty, pałowaty. Torebka wewnętrzna penisa bez ząbka. Pewne odróżnienie tego gatunku od podobnego trzyszcza piaskowego możliwe jest tylko po budowie genitaliów samców, choć wskazuje się też na pewne różnice w owłosieniu przedniej części ciała i kształcie plamek na pokrywach. U "C. maritima" na czole znajduje się grupa sterczących, białych szczecinek położona na i za oczami, podczas gdy u "C. hybrida" są tylko 1 do 3 szczecinki w tylnych kątach oczu.
Larwa.
Ciało larwy smuklejsze niż u trzyszcza polnego, na głowie i przedpleczu słabo z metalicznym, miedzianym lub zielonym połyskiem oraz rozproszonymi, białymi szczecinkami. Na przedpleczu szczecinki te są gęściej rozmieszczone niż u trzyszcza nadmorskiego; w trzecim stadium jest ich ponad 100. Drugi człon czułków blisko trzykrotnie dłuższy niż szerszy, przynajmniej tak długi jak trzeci i czwarty razem wzięte. Po obu stronach nasale środkowy ząbek większy od wewnętrznego i mniejszy od zewnętrznego. Szerokość głowy u kolejnych stadiów wynosi w przybliżeniu: 1,3, 2 i 3 mm. Dziesiąty segment odwłoka otoczony szczecinkami zbliżonej długości po stronie grzbietowej i brzusznej, liczniejszymi niż u trzyszcza małego. Boczne haki grzbietowe odwłoka duże, zwężone u nasady, słabiej u wierzchołka zakrzywione niż u trzyszcza polnego i piaskowego.
Ekologia.
Trzyszcz nadmorski bytuje na piaszczystych wybrzeżach morza i większych rzek. Jest polifagicznym chrząszczem drapieżnym, drobne bezkręgowce chwyta w biegu lub w locie.
Gatunek kserotermiczny. Przez niektórych określany także jako halobiont
Larwy również drapieżne. Żyją w tunelach wykopanych w sypkim piasku. Przepoczwarczenie przebiega w gruncie.
Występowanie.
Gatunek zachodniej palearktyki. Zamieszkuje wybrzeża mórz Północnego i Bałtyckiego oraz Atlantyku. Notowany również ze stanowisk śródlądowych w pobliżu rzek. Podawany z Armenii, Belgii, Białorusi, Chorwacji, Danii, Estonii, Finlandii, Francji, Gruzji, Holandii, Kazachstanu, Łotwy, Litwy, Mołdawii, Niemiec, Norwegii, Polski, Rosji, Szwecji, Ukrainy i Wielkiej Brytanii.
Podgatunki.
Wyróżnia się 3 podgatunki trzyszcza nadmorskiego:
W Polsce występuje podgatunek nominatywny "C. m. maritima".
Zagrożenie.
Gatunek wpisany został na Czerwoną listę zwierząt ginących i zagrożonych w Polsce w kategorii EN. W Niemczech gatunek ten jest ekstremalnie zagrożony. W Wielkiej Brytanii uznano go za "nationality rare", gdyż występuje tam tylko w kilku miejscach.

</doc>
<doc id="627201" url="https://pl.wikipedia.org/wiki?curid=627201" title="Cicindela maritima">
Cicindela maritima



</doc>
<doc id="627202" url="https://pl.wikipedia.org/wiki?curid=627202" title="Blind Melon">
Blind Melon

Blind Melon – amerykańska rockowa grupa muzyczna założona w roku 1989 w Los Angeles przez trzech muzyków z Mississippi, zapamiętana najbardziej z utworu i teledysku „No Rain” pochodzącego z debiutanckiego albumu „Blind Melon” (1993), w którym występowała tańcząca w stroju pszczoły dziewczynka. Piosenka ta stała się przebojem, album czterokrotnie otrzymał platynę. Grupa osiągnęła sukces komercyjny i zyskała uznanie krytyków.
Liderem zespołu był wokalista Shannon Hoon, wystąpił on w utworze zespołu Guns N’ Roses pt. „Don’t Cry”. Zmarł po przedawkowaniu kokainy. Jego śmierć była przyczyną rozpadu zespołu, który został reaktywowany w 2006 roku.
Skład.
Obecni członkowie
Byli członkowie

</doc>
<doc id="627209" url="https://pl.wikipedia.org/wiki?curid=627209" title="Eugenio Alliata">
Eugenio Alliata

Eugenio Mario Alliata OFM (ur. 9 grudnia 1949 w Bolzano Novarese, Novara) – włoski archeolog i biblista, franciszkanin, licencjusz nauk biblijnych. Należy do franciszkańskiej Prowincji św. Bonawentury w Piemoncie.
Życiorys.
Uzyskał w 1982 licencjat z teologii ze specjalizacją biblijną we Franciszkańskim Studium Biblijnym w Jerozolimie. W 1985 uzyskał stopień licencjusza archeologii chrześcijańskiej w Papieskim Instytucie Archeologii Chrześcijańskiej w Rzymie.
Uczestniczył w wielu kampaniach wykopaliskowych na Bliskim Wschodzie, w Izraelu i w Jordanii (Nazaret, En Kerem, Góra Nebo, Umm ar-Rasas, Kafarnaum, Kefar Kanna). Liczne publikacje książkowe i artykuły w specjalistycznych periodykach. Uważany za największego znawcę archeologii pierwotnego chrześcijaństwa Palestyny. Współpracował z Bellarmino Bagattim, Virgilio Corbo oraz Stanislao Loffredą.
Obecnie Eugenio Alliata jest wykładowcą archeologii paleochrześcijańskiej we Franciszkańskim Studium Biblijnym w Jerozolimie oraz dyrektorem muzeum archeologicznego przy Klasztorze Ubiczowania na Via Dolorosa w Jerozolimie.

</doc>
<doc id="627210" url="https://pl.wikipedia.org/wiki?curid=627210" title="Cicindela sexguttata">
Cicindela sexguttata

Cicindela (Cicindela) sexguttata - gatunek chrząszcza z rodziny biegaczowatych i podrodziny trzyszczowatych.
Trzyszcz ten osiąga od 12 do 14 mm długości ciała. Barwy metalicznie zielonej lub niebieskiej, na pokrywach skrzydeł sześć białych plam, żuwaczki także białe.
Dorosłe potrafią bronić się przez wydzielanie odstraszająco pachnącej, płynnej wydzieliny
"Cicindela sexguttata" jest chrząszczem drapieżnym.
Gatunek ten występuje w Kanadzie oraz Stanach Zjednoczonych

</doc>
<doc id="627212" url="https://pl.wikipedia.org/wiki?curid=627212" title="Na drugim brzegu tęczy">
Na drugim brzegu tęczy

Na drugim brzegu tęczy – debiutancki album bluesrockowego zespołu Breakout, wydany w 1969. Na płycie znajdują się takie znane utwory jak "Poszłabym za tobą" i "Gdybyś kochał, hej!".

</doc>
<doc id="627213" url="https://pl.wikipedia.org/wiki?curid=627213" title="Manticora scabra">
Manticora scabra

Manticora scabra – owad z rzędu chrząszczy występujący w Mozambiku, Transwalu i Zimbabwe. Długość 55-59 mm. "Manticora scabra" jest chrząszczem drapieżnym.

</doc>
<doc id="627215" url="https://pl.wikipedia.org/wiki?curid=627215" title="Vápenná">
Vápenná

Vápenná (do 1949 "Zighartice", niem. "Setzdorf") – wieś i gmina w Czechach, w kraju ołomunieckim (czes. "Olomoucký kraj"), w okresie Jeseník.
Górska miejscowość o walorach letniskowych, położona w Žulovskiej pahorkatinie (pol. "Przedgórze Paczkowskie") na wysokości 411 m n.p.m. u wschodniego podnóża Rychlebskich hor (pol. Góry Złote). We wsi znajduje się parafialny kościół barokowy, jednonawowy pod wezwaniem św. Filipa z 1781 r. oraz groby siedmiu ofiar strajku frywaldowskiego. Wieś zajmuje obszar 3677 ha, mieszka w niej 1360 mieszkańców. W pobliżu wsi znajduje się wiele lejów krasowych oraz wywierzysko i nieczynny zatopiony, wielki, tarasowy kamieniołom wapienia, w którym urządzono kąpielisko. W latach klęski głodu i nieurodzaju (1845-1849 r.) miała miejsce wielka emigracja mieszkańców wsi do Ameryki.
Komunikacja.
Przez wieś przebiegają:

</doc>
<doc id="627217" url="https://pl.wikipedia.org/wiki?curid=627217" title="Cicindela aurofasciata">
Cicindela aurofasciata

Cicindela aurofasciata - owad z rzędu chrząszczy występujący w Indiach. Na ciemnych pokrywach znajdują się żółte plamy tworzące krzyż. "Cicindela aurofasciata" jest chrząszczem drapieżnym.

</doc>
<doc id="627218" url="https://pl.wikipedia.org/wiki?curid=627218" title="Somnolencja">
Somnolencja

Somnolencja – patologiczna senność, postać łagodnych ilościowych zaburzeń świadomości.

</doc>
<doc id="627219" url="https://pl.wikipedia.org/wiki?curid=627219" title="Skynet Airlines">
Skynet Airlines

Skynet Airlines – nieistniejące irlandzkie linie lotnicze z siedzibą w Shannon, powstałe z pomocą Aerofłot.
Skynet Airlines rozpoczęły działalność w czerwcu 2001 roku z jednym Boeingiem 737. Obsługiwały trasę Shannon-Amsterdam-Moskwa. Plany rozwoju obejmowały dzierżawę kolejnego Boeinga 737 i połączenia z Warszawą, Wiedniem i Brukselą. W maju 2004 roku firma dzierżawiąca samoloty, nie mogąc się porozumieć z linią w sprawie opłat, zatrzymała obydwa Boeingi na lotnisku w Shannon. Skynet Airlines zmuszone były zawiesić działalność. W czerwcu 2004 podjęto rozmowy z Pulkovo Aviation Enterprise w sprawie uruchomienia lotów z Shannon do Petersburga, jednak skończyły się one niepowodzeniem. Kolejna próba wskrzeszenia linii miała miejsce w maju 2005, jednak również ona zakończyła się fiaskiem.

</doc>
<doc id="627220" url="https://pl.wikipedia.org/wiki?curid=627220" title="Upstart">
Upstart

Upstart – otwartoźródłowy program, który obsługuje uruchamianie zadań podczas włączania systemu, zatrzymywanie zadań podczas wyłączania systemu oraz sprawuje nad nimi kontrolę po uruchomieniu. W niektórych uniksopodobnych systemach operacyjnych jest on zamiennikiem dla demona init. Został zaprojektowany w celu likwidacji problemu podłączanych urządzeń, poprzez dynamiczne porządkowanie sekwencji startowej.
Najnowszą wersją jest wersja 1.3.12 (wydana w roku 2014). Od tego czasu system nie jest rozwijany, będzie prawdopodobnie jeszcze utrzymywany do roku 2021, gdyż wtedy kończy się wsparcie dla systemu Ubuntu 16.04 LTS, gdzie ten system został użyty. Rekomendacją dla obecnych użytkowników systemu jest przejście na inną wersję systemu init lub też na systemd.

</doc>
<doc id="627222" url="https://pl.wikipedia.org/wiki?curid=627222" title="Podwórkowi Chuligani">
Podwórkowi Chuligani

Podwórkowi Chuligani – polska grupa muzyczna, grająca muzykę ska punk i Oi!. 
Historia.
Zespół powstał w 1998 roku w Płocku. 27 września 1998 roku grupa wydała debiutancką płytę "Powrót na ulicę". W późniejszym okresie grupa koncertowała, m.in. na Punkowej Orkiestrze Świątecznej Pomocy w Krakowie, międzynarodowym festiwalu muzyki ska w RoSlau. W 1999 muzycy wydali drugą płytę "Ciężko jest". Wkrótce potem zawiesili działalność. Zespół reaktywował się na krótko w 2005 roku, w zmienionym składzie; Filipa, który gra dużo koncertów z zespołem Farben Lehre zastąpił Robert Chabowski, zwany przez znajomych "Chabosiem". Pierwszy koncert po długiej przerwie zagrali 18 lutego w płockim klubie Forma.
Pod koniec 2008 roku nastąpiła ponowna reaktywacja grupy, tym razem w oryginalnym składzie. Pierwszy koncert odbył się 5 marca 2009 roku w Warszawie, w klubie Radio Luxembourg.

</doc>
<doc id="627223" url="https://pl.wikipedia.org/wiki?curid=627223" title="Podwórkowi chuligani">
Podwórkowi chuligani



</doc>
<doc id="627226" url="https://pl.wikipedia.org/wiki?curid=627226" title="Sejmik prowincjonalny">
Sejmik prowincjonalny

Sejmik prowincjonalny (Provinziallandtag) był sejmem samorządowym prowincji Królestwa Prus, a później prowincji kraju związkowego Prusy w latach 1823–1933.
Historia.
Dekretem królewskim z 5 czerwca 1823 roku, w prowincjach pruskich powołano do życia zgromadzenia prowincjonalne pierwotnie nazwane Provinzialstände. 22 czerwca 1842 dekret królewski ustanowił ordynację wyborczą, zgodnie z ordynacją połowa miejsc w sejmiku należała do szlachty, 1/3 do przedstawicieli mieszczaństwa i 1/6 dla przedstawicieli stanu chłopskiego. Sejmikowi przewodził marszałek ("Landmarschall" [marszałek ziemski] lub "Landtagsmarschall" [marszałek sejmikowy]) mianowany przez króla. Kompetencje sejmiku ograniczały się do spraw związanych z drogami, melioracją, ochroną przeciwpożarową i opieką nad osobami ubogimi i niepełnosprawnymi.. W zachodnich prowincjach Prus (szczególnie w Westfalii), prowadzono prace nad reformą sejmików i rozszerzono ich uprawnienia oraz wprowadzono system dotacji centralnych dla realizacji zadań poszczególnych prowincji. Przestarzała i ograniczona forma samorządności w prowincjach wschodnich wymagała reform i 29 czerwca 1875 roku wydano nową regulację dotyczącą sejmików dla prowincji: Prusy Wschodnie, Prusy Zachodnie, Pomorze, Brandenburgia, Śląsk i Saksonia (Prowincja Poznańska nie została objęta reformą). Sejmikom (Provinziallandtag) nadano nowe, szersze uprawnienia oraz zmieniono sposób wyboru ich członków - byli oni odtąd wybierani przez rady powiatowe i miejskie, na 6 letnią kadencję.
Ordynacja ta obowiązywała do 1918 roku, kiedy to po likwidacji Królestwa Prus i powstaniu kraju związkowego Prusy, rozpoczęto wybieranie sejmiku prowincjonalnego w powszechnych, tajnych i bezpośrednich wyborach, na 4-letnią kadencję.
W Republice Weimarskiej przedstawiciele sejmików wchodzili w skład Reichsratu oraz formowali izbę wyższą parlamentu pruskiego ("Staatsrat").

</doc>
<doc id="627227" url="https://pl.wikipedia.org/wiki?curid=627227" title="Atlético Morelia">
Atlético Morelia

Club Atlético Monarcas Morelia – meksykański klub piłkarski z siedzibą w mieście Morelia, stolicy stanu Michoacán. Obecnie występuje na pierwszym szczeblu rozgrywek – Liga MX. Swoje domowe mecze rozgrywa na obiekcie Estadio Morelos.
Historia.
Piłkarze klubu awansowali do pierwszej ligi w 1981 roku. W roku 2000 sięgnęli po mistrzostwo Meksyku w turnieju otwarcia (Invierno) po pokonaniu zespołu Deportivo Toluca. Później dwukrotnie z rzędu dotarli do finału, zarówno w turnieju Apertura 2002 jak i Clausura 2003, grając najpierw z Deportivo Toluca, a za drugim razem z CF Monterrey. Porażka w obu meczach oznaczała jedynie dwukrotne wicemistrzostwo kraju. Morelia zajęła pierwsze miejsce w generalnej tabeli podczas turniejów Clausura 2003 i Clausura 2005. Trzecie wicemistrzostwo Morelia wywalczyła wiosną 2011 po porażce w dwumeczu finałowym łącznym wynikiem 2:3 (1:1, 1:2) z Pumas UNAM.
Najlepszym strzelcem w historii zespołu jest Chilijczyk Marco Antonio Figueroa z 130 golami na koncie.

</doc>
<doc id="627229" url="https://pl.wikipedia.org/wiki?curid=627229" title="Club Atlético Monarcas Morelia">
Club Atlético Monarcas Morelia



</doc>
<doc id="627239" url="https://pl.wikipedia.org/wiki?curid=627239" title="Eirjet">
Eirjet

Eirjet (kod linii ICAO: EIR) – nieistniejąca irlandzka czarterowa linia lotnicza, obsługująca trasy między Irlandią a krajami śródziemnomorskimi.
Linia została założona w 2004 roku. Inauguracyjny lot odbył się 23 grudnia tego roku na trasie Shannon-Agadir. Wśród założycieli firmy jest były dyrektor operacyjny Skynet Airlines - Robbie Winders oraz Bernard Healy - właściciel kilku biur podróży. Siedziba firmy mieści się w Shannon, a głównymi hubami są lotniska w Dublinie, Shannon i Cork.
Flota.
W marcu 2006 średni wiek samolotu wynosił 9,6 roku.

</doc>
<doc id="627244" url="https://pl.wikipedia.org/wiki?curid=627244" title="Atak na Pearl Harbor">
Atak na Pearl Harbor

Atak na Pearl Harbor – przeprowadzony 7 grudnia 1941 roku japoński nalot na amerykańskie bazy floty i lotnictwa w Pearl Harbor na Hawajach. Atak na najważniejszą bazę amerykańskiej Floty Pacyfiku oraz kilka baz armii amerykańskiej wciągnął Stany Zjednoczone do II wojny światowej i rozpoczął działania wojenne na obszarze Pacyfiku. Precyzyjnie zaplanowana i ćwiczona przez wiele miesięcy japońska operacja lotnicza, została przeprowadzona za pomocą 353 samolotów bombowych, torpedowych oraz myśliwskich. Przeprowadzając atak bez wcześniejszego wypowiedzenia wojny, japońska marynarka wojenna osiągnęła taktyczne zaskoczenie zadając duży cios amerykańskim zasobom militarnym na Pacyfiku. W dwugodzinnym ataku zatopionych lub ciężko uszkodzonych zostało pięć pancerników, na lotniskach zaś na wyspie Oʻahu zniszczonych lub ciężko uszkodzonych zostało 328 amerykańskich samolotów.
Mimo zadania amerykańskiej flocie ciężkich strat, japońskie dowództwo nie osiągnęło swoich głównych celów ataku, którymi było przede wszystkim zniszczenie amerykańskich lotniskowców oraz uniemożliwienie Stanom Zjednoczonym przeciwdziałania japońskiej ofensywie na obszarze Azji południowo-wschodniej przez okres co najmniej sześciu miesięcy. Rozpoczęło jednak amerykańskie działania zmierzające do zapewnienia Stanom Zjednoczonym obiecanego po ataku przez prezydenta Roosevelta "absolutnego zwycięstwa" oraz w konsekwencji utratę przez Japonię większości zdobyczy terytorialnych na terenie Azji oraz obszarze Pacyfiku. Japoński atak oraz zwycięstwo Armii Czerwonej w bitwie o Moskwę spowodowały przewartościowanie ocen ZSRR przez USA i Wielką Brytanię, i uznanie go za partnera w wojnie z III Rzeszą.
Geneza ataku.
Podczas I wojny światowej Stany Zjednoczone ostatecznie podjęły decyzję o rozbudowie bazy Pearl Harbor, tak by stała się jedną z głównych baz amerykańskiej floty, porównywalną wielkością i infrastrukturą do baz na zachodnim wybrzeżu kontynentalnych Stanów Zjednoczonych. Do 1934 r. wydano 47 mln dolarów na budowę bazy, która stała się zdolna do pomieszczenia całej Floty Pacyfiku z wyjątkiem największych lotniskowców (typu "Lexington"), dla których wejście do zatoki było jeszcze za płytkie (wejście pogłębiono w następnych latach). Ciężkie okręty floty często odwiedzały Pearl Harbor podczas ćwiczeń, lecz nadal były bazowane na zachodnim wybrzeżu Stanów Zjednoczonych w San Diego (gdzie wcześniej ich część stacjonowała).
Wraz z pojawieniem się na horyzoncie wojny, amerykańskie wydatki na budowę bazy gwałtownie wzrosły, sięgając 100 mln dolarów do 1940 r. W maju 1940 r. Stany Zjednoczone podjęły decyzję o przebazowaniu głównych sił floty do Pearl Harbor, m.in. w celu wywarcia presji na Japonię oraz w obawie przed możliwym wycofaniem floty brytyjskiej z Dalekiego Wschodu. Ponadto zamierzano wzmocnić tym posunięciem obronę zależnych w tym czasie od USA Filipin.
Wielu wysokich rangą oficerów floty amerykańskiej uważało ten ruch za zbyt ryzykowny, obawiając się, że wysunięta baza w Pearl Harbor jest zbyt podatna na niespodziewany atak ze strony Japonii, która w dążeniu do rozwoju przemysłowego i gospodarczego, poszukiwała źródeł surowców drogą podbojów. Takie same potrzeby materiałowe miała armia i flota cesarska. Baza w Pearl Harbor widziana była więc jako zagrożenie dla dalszej ekspansji, mogła też stanowić punkt wyjścia dla spodziewanego przez Japończyków amerykańskiego kontrataku po przygotowywanej japońskiej inwazji na Holenderskie Indie Wschodnie i Singapur. U podłoża japońskiego ataku leżało też przekonanie japońskich najwyższych władz cywilnych i . Dowodzący japońską flotą adm. Isoroku Yamamoto uważał, że z racji różnicy potencjałów, Japonia nie jest w stanie wygrać takiej wojny. Rząd Japonii pod kierownictwem premiera Hideki Tōjō oraz najwyższe dowództwo Armii zamierzało jednak wypowiedzieć wojnę Stanom Zjednoczonym, przekonane że bez tego nie będzie możliwa realizacja japońskich planów na Zachodnim Pacyfiku. Adm. Yamamoto został więc zmuszony do opracowania planu wojny przeciw USA, w nadziei na zajęcie Hawajów, odrzucenie floty amerykańskiej aż na zachodnie wybrzeże Stanów Zjednoczonych, i zmuszenie w ten sposób USA do zawarcia pokoju na warunkach podyktowanych przez Japonię. Admirał Yamamoto jedyną szansę realizacji tego planu polityczno-wojskowego, upatrywał w wyeliminowaniu jednym uderzeniem lotniczym amerykańskiej Floty Pacyfiku.
Przygotowania do ataku.
Japoński plan wojny ze Stanami Zjednoczonymi z lat 30. XX wieku zakładał oczekiwanie na nadejście floty amerykańskiej, co ostatecznie miało doprowadzić do wielkiej i zwycięskiej bitwy z nadszarpniętą wcześniej flotą amerykańską (podobnie udało się rozstrzygnąć wojnę z Rosją, w bitwie pod Cuszimą w 1905 roku). Jednakże wywiadowi japońskiemu udało się zdobyć amerykańskie plany dotyczące wojny z Japonią. Ów plan noszący kryptonim "Rainbow Five" („Tęcza 5”) zakładał zajęcie przez Amerykanów Wysp Marshalla, z których mogliby oni przejąć kontrolę nad Karolinami oraz Marianami. Z wielu względów, plan ten według japońskiego dowództwa oddalał w czasie decydującą bitwę na wodach Japonii, co doprowadziło do zrodzenia pomysłu, w którym owa decydująca wygrana batalia powinna się rozegrać na początku wojny w bazie przeciwnika.
Plan ataku na Pearl Harbor zrodził się w głowie dowódcy Połączonej Floty admirała Isoroku Yamamoto wiosną 1940 roku. U podstaw tego planu miał leżeć atak z 8 lutego 1904 roku, kiedy to bez wypowiedzenia wojny japońska eskadra zaatakowała niespodziewanie część rosyjskiej floty zakotwiczonej w Port Artur (w wyniku ataku ciężko uszkodzono pancerniki „Cesariewicz” i „Retwizan” oraz krążownik „Pałłada”). Całkowitego jednak przekonania do ataku na amerykańską bazę na Hawajach Yamamoto uzyskał po ataku na Tarent, kiedy to brytyjskie samoloty torpedowe zaatakowały bazę włoskiej marynarki wojennej w płytkich wodach portu Tarent. Dla Yamamoto to właśnie atak torpedowy był kluczem do sukcesu. Dotychczasowe próby w tak płytkich wodach kończyły się niepowodzeniem (torpedy grzęzły w dnie lub zmieniały całkowicie kurs), tym samym sukces Brytyjczyków, którzy zastosowali drewniane stabilizatory zanurzenia torped, miał przekonać ostatecznie Yamamoto. W grudniu 1940 Yamamoto przedstawił koncepcję ataku swojemu szefowi sztabu, a następnie zlecił mu wyszukanie osoby, która opracuje szczegółowy plan ataku. Wybór padł na admirała Takijuro Ohnishi, który rozpoczął przygotowania dokładnego planu ataku na Pearl Harbor.
W kwietniu 1941 roku Ohnishi przedstawił ogólny plan ataku, w którym zrodziły się dwa istotne problemy. Pierwszym z nich był problem zrzucania torped zwykłą metodą w płytkich wodach portu Pearl Harbor, drugi natomiast leżał u podstaw całej operacji i polegał na zachowaniu elementu zaskoczenia przy flocie składającej się z kilkudziesięciu okrętów. Dodatkowo japoński wywiad poinformował, że amerykańskie pancerniki cumują w Pearl Harbor parami, co oznaczało, że część z nich jest nieosiągalna dla torped. Japończycy podjęli działania w celu usunięcia przeszkód przed atakiem. Doświadczeni piloci rozpoczęli ćwiczenia w zatoce Kagoshima na wyspie Kiusiu zrzucania torped z możliwie jak najmniejszej wysokości. Ponadto Japończycy zamówili torpedy typu brytyjskiego, które były mniejsze od torped japońskich (zawierały jednocześnie mniej materiału wybuchowego). Na torpedach zamontowano dodatkowo drewniane stabilizatory, dzięki czemu po zrzuceniu żadna z nich nie grzęzła w dnie. Drugim głównym problemem do rozwiązania było utrzymanie w tajemnicy marszu kilkudziesięciu okrętów przez Ocean Spokojny. Dowództwo po długiej analizie zdecydowało, że flota popłynie w stronę Hawajów północną częścią Pacyfiku, która była rzadko uczęszczana z uwagi na panujące warunki pogodowe, ryzyko złego stanu morza uniemożliwiającego start samolotów uznano za konieczne. Problem nieosiągalności przez torpedy części pancerników postanowiono rozwiązać poprzez przeróbkę pocisków morskich o kalibrze 406 mm na bomby o masie około jednej tony.
13 września 1941 roku zakończono opracowywanie planu, kilka tygodni później (5 października 1941) na lotniskowcu „Akagi” odbyła się odprawa pilotów wybranych do przeprowadzenia ataku.
Siły przeciwników.
Japoński zespół uderzeniowy stanowiły 33 jednostki, w tym sześć lotniskowców: „Akagi”, „Kaga”, „Hiryū”, „Sōryū”, „Zuikaku” i „Shōkaku”. Na pokładach stacjonowało 380 samolotów w tym 143 torpedowe, 129 bombowców nurkujących oraz 108 myśliwców. Osłonę stanowił 3. Dywizjon Okrętów Liniowych, składający się z 2 pancerników i 8. Dywizjon Krążowników złożony z 2 ciężkich krążowników i jednego lekkiego. Ponadto wsparcia udzielało 9 niszczycieli i 8 okrętów podwodnych (3 oceaniczne jednostki strzegły podejścia do bazy USA, a 5 miniaturowych typu "Ko-hyoteki" płynęło do serca tejże bazy). Zaopatrywaniem zespołu uderzeniowego zajęło się 8 zbiornikowców i statków zaopatrzenia.
Wśród sił amerykańskich w Pearl Harbor znajdowało się 8 pancerników, 2 ciężkie i 6 lekkich krążowników, 29 niszczycieli, 5 okrętów podwodnych, 20 okrętów pozostałych klas (stawiacze min, trałowce) oraz 24 jednostki pomocnicze. Na lotniskach osłonę powietrzną zapewniało zaś 387 samolotów wspieranych przez baterie przeciwlotnicze. Z kolei główny cel ataku – oba lotniskowce wyszły w ocean nieco wcześniej.
Nalot.
7 grudnia 1941 r. rozpoczął się japoński nalot na bazę Pearl Harbor, rozpoczynając tym samym wojnę na Pacyfiku. Na dzień ataku została wybrana niedziela, aby opóźnić reakcję. Rozkaz przygotowania się do ataku ("Tenkai!") nadał o 7:40 komandor porucznik lotnictwa Mitsuo Fuchida. Hasło wzywające do właściwego ataku brzmiało "To! To! To!", nadane o 7:49. Najbardziej znane z trzech haseł, "Tora! Tora! Tora!", oznaczało, że wróg został zupełnie zaskoczony. Nadano je o 7:53. Niecałe trzy minuty później z pancernika USS „Oklahoma” zestrzelono japoński samolot torpedowy, który rozbił się przy hangarach na lotnisku.
Śmiały atak poprowadzili japońscy admirałowie Isoroku Yamamoto i Chūichi Nagumo. Tymczasem w porcie nie było dwóch amerykańskich lotniskowców bazujących w Pearl Harbor, czyli najbardziej wartościowych (ze względu na późniejszy przebieg działań wojennych) okrętów floty i głównych celów dla Japończyków. USS „Lexington” wypłynął z portu 5 grudnia z zadaniem dostarczenia grupy samolotów na wyspę Midway, a USS „Enterprise” wypłynął 28 listopada z podobnym zadaniem dostarczenia grupy samolotów na wyspę Wake.
Po ataku.
W ciągu jednego dnia zginęło w amerykańskiej bazie wojskowej 2335 żołnierzy i marynarzy oraz 68 cywilów. Rany odniosło odpowiednio 1143 i 35 osób. Jednak tego zdarzenia podobno można było uniknąć – w nocy amerykański niszczyciel USS „Ward” dostrzegł jeden z lilipucich japońskich okrętów podwodnych próbujących wślizgnąć się do Pearl Harbor, powiadomił oficera dyżurnego i rozkazano otworzyć ogień. Trafiono kiosk okrętu, po czym ten zatonął. Jednak dowódca niszczyciela pełnił swój pierwszy patrol morski jako kapitan niszczyciela, więc oficer dyżurny zignorował jego ostrzeżenie, myśląc iż zobaczono wieloryba.
Z ośmiu amerykańskich pancerników obecnych w porcie, 5 zostało zatopionych, a pozostałe 3 odniosły lekkie uszkodzenia. Ponadto Amerykanie utracili dwa niszczyciele i jeden stary pancernik USS „Utah” służący jako okręt pomocniczy, a wiele innych mniejszych okrętów odniosło uszkodzenia. Amerykanie stracili również wiele samolotów zniszczonych na lotniskach. Zwycięstwo Japonii kosztowało ją zaledwie 29 samolotów i 5 miniaturowych okrętów podwodnych oraz 65 ludzi.
Jednak amerykańskie straty miały w rzeczywistości dużo mniejsze znaczenie, niż się z początku wydawało. Dalsze działania na Pacyfiku udowodniły, że tradycyjne pancerniki nie są w stanie odgrywać znaczącej roli w wojnie morskiej zdominowanej przez lotnictwo. Tak więc wyeliminowanie około połowy amerykańskich okrętów tego typu nie miało decydującego wpływu na praktyczne możliwości bojowe amerykańskiej floty. Japończycy zdawali sobie z tego sprawę i dlatego za najważniejsze cele uważali amerykańskie lotniskowce, a tych akurat nie było w porcie podczas japońskiego ataku.
Mimo to japoński sukces był dla Amerykanów dużym szokiem i skłonił ich do przejścia do obrony na akwenie Pacyfiku. To pozwoliło Japończykom na przeprowadzenie udanej serii śmiałych ataków i stworzenie rozległej pozycji obronnej przez opanowanie szeregu wysp na wielkim łuku od Aleutów po Birmę, a także zniszczenie sił amerykańskich na Filipinach. Pasmo japońskich zwycięstw na Pacyfiku ciągnęło się przez następne pół roku, aż do ich klęski w bitwie pod Midway.
Atak Japończyków był bezprecedensowy, bowiem nie wypowiedzieli oni wcześniej wojny Amerykanom. W okresie bezpośrednio poprzedzającym japoński atak, obserwowano jednak symptomy zbliżającego się ataku, były one jednak błędnie interpretowane, nierozpoznane lub ignorowane. Dowództwo amerykańskiej Floty Pacyfiku, zdając sobie sprawę z nieuchronności wojny z Japonią, spodziewało się raczej cesarskiego ataku na Filipiny. Starało się wobec tego wzmocnić obronę Filipin, a w dalszej kolejności Wysp Midway.
Z pięciu zatopionych amerykańskich pancerników tylko dwa, USS „Arizona” i USS „Oklahoma”, zostały stracone bezpowrotnie. Pozostałe trzy, USS „California”, USS „Nevada” i USS „West Virginia”, zostały podniesione z dna w pierwszej połowie 1942 r., a następnie naprawione lub przebudowane i przywrócone do czynnej służby. „Oklahoma” został podniesiony i wprowadzony do suchego doku, ale wyremontowanie okrętu uznano za nieopłacalne. Do dziś na dnie na małej głębokości leży wrak pancernika „Arizona”, zniszczonego przez eksplozję wewnętrzną, która zabiła 1117 marynarzy, powodując blisko połowę amerykańskich strat podczas ataku. W 1962 r. wrak przekształcono w pomnik przez skonstruowanie bezpośrednio na nim specjalnej budowli.
Podczas ataku infrastruktura bazy w Pearl Harbor odniosła tylko nieznaczne szkody. Japończycy nie zniszczyli również ogromnych i łatwo widocznych zbiorników z olejem napędowym, niezbędnych do dalszych działań floty (zgromadzonych było 4,5 mln baryłek ropy). Stało się tak dlatego, iż atak na infrastrukturę i zapasy paliwa miał być przeprowadzony w III fazie ataku. Do tego jednak nie doszło, gdyż ostrożny admirał Nagumo stwierdził, że główny cel – neutralizacja amerykańskiej Floty Pacyfiku – został osiągnięty. Okazało się to potem fatalnym błędem, bo efekty III fazy ataku mogłyby wyłączyć z użycia port w Pearl Harbor na bardzo długi czas. Baza odegrała kluczową rolę w walkach na Pacyfiku, korzystając z doskonałego położenia, stosunkowo bliskiego do rejonów, gdzie odbywały się walki. Po ataku pierwszego dnia wojny Japończycy nie podjęli już jakichkolwiek prób ponownego ataku na bazę, choć kilkakrotnie ich samoloty próbowały wykonać nad nią loty rozpoznawcze.
Dzień po ataku prezydent Franklin Delano Roosevelt wygłosił orędzie do narodu amerykańskiego o treści:
Kongres 8 grudnia podjął żądaną uchwałę. W odpowiedzi, 11 grudnia sojusznicy Japonii, III Rzesza i Królestwo Włoch, wypowiedziały wojnę Stanom Zjednoczonym. Tego samego dnia stan wojny z oboma tymi krajami ogłosił Kongres USA.
Nie ustalono kto był pierwszą ofiarą japońskiego nalotu na Pearl Harbor, jednakże pierwsza depesza wysłana do USA z informacją o zabitym w wyniku tego ataku żołnierzu amerykańskim, dotyczyła Roberta Niedźwiedzkiego – Amerykanina polskiego pochodzenia. Niektóre źródła podają, że w ten sposób stał się on pierwszym oficjalnie zarejestrowanym żołnierzem amerykańskim poległym w czasie II wojny światowej (oraz że pierwszym poległym w I wojnie światowej Amerykaninem był również żołnierz polskiego pochodzenia). Inne źródła jako pierwszego Amerykanina poległego w czasie konfliktu podają Roberta M. Loseya, który zginął w Norwegii w kwietniu 1940, a więc ponad półtora roku przed japońskim atakiem. Co do pierwszego Amerykanina poległego w czasie I wojny światowej nie ma zgodności, jednak żadna z domniemanych osób nie jest polskiego pochodzenia
Następnego dnia po ataku na Pearl Harbor – 8 grudnia 1941 – samoloty japońskie przeprowadziły intensywne i wielokrotne naloty na Dalekie Wyspy Mniejsze Stanów Zjednoczonych – Howland, Baker, Jarvis oraz wyspy z atolu Feniks, wspierane ostrzałem artyleryjskim z okrętów podwodnych. W ich wyniku zginęło dwóch kolonistów na wyspie Howland. Stany Zjednoczone wycofały kolonistów i personel wojskowy z tych wysp, a atak Japończyków na wyspy został utajniony (nie był nawet raportowany do Waszyngtonu).

</doc>
<doc id="627251" url="https://pl.wikipedia.org/wiki?curid=627251" title="Ryszard Muzaj">
Ryszard Muzaj

Ryszard Muzaj (ur. 1955 r.) – polski pieśniarz, wykonawca szant i autor piosenek o tematyce morskiej. Współtwórca programów radiowych i telewizyjnych o tematyce żeglarskiej. Wraz z Jerzym Porębskim, Markiem Szurawskim i Januszem Sikorskim współzałożyciel i wieloletni członek popularnej polskiej grupy szantowej "Stare Dzwony".
Współtwórca wielu programów radiowych i telewizyjnych (m.in. w latach 1992 - 1995 cykliczny program edukacyjny dla młodzieży "Kliper" realizowany przez współpracę z Radiem Szczecin). Żeglarz z zawodu i zamiłowania posiadający stopień jachtowego sternika morskiego. Ma na swoim koncie wiele rejsów turystycznych, ale pływał także zawodowo na flagowym żaglowcu ZHP Zawisza Czarny i na statku Polskiej Akademii Nauk Oceania w rejsach polarnych. W 1984 roku brał udział w akcji ratowania rozbitków z zatopionego w okolicach Bermudów brytyjskiego żaglowca Marques przyczyniając się m.in. do uratowania ośmiu osób. Uczestniczy jako wykonawca i juror we wszystkich znaczących festiwalach marynistycznych i szantowych w kraju i za granicą. Koncertował m.in. w Wlk. Brytanii, Holandii, Francji, Niemczech, Skandynawii, USA, Kanadzie. Laureat wielu nagród i wyróżnień - zespołowe Grand Prix 1983 na Shanties, indywidualne Grand Prix na Shanties 1999 r., zespołowe Grand Prix na Shanties 2000, a w roku 2003 na Pływającym Międzynarodowym Festiwalu Piosenki Morskiej.
"Wiatrak" w Świnoujściu zdobył tytuł "Bard Bałtyku". W grudniu 2002 roku obchodził 20-lecie zespołu uświetnione jubileuszowym koncertem w studiu im. Agnieszki Osieckiej w Warszawie transmitowanym na żywo przez Polskie Radio. Pisze, komponuje, nagrywa i koncertuje.
Występuje solowo, w duecie z Markiem Szurawskim lub w pełnym składzie zespołu "Stare Dzwony".

</doc>
<doc id="627257" url="https://pl.wikipedia.org/wiki?curid=627257" title="Bałachy">
Bałachy

Bałachy (dodatkowa nazwa w j. kaszub. Bałachë; niem. "Wallachei") – osada kaszubska w Polsce w województwie pomorskim, w powiecie kościerskim, w gminie Lipusz.
Osada położona na Pojezierzu Kaszubskiem na obrzeżach Wdzydzkiego Parku Krajobrazowego nad Wdą przy drodze wojewódzkiej nr 235 z Chojnic do Kościerzyny.
Wieś stanowi sołectwo gminy Lipusz, w skład sołectwa Bałachy wchodzi także miejscowość Krugliniec. Wymienia ją Słownik geograficzny Królestwa Polskiego w opisie składu wsi Lipusz jako wybudowanie pod niemieckojęzyczną nazwą "„Wallachei”".
W latach 1975–1998 miejscowość administracyjnie należała do województwa gdańskiego.

</doc>
<doc id="627258" url="https://pl.wikipedia.org/wiki?curid=627258" title="Krugliniec">
Krugliniec

Krugliniec (dodatkowa nazwa w j. kaszub. Kruglińc; niem. "Kruglenz") – osada kaszubska w Polsce na Pojezierzu Kaszubskiem położona w województwie pomorskim, w powiecie kościerskim, w gminie Lipusz na obrzeżach Wdzydzkiego Parku Krajobrazowego nad Wdą. Wchodzi w skład sołectwa Bałachy. Miejscowość znajduje się na turystycznym Szlaku Kamiennych Kręgów.
W latach 1975–1998 miejscowość administracyjnie należała do województwa gdańskiego.

</doc>
<doc id="627259" url="https://pl.wikipedia.org/wiki?curid=627259" title="Chabad">
Chabad



</doc>
<doc id="627261" url="https://pl.wikipedia.org/wiki?curid=627261" title="Lacaille 9352">
Lacaille 9352

Lacaille 9352 (GJ 887) – gwiazda w gwiazdozbiorze Ryby Południowej. Znajduje się w odległości 10,7 roku świetlnego od Słońca i jest jedną z gwiazd najbliższych Ziemi. Znane są dwie planety krążące wokół niej, podejrzewane jest istnienie trzeciej.
Charakterystyka fizyczna.
Gwiazda ta jest czerwonym karłem, obiektem typu widmowego M2. Nie jest widoczna gołym okiem, jej obserwowana wielkość gwiazdowa to 7,34. Ma temperaturę ok. 3365 K i jasność 1,3% jasności Słońca. Promień tej gwiazdy to ok. 0,46 promienia Słońca, a jej masa to około 0,46 masy Słońca.
Układ planetarny.
Analizy zmian prędkości radialnej tej gwiazdy z 2019 roku wskazywały, że mogą okrążać ją trzy planety (GJ 887 b, c i d). W 2020 roku zweryfikowano istnienie dwóch z tych planet; trzeci sygnał o okresie 50,7 doby może wynikać z istnienia jeszcze jednej, dalszej. Ich masy minimalne wskazują, że są to prawdopodobnie: gorąca superziemia, i ciepły mini-Neptun (planeta gazowa o masie mniejszej niż Neptun), krążące po orbitach ciaśniejszych niż ekosfera wokółgwiazdowa; trzecia hipotetyczna planeta, jeżeli istnieje, krąży wewnątrz ekosfery.

</doc>
<doc id="627262" url="https://pl.wikipedia.org/wiki?curid=627262" title="Ostrów Mausz">
Ostrów Mausz

Ostrów Mausz (kaszb. "Maùszewsczi Òstrów") – osada w Polsce położona w województwie pomorskim, w powiecie kartuskim, w gminie Sulęczyno. 
Osada o charakterze letniskowym na Pojezierzu Kaszubskim, 7 km od Sulęczyna, malowniczo położona na półwyspie jeziora Mausz. Miejscowość jest częścią sołectwa Sulęczyno.
W latach 1975–1998 miejscowość administracyjnie należała do województwa gdańskiego.

</doc>
<doc id="627265" url="https://pl.wikipedia.org/wiki?curid=627265" title="Zula Pogorzelska">
Zula Pogorzelska

Zula Pogorzelska, właśc. Zofia Pogorzelska (ur. 14 sierpnia 1898 w Eupatorii, zm. 10 lutego 1936 w Wilnie) – polska śpiewaczka, aktorka filmowa, teatralna i tancerka kabaretowa.
Życiorys.
Była córką Andrzeja Pogorzelskiego – lekarza, oraz Emilii z domu Niżyckiej. Urodziła się na Krymie, w Sewastopolu ukończyła gimnazjum. Odebrała wykształcenie w zakresie deklamacji, śpiewu i ruchu scenicznego. W latach 1915–1917 śpiewała w chórze w miejscowości Zielony Gaj pod Charkowem. Następnie w latach 1917–1918 występowała w rosyjskim kabarecie.
Po zakończeniu I wojny światowej przyjechała do Polski i znalazła się w Warszawie. Debiutowała w 1919 w Teatrze Bagatela, gdzie została zauważona i zaangażowana do teatrzyku Qui Pro Quo przez Jerzego Boczkowskiego. Występowała w warszawskich teatrach: Qui Pro Quo (1919-1925 i 1929-1930), dorywczo w kabarecie Nietoperz, Perskim Oku (1925-1927), Teatrze Nowości (1927-1928), Morskim Oku (1928-1931), Bandzie (1931-1933), Rexie (1933), Cyganerii (1933-1934). Gościnnie występowała w wielu miastach, m.in. Lublinie, Kowlu, Łucku, Równem, Pińsku, Dubnie, Baranowiczach, Lidzie, Wilnie, Grodnie i Białymstoku.
2 stycznia 1926 w rewii "Pod sukienką" jako pierwsza w Polsce zaprezentowała charlestona (taniec w tamtym czasie był uważany za prowokacyjny). Była ulubienicą warszawskiej publiczności, a prasa nazywała ją „polską Mistinguett”. W jej repertuarze dominowały piosenki komiczne i sentymentalne, które wykonywała w charakterystyczny sposób. Najbardziej popularne to "Spotkamy się na Nowym Świecie", "Panna Mania gra na mandolinie", "Czego pan się pcha", "Bubliczki". Teksty dla Zuli Pogorzelskiej pisali m.in. Andrzej Włast i Marian Hemar. Wystąpiła w kilku polskich filmach, nagrywała też płyty dla warszawskiej wytwórni Syrena Rekord.
W 1933 podczas występu w rewii "Zjazd gwiazd" pojawiły się pierwsze objawy ciężkiej choroby rdzenia kręgowego (jamistość rdzenia), która zmusiła ją do przerwania kariery. Wraz z mężem, Konradem Tomem wyjechała do wileńskiej kliniki uniwersyteckiej na leczenie. Tam zmarła 10 lutego 1936. 
Spoczywa na cmentarzu Powązkowskim w Warszawie (kw. 125-I-9).

</doc>
<doc id="627271" url="https://pl.wikipedia.org/wiki?curid=627271" title="Turdus viscivorus">
Turdus viscivorus



</doc>
<doc id="627272" url="https://pl.wikipedia.org/wiki?curid=627272" title="Mausz">
Mausz

Mausz (kaszb. "Môùsz") – jezioro rynnowe na wschodnim krańcu Pojezierza Bytowskiego w powiecie kartuskim województwa pomorskiego. Linią brzegowa jest urozmaicona i malownicza. Ogólna powierzchnia: 384 ha, maksymalna głębokość: 45 m.
W środek jeziora wcina się malowniczy półwysep z leżącą na nim wsią letniskową Ostrów Mausz. Inne miejscowości położone nad stromymi brzegami jeziora to Kłodno i Grabowo Parchowskie.
W jeziorze, które ma stałe połączenie krótką strugą z rzeką Słupią, żyją sandacz, szczupak, sielawa, lin, leszcz, okoń, węgorz, płoć, karaś oraz Koza pospolita.
12 sierpnia 2017 roku nad jeziorem Mausz przeszły nawałnice, które zniszczyły znaczną część leśnej otuliny jeziora.

</doc>
<doc id="627276" url="https://pl.wikipedia.org/wiki?curid=627276" title="Mantis religiosa">
Mantis religiosa



</doc>
<doc id="627277" url="https://pl.wikipedia.org/wiki?curid=627277" title="Sphodromantis gastrica">
Sphodromantis gastrica

Sphodromantis gastrica − gatunek owada z rzędu modliszek. Występuje w Afryce, na całym świecie popularny jako zwierzę domowe.
Morfologia.
Budowa ciała typowa dla rodziny modliszkowatych. Gatunek dużych rozmiarów; samice osiągają 7-8 cm długości (niekiedy nawet do 10 cm), samce są nieco mniejsze. Ubarwienie zmienne, od zielonego do brązowego.
Tryb życia.
Tak jak inne modliszki, przedstawiciele tego gatunku są drapieżnikami. Ich pokarm stanowią inne bezkręgowce, niekiedy też małe kręgowce.

</doc>
<doc id="627280" url="https://pl.wikipedia.org/wiki?curid=627280" title="BBC (ujednoznacznienie)">
BBC (ujednoznacznienie)



</doc>
<doc id="627281" url="https://pl.wikipedia.org/wiki?curid=627281" title="Zofia Pogorzelska">
Zofia Pogorzelska



</doc>
<doc id="627282" url="https://pl.wikipedia.org/wiki?curid=627282" title="Modliszka rogata">
Modliszka rogata

Modliszka rogata ("Empusa fasciata") – gatunek modliszki z rodziny Empusidae.
Charakterystyczną częścią modliszki rogatej jest róg usytuowany na głowie, oraz sączkowate zgrubienia na brzusznej stronie odwłoka i na goleniach nóg. Mają kolor żółty, żółto-brązowy lub zielono-żółty. Pierwsza para skrzydeł z podłużnymi kremowymi pasami. Samice osiągają długość ok. 7 cm, a samce 5,5 cm. Samce mają długie nitkowate czułki.
Modliszka palearktyczna, rozsiedlona od północno-wschodniego wybrzeża Włoch po Azję Zachodnią. Najliczniejsza w południowej części Bałkanów. Preferuje stanowiska kserotermiczne, gdzie może współwystępować z modliszką zwyczajną. Na obszarze od Chorwacji do Zatoki Triesteńskiej osiąga stadium dorosłe w maju i wówczas się rozmnaża, składając jaja na roślinach. Dorosłe samce giną tuż po kopulacji, a samice po złożeniu jaj. Młode wykluwają się w lipcu i zimują w stadium niedojrzałym

</doc>
<doc id="627283" url="https://pl.wikipedia.org/wiki?curid=627283" title="Empusa fasciata">
Empusa fasciata



</doc>
<doc id="627286" url="https://pl.wikipedia.org/wiki?curid=627286" title="Modliszka śródziemnomorska">
Modliszka śródziemnomorska

Modliszka śródziemnomorska ("Empusa pennata") – gatunek owada z rzędu modliszek.
Osiąga długość ok. 7 cm. Jest zabarwiona na kolor zielony. Niektóre osobniki mają kolor brązowy w zielone lub brązowe paski. Głowa specyficznie wydłużona. Oczy owalne. Modliszka śródziemnomorska zamieszkuje skąpo porośnięte powierzchnie z krzakami. W klimacie śródziemnomorskim występuje bardzo często, natomiast w innych rejonach świata trudno ją spotkać.

</doc>
<doc id="627287" url="https://pl.wikipedia.org/wiki?curid=627287" title="Vapenna">
Vapenna



</doc>
<doc id="627289" url="https://pl.wikipedia.org/wiki?curid=627289" title="Empusa pennata">
Empusa pennata



</doc>
<doc id="627290" url="https://pl.wikipedia.org/wiki?curid=627290" title="Hierodula membranacea">
Hierodula membranacea

Hierodula membranacea – gatunek owada z rzędu modliszek. Występuje w całej południowo-wschodniej Azji, a szczególnie w Indiach, Chinach, Indonezji, na Jawie i Sri Lance. Gatunek jest popularny w terrarystyce.
Morfologia.
Gatunek ten charakteryzuje duża różnorodność pod względem barw – najczęściej występują osobniki zielone, żółte i brązowe. Występuje dymorfizm płciowy: samice osiągają średnio 90,7 mm (± 3,1 mm) długości, zaś samce są o wiele smuklejsze i dorastają do mniejszej długości (ok. 70–80 mm).
Rozmnażanie.
Jajorodne, rozmnażają się płciowo. Zdarza się, że samica zjada samca po kopulacji, lecz brak jest naukowych potwierdzeń jakie czynniki mają wpływ na podjęcie przez samice decyzji o kanibalizmie. Jaja są składane w postaci kokonu, w którym może znajdować się ich ponad 200. Samice populacji badanej przez naukowców w Silent Valley National Park, położonym w indyjskim stanie Kerala wybierały tylko pięć gatunków roślin jako miejsce do składania jaj. Prawie połowa (47,82%) wybrała lantanę pospolitą. Naukowcy odnotowali, że po złożeniu jaj dorosłe osobniki pozostawały w pobliżu, co najprawdopodobniej należy uznać za przejaw opiekuńczych zachowań rodzicielskich.
Ekologia.
Podobnie jak inne modliszki, "Hierodula membranacea" są mięsożerne. Ich pokarm stanowią mniejsze owady, a także pająki i małe kręgowce. Często występuje kanibalizm. Z kolei na "H. membranacea" polują między innymi: gad rządu łuskonośnych "Calotes versicolor", oraz ptaki – sikornik duży i bilbil zbroczony.

</doc>
<doc id="627291" url="https://pl.wikipedia.org/wiki?curid=627291" title="Makabreska">
Makabreska

Makabreska – utwór literacki, zwykle sceniczny, w którym dominują elementy grozy, groteski i czarnego humoru.
Przykładem makabreski są niektóre utwory Edgara Allana Poego czy Rolanda Topora.

</doc>
<doc id="627292" url="https://pl.wikipedia.org/wiki?curid=627292" title="Terytorium zamorskie">
Terytorium zamorskie

Terytorium zamorskie – w języku polskim określenie synonimiczne wobec terminu „terytorium zależne”. Jest to ogólne oznaczenie obszarów znajdujących się pod różnymi formami zależności politycznej od jakiegoś państwa.
Terytorium zamorskie to również termin prawny oznaczający pewien rodzaj terytoriów zależnych od Wielkiej Brytanii i od Francji.
Brytyjskie terytoria zamorskie.
Nazwa „terytorium zamorskie” () została wprowadzona w 2002 roku na mocy "British Overseas Territories Act". Wtedy to dla części posiadłości Wielkiej Brytanii zmieniono określenie z „terytorium zależne” (ang. ), wprowadzone w 1981 roku (wcześniej używano określenia „kolonie”).
Obecnie Wielka Brytania posiada 15 „terytoriów zamorskich” (na 18 terytoriów ogółem):
Francuskie terytoria zamorskie.
Nazwa „terytorium zamorskie” (, ) – nazwa francuskiego terytorium zależnego o pewnej autonomii wewnętrznej używana dawniej dla czterech terytoriów (obecnie tylko dla jednego).
Francuskimi terytoriami zamorskimi są lub były:

</doc>
<doc id="627293" url="https://pl.wikipedia.org/wiki?curid=627293" title="Kopalina (stacja kolejowa)">
Kopalina (stacja kolejowa)

Kopalina – przystanek kolejowy w Kopalinie w województwie dolnośląskim, w powiecie oławskim. Przystanek powstał pod koniec lat 80. XX wieku.
W roku 2017 przystanek obsługiwał 0–9 pasażerów na dobę.
Od 12 grudnia 2021 roku przystanek na żądanie.

</doc>
<doc id="627294" url="https://pl.wikipedia.org/wiki?curid=627294" title="Bernardino di Gianotis">
Bernardino di Gianotis



</doc>
<doc id="627295" url="https://pl.wikipedia.org/wiki?curid=627295" title="Jerzy Porębski (pieśniarz)">
Jerzy Porębski (pieśniarz)

Jerzy Porębski (ur. 28 marca 1939 w Sosnowcu, zm. 19 sierpnia 2021) – polski naukowiec, pieśniarz, wykonawca szant i autor piosenek o tematyce morskiej, publicysta, rybak i żeglarz, animator ruchu szantowego w Polsce. Członek rady programowej Polskiej Fundacji Morskiej. Autor najbardziej znanej polskiej pieśni szantowej "Gdzie ta keja?". 
Życiorys.
W 1956 ukończył I Liceum Ogólnokształcące im. Jana Smolenia w Bytomiu, a następnie Uniwersytet Jagielloński w Krakowie, doktor oceanografii biologicznej. 
W czasie studiów uczył się gry na trąbce w średniej szkole muzycznej. Założył Studencki Jazz-Klub „Nawojka” i był jego prezesem.
W 1965 rozpoczął pracę w Morskim Instytucie Rybackim w Świnoujściu, pływając na polskim statku oceanograficznym RV Profesor Siedlecki. W 1982 wraz z Ryszardem Muzajem, Markiem Szurawskim i Januszem Sikorskim założyli zespół muzyczny Stare Dzwony. Mieszkał w Lubinie w gminie Międzyzdroje, na wyspie Wolin.
W 2015 wyróżniony został Honorowym Obywatelstwem Świnoujścia. 
Upamiętnienie.
30 września 2021 Rada Miasta Świnoujścia, na wniosek Komitetu Inicjatywy Uchwałodawczej, jednogłośnie podjęła uchwałę w sprawie nadania nazwy obiektowi sportowemu, port jachtowy w Basenie Północnym w Świnoujściu, nazwy: Port Jachtowy imienia Jerzego Porębskiego.
23 lipca 2022 w Świnoujściu na Placu Rybaka odsłonięto pomnik Jerzego Porębskiego autorstwa Roberta Sobocińskiego odlany w jego pracowni.

</doc>
<doc id="627308" url="https://pl.wikipedia.org/wiki?curid=627308" title="Brown Boveri">
Brown Boveri

Brown, Boveri &amp; Cie (BBC) – przedsiębiorstwo w branży elektroenergetycznej i transportowej, obecnie w składzie grupy ABB.
Historia.
W 1891 w Baden w Szwajcarii zostało założone przedsiębiorstwo Brown Boveri &amp; Cie przez Charlesa E.L. Browna i Waltera Boveri. W 1893 przedsiębiorstwo zbudowało pierwszą w Europie dużą elektrociepłownię. W 1901 BBC zbudowało pierwszą turbinę parową, a w 1939 pierwszą turbinę gazową wytwarzającą energię elektryczną. W chwili wybuchu II wojny światowej przedsiębiorstwo było poza Szwajcarią obecne w Niemczech, Austrii, Włoszech, na Węgrzech, Czechosłowacji, Polsce (jako Zakłady Elektromechaniczne Rohn-Zieliński SA-licencja Brown Boveri), USA, Kanadzie i Argentynie.
W 1944 BBC zbudowało prototyp szybkiej lokomotywy, a po wojnie nastąpiła dalsza ekspansja do Brazylii, Meksyku, Południowej Afryki i Indii. W 1963 przedsiębiorstwu udał się przesył danych po linii elektroenergetycznej 735 kV do urządzeń kontrolnych stacji elektroenergetycznej. W 1971 BBC zbudowało największy na świecie transformator o mocy 1300 MVA, a w 1984 w elektrowni wodnej w Itaipu w Ameryce Południowej został zainstalowany pierwszy z 9 generatorów BBC. W Konstantynowie k. Gąbina w latach 1974–1991 pracowały dwa potężne długofalowe nadajniki radiowe, jedne z największych na świecie, nadające na najwyższym w świecie maszcie antenowym. Z powodu uszkodzenia masztu antenowego (zawalenie się) i braku perspektyw na jego odbudowę kilka lat po katastrofie zostały wyłączone z eksploatacji.
W chwili połączenia się z ASEA w grupę ABB w 1988 w przedsiębiorstwie pracowało 97 000 pracowników.

</doc>
<doc id="627310" url="https://pl.wikipedia.org/wiki?curid=627310" title="Stela Głodu z Sehel">
Stela Głodu z Sehel

Stela Głodu z Sehel – starożytny tekst wyryty na granitowej skale wysepki Sehel na Nilu koło Asuanu w Górnym Egipcie. Jest apokryfem, lecz są głosy, że mogła powstać w oparciu o starsze, nieznane dziś dokumenty.
Podaje ona, że podczas rządów Dżesera nawiedziła Egipt 7-letnia klęska głodu, spowodowana niedostatecznym poziomem wód Nilu i nieregularnymi wylewami. Władca wezwał swojego wezyra Imhotepa i nakazał znaleźć przyczynę tego stanu rzeczy. Po przestudiowaniu ksiąg zgromadzonych w Hermopolis mędrzec stwierdził, że od lat nie respektowano w Asuanie podstawowych przepisów rytuałów, co wywołało gniew boga Chnuma, pana wylewów Nilu. Za radą swojego wezyra Dżeser złożył bogu wielką ofiarę, co spowodowało ukojenie gniewu boskiego i Nil znowu zaczął wylewać. Władca z wdzięczności przekazał pod opiekę Chnuma tereny Dolnej Nubii (gr. "Dodekaschoinos").
Opisuje ona czasy Dżesera, ale pochodzi z epoki ptolemejskiej, stworzona została ok. 187 p.n.e., a więc ponad 2500 lat po czasach, o których mówi, na polecenie Ptolemeusza V Epifanesa. Faraon utożsamia się z Dżeserem, ukrywa się pod jego imieniem, gdyż uznaje Dżesera za twórcę państwa ze stolicą w Memfis. Ptolemeusz widzi siebie jako zbawcę ojczyzny, gdyż pokonuje buntowników i głód, a przez przywołanie postaci Dżesera i jego doradcy Imhotepa odwołuje się do źródeł tradycji państwowej (Grimal). Możliwe również, że za pomocą steli kapłani świątyni Chnuma z Elefantyny chcieli dochodzić swych roszczeń do wpływów z Dolnej Nubii, powołując się na fikcyjną darowiznę ziemi od Dżesera (Lipińska, Schneider).

</doc>
<doc id="627311" url="https://pl.wikipedia.org/wiki?curid=627311" title="Hala Stara Robota">
Hala Stara Robota

Hala Stara Robota, Hala Starorobociańska – dawna hala pasterska w Dolinie Starorobociańskiej w Tatrach Zachodnich. Od południa sięgała po podnóża i piarżyska potężnych i stromych w dolnej części ścian Starorobociańskiego Wierchu i Siwego Zwornika, od wschodu obejmowała stoki Trzydniowiańskiego Wierchu i Czubika, od zachodu Ornaku (bez Doliny Iwaniackiej). Nazwa hali pochodzi od istniejących tutaj niegdyś w Banistym Żlebie kopalni zwanych Starą Robotą. Obszar hali obejmował 462,8 ha, jednak właściwe halizny stanowiły tylko 34 ha, reszta to kosodrzewina (100 ha), lasy (23,72 ha), piargi, skały i inne nieużytki (305, ha). Wypasano również w Dudowej Kotlinie. Ze znajdujących się na niej Dudowych Stawków spływa przez Dudowe Turnie bardzo stromy potok z wodospadami. Do hali należały polany Dudówka i Starorobociańska Polana oraz Starorobociańska Rówień. Na Starorobociańskiej Polanie i Starorobociańskiej Równi stały niegdyś szałasy, działało też schronisko na Starorobociańskiej Równi.
Hala jest własnością Wspólnoty Leśnej Uprawnionych Ośmiu Wsi, wypasu na niej już nie prowadzi się. Po zaprzestaniu wypasu następuje tutaj sukcesja zespołów roślinnych; zmniejsza się ilość trawiastych terenów, które stopniowo zarastane są głównie przez borówki, których występują tutaj 3 gatunki (bagienna, brusznica i czarna), a następnie przez las i kosodrzewinę. W górnych rejonach żyją świstaki, kozice, obszar penetrowany jest przez niedźwiedzie.

</doc>
<doc id="627313" url="https://pl.wikipedia.org/wiki?curid=627313" title="PUEFA">
PUEFA



</doc>
<doc id="627315" url="https://pl.wikipedia.org/wiki?curid=627315" title="Egzystencja">
Egzystencja

Egzystencja ( z "ex" „na zewnątrz” i "sistere" „stać, znajdować się”) – byt, istnienie, warunki życia.
Do filozofii egzystencjalistycznej termin wprowadził Søren Kierkegaard, a rozwijał m.in. Jean-Paul Sartre. Egzystencja oznacza tu sposób istnienia charakterystyczny wyłącznie dla człowieka i poprzedza esencję – człowiek najpierw istnieje, a dopiero później się definiuje. Istnienie człowieka tym różni się od istnienia roślin, że człowiek nie posiada wrodzonej natury, danej mu z góry, lecz musi sam ją stworzyć, nadać swemu życiu sens i wziąć za nie odpowiedzialność. Człowiek może być kim tylko zapragnie, tworzy własny los.

</doc>
<doc id="627316" url="https://pl.wikipedia.org/wiki?curid=627316" title="Hala Starorobociańska">
Hala Starorobociańska



</doc>
<doc id="627321" url="https://pl.wikipedia.org/wiki?curid=627321" title="Lewart (herb szlachecki)">
Lewart (herb szlachecki)

Lewart ("Leopardus, Walny, Waliu-szy") – polski herb szlachecki.
Opis herbu.
"W polu czerwonym lub błękitnym – lampart wspięty ukoronowany."
" Klejnot: pół takiegoż lamparta."
"Labry czerwono-srebrne".
Najwcześniejsze wzmianki.
Według Długosza herb nabyty w czasach króla Władysława Łokietka. Najwcześniejsze polskie źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: "Leuardus, que leuardum in campo rubeo defert Nobilitas Polonica, a Wladislao Loktek secimdo, Polonie rege, creata est, se Valny appellat.".
Według niektórych źródeł herb ma pochodzenie niemieckie (frankońskie).
Herbowni.
Bakowski, Beski-Firlej, Boryszkowski, Broniewski, Buński, Dubrowski, Firley, Gorski, Gosławski, Górski (Gurski), (von) Graff , Haupt, Jachna, Kiżewski, Kniażyszcza (Kniażyszcze), Konarski, Krupski, Krwacki, Lamfryd, Lewandowski, Lewart, Lewartowski, Lewiński, Liwski, Łaszcz, Łąkowski, Marcuszowski (Marczuszowski), Markuszewski, Meglewski (Megłowski), Mełgiewski, Mełgwiński, Motycki, Nejmanowski, Pachniowski, Petej, Pety, Podoliński (Podolieński), Puchniowski, Skwarc (Skwarcz), Sospowski, Szłapa, Thokarski, Trecyusz, Tyczyna, Ujezdzki, Wierzchanowski, Wodopol (Wodpol), Wojtkiewicz, Wszelaczyński, Zakrzewski.

</doc>
<doc id="627322" url="https://pl.wikipedia.org/wiki?curid=627322" title="Oblężenie Korfu">
Oblężenie Korfu



</doc>
<doc id="627324" url="https://pl.wikipedia.org/wiki?curid=627324" title="Krystyna Hołuj">
Krystyna Hołuj



</doc>
<doc id="627325" url="https://pl.wikipedia.org/wiki?curid=627325" title="Krystyna Hołuj-Radzikowska">
Krystyna Hołuj-Radzikowska



</doc>
<doc id="627326" url="https://pl.wikipedia.org/wiki?curid=627326" title="Akademia Muzyczna">
Akademia Muzyczna



</doc>
<doc id="627328" url="https://pl.wikipedia.org/wiki?curid=627328" title="Marcin z Krosna">
Marcin z Krosna

Marcin z Krosna (ok. 1502-1561) – urodzony w Krośnie, profesor medycyny Akademii Krakowskiej.

</doc>
<doc id="627331" url="https://pl.wikipedia.org/wiki?curid=627331" title="Oblężenie Korfu (1716)">
Oblężenie Korfu (1716)

Oblężenie Korfu – działania zbrojne w okresie 19 lipca–11 sierpnia 1716 podczas wojny wenecko-tureckiej 1714-1718.
W lipcu wojska i flota turecka dowodzone przez sułtana Ahmeda III pojawiły się w Butrint naprzeciw Korfu. 8 lipca turecka flota wioząca 33000 żołnierzy przypłynęła do Korfu z Butrintu i utworzyła przyczółek na wyspie Ipsos. Tego samego dnia flota wenecka natknęła się na flotę turecką w pobliżu wyspy Korfu, gdzie doszło do nierozstrzygniętej bitwy (bitwa morska pod Korfu). 10 lipca Turcy wznowili przerzut wojsk na wyspę. Po opanowaniu wszystkich mniejszych fortec 19 lipca turecka wojska dotarły do wzgórz otaczających Korfu, próbując zdobyć twierdzę z marszu. Po kilku nieudanych szturmach Turcy zostali jednak zmuszeni do rozpoczęcia regularnych prac oblężniczych. 
Regularne oblężenie twierdzy trwało przez 22 dni. Miasta bronił garnizon złożony z 5000 żołnierzy weneckich i 3000 mieszkańców Korfu. Dowodził nim saski wódz hr. Mateusz Schulenburg, a silnie ufortyfikowana twierdza uchodziła za jedną z najpotężniejszych w Europie. Dzięki temu już wcześniej skutecznie opierała się wojskom tureckim jako bastion zachodniej cywilizacji od średniowiecza. 9 sierpnia potężna burza całkowicie zdezorganizowała obóz turecki. 11 sierpnia zdemoralizowane wojska Turków zwinęły oblężenie twierdzy, głównie ze względu na trudności z zaopatrzeniem powodowane przez sztormy i stałą obecność floty weneckiej w rejonie Korfu. Na wyspie Turcy pozostawili część swych sił w uprzednio opanowanych mniejszych fortecach.

</doc>
<doc id="627332" url="https://pl.wikipedia.org/wiki?curid=627332" title="Ekg">
Ekg



</doc>
<doc id="627334" url="https://pl.wikipedia.org/wiki?curid=627334" title="Jeunesse d'Esch">
Jeunesse d'Esch



</doc>
<doc id="627340" url="https://pl.wikipedia.org/wiki?curid=627340" title="Komkor">
Komkor

Komkor (ros. "комкор", "командир корпуса") – dowódca korpusu, odpowiednik generała broni. Ranga wojskowa, używana w Armii Czerwonej. Obowiązywała od 22 września 1935 do 7 maja 1940, kiedy to zostały wprowadzone zunifikowane stopnie generalskie.

</doc>
<doc id="627345" url="https://pl.wikipedia.org/wiki?curid=627345" title="61 (liczba)">
61 (liczba)

61 w kalendarzu.
61. dniem w roku jest 2 marca (w latach przestępnych jest to 1 marca). Zobacz też co wydarzyło się w 61 roku n.e. oraz w 61 p.n.e.

</doc>
<doc id="627350" url="https://pl.wikipedia.org/wiki?curid=627350" title="Komdiw">
Komdiw

Komdiw (ros. комдив) – w Armii Czerwonej skrót nazwy stanowiska służbowego dowódcy dywizji – "komandir diwizji" (ros. командир дивизии), a w okresie od 22 września 1935 roku do 7 maja 1940 roku także nazwa stopnia wojskowego.
Opis.
Stopień komdiwa był niższy od stopnia komkora i wyższy od stopnia kombriga oraz równorzędny w stosunku do stopni:
Oznaki stopnia komdiwa
Uwaga.
W piśmiennictwie spotyka się też formę „komdyw”, stanowiącą niepoprawny zlepek rosyjskiego „komandira” i polskiej „dywizji” – teoretycznie poprawne byłoby pełne tłumaczenie i skrót „dowdyw”, czego jednak nie stosuje się. 

</doc>
<doc id="627352" url="https://pl.wikipedia.org/wiki?curid=627352" title="Sputnik 3">
Sputnik 3

Sputnik 3 – trzeci radziecki statek kosmiczny. Satelita serii Sputnik. Pierwsze automatyczne obserwatorium astrofizyczne. Dwanaście pokładowych instrumentów wykonywało badania z zakresu astronomii, geofizyki, biologii i fizyki przestrzeni kosmicznej. Sputnik 3 potwierdził odkrycie zewnętrznych pasów radiacyjnych Ziemi, jednak z powodu wadliwego rejestratora Związek Radziecki nie mógł odebrać tych danych. Gdyby nie doszło do opóźnień w jego budowie, byłby pierwszym sztucznym satelitą Ziemi.
Opis misji.
Historia Sputnika 3 zaczyna się 16 maja 1952 roku, kiedy to zostaje uchwalony Międzynarodowy Rok Geofizyczny.
30 stycznia 1956 roku Komitet Centralny Partii Komunistycznej i Rada Ministrów ZSRR wydaje dekret nr 149882, pt. "O budowie sztucznego satelity, Obiekt D". Biuro konstrukcyjne OKB-1 zakończyło wstępne projekty dotyczące satelity. W tym samym czasie 4. Instytut Badań Naukowych Ministerstwa Obrony ukończył plany naziemnego systemu kontroli KIK.
3 września 1956 roku dekretem 1241-632 powołano do życia Kompleks Kontrolno-Pomiarowy, złożony z systemów śledzenia Obrony Powietrznej i Wojsk Rakietowych. Wykorzystywał on nowy system śledzenia satelitów KIK. W centrum pracowało 680 żołnierzy i 151 cywilów. Tego samego dnia wydano rządowe pozwolenie na realizację misji Sputnika 3, "Zatwierdzenie wstępnych planów Obiektu D". Prawie półtoratonowy satelita miał zostać wystrzelony nowym pociskiem R-7, jako pierwszy radziecki satelita i wkład ZSRR w "Międzynarodowy Rok Geofizyki".
30 września ustalono pierwszy oficjalny plan sowieckich lotów kosmicznych. Do 1958 roku miano wysłać satelitę o masie 1,8 - 2,5 tony; do 1964 miał się odbyć trwający tydzień załogowy lot kosmiczny; do 1970 miano wysłać pierwszego satelitę wywiadowczego; również do 1970 miała powstać rakieta o udźwigu 12 ton; bez daty granicznej zaplanowano powstanie rakiety o udźwigu 100 ton zdolnej wysłać dwóch lub trzech kosmonautów na Księżyc.
Ponieważ R-7 był gotowy wcześniej niż satelita, więc Sputnik 1 i Sputnik 2 zostały wyniesione w pierwszej kolejności.
Sputnik 3 potwierdził obserwacje amerykańskich satelitów Explorera 1 i Explorera 3, które odkryły, że Ziemię otaczają pasy radiacyjne (zewnętrzne).
Statek pozostawał na orbicie do 6 kwietnia 1960 roku, dłużej niż przewidywano. W tym czasie dokonał 10 037 okrążeń Ziemi i przebył drogę długości 448 milionów km. 
Udaną misję Sputnika 3 poprzedziła nieudana próba wystrzelenia rakiety z satelitą. Rakieta eksplodowała w 88 sekundzie wraz z ładunkiem. Sowieci mieli jednak przygotowaną drugą rakietę wraz z satelitą, którego znamy jako Sputnik 3. 
Użycie zapasowego statku mogło mieć wpływ na to, że to Explorer 1 a nie Sputnik 3 odkrył pasy radiacyjne van Allena. Sputnik 3 zarejestrował obecność tych pasów, ale z powodu uszkodzonego rejestratora ZSRR nie mogła odebrać tych danych. Sputnik 3 wchodził w pasy będąc niewidocznym dla rosyjskich stacji naziemnych.
Wiele lat po misji Sputnika 3, część rosyjskich naukowców zaczęła twierdzić, że Korolow zdecydował się na wysłanie zapasowego statku (znanego nam jako Sputnik 3) wiedząc, że jego rejestrator jest niesprawny. Testy przed startem wskazywały ponoć, że magnetyczny rejestrator taśmowy nie działa poprawnie. Aleksiej Bogomołow z OKB MEI, odpowiedzialny za system telemetrii i rejestrator, zapewne nie chcąc opóźniać ważnego dla Partii Komunistycznej startu, twierdził, że to rejestrator będzie działał poprawnie, a odnotowane błędy to działanie czynników elektromagnetycznych pochodzących z miejsca testów. Możliwe, że naciski z Kremla zmusiły Korolowa do przyjęcia tego wytłumaczenia, mimo że pozostali inżynierowie odnosili się do wytłumaczenia bardzo sceptycznie. Kreml chciał prawdopodobnie zsynchronizować start Sputnika 3 z wyborami we Włoszech (25 maja 1958), myśląc że taki pokaz siły wspomoże Włoską Partię Komunistyczną.
Ładunek.
Instrumenty naukowe zbierały dane o ciśnieniu i składzie górnych warstw atmosfery, koncentracji cząstek naładowanych, promieniowaniu kosmicznym, polu magnetycznym i elektrycznym oraz mikrometeoroidach.

</doc>
<doc id="627354" url="https://pl.wikipedia.org/wiki?curid=627354" title="ASEA">
ASEA

ASEA (Allmänna Svenska Elektriska Aktiebolaget) – szwedzkie przedsiębiorstwo branży elektroenergetycznej i transportowej, obecnie w grupie ABB.
Historia.
W 1883 r. w Sztokholmie Ludvig Fredholm założył firmę "Elektriska Aktienbolaget" produkującą oświetlenie i generatory. W 1890 połączyła się ona z "Wenströms &amp; Gantströms Elektriska Kraftbolag" i ostatecznie powstała firma "ASEA".
W 1889 Jonas Wenström wynalazł system trójfazowy dla generatorów (prądnic), transformatorów i silników, co uwieńczone zostało zbudowaniem w 1893 pierwszego trójfazowego systemu przesyłowego w Szwecji. W latach 1900–1910 sukcesy w elektryfikacji Szwecji pozwoliły przedsiębiorstwu na ekspansję do Wielkiej Brytanii, Hiszpanii, Danii i Finlandii.
W 1926 ASEA dostarczyła lokomotywy do nowo budowanej linii kolejowej z Göteborga do Sztokholmu. W 1932 przedsiębiorstwo zbudowało największy na świecie samochłodzący transformator i wchłonęło "AB Svenska Fläktfabriken". W latach 1940–1950 ASEA rozszerzyła asortyment w takich dziedzinach jak energetyka, transport, hutnictwo i wydobycie kopalin.
W 1952 ASEA wybudowała pierwszą na świecie linię elektroenergetyczną 400 kV. W 1953 ASEA stała się pierwszym przedsiębiorstwem wytwarzającym syntetyczne diamenty, a w 1954 została przez nie zbudowana pierwsza linia wysokiego napięcia prądu stałego (HVDC).
W latach 60. przedsiębiorstwo specjalizowało się w układach przesyłu prądu stałego i wybudowało pierwszy w Szwecji reaktor w elektrowni jądrowej (9 z 12 reaktorów w Szwecji wybudowała ASEA). W 1974 ASEA uruchomiła jeden z pierwszych robotów przemysłowych.
W 1986 ASEA zatrudniała 71 000 pracowników i od 1988 tworzy wraz z Brown Boveri grupę ABB.

</doc>
<doc id="627355" url="https://pl.wikipedia.org/wiki?curid=627355" title="62 (liczba)">
62 (liczba)

62 w kalendarzu.
62. dniem w roku jest 3 marca (w latach przestępnych jest to 2 marca). Zobacz też co wydarzyło się w roku 62.

</doc>
<doc id="627356" url="https://pl.wikipedia.org/wiki?curid=627356" title="Akademia muzyczna">
Akademia muzyczna



</doc>
<doc id="627357" url="https://pl.wikipedia.org/wiki?curid=627357" title="Kombrig">
Kombrig

Kombrig (ros. комбриг) – dowódca brygady w Armii Czerwonej, stopień odpowiadał randze pułkownika lub generała-majora.
Był to skrót nazwy stanowiska służbowego dowódcy brygady w Armii Czerwonej – "komandir brigady" (ros. "командир бригады"), a w okresie od 22 września 1935 roku do 7 maja 1940 roku także nazwa stopnia wojskowego. 
Stopień kombriga był niższy od stopnia komdiwa.

</doc>
<doc id="627358" url="https://pl.wikipedia.org/wiki?curid=627358" title="Mistrzostwa Świata Mężczyzn w Curlingu 1967">
Mistrzostwa Świata Mężczyzn w Curlingu 1967

Mistrzostwa Świata Mężczyzn w Curlingu 1967 – mistrzostwa rozgrywane były po raz ostatni pod nazwą Scotch Cup. Rywalizacja 8 reprezentacji odbyła się na "Perth Ice Rink" w Perth, w Szkocji. Po raz pierwszy tytuł mistrzów świata zdobyła drużyna z Europy - Szkocja, podczas tych zawodów Kanada nie zdobyła żadnego medalu.

</doc>
<doc id="627362" url="https://pl.wikipedia.org/wiki?curid=627362" title="Komandarm">
Komandarm

Komandarm (ros. "командарм") – w Armii Czerwonej skrót nazwy stanowiska służbowego dowódcy armii (ros. "командир армии"), a w okresie od 22 września 1935 roku do 7 maja 1940 roku także nazwa dwóch stopni wojskowych: komandarma I rangi i komandarma II rangi.
Stopień komandarma I rangi był niższy od stopnia marszałka ZSRR, wyższy od stopnia komandarma II rangi oraz równorzędny w stosunku do stopni: flagmana floty I rangi w Marynarce Wojennej, komisarza armii I rangi w służbie politycznej RKKA oraz komisarza bezpieczeństwa państwowego I rangi i głównego dyrektora milicji.
Stopień komandarma II rangi był niższy od stopnia komandarma I rangi, wyższy od stopnia komkora oraz równorzędny w stosunku do stopni: flagmana floty II rangi w Marynarce Wojennej, komisarza armii II rangi w służbie politycznej RKKA oraz komisarza bezpieczeństwa państwowego II rangi i dyrektora milicji.
Komandarmowie I rangi.
W latach 1935-1939 na stopnień komandarma I rangi zostało awansowanych dziewięciu wyższych dowódców ACz:
w dniu 20 listopada 1935 roku:
w dniu 20 lutego 1938 roku:
w dniu 14 września 1938 roku:
w dniu 8 lutego 1939 roku:
Oznaki stopnia komandarma I rangi
Komandarmowie II rangi.
W latach 1935-1940 na stopień komandarma II rangi zostało mianowanych trzydziestu czterech wyższych dowódców RKKA:
w dniu 20 listopada 1935 roku:
w dniu 14 czerwca 1937 roku:
w dniu 28 lipca 1937 roku:
w dniu 8 lutego 1938 roku:
w dniu 22 lutego 1938 roku:
w dniu 5 grudnia 1939 roku:
w dniu 16 stycznia 1940 roku:
w dniu 22 marca 1940 roku:
w dniu 27 marca 1940 roku:
w dniu 4 kwietnia 1940 roku:
Oznaki stopnia komandarma II rangi

</doc>
<doc id="627363" url="https://pl.wikipedia.org/wiki?curid=627363" title="Gryfino (stacja kolejowa)">
Gryfino (stacja kolejowa)

Gryfino – stacja kolejowa w Gryfinie, w województwie zachodniopomorskim, w Polsce, na linii kolejowej Szczecin Główny – Wrocław Główny. Do 1996 r. była to stacja początkowa linii kolejowej Gryfino – Pyrzyce.
Pasażerowie.
W roku 2017 wymiana pasażerska wyniosła 1,5-2,0 tys. osób dziennie.
W roku 2018 stacja obsługiwała 1,7 tys. pasażerów na dobę (łącznie 621 tys. osób).
W roku 2019 wymiana pasażerska wyniosła 730 tys. osób (2 tys. dziennie).
W roku 2020 wymiana pasażerska wyniosła 439 tys. osób (1,2 tys. dziennie).
W roku 2021 wymiana pasażerska wyniosła 511 tys. osób (1,4 tys. dziennie).
Historia.
W 1877 r. Gryfino otrzymało połączenie kolejowe ze Szczecinem, w ramach linii nadodrzańskiej. Równocześnie miasto uzyskało połączenie z Wrocławiem. Później stacja stała się stacją początkową dla linii Gryfino – Pyrzyce, z tym że w 1895 miasto uzyskało połączenie ze Swobnicą przez Chwarstnicę, a w 1898 linia została przedłużona z Chwarstnicy do Pyrzyc. Z Gryfina można było jeszcze dojechać do Dąbia Szczecińskiego przez Chwarstnicę, Stare Czarnowo i Kołbacz. Linię otwarto w 1905 r., zamknięto w 1949 r.
Od 1983 r. na trasie do Szczecina jeździ skład elektryczny.
Obecnie Gryfino posiada połączenia do: Szczecina Głównego, Chojny, Kostrzyna, Rzepina i Zielonej Góry obsługiwane przez spółkę Polregio. W ostatnich latach istniało też połączenie bezpośrednie z Wrocławiem Głównym (odjazd około godz. 13), ale zostało zawieszone.
Pociągi PKP Intercity zatrzymują się na stacji w ramach połączeń do Zakopanego i Bielska-Białej, które uruchamiane są w ferie zimowe i wakacje.
Wszystkie połączenia realizowane są w ramach linii nadodrzańskiej.
Budynek.
Budynek dworca został oddany do użytku w 15 maja 1877 r. wraz z otwarciem linii do Szczecina. Jest to budynek ceglany. W 1945 r. stacja została zniszczona, odbudowana bezstylowo. W związku ze złym stanem stacji od końca 2011 r. rozpoczął się remont. 15 listopada dworzec oddano do użytku.
Szczecińska Kolej Metropolitalna.
17 września 2014 r. podpisano umowę na wykonanie studium wykonywalności Szczecińskiej Kolei Metropolitarnej. Sieć SKM składałaby się z 4 linii łączących Szczecin z Policami, Goleniowem, Stargardem i Gryfinem. 27 maja 2015 r. udostępniono gotowe studium wykonywalności. Szacuje się, że koszty uruchomienia SKM wyniosą od 580 mln do 780 mln zł.

</doc>
<doc id="627367" url="https://pl.wikipedia.org/wiki?curid=627367" title="63 (liczba)">
63 (liczba)

63 w kalendarzu.
63. dniem w roku jest 4 marca (w latach przestępnych jest to 3 marca). Zobacz też, co wydarzyło się w roku 63.

</doc>
<doc id="627368" url="https://pl.wikipedia.org/wiki?curid=627368" title="Bernard Purkop">
Bernard Purkop

Bernard Purkop (ur. 29 sierpnia 1808 w Bytomiu, zm. 10 marca 1882 w Piekarach Śląskich) – polski duchowny katolicki, działacz społeczny. Inicjator budowy Kalwarii Piekarskiej.
Po ukończeniu studiów teologicznych, w 1835 otrzymał święcenia kapłańskie. Od 1842 roku był proboszczem w Woźnikach. Blisko współpracował z ks. Alojzym Fickiem, poparł zapoczątkowany przez niego ruch abstynencki i w swojej parafii założył "bractwo trzeźwości". 18 lutego 1862, po śmierci ks. Jana Alojzego Ficka objął parafię w Piekarach Śląskich. Kontynuował rozpoczętą przez swojego poprzednika budowę kościoła NMP, wzniósł w nim ołtarz z włoskiego marmuru. Na wzgórzu Cerekwica rozpoczął budowę Kalwarii Piekarskiej. W 1866 roku nabył grunty przylegające do wzgórza i obsadził je drzewami. Przedsięwzięcie budowy wsparł m.in. Karol Miarka powieścią "Kalwaria", opublikowaną na łamach "Zwiastuna Górnośląskiego", tygodnika wydawanego przez Purkopa na polecenie władz kościelnych. Sam ksiądz nie mając jednak kwalifikacji i czasu na wszelkie obowiązki redakcyjne powierzył je Teodorowi Heneczkowi i Karolowi Miarce. Sam dbał, by pismo wydawane było w duchu religijno-społecznym.

</doc>
<doc id="627370" url="https://pl.wikipedia.org/wiki?curid=627370" title="Ujście nad Notecią">
Ujście nad Notecią



</doc>
<doc id="627371" url="https://pl.wikipedia.org/wiki?curid=627371" title="Okonek (stacja kolejowa)">
Okonek (stacja kolejowa)

Okonek – stacja kolejowa w Okonku, w województwie wielkopolskim, w Polsce, na linii kolejowej nr 405, łączącej stację Piła Główna z Ustką. Według klasyfikacji PKP ma kategorię dworca lokalnego.
W roku 2017 stacja obsługiwała 20–49 pasażerów na dobę.

</doc>
<doc id="627375" url="https://pl.wikipedia.org/wiki?curid=627375" title="Smart">
Smart

smart – ang. elegancki (brytyjski); inteligentny, sprytny, bystrzak (amerykański) – określenie używane w nazwach i akronimach na podkreślenie tych cech opisywanego obiektu:

</doc>
<doc id="627376" url="https://pl.wikipedia.org/wiki?curid=627376" title="Osiedle Franciszka Zubrzyckiego (Gliwice)">
Osiedle Franciszka Zubrzyckiego (Gliwice)



</doc>
<doc id="627378" url="https://pl.wikipedia.org/wiki?curid=627378" title="64 (liczba)">
64 (liczba)



</doc>
<doc id="627381" url="https://pl.wikipedia.org/wiki?curid=627381" title="Glinki (osiedle w Bydgoszczy)">
Glinki (osiedle w Bydgoszczy)



</doc>
<doc id="627383" url="https://pl.wikipedia.org/wiki?curid=627383" title="Inicjatywa Dharma">
Inicjatywa Dharma



</doc>
<doc id="627384" url="https://pl.wikipedia.org/wiki?curid=627384" title="65 (liczba)">
65 (liczba)

65 w kalendarzu.
65. dniem w roku jest 6 marca (w latach przestępnych jest to 5 marca). Zobacz też co wydarzyło się w roku 65.

</doc>
<doc id="627385" url="https://pl.wikipedia.org/wiki?curid=627385" title="Doa">
Doa



</doc>
<doc id="627388" url="https://pl.wikipedia.org/wiki?curid=627388" title="Aalborg Boldspilklub">
Aalborg Boldspilklub



</doc>
<doc id="627389" url="https://pl.wikipedia.org/wiki?curid=627389" title="Los Trabantos">
Los Trabantos

Los Trabantos – polski zespół, którego muzykę określano mianem "melodyjnego, kabaretowego punk-rocka", powstały w 2002 r. z inicjatywy Kasi Sobczyk (znanej wcześniej z folk-rockowej grupy Jak Wolność To Wolność). Oprócz niej zespół tworzyli: saksofonistka Marta Czeszejko-Sochacka, gitarzystka Graża Malinowska, basistka Ula Jabłońska (wrzesień 2005 – październik 2006 Ania Brachaczek) i perkusista Dariusz Gosk. Pierwszą płytę zespół nagrał w lutym 2005 r.
Zespół zawiesił działalność w październiku 2006.

</doc>
<doc id="627390" url="https://pl.wikipedia.org/wiki?curid=627390" title="Michaił Kowalow">
Michaił Kowalow

Michaił Kowalow, ros. Михаил Прокофьевич Ковалёв (ur. w stanicy Briuchowieckaja, w obwodzie kubańskim, zm. 31 sierpnia 1967 w Leningradzie) – generał pułkownik Armii Radzieckiej.
Życiorys.
Urodzony w chłopskiej rodzinie w dzisiejszym Kraju Krasnodarskim. W 1915 wstąpił do Armii Imperium Rosyjskiego i wziął udział w I wojnie światowej. Od 1918 w Armii Czerwonej. Podczas wojny domowej w Rosji dowodził pułkiem, potem brygadą, walcząc przeciwko białym generałom Denikinowi i Wranglowi, brał też udział w tłumieniu powstania tambowskiego. Od 1927 członek partii bolszewickiej. W 1924 ukończył Akademię Wojskową im. Michaiła Frunzego. W grudniu 1937 roku został wyznaczony na stanowisko zastępcy dowódcy Kijowskiego Okręgu Wojskowego. 8 lutego 1938 roku został mianowany komandarmem II rangi. W kwietniu 1938 roku objął dowództwo Białoruskiego Okręgu Wojskowego. 
Podczas inwazji na Polskę we wrześniu 1939 był dowódcą Frontu Białoruskiego. Podpisał znaną ulotkę zrzucaną z samolotów w dniu 17 września 1939, skierowaną do żołnierzy polskich, której tekst zawierał wiele rażących błędów ortograficznych i językowych. 
W czasie wojny radziecko-fińskiej 1939–1940 dowodził 15 Armią. Od maja 1940 dowódca Charkowskiego OW, potem inspektor piechoty Armii Czerwonej. 4 czerwca 1940 roku został mianowany generałem porucznikiem. Od lipca 1941 do lipca 1945 dowódca Frontu Zabajkalskiego, będącego w tym czasie zapleczem infrastrukturalnym dla walczących wojsk Armii Czerwonej. 7 maja 1943 roku został mianowany generałem pułkownikiem. W lipcu 1945 został zastępcą dowódcy Frontu Zabajkalskiego (dowódcą mianowano Rodiona Malinowskiego) i wziął udział w operacji kwantuńskiej przeciwko armii japońskiej w Mandżurii. Od 1947 dowódca Zabajkalsko-Amurskiego Okręgu Wojskowego, a od 1949 zastępca dowódcy Leningradzkiego OW. W 1955 roku został przeniesiony do rezerwy. 
Odznaczony dwukrotnie Orderem Lenina, trzykrotnie Orderem Czerwonego Sztandaru i raz Orderem Suworowa I klasy.

</doc>
<doc id="627393" url="https://pl.wikipedia.org/wiki?curid=627393" title="66 (liczba)">
66 (liczba)

66 w kalendarzu.
66. dniem w roku jest 7 marca (w latach przestępnych jest to 6 marca). Zobacz też co wydarzyło się w roku 66.

</doc>
<doc id="627394" url="https://pl.wikipedia.org/wiki?curid=627394" title="AC Horsens">
AC Horsens

Alliance Club Horsens – duński klub piłkarski z siedzibą w Horsens na Półwyspie Jutlandzkim. 
Historia.
Klub został założony w 1994, w wyniku fuzji dwóch klubów "Horsens Forende Sportsklubber" (założonego w 1915) i "FC Horsens". W sezonie 2011/2012 wystąpił w finale Pucharu Danii, w którym przegrał 0:1 z FC København.
Skład na sezon 2020/2021.
"Stan na 17 lutego 2021"

</doc>
<doc id="627395" url="https://pl.wikipedia.org/wiki?curid=627395" title="Między rabarbarem a pomidorem">
Między rabarbarem a pomidorem

Między rabarbarem a pomidorem to nazwa pierwszego i jedynego albumu polskiej grupy Los Trabantos z 2005 roku.

</doc>
<doc id="627396" url="https://pl.wikipedia.org/wiki?curid=627396" title="Techno Pop">
Techno Pop



</doc>
<doc id="627399" url="https://pl.wikipedia.org/wiki?curid=627399" title="FC Nordsjælland">
FC Nordsjælland

Football Club Nordsjælland – duński klub piłkarski z siedzibą w mieście Farum na Zelandii.
Historia.
Klub założony został w 1991 jako "Farum BK", później zmienił nazwę na obecną, w sezonie 2002/2003 po raz pierwszy wystąpił w Superligaen, zajmując 3. miejsce, co pozwoliło mu się zakwalifikować do Pucharu UEFA (dotarł do I rundy). W sezonie 2011/12 klub osiągnął swój największy sukces, zostając po raz pierwszy w historii mistrzem Danii. Wcześniej, w latach 2010 i 2011, dwukrotnie zdobył także puchar swego kraju.
Skład na sezon 2021/2022.
"Stan na 11 września 2021"

</doc>
<doc id="627403" url="https://pl.wikipedia.org/wiki?curid=627403" title="Nordsjaelland Farum">
Nordsjaelland Farum



</doc>
<doc id="627405" url="https://pl.wikipedia.org/wiki?curid=627405" title="FC Nordsjaellland">
FC Nordsjaellland



</doc>
<doc id="627406" url="https://pl.wikipedia.org/wiki?curid=627406" title="67 (liczba)">
67 (liczba)

W kalendarzu.
67. dniem w roku jest 8 marca (w latach przestępnych jest to 7 marca). Zobacz też co wydarzyło się w roku 67, oraz w roku 67 p.n.e.

</doc>
<doc id="627410" url="https://pl.wikipedia.org/wiki?curid=627410" title="Parâng">
Parâng

Parâng (531.22; rum. "Munţii Parâng", węg. "Páreng") – drugie pod względem wysokości pasmo górskie Rumunii, położone w Karpatach Południowych. Odgraniczone jest na północy doliną Jiu de Vest od gór Şureanu, na wschodzie dolinami rzek Lotru i Olteţ od pasm Lotru i Căpăţânii, na zachodzie doliną Jiu od gór Retezat, od strony południowej opadają w stronę Niziny Wołoskiej.
Najwyższym szczytem gór Parâng jest Parângul Mare (2518 m n.p.m.).

</doc>
<doc id="627413" url="https://pl.wikipedia.org/wiki?curid=627413" title="Parîng">
Parîng



</doc>
<doc id="627419" url="https://pl.wikipedia.org/wiki?curid=627419" title="United States Metric Board">
United States Metric Board

United States Metric Board to amerykańska agencja rządowa, powołana w celu wspierania metryfikacji. Istniała w latach 1975 do 1982, nie miała jednak większych sukcesów w implementacji układu SI w Stanach Zjednoczonych i została rozwiązana.

</doc>
<doc id="627420" url="https://pl.wikipedia.org/wiki?curid=627420" title="Radio-Aktivität">
Radio-Aktivität

Radio-Aktivität – piąty album niemieckiego zespołu Kraftwerk, wydany w 1975 roku.
Płytę wyprodukowali Ralf Hütter i Florian Schneider. Był to pierwszy album Kraftwerk wydany przez ich własną wytwórnię Kling Klang, a zarazem pierwszy nagrany w tak zwanym "klasycznym" składzie z Karlem Bartosem i Wolfgangiem Flürem. Tytuł albumu jest grą słowną nawiązującą zarówno do radioaktywności jak i komunikacji radiowej. Teksty utworów składają się z niemieckich oraz angielskich słów, a międzynarodowo album ukazał się pod tytułem "Radio-Activity". Nagranie tytułowe zostało wydane jako jedyny singel z płyty, z piosenką „Antenna” na stronie B. Do obu utworów powstały teledyski. "Radio-Aktivität" początkowo otrzymało mieszane recenzje i nie powtórzyło komercyjnego sukcesu "Autobahn".

</doc>
<doc id="627424" url="https://pl.wikipedia.org/wiki?curid=627424" title="Karol Taylor">
Karol Taylor



</doc>
<doc id="627425" url="https://pl.wikipedia.org/wiki?curid=627425" title="68 (liczba)">
68 (liczba)

68 w kalendarzu.
68. dniem w roku jest 9 marca (w latach przestępnych jest to 8 marca). Zobacz też co wydarzyło się w roku 68.
68 w kulturze.
Liczba 68 jest kojarzona jako skrót od roku 1968, w którym doszło do wypadków antysemickich w Polsce, i jest używana przez kapele nacjonalistyczne takie jak Deportacja 68 czy Sztorm 68.

</doc>
<doc id="627427" url="https://pl.wikipedia.org/wiki?curid=627427" title="Clara Rockmore">
Clara Rockmore

Clara Rockmore (ur. jako "Clara Reisenberg" 9 marca 1911 w Wilnie, zm. 10 maja 1998 w Nowym Jorku) – rosyjsko-amerykańska skrzypaczka i thereministka pochodzenia litewsko-żydowskiego. Jest powszechnie uważana za najwybitniejszą thereministkę w historii.
Życiorys.
Młodość i edukacja.
Clara Reisenberg urodziła się 9 marca 1911 roku w Wilnie, ówcześnie leżącym na terenie Rosji. Była najmłodszą z trzech córek wywodzących się z klasy średniej litewskich Żydów: księgowego Aarona Reisenberga i Rachel Grad. Jej najstarsza siostra Nadia w późniejszych latach zasłynęła jako wybitna pianistka.
Od najmłodszych lat Clara Reisenberg uchodziła za muzyczne „cudowne dziecko”. Jeszcze zanim nauczyła się mówić umiała rozróżniać grane na fortepianie melodie, zaś w wieku trzech lat potrafiła już czytać nuty i zadziwiała wykładowców z konserwatorium w Petersburgu wykazywaniem słuchu absolutnego, o którym pisała lokalna prasa. Mając na uwadze talent muzyczny Clary i jej starszej siostry Nadii, ich rodzice w 1915 roku przeprowadzili się do Piotrogrodu (ówczesna nazwa Petersburga), aby umożliwić córkom naukę w miejscowym konserwatorium. Jako czterolatka Clara wzięła udział w organizowanym w piotrogrodzkim konserwatorium przesłuchaniu skrzypcowym przed wybitnym węgierskim pedagogiem Leopoldem Auerem i zaliczyła je z doskonałym wynikiem; do dnia dzisiejszego jest najmłodszym w historii słuchaczem przyjętym do konserwatorium w Petersburgu. Po roku była już cenioną uczennicą Auera.
Kariera muzyczna.
Po wybuchu wojny domowej w Rosji, wskutek związanych z nią niedoborów żywności i złych warunków gospodarczych, Reisenbergowie wycofali się na obszar dzisiejszej Litwy, a następnie rozpoczęli podróż po Europie, szukając kraju, w którym mogliby dostać wizę do Stanów Zjednoczonych. W międzyczasie Clara i Nadia dawały po drodze koncerty, dzięki którym pod koniec 1921 roku uzyskały środki umożliwiające zarezerwowanie przez rodzinę miejsc na parowcu płynącym do Ameryki. 19 grudnia 1921 roku rodzina Reisenbergów przybyła do portu w Nowym Jorku. Na miejscu Clara Reisenberg wznowiła naukę gry na skrzypcach pod kierunkiem Leopolda Auera, który także przeniósł się do Stanów Zjednoczonych. Niedługo później, na krótko przed amerykańskim debiutem (miała zagrać koncert skrzypcowy Beethovena z orkiestrą Curtisa), została jednak zmuszona do rezygnacji ze skrzypiec wskutek ciężkiego zapalenia ścięgna w ramieniu prowadzącym smyczek, przypisywanego niedożywieniu w dzieciństwie. Jak sama wspominała:
Panikując, Reisenberg szukała pomocy u wielu lekarzy i przez kilka miesięcy bandażowała ramię, jednak ból wciąż nie ustępował. Po pewnym czasie, pod koniec 1928 roku, przyjaciel zaprosił ją na przyjęcie w Hotelu Plaza, na którym przebywający od roku w Stanach Zjednoczonych rosyjski fizyk i wiolonczelista Leon Theremin (w ojczyźnie znany jako Lew Termen) prezentował wynaleziony przez siebie nazwany jego nazwiskiem instrument muzyczny, na którym za pomocą fal radiowych można było generować muzyczne dźwięki bez jego dotykania. Reisenberg wykazała duże zainteresowanie instrumentem, co wspominała następująco: 
Był to dla niej początek nowego życia i kariery. Reisenberg grała na nowym instrumencie i jednocześnie pomagała go udoskonalić. W 1932 roku postanowiła poświęcić się mistrzowskiemu opanowaniu instrumentu. Zgodnie z jej wspomnieniami: 
W międzyczasie przekonała Leona Theremina, żeby stworzył dla niej instrument o wiele bardziej precyzyjny i wrażliwy niż model RCA, z zakresem zwiększonym z trzech oktaw do pięciu oraz mechanizmem ułatwiającym uzyskanie staccato. 1 kwietnia 1932 roku zaliczyła pierwszy publiczny występ jako thereministka. W niedługim czasie rozwinęła własną technikę gry palcami na thereminie, pozwalającą jej na nieskończenie większą kontrolę wysokości dźwięku i frazowania. Charakteryzowało ją niezwykle precyzyjne i szybkie panowanie nad swoimi ruchami, tak ważne w grze na instrumencie, w którym wydobywanie dźwięku bardziej niż od dotyku zależy od poruszania się i bliskości muzyka. W pierwszych dekadach użytkowania theremina nie miała sobie równych w grze na nim. Podczas gdy instrument ten był używany głównie do tworzenia upiornych efektów specjalnych (np. przez Miklósa Rózsę w nakręconym w 1945 roku przez Alfreda Hitchcocka dreszczowcu "Urzeczona"), Reisenberg wykonywała na nim klasyczne utwory, występując w tradycyjnych salach koncertowych. Pod jej kontrolą theremin brzmiał jak połączenie skrzypiec, wiolonczeli i głosu ludzkiego.
Clara Rockmore występowała wraz z orkiestrą w Toronto, Filadelfii i Nowym Jorku, gdzie w 1938 roku wraz z siostrą Nadią dała recital w Town Hall, w późniejszych latach zaś wykonała premierowo napisany dla niej przez Anisa Fuleihana koncert pod batutą Leopolda Stokowskiego. Ponadto w latach 1940–1943 odbyła wraz z Paulem Robesonem trzy trasy koncertowe po całych Stanach Zjednoczonych.
W późniejszych latach zaprzyjaźniła się z inżynierem i pionierem muzyki elektronicznej Robertem Moogiem, który dawał jej każdy nowo stworzony przez siebie model theremina. Moog przekonał ją również do nagrania pierwszego albumu. Wydawnictwo, zatytułowane "The Art of the Theremin", ukazało się na LP w 1977 roku i zawierało utwory wykonane z udziałem Nadii Reisenberg grającej na fortepianie. Dziesięć lat później zostało wydane na CD przez Delos. Podczas sesji związanej z nagrywaniem albumu powstało szesnaście dodatkowych utworów, które Rockmore zawsze nazywała swoim "Lost Album" (pol. „Zagubiony album”) – zostały one pośmiertnie wydane na CD przez Bridge Records w 2006 roku.
Album "The Art of the Theremin" zwrócił uwagę niezależnego reżysera Stevena M. Martina, który postanowił nakręcić film dokumentalny o Leonie Thereminie. Pod koniec lat 80. XX wieku Martin zwrócił się z prośbą do Clary Rockmore o zagranie na ścieżce dźwiękowej filmu. Początkowo odmówiła, twierdząc, że jej theremin jest w złym stanie technicznym, jednak ostatecznie, gdy z pomocą Roberta Mooga udało się naprawić instrument, Rockmore zagrała potrzebne utwory, a w 1989 roku zgodziła się także wystąpić na koncercie w Merkin Concert Hall, upamiętniającym jej zmarłą sześć lat wcześniej siostrę Nadię. Film Martina, zatytułowany "", miał premierę w brytyjskiej telewizji w 1993 roku. W filmie został zawarty materiał z ostatniego spotkania Rockmore z Leonem Thereminem w Nowym Jorku w 1991 roku, a w otwierającej go części znalazło się nagranie z porannej próby koncertu w Merkin Concert Hall. Dokument Stevena M. Martina zdobył nagrodę na Sundance Film Festival w 1994 roku i doprowadził do odrodzenia zainteresowania Clarą Rockmore, która jednak wówczas m.in. ze względu na zły stan zdrowia wycofała się z życia publicznego i odrzucała napływające z całego świata zaproszenia na występy.
Życie prywatne.
Leon Theremin oświadczył się Clarze Reisenberg na początku ich znajomości, jednak ona mu odmówiła. W 1933 roku postanowiła poślubić prawnika i producenta Roberta Rockmore’a, będącego przyjacielem pisarza Eugene’a O’Neilla i pełnomocnikiem Paula Robesona, z którym w późniejszych latach koncertowała. Od tego czasu występowała pod nazwiskiem męża. Małżeństwo nie miało dzieci. Trwało do 1963 roku, kiedy to Robert Rockmore zmarł wskutek urazu głowy, odniesionego w wyniku upadku po poślizgnięciu się na lodzie. 
W 1995 roku Clara Rockmore doznała ciężkiego zapalenia płuc, a także zawału mięśnia sercowego, po którym już nie wróciła do pełni zdrowia. W 1997 roku, gdy jej stan zdrowia się pogarszał, ogłosiła, że chce dożyć narodzin swojej „wnuczki” – dziecka wnuka Nadii Reisenberg, Steve’a Shermana i jego żony Dorothy Lawson. Fiona Nadia Sherman urodziła się 8 maja 1998 roku; Clara Rockmore zmarła w swoim mieszkaniu na Manhattanie dwa dni później.
Dyskografia.
Na podstawie.
Filmografia.
Na podstawie.

</doc>
<doc id="627436" url="https://pl.wikipedia.org/wiki?curid=627436" title="Karol Taylor (mikrobiolog)">
Karol Taylor (mikrobiolog)

Karol Tomasz Taylor (ur. 9 lutego 1928 w Poznaniu, zm. 30 sierpnia 1997 w Gdańsku) – polski biochemik, syn Edwarda Taylora.
Życiorys.
Jego ojciec Edward Taylor był ekonomistą i profesorem Uniwersytetu Poznańskiego. Karol Taylor w 1946 ukończył szkołę średnią i rozpoczął studia na Wydziale Chemicznym Politechniki Gdańskiej. Od 1950 studiował technologię leków, równocześnie został asystentem prof. Leona Kamieńskiego w Katedrze Chemii Organicznej. Specjalizował się biochemii drobnoustrojów, od 1953 był adiunktem w Pracowni Wirusologii Instytutu Medycyny Morskiej i Tropikalnej w Gdyni. Następnie objął stanowisko kierownika Pracowni Biochemii, w 1958 uzyskał tytuł doktora w Instytucie Immunologii i Terapii Doświadczalnej Polskiej Akademii Nauk im. Ludwika Hirszfelda we Wrocławiu, a w 1966 doktora habilitowanego na Wydziale Nauk o Ziemi Uniwersytetu Łódzkiego. Następnie wyjechał do Stanów Zjednoczonych, gdzie przez rok prowadził badania nad genetyką molekularną w kierowanym przez prof. Wacława Szybalskiego w Laboratorium Rakowym McArdle Uniwersytetu Wisconsin w Madison. W 1969 przeniósł się do Państwowej Wyższej Szkoły Pedagogicznej w Gdańsku, gdzie zorganizował zakład biochemii. W tym samym czasie został członkiem Komitetu do spraw organizacyjnych Uniwersytetu Gdańskiego. Rok później otrzymał stanowisko dyrektora Instytutu Biologii Uniwersytetu Gdańskiego i piastował to stanowisko przez pięć lat. W 1978 uzyskał tytuł profesora tytularnego Uniwersytetu Gdańskiego, był założycielem i organizatorem Wydziału Biologii. 31 maja 1984 został wybrany na rektora tej uczelni i miał pełnić tę funkcję w czasie kadencji trwającej od 1984 do 1987, ale ze względów politycznych został odwołany przez władze państwowe 27 listopada 1985. Przyczyną był udział Karola Taylora w pogrzebie studenta uczelni Marcina Antonowicza, który był ofiarą sił bezpieczeństwa, a na którym podczas przemowy domagał się ukarania sprawców. Od 1991 był profesorem genetyki molekularnej w Centrum Biologii Morza Polskiej Akademii Nauk.
Działalność naukowa.
Karol Taylor był twórcą gdańskiej szkoły biologii molekularnej, zajmował się genetyką molekularną bakteriofagów. Od 1986 został członkiem PAN posiadającym liczne publikacje z zakresu genetyki molekularnej bakteriofagów. Jako pierwszy na świecie opracował metodę uzyskiwania cieni bakteriofaga lambda (fag pozbawiony DNA) w postaci aktywnej, która zachowała zdolność do absorpcji na wrażliwych komórkach bakteryjnych.
Został pochowany na cmentarzu katolickim w Sopocie (kwatera C5-7-9).

</doc>
<doc id="627439" url="https://pl.wikipedia.org/wiki?curid=627439" title="Yekyua">
Yekyua

Yekyua to klasa bytów duchowych z mitologii Jakutów. Pozostają one w ukryciu, dopóki wiosną nie stopnieją śniegi. Każdy yekuya jest związany z jakimś zwierzęciem, i mogą one być na usługi jakuckich szamanów. Najsilniejsze yekuya służą kobietom - szamankom. Rodzaj zwierzęcia, którego postać przybierają determinuje ich moc. Przykładowo, yekuya o postaci psa ma moc bardzo małą, biały łoś zaś dużą. Najsilniejszy jest yekuya - mamut. Yekuya są widzialne jedynie dla szamanów.

</doc>
<doc id="627443" url="https://pl.wikipedia.org/wiki?curid=627443" title="69 (liczba)">
69 (liczba)

69 w kalendarzu.
69. dniem w roku jest 10 marca (w latach przestępnych jest to 9 marca). Zobacz też, co wydarzyło się w roku 69.
69 w kulturze.
Liczba 69 jest kojarzona jako skrót od roku 1969, w którym powstał ruch młodzieżowy skinhead i jest używana przez członków tego ruchu.

</doc>
<doc id="627446" url="https://pl.wikipedia.org/wiki?curid=627446" title="Mistrzostwa Świata Mężczyzn w Curlingu 1968">
Mistrzostwa Świata Mężczyzn w Curlingu 1968

Mistrzostwa Świata Mężczyzn w Curlingu 1968 rozgrywane były w "Pointe Clair Arena", w Pointe Clair, Quebec, w Kanadzie. Rywalizowało ze sobą 8 reprezentacji. Tytuł mistrzów świata powrócił do Kanadyjczyków. 

</doc>
<doc id="627447" url="https://pl.wikipedia.org/wiki?curid=627447" title="Gustave Whitehead">
Gustave Whitehead

Gustave Albin Whitehead (ur. (jako Gustav Albin Weißkopf) 1 stycznia 1874 w Leutershausen, zm. 10 października 1927 w Bridgeport, USA) – niemiecko-amerykański pionier awiacji i konstruktor silników lotniczych.
Był najprawdopodobniej pierwszym człowiekiem który już w 1901 odbył udany lot na maszynie cięższej od powietrza napędzanej silnikiem mechanicznym.
Życiorys.
Wcześnie osierocony zaciągnął się jako kilkunastoletni chłopiec do służby w marynarce, pływał na statkach żaglowych – kliprach. W 1895 wyemigrował do USA, gdzie zajął się konstrukcjami aparatów latających, początkowo bezsilnikowych (szybowców). Zbudował ich kilka, na niektórych z nich udało mu się wznieść w powietrze i przelecieć kilkusetmetrowe odcinki. W tym czasie zmienił nazwisko na Whitehead.
W 1900 osiadł w Bridgeport w stanie Connecticut, gdzie kontynuował eksperymenty lotnicze. Opracował tam samolot o kształcie skrzydeł będących skrzyżowaniem ptaka i nietoperza, konstrukcję z bambusa, jedwabiu i stalowych linek z podczepioną wanną kąpielową i 20-konnym silnikiem spalinowym na gaz acetylen napędzającym dwa śmigła (w celu poprawienia stabilności śmigła obracały się przeciwbieżnie). Rozpiętość skrzydeł wynosiła około 11 metrów. Dodatkowy 10-konny silnik napędzał podwozie samolotu w celu zwiększenia prędkości startowej, dzięki czemu nie trzeba było czekać na korzystny wiatr i niepotrzebna była dodatkowa katapulta. Nazwał swoją konstrukcję „Numer 21”.
14 sierpnia 1901 odbył w Bridgeport na „Numerze 21” dwa ośmiusetmetrowe loty na wysokości sięgającej 15 metrów. Konstrukcja ta, tak jak i poprzednie maszyny Whiteheada, nie dawała możliwości sterowania lotem, dlatego lot powrotny odbył się po odwróceniu samolotu na ziemi w przeciwnym kierunku. Był to pierwszy w świecie lot samolotem napędzanym silnikiem. Sukces ten został opisany w prasie – w „Bridgeport Herald”, „New York Herald” i „Boston Transcript”. Artykuł w „Bridgeport Herald” ilustrowany był rysunkiem, ale nie zawierał fotografii.
Lot został opisany także w wiarygodnym i opiniotwórczym „Scientific American”, ale bez fotografii, według krytyków rzekomego sukcesu Whiteheada jego autorem mógł być Stanley Yale Beach, który z kolei był klientem Whiteheada.
Lot ten poprzedził lot braci Wright w Kitty Hawk o ponad dwa lata. Później Whitehead opracował maszynę „Numer 22”, która różniła się od „Numeru 21” mocniejszym, 40-konnym silnikiem na naftę. Prawdopodobnie przeleciał nią nad dziesięciokilometrową cieśniną Long Island w styczniu 1902. 
Do 2013 nie były znane żadne fotografie dokumentujące loty Whiteheada, a artykuły prasowe opisujące jego osiągnięcia zawierają liczne niewiarygodne szczegóły. Oficjalnie, według Smithsonian Institution pierwszym oficjalnym lotem był odbyty w 1903 lot braci Wright, a żądania Whiteheada uznania jego lotu jako pionierskiego zostały oficjalnie odrzucone; jego prace zaliczono do kategorii lotów bezsilnikowych (szybowcowych).
W 2013 analiza zdjęć z wystawy z 1906 pokazujących lot, który odbył się w 1901 wykazała, że samolot Whiteheada rzeczywiście wzbił się w powietrzne i odbył lot.
Whitehead nie miał dostatecznej wiedzy i orientacji w zagadnieniach prawnych i ekonomicznych. Budowane przez siebie silniki sprzedawał z minimalnym zyskiem i nigdy nie udało mu się rozwinąć przedsiębiorstwa na większą skalę. Świadkowie twierdzą, iż Whitehead był odwiedzany przez braci Wright, którzy negocjowali z nim kupno jego silnika i wymieniali się z nim doświadczeniami w zakresie budowy aparatów latających. Około roku 1911 Whitehead zajął się konstrukcjami śmigłowców, osiągając w tym pewne niewielkie sukcesy.

</doc>
<doc id="627448" url="https://pl.wikipedia.org/wiki?curid=627448" title="Parang">
Parang



</doc>
<doc id="627449" url="https://pl.wikipedia.org/wiki?curid=627449" title="Gustav Weißkopf">
Gustav Weißkopf



</doc>
<doc id="627450" url="https://pl.wikipedia.org/wiki?curid=627450" title="Radioaktivitat">
Radioaktivitat



</doc>
<doc id="627453" url="https://pl.wikipedia.org/wiki?curid=627453" title="Klojz">
Klojz

Klojz, klaus ( "klojz", z „cela”), klajzł (zdrobniałe "klajzl") – mały budynek lub jego część, służący jako dom modlitwy (niewielka bóżnica lub bet midrasz), należący do określonej grupy zawodowej bądź społecznej.
Określenia tego używali Żydzi środkowej i wschodniej Europy od XVII wieku. Szczególnie często swoje domy modlitwy nazywali tak chasydzi zamieszkujący Galicję.

</doc>
<doc id="627454" url="https://pl.wikipedia.org/wiki?curid=627454" title="Edward Taylor">
Edward Taylor



</doc>
<doc id="627456" url="https://pl.wikipedia.org/wiki?curid=627456" title="Węgierski Parlament">
Węgierski Parlament



</doc>
<doc id="627457" url="https://pl.wikipedia.org/wiki?curid=627457" title="70 (liczba)">
70 (liczba)

70 w kalendarzu.
70. dniem w roku jest 11 marca (w latach przestępnych jest to 10 marca). Zobacz też co wydarzyło się w roku 70.

</doc>
<doc id="627458" url="https://pl.wikipedia.org/wiki?curid=627458" title="Nagroda Saturn w kategorii najlepszy film akcji/przygodowy/thriller">
Nagroda Saturn w kategorii najlepszy film akcji/przygodowy/thriller

Laureaci Saturna w kategorii najlepszy film akcji/przygodowy/thriller:
Lata 90.
1994: Pulp Fiction
nominacje:
1995: Podejrzani
nominacje:
1996: Fargo
nominacje:
1997: Tajemnice Los Angeles
nominacje:
1998: Szeregowiec Ryan
nominacje:
1999: Zielona mila
nominacje:
2000–2009.
2000: Przyczajony tygrys, ukryty smok
nominacje:
2001: Memento
nominacje:
2002: Droga do zatracenia
nominacje:
2003: Kill Bill Vol. 1
nominacje:
2004: Kill Bill Vol. 2
nominacje:
2005: 
nominacje:
2006: Casino Royale
nominacje:
2007: 300
nominacje:
2008: Mroczny Rycerz
nominacje:
2009: Bękarty wojny
nominacje:
2010–2019.
Najlepszy film akcji/przygodowy.
2010: Salt
nominacje:
2011: 
2012: Skyfall

</doc>
<doc id="627462" url="https://pl.wikipedia.org/wiki?curid=627462" title="Zoran Janković (piłkarz)">
Zoran Janković (piłkarz)

Zoran Janković (serb. Зоран Јанковић, bułg. Зоран Янкович, ur. 8 lutego 1974 r. w Inđii) – serbski piłkarz z bułgarskim paszportem, grający na pozycji ofensywnego pomocnika lub napastnika. Jest wychowankiem klubu FK Železnik. Później występował w Vojvodinie Novy Sad, a pod koniec lat 90. przeniósł się do bułgarskiego Liteksu Łowecz, z którym następnie zdobył dwa tytuły mistrza kraju (1998, 1999). W międzyczasie grał dla Dalian Shide, a od 2008 roku jest zawodnikiem Ethnikosu Achna.
W 2002 roku zadebiutował w barwach reprezentacji Bułgarii. Wystąpił z nią w Euro 2004 i łącznie rozegrał dla niej 22 mecze.

</doc>
<doc id="627463" url="https://pl.wikipedia.org/wiki?curid=627463" title="Muzeum Zabawkarstwa w Kielcach">
Muzeum Zabawkarstwa w Kielcach



</doc>
<doc id="627466" url="https://pl.wikipedia.org/wiki?curid=627466" title="Rzezak">
Rzezak



</doc>
<doc id="627467" url="https://pl.wikipedia.org/wiki?curid=627467" title="Hanna Ereńska-Barlo">
Hanna Ereńska-Barlo

Hanna Ereńska-Barlo (ur. 12 listopada 1946 w Poznaniu) – polska szachistka, arcymistrzyni od 1981 (jako pierwsza w historii polska szachistka), wielokrotna mistrzyni Polski. Największe sukcesy w karierze odnosiła jako Hanna Ereńska-Radzewska.
Życiorys.
W szachy zaczęła grać w wieku 6 lat, a jej pierwszym nauczycielem-trenerem był starszy brat Przemysław, poznański szachista. W 1956 r., w wieku 9 lat, zajęła I miejsce w grupie dziewcząt w II Wojewódzkim Turnieju Szachowym Młodzieży Szkolnej w Poznaniu, a rok później zwyciężyła w Indywidualnym Turnieju Młodzieży Szkół Podstawowych, startując wśród chłopców.
W 1964 r. ukończyła V Liceum Ogólnokształcące im. Klaudyny Potockiej w Poznaniu. W czasach licealnych dwukrotnie zdobyła tytuły Mistrzyni Wielkopolski Seniorek w szachach (1963, 1964; kolejne trzy złote medale w tych rozgrywkach zdobyła w latach 1965, 1966 i 1970). W latach 1964–1970 studiowała w Akademii Medycznej im. Karola Marcinkowskiego w Poznaniu, na Wydziale Lekarskim (oddział stomatologiczny), uzyskując tytuł lekarza dentysty. Dwukrotnie (1965, 1966) zwyciężyła w szachowych mistrzostwach tej uczelni.
Jednocześnie ze studiami lekarskimi kontynuowała naukę śpiewu solowego w Wielkopolskim Studium Muzycznym u prof. Mariana Mikołajewskiego (1966–1968) oraz w Państwowej Szkole Muzycznej II Stopnia im. Fryderyka Chopina na Wydziale Wokalnym (1968–1971), uzyskując dyplom w klasie prof. Wandy Falak-Zielińskiej.
Po ukończeniu studiów w krótkim czasie stała się najlepszą zawodniczką w Polsce. Już pierwszy start w finale mistrzostw Polski seniorek (w 1970 r. w Lublinie) przyniósł jej sukces w postaci brązowego medalu. Do 1993 r. osiemnastokrotnie wystąpiła w finałach mistrzostw kraju, łącznie zdobywając 11 medali: 5 złotych (1971, 1972, 1977, 1979, 1980), 3 srebrne (1973, 1975, 1984) oraz 3 brązowe (1970, 1982, 1986). Jest również dwukrotną złotą medalistką drużynowych mistrzostw Polski, które zdobyła w latach 1985 i 1988, w barwach klubu Pocztowiec Poznań. Czternastokrotnie zdobyła medale mistrzostw Polski w szachach błyskawicznych: 11 złotych (jest pod tym względem najbardziej utytułowaną polską szachistką), 2 srebrne i 2 brązowe. Była również sześciokrotną medalistką drużynowych mistrzostwa Polski w szachach błyskawicznych: pięciokrotnie srebrną oraz brązową (wszystkie w barwach klubu Pocztowiec Poznań).
Wielokrotnie reprezentowała Polskę w rozgrywkach drużynowych, m.in.:
W swojej karierze odniosła wiele turniejowych sukcesów, m.in.: I-II m. w Wijk aan Zee (1971), II-III m. w Taszkencie (1974), II-III m. w Piotrkowie Trybunalskim (1977), I-II m. w Smederevskiej Palance (1977) oraz I m. w turnieju rozegranym w tym mieście w roku 1979, II-IV m. w Nowym Sadzie (1979), III m. w Bydgoszczy w (1980), I m. w Atenach (1984, turniej "Acropolis"), I-III m. w Nałęczowie (1987), II m. w Dortmundzie (1989), II m. w Budapeszcie (1991) oraz I-II m. w Wiśle (1994). Dwukrotnie (2000, 2005) zdobyła tytuły Mistrzyni Polski lekarzy.
Sześciokrotnie uczestniczyła w turniejach strefowych (eliminacji mistrzostw świata kobiet). Największy sukces odniosła w 1981 w Bydgoszczy, zajmując IV m. i zdobywając awans do turnieju międzystrefowego w następnym roku (Bad Kissingen 1982 – XIV miejsce).
Od 1997 r. brała udział w mistrzostwach świata seniorek (zawodniczek powyżej 50. roku życia), w których wielokrotnie zajmowała czołowe miejsca, m.in. pięciokrotnie zdobywając medale: złoty (2007), dwa srebrne (1998, 2005) oraz dwa brązowe (1997, 2003). Była również trzykrotną medalistką mistrzostw Europy seniorek: złotą (2002, 2005) oraz brązową (2007).
Inne sukcesy w turniejach międzynarodowych rozgrywanych w kategorii 50+: 1998 – I m. w Kitzbühel (Puchar Zamku Lebenberg), 2002 – I m. w Dörentrup (1. Lipperland Open), 2003 – dz. II m. w Triesen (Lichtenstein Open), 2003 - II m. w Merano (31. Gold-Cup), 2004 – III m. w Bad Bertrich, 2004 – II m. w Oberjoch/Allgäu (11. Traum-Open).
W 1977 r. ukończyła Podyplomowe Studium Trenerskie na AWF w Warszawie, uzyskując tytuł trenera II klasy. W 1988 r. zdała egzamin i otrzymała tytuł sędziego szachowego klasy państwowej. W 1993 r. założyła autorską szkołę szachową i klub dla dzieci pod nazwą "SZACH-MAT". W latach 1995–1998 zorganizowała pięć edycji turniejów szachowych dla dzieci do 14 lat, pod hasłem "Szachy-sport, nauka i sztuka", objętych patronatem "Głosu Wielkopolskiego".
Trenerami Hanny Ereńskiej-Radzewskiej byli Poznaniacy: arcymistrz Włodzimierz Schmidt (w latach 1970–2007) oraz mistrz FIDE Ignacy Nowak (1979–1988)
Najwyższy ranking w karierze osiągnęła 1 lipca 1992 r., z wynikiem 2310 punktów dzieliła wówczas 50-52. miejsce na światowej liście FIDE, jednocześnie zajmując 1. miejsce wśród polskich szachistek. Najwyżej na liście TOP 100 szachistek sklasyfikowana była 1 lipca 1984 r. (dzielone 17-18. miejsce z wynikiem 2240 punktów).
W latach 1980–1996 była członkinią Zarządu Polskiego Związku Szachowego, pełniąc m.in. funkcję Przewodniczącej Komisji Kobiecej. W latach 1978–1990 była członkinią Komisji Kobiecej Międzynarodowej Federacji Szachowej. W 2000 r. została członkiem honorowym Polskiego Związku Szachowego. 26 listopada 2017 objęła stanowisko Przewodniczącej Komisji Etyki PZSzach.
Otrzymała wiele odznaczeń i wyróżnień, m.in.: w 1977 – Srebrny Krzyż Zasługi, w 1980 – brązowy Medal za Wybitne Osiągnięcia Sportowe, w 1981 – złoty Medal za Wybitne Osiągnięcia Sportowe, w 1982 – odznakę „Zasłużony Mistrz Sportu”, w 1983 – Złoty Krzyż Zasługi, w 1997 – Krzyż Kawalerski Orderu Odrodzenia Polski (za zasługi dla rozwoju sportu oraz działalność społeczną) i tytuł „Mistrz Sportu w Szachach”, w 2002 – Złotą Odznakę „Zasłużony Działacz Kultury Fizycznej” (za całokształt działalności)
W 2018 r. otrzymała nagrodę "Hetmana 2017", w kategorii Całokształt Działalności.
Występ w Naumburgu.
W październiku 2002 r. miało miejsce w Naumburgu interesujące wydarzenie "szachowo–muzyczne", podczas ceremonii otwarcia XII Mistrzostw Świata Seniorów w szachach. Tradycją tych rozgrywek w latach 1991–2003 było odświętne wykonanie Mszy ekumenicznej przed ceremonią otwarcia kolejnych mistrzostw. W Naumburgu w dniu 21 października 2002 r. Msza ekumeniczna poświęcona była znanej, kilkakrotnie grającej w Polsce, niemieckiej szachistce Irenie Winter ("In Memoriam Irene Winter"). Oprawę muzyczną powierzono dwojgu uczestnikom tych mistrzostw, szachistom posiadającym również wykształcenie muzyczne, mianowicie: arcymistrzyni Hannie Ereńskiej-Barlo (sopran) i Hubertowi Reimannowi (bas). W kościele pod wezwaniem św. Wacława Hanna Ereńska-Barlo wykonała arię "Erbarme dich Mein Gott" z "Pasji według św. Mateusza" Johanna Sebastiana Bacha.

</doc>
<doc id="627470" url="https://pl.wikipedia.org/wiki?curid=627470" title="Hanna Ereńska-Radzewska">
Hanna Ereńska-Radzewska



</doc>
<doc id="627471" url="https://pl.wikipedia.org/wiki?curid=627471" title="Szabes goj">
Szabes goj

Szabes goj (lub szabesgoj; z jid. שבת גוי; hrb. גוי של שבת "goj szel szabat") – osoba zatrudniona do wykonywania niezbędnych czynności, które są zakazane wyznawcom judaizmu podczas szabatu w żydowskim domu lub synagodze. Najczęściej było to ogrzanie pomieszczeń mieszkalnych, podgrzanie pożywienia, zmiana świec w świeczniku itp. Szabes gojami byli zwykle ubodzy chrześcijanie za niewielkie wynagrodzenie, służący nie-żydzi bądź chrześcijańscy sąsiedzi.

</doc>
<doc id="627472" url="https://pl.wikipedia.org/wiki?curid=627472" title="Hanna Ereńska">
Hanna Ereńska



</doc>
<doc id="627473" url="https://pl.wikipedia.org/wiki?curid=627473" title="Mistrzostwa Świata Mężczyzn w Curlingu 1969">
Mistrzostwa Świata Mężczyzn w Curlingu 1969

Mistrzostwa Świata Mężczyzn w Curlingu 1969 rozgrywane były w "Perth Ice Rink", w Perth, w Szkocji. Rywalizowało ze sobą 8 reprezentacji.

</doc>
<doc id="627476" url="https://pl.wikipedia.org/wiki?curid=627476" title="Siostry (film 2005)">
Siostry (film 2005)

Siostry (ang. "In Her Shoes") – dramat obyczajowy, na podstawie książki Jennifer Weiner o tym samym tytule, którego głównymi bohaterkami są siostry – Maggie i Rose.
Opis fabuły.
Maggie i Rose Feller są siostrami, jednak nic poza nazwiskiem i numerem buta ich nie łączy. Maggie, młodsza siostra, z trudem ukończyła szkołę średnią. Jest przekonana, że w życiu ważniejsza jest uroda niż wiedza. Wdaje się w przelotne romanse, nie ma pracy i mieszka u znajomych. Jej całkowitym przeciwieństwem jest siostra. Rose skończyła z wyróżnieniem studia na prestiżowym uniwersytecie i pracuje w jednej z najlepszych kancelarii prawniczych w Filadelfii. Żyje dla pracy, zmaga się z nadwagą i uwielbia kupować buty. Gdy Maggie ląduje w łóżku z narzeczonym siostry, wybucha między nimi wojna. Wszystko się zmienia, gdy odkrywają istnienie na Florydzie babci, która już dawno miała być martwa.

</doc>
<doc id="627479" url="https://pl.wikipedia.org/wiki?curid=627479" title="Kwiat pełny">
Kwiat pełny

Kwiat pełny – określenie kwiatu ze zwielokrotnionymi listkami okwiatu. Kwiaty takie powstają w wyniku mutacji polegającej na modyfikacji części lub wszystkich pręcików i słupków i prowadzącej do rozwinięcia się ich w postaci listków okwiatu. Mutacja ta jest przykładem homeozji. W publikacjach specjalistycznych rośliny z kwiatami pełnymi oznaczane są skrótem fl. pl., którego rozwinięcie to łacińskie określenie flore pleno oznaczające "z pełnym kwiatem". Rośliny z kwiatami pełnymi często są cenionym walorem w przypadku roślin ozdobnych.

</doc>
<doc id="627480" url="https://pl.wikipedia.org/wiki?curid=627480" title="Jaszczurnikowate">
Jaszczurnikowate

Jaszczurnikowate (Synodontidae) – rodzina drapieżnych ryb skrzelokształtnych (Aulopiformes). Z powodu podobieństwa kształtu głowy i pyska do jaszczurek określane są też nazwą "ryby-jaszczurki". Niektóre gatunki są poławiane gospodarczo.
Występowanie i biotop.
Ocean Atlantycki, Ocean Spokojny i Ocean Indyjski. Zasiedlają przybrzeżne wody morskie nad piaszczystym dnem, przedstawiciele rodzaju "Saurida" wpływają do wód słonawych.
Cechy morfologiczne.
Jaszczurnikowate przypominają jaszczurki kształtem głowy i pyska, rozmiarami oraz zachowaniem. Ich ciało jest wydłużone, cylindryczne, rzadko przekracza długość 30 cm. Największe osobniki z rodzaju "Harpadon" dorastają do około 70 cm. Lekko spłaszczona głowa pokryta jest łuskami. Duży, szeroki, bardzo głęboko wcięty otwór gębowy z licznymi, ostrymi, drobnymi zębami, również na języku. 8–26 promieni branchiostegalnych (podskrzelowych). W płetwach brak promieni twardych. Płetwy brzuszne duże, położone przed nasadą płetwy grzbietowej. Mała płetwa tłuszczowa położona jest nad odbytową, przy nasadzie ogona. Płetwa ogonowa widełkowato wcięta. Liczba kręgów: 39–67. Ubarwienie piaskowe z deseniem plamek, pręg lub zygzaków w kontrastowych kolorach. Larwy są smukłe i przezroczyste. Do osobników dorosłych upodabniają się przy długości około 5 cm.
Tryb życia.
Jaszczurnikowate są żarłocznymi drapieżnikami, żywiącymi się rybami i skorupiakami. Polują z ukrycia, zwykle zamaskowane na dnie, często przysypane piaskiem. Atak jest błyskawiczny.
Klasyfikacja.
Rodzaje zaliczane do tej rodziny są zgrupowane w podrodzinach:
Rodzajem typowym rodziny jest "Synodus".
Znaczenie gospodarcze.
Nieliczne gatunki jaszczurnikowatych są lokalnie poławiane na niewielką skalę. Ich mięso jest uważane za smaczne.

</doc>
<doc id="627481" url="https://pl.wikipedia.org/wiki?curid=627481" title="Sztrajmł">
Sztrajmł

Sztrajmł (; także: "sztrajml", "sztrejmeł", "sztrajmel") – futrzana czapka (zwana również lisiurką) noszona przeważnie przez chasydów podczas szabasu oraz świąt.
Żydowski sztrajmł wywodzi się od staropolskiego stroju szlacheckiego.

</doc>
<doc id="627483" url="https://pl.wikipedia.org/wiki?curid=627483" title="Mercedes (Corrientes)">
Mercedes (Corrientes)

Mercedes – miasto leżące w środkowej części prowincji Corrientes w Argentynie. W roku 2001 liczyło 35 000 mieszkańców. 
Mercedes jest ważnym centrum handlowym dla regionu hodowli bydła. Posiada też muzea: historyczne, sztuki oraz historii naturalnej, to ostatnie z ponad tysiącem eksponatów zwierząt. 10 km od miasta znajduje się sanktuarium, poświęcone pamięci miejscowego bohatera ludowego, Gauchito Gila.

</doc>
<doc id="627485" url="https://pl.wikipedia.org/wiki?curid=627485" title="71 (liczba)">
71 (liczba)

71 w kalendarzu.
71. dniem w roku jest 12 marca (w latach przestępnych jest to 11 marca). Zobacz też co wydarzyło się w roku 71.

</doc>
<doc id="627487" url="https://pl.wikipedia.org/wiki?curid=627487" title="Kwiat pułapkowy">
Kwiat pułapkowy

Kwiat pułapkowy – kwiat przystosowany do chwytania owadów i zatrzymywania ich w swoim wnętrzu tak długo, by dokonały zapylenia przyniesionym pyłkiem i zabrały dalej zebrany pyłek.
Rośliny mające kwiaty pułapkowe to np. kokornak i obuwik.

</doc>
<doc id="627488" url="https://pl.wikipedia.org/wiki?curid=627488" title="Sztybel">
Sztybel

Sztybel, sztibl, sztibł (, dosł. „pokoik”, l.mn. "sztiblech"; zdrobnienie od "sztub" „pokój, izba”) – budynek lub jego część, będący małym domem modlitewnym chasydów, czasami tylko wynajęta izba; rodzaj prywatnej bóżniczki, a jednocześnie bet midraszu. Sztyble powstawały w opozycji do szulów – domów modlitwy misnagdów.
Sztyble miały bardzo skromny, surowy wystrój, znajdowały się tam w zasadzie wyłącznie stoły i ławy, niekiedy także półki, ale przede wszystkim wiele ksiąg religijnych. Oprócz modlitwy i studiów służyły one także do spotkań i posiłków.
Nazwa ta używana była na ziemiach polskich pod zaborem rosyjskim, z czasem jednak zaczęła się również pojawiać w Galicji.
"Sztybel" to także nazwa wydawnictwa założonego w 1917 r. w Moskwie przez Żyda Abrahama Josefa Sztybla.

</doc>
<doc id="627489" url="https://pl.wikipedia.org/wiki?curid=627489" title="Georgi Peew">
Georgi Peew

Georgi Peew, bułg. Георги Пеев (ur. 11 marca 1979 w Sofii, Bułgaria) – bułgarski piłkarz, grający na pozycji środkowego lub prawego pomocnika.
Kariera piłkarska.
Kariera klubowa.
Jest wychowankiem Lokomotiwu Sofia, w którym występował do 2000 roku, kiedy to za 2,5 mln dolarów przeniósł się do Dynama Kijów. W 2006 spędził rok na wypożyczeniu w Dnipro Dniepropetrowsku. Z klubem ze stolicy Ukrainy, odnosił największe sukcesy: Mistrzostwo Ukrainy w 2001, 2003 i 2004, puchar krajowy w 2003 i 2005 oraz Superpuchar Ukrainy w 2004. W styczniu 2007 przeszedł do rosyjskiego klubu Amkar Perm.
Kariera reprezentacyjna.
W reprezentacji Bułgarii od 1999 roku. Brał z nią udział w Euro 2004. Do kadry, po dwuletniej nieobecności, powrócił w sierpniu 2006 roku.

</doc>
<doc id="627490" url="https://pl.wikipedia.org/wiki?curid=627490" title="Songs from the Labyrinth">
Songs from the Labyrinth

Songs from the Labyrinth – ósmy album studyjny Stinga. Zawiera muzykę skomponowaną przez Johna Dowlanda, twórcę epoki renesansu.
W Polsce nagrania osiągnęły status złotej płyty.
Kiedy Dominic Miller podarował Stingowi XVI-wieczną lutnię, zapoczątkowało to jego zainteresowanie, a potem zauroczenie tym instrumentem, a także przypomniało mu ponad 25-letnią fascynację muzyką renesansowego angielskiego kompozytora – Johna Dowlanda, zdaniem Stinga pierwszego w historii pisarza piosenek. Później Sting poznał bośniackiego wirtuoza lutni – Edina Karamazova, i zaprosił go do współpracy. Aby pełniej uczestniczyć w realizacji nagrania albumu, Sting sam nauczył się gry na lutni i w dwóch utworach na płycie towarzyszy temu lutniście.

</doc>
<doc id="627492" url="https://pl.wikipedia.org/wiki?curid=627492" title="Biskupi łódzcy i poznańscy">
Biskupi łódzcy i poznańscy

Biskupi łódzcy i poznańscy – zwierzchnicy polskiej prawosławnej diecezji łódzko-poznańskiej:

</doc>
<doc id="627493" url="https://pl.wikipedia.org/wiki?curid=627493" title="Roman Kmiecik">
Roman Kmiecik

Roman Kmiecik (ur. 26 lutego 1889 w Mieleszynie, zm. 9 lipca 1946 w Stawiszynie), polski duchowny katolicki, działacz społeczny, wydawca i publicysta, nazywany Blizińskim powiatu tureckiego.
Dzieciństwo.
Wywodził się z chłopskiej rodziny, od kilku wieków zamieszkałej w Mieleszynie, wsi należącej niegdyś do cysterek z Ołoboku. Od najmłodszych lat był głęboko religijnym dzieckiem. Pod kierunkiem miejscowego proboszcza Stanisława Majewskiego przygotowywał się do nauki w kaliskim gimnazjum. W szkole tej poznał cztery lata starszego od siebie Sławomira Czerwińskiego, późniejszego ministra wyznań religijnych i oświecenia publicznego (w trakcie nauki w Kaliszu mieszkał na stancji u jego matki). W 1905 Czerwiński i Kmiecik organizowali w gimnazjum strajk szkolny. Ich dziełem była petycja do władz, w której młodzież domagała się między innymi wprowadzenia języka polskiego jako wykładowego.
Studia i pierwsze doświadczenia duszpasterskie.
W 1905 Roman Kmiecik wstąpił do Seminarium Duchownego we
Włocławku. Wakacje spędzał zazwyczaj u księdza Majewskiego, który w tym czasie sprawował posługę
duszpasterską najpierw w Licheniu, później w Kramsku. Seminarium ukończył w 1911 i jako diakon wjechał do Petersburga, gdzie zamierzał kontynuować naukę na tamtejszej Akademii Duchownej. Nie pozwolił mu na to jego stan zdrowia. Po kilku miesiącach powrócił do Królestwa Polskiego. 18 grudnia 1911 został wyświęcony i rychło wysłany na wikariat do Rzgowa pod Łodzią, a następnie do Dobrca pod Kaliszem (obecnie dzielnica tego miasta przy trasie do Ostrowa Wielkopolskiego). Kolejną jego parafią były Pabianice. Stamtąd jesienią 1915 przeniesiony został do Koła, gdzie do wakacji 1920 był prefektem gimnazjalnym. Zarządzał jednocześnie kościołem i klasztorem Bernardynów. Zajmował się tym przez cztery lata, do czasu przybycia nowych zakonników.
Redaktor.
W latach 1920-1923 był prefektem gminnym w Radomsku. W dziejach tego miasta zapisał się jako współzałożyciel i zastępca redaktora naczelnego "Gazety Radomskowskiej". Przez rok był dyrektorem Księgarni Powszechnej i Drukarni Diecezjalnej we Włocławku, a przez trzy miesiące pełnił obowiązki redaktora naczelnego "Słowa Kujawskiego".
Proboszcz w Dobrej.
W październiku 1924 objął swoje pierwsze probostwo — parafię Dobra. Zastąpił księdza Ludwika Sperczyńskiego, budowniczego obecnie istniejącego kościoła pod wezwaniem Narodzenia Najświętszej Marii Panny. Tutaj miał już możliwość wykazania się swoją ogromną kreatywnością. Mówiono o nim "dobrski Bliziński".
Koło Ligi Obrony Powietrznej Państwa.
6 stycznia 1925 zorganizował koło Ligi Obrony Powietrznej Państwa, którego został prezesem. Obok niego w Zarządzie zasiadali: jako zastępca W. Gątkiewicz, jako skarbnik Witold Eret (miejscowy aptekarz, pierwszy burmistrz miasta Dobra po I wojnie światowej), jako sekretarz Stanisław Zaborski (lekarz), a także Adam Cerbst (burmistrz Dobrej w latach 1927-1930). Zainteresowanie społeczeństwa działalnością w tej organizacji spadało z roku na rok. W efekcie działalność LOPP ograniczała się do corocznego organizowania "Tygodnia" tej organizacji. Pieniądze na ten cel pochodziły ze składek członkowskich, które wynosiły 50 groszy rocznie. Dochody z imprez przeznaczane były między innymi na budowę lotnisk. Zmniejszały się one sukcesywnie — w 1926 do 160,80 zł, w 1927 do 123,26 zł, a w 1928 99,51 zł. W 1928 zastępcą prezesa (po śmierci dotychczasowego) został burmistrz Cerbst.
Kółko Rolnicze i spółdzielnia mleczarska.
2 lutego 1925 ks. Kmiecik podjął się trudu reaktywowania dobrskiego Kółka Rolniczego. Jego założycielem był w 1912 ks. Ludwik Sperczyński (który pełnił funkcję sekretarza), pierwszym prezesem został Gaszyński (nieznanego imienia), kolejnym Roman Szepe. W pierwszych latach wojny nastąpiła przerwa w działalności Kółka. Ponownie zaczęło funkcjonować w początkach 1917, ale jedynie przez dwa lata (liczba członków dochodziła do 50). Ks. Kmiecikowi udało się ponownie pobudzić organizację do życia. Początkowo zaangażowało się w działalność 25 osób, ale kiedy za pośrednictwem Kółka zaczęto udzielać pożyczek krótkoterminowych, liczba członków znacznie wzrosła. Ks. Kmiecik objął jego prezesurę. Obok niego w Zarządzie zasiadali: J. Antczak, A. Cerbst, W. Kluska, E. Kuszczyński i F. Masiera. Na jednym z posiedzeń Zarządu Kółka zrodziła się inicjatywa założenia Spółdzielni Mleczarskiej. Zebranie założycielskie odbyło się 14 lutego 1926. Także tutaj na czele Zarządu stanął ks. Roman Kmiecik, w skład zarządu weszli Wojciech Kluska i Bruno Stencel, a radę nadzorczą tworzyli Adam Cerbst, Roman Szepe, Sławomir Dzierżawski, Stanisław Rosiak, Józef Antczak i Wincenty Olejnik. Otwarcie spółdzielni nastąpiło 1 maja 1926. Początkowo mleko odstawiało dziesięciu członków, ale ich liczba sukcesywnie wzrastała.
Bank Spółdzielczy.
Ks. Roman Kmiecik był również inicjatorem utworzenia w Dobrej Banku Spółdzielczego. Zebranie 28-osobowej grupy założycielskiej odbyło się 16 października 1927, rejestracja sądowa nastąpiła 14 listopada tego samego roku. Na pierwszym po rejestracji walnym zebraniu wybrano Radę Nadzorczą, w której składzie znalazł się ks. R. Kmiecik. Otwarcie banku nastąpiło 20 listopada 1927. Po niespełna rocznym istnieniu banku liczba jego członków wzrosła do 200, a obroty osiągnęły kwotę 779.606 zł. Pożyczek na sumę 74.993 złotych udzielono 170 osobom.
Ewangelizacja i edukacja.
Ks. Kmiecik ewangelizował swoich parafian między innymi poprzez organizacje religijne. Pierwszą, którą stworzył krótko po objęciu probostwa, było Apostolstwo Modlitwy. Wkrótce działały dwadzieścia cztery piętnastoosobowe kółka skupiające w swoich szeregach głównie dzieci. Dla ich członków ks. Kmiecik sprowadzał 145 egzemplarzy katolickiego pisma "Posłaniec Serca Jezusowego". W 1925 zawiązało się stowarzyszenie misyjne Dzieło Święte Dziecięctwa Pana Jezusa, które po trzech latach skupiało już 180 osób w piętnastu kołach. W 1927 powstało drugie stowarzyszenie misyjne Dzieło Rozkrzewiania Wiary (w 1928 liczyło 80 członków, działających w dziesięciu kołach). Każde koło otrzymywało sprowadzane przez ks. Kmiecika pismo "Pobudka Misyjna".
W 1927 Kmiecikowi ponownie powierzono stanowisko dyrektora Księgarni Powszechnej i Drukarni diecezjalnej we Włocławku.
Roman Kmiecik był jednym z organizatorów kursów dla dorosłych i starszej młodzieży. Odbywały się w okresie zimowym (kończyły w końcu marca), a uczestniczyli w nich głównie analfabeci i osoby nie posiadające pełnego wykształcenia podstawowego. Wspierał także organizację przedstawień dziecięcych, z których dochód przeznaczany był na doposażenie szkoły w pomoce naukowe. Ksiądz Kmiecik stał także na czele Dozoru Szkolnego.
Książki.
W 1928 ks. Roman Kmiecik wydał Kalendarz Parafialny na 1929 rok dla Dobrej i okolicy. Ta stukartkowa książka opracowana została przez niego dla uczczenia dziesięciolecia niepodległości Polski. Zawiera ona kalendarz gregoriański, z dołączonymi do każdego miesiąca żywotami świętych, przysłowiami, poradami gospodarczymi. Wymienia także najważniejsze dni świąteczne kalendarza żydowskiego. Jest zawarty w nim obszerny rys historyczny miasta i dobrskiej parafii. Choć w przedmowie usprawiedliwia się, że brak czasu nie pozwolił mu na dokładniejsze opracowanie kalendarza, to obecnie jest to jednym z najważniejszych dokumentów ilustrujących historię Dobrej. Dotyczy to szczególnie okresu sprawowania przez ks. Kmiecika urzędu proboszcza parafii Dobra. Kalendarz zawiera również informacje na temat gminy Kowale Pańskie, tureckiego starostwa, Urzędu Skarbowego oraz najistotniejszych przepisów prawnych. W części poradnikowej podaje terminy targów i jarmarków w trójkącie: Koło – Aleksandrów Łódzki – Sieradz oraz omawia kwestie zdrowego odżywiania.
Także w parafii Tuliszków Roman Kmicik pozostawił po sobie trwały ślad w postaci Kalendarza Parafialnego na 1935 rok. Oprócz tematyki religijnej, zawarł w nim (podobnie jak w kalendarzu dobrskim) dużą ilość informacji na temat historii parafii i miasta Tuliszków.
Budowa kościoła.
Roman Kmiecik ukończył dzieło swojego poprzednika ks. kanonika Ludwika Sperczyńskiego – budowę nowego kościoła w Dobrej. Dokończono malowanie wnętrza kościoła pod chórem i w kruchcie oraz domalowano sześć stacji Męki Pańskiej i ścianę za głównym ołtarzem.
Radziejów i Tuliszków.
Ks. Kmiecik opuścił miasteczko nad Teleszyną we wrześniu 1930. Z Dobrej przeniósł się do Radziejowa, gdzie objął probostwo jednej z najstarszych na Kujawach parafii pod wezwaniem Wniebowzięcia Najświętszej Marii Panny. W tym czasie otrzymał wysoko przez siebie cenione wyróżnienie — honorową odznakę "Za walkę o polską szkołę". W Radziejowie pracował tylko rok, 17 października 1931 objął cokolwiek zaniedbaną parafię Tuliszków. Wprowadzony tam został przez ks. kanonika M. Włostowskiego, ówczesnego dziekana tuliszkowskiego, proboszcza z Russocic. W nowej parafii ks. Kmiecik wspólnie z wiernymi zorganizował remont budynku kościoła. Zadbał o nowe komże dla ministrantów i asysty. Na płótnie ufundowanym przez miejscowe gospodynie, kaliski plastyk Szczepan Kupiecki wykonał grób na Wielki Piątek. Figurę rezurekcyjną ufundował M. Pilarczyk z Ogorzelczyna. Zakupiono umbrakulum autorstwa rzeźbiarza W. Maciejowskiego z Krakowa, a haft ofiarowany przez A. Baczyńską wykonała Ł. Jarczyńska z Turku. Dwa dywaniki pod boczne ołtarze wykonano we Wróblinie pod kierunkiem nauczycielki B. Kiziów.
W tej parafii ks. Kmiecik zajął się tworzeniem oddziałów Akcji Katolickiej. Na początku 1933 zorganizował tuliszkowski oddział Katolickiego Stowarzyszenia Mężów, w tym samym czasie zorganizował tuliszkowski oddział Katolickiego Stowarzyszenia Kobiet. Jeszcze wcześniej, bo tuż po objęciu tuliszkowskiej parafii, ks. Kmiecik utworzył w Kiszewach Katolickie Stowarzyszenie Młodzieży Męskiej i Katolickie Stowarzyszenie Młodzieży Żeńskiej. W 1932 utworzył Religijne Stowarzyszenie Modlitwy i został jego dyrektorem.
Praca ks. Romana Kmiecika w Tuliszkowie doceniona została już po kilku miesiącach przez biskupa Karola Mieczysława Radońskiego, który w kwietniu 1932 złożył (czternastą z kolei według ksiąg parafialnych) wizytację kanoniczną.
1 lipca 1933 ks. Roman Kmiecik mianowany został dziekanem dekanatu tuliszkowskiego.
Ks. Kmiecik był też twórcą tuliszkowskiego oddziału Ligi Morskiej i Kolonialnej. Zebranie założycielskie odbyło się 21 grudnia 1934, a proboszcz objął funkcję prezesa.
Proboszczem parafii w Tuliszkowie był do roku 1935.
Po II wojnie światowej.
W 1946 Roman Kmiecik administrował tymczasowo parafię Psary. W tym samym roku objął parafię Stawiszyn, zmarł jednak już 9 lipca 1946.

</doc>
<doc id="627495" url="https://pl.wikipedia.org/wiki?curid=627495" title="Islandzka Wikipedia">
Islandzka Wikipedia

Islandzka Wikipedia – edycja Wikipedii w języku islandzkim.
Utworzono ją 5 grudnia 2003, liczbę 10 000 artykułów przekroczyła w maju 2006. 15 lutego 2008 przekroczyła 20 000 artykułów. 8 listopada 2008 liczyła 23 190 artykułów i była tym samym 53 Wikipedią co do wielkości.

</doc>
<doc id="627496" url="https://pl.wikipedia.org/wiki?curid=627496" title="Herb gminy Chojnów">
Herb gminy Chojnów

Herb gminy Chojnów - przedstawia tarczę herbową podzieloną na trzy części (dwie od strony lewej, oraz jedną od strony prawej). Pierwsza górna część od strony lewej jest koloru złotego z czarnym koronowanym orłem. 
Dolna część od strony lewej przedstawia szachownicę (nawiązanie do herbu Księstwa legnickiego, na którego to dawnych ziemiach gmina się znajduje) składającą się z kolorów czerwonego oraz srebrnego (5 pól czerwonych, w tym trzy przycięte i pięć pól srebrnych, w tym jedno przycięte). 
Prawa część jest koloru fioletowego, z czarnym wiatrakiem (przedstawia wiatrak Jerzmanowicach) oraz dwie srebrne ryby.

</doc>
<doc id="627497" url="https://pl.wikipedia.org/wiki?curid=627497" title="Pozwolenie">
Pozwolenie

Pozwolenie w sensie prawnym zwane niekiedy również zezwoleniem to możliwość indywidualnego uchylenia generalnego zakazu podejmowania danej działalności. Uznaje się bowiem, że pewne działalności nie mogą być, z różnych względów, powszechnie dostępne dla wszystkich podmiotów, wymagają one reglamentowania przez państwo (np. pozwolenie na budowę, pozwolenie na broń).

</doc>
<doc id="627498" url="https://pl.wikipedia.org/wiki?curid=627498" title="72 (liczba)">
72 (liczba)

72 w kalendarzu.
72. dniem w roku jest 13 marca (w latach przestępnych jest to 12 marca). Zobacz też co wydarzyło się w roku 72.

</doc>
<doc id="627501" url="https://pl.wikipedia.org/wiki?curid=627501" title="Związek Wojacki">
Związek Wojacki

Związek Wojacki – legalne polskie stowarzyszenia kombatanckie, tworzone od 12 grudnia 1918 r. przez polski obóz narodowy na Górnym Śląsku na wzór niemieckiej organizacji Kriegervereine. Organizacja powstała w Siemianowicach Śląskich w mieszkaniu działacza Towarzystwa Gimnastycznego „Sokół” Józefa Dreyzy. Przyczyną powstania ZW była likwidacja przez Niemców konspiracyjnej polskiej Straży Obywatelskiej dla Górnego Śląska. Na czele ZW stali Józef Dreyza, Adam Postrach oraz Alojzy Pronobis, którzy utworzyli fikcyjne struktury legalnej organizacji. Kandydatów do ZW rekrutowano spośród członków TG "Sokół". W założeniu ZW miał przygotować powstanie na wypadek wkroczenia na Górny Śląsk polskich wojsk gen. Józefa Hallera. Gdy nadzieje te zawiodły, organizacja w lutym 1919 r. się rozwiązała, a jej członkowie wstąpili do Polskiej Organizacji Wojskowej Górnego Śląska.

</doc>
<doc id="627502" url="https://pl.wikipedia.org/wiki?curid=627502" title="Grupa bijekcji">
Grupa bijekcji

Grupa bijekcji – grupa wszystkich bijekcji ustalonego zbioru z działaniem składania pełniącym rolę działania grupowego (i tożsamością jako elementem neutralnym; element odwrotny dany jest jako funkcja odwrotna).
Grupy te nazywa się również grupami symetrycznymi, choć często rozumie się przez to grupy permutacji (czyli bijekcji zbiorów skończonych). Grupy bijekcji zbioru formula_1 oznaczane są często formula_2 choć stosuje się też inne oznaczenia, np. formula_3, formula_4 czy formula_5
Liczba elementów (tj. rząd) grupy bijekcji zbioru formula_1 wynosi formula_7 w przypadku skończonym zapis ten należy rozumieć jako silnię, w nieskończonym jako formula_8 (na podstawie twierdzenia Cantora–Bernsteina–Schrödera).
Ogólnie każdą grupę można rozumieć jako grupę bijekcji elementów zbioru, na którym została określona (tzw. twierdzenie Cayleya): w związku z tym wszystkie wyniki dotyczące grup bijekcji dotyczą również dowolnych grup abstrakcyjnych.
Przykłady.
Jeśli formula_9 jest zbiorem pustym, to grupa bijekcji składa się z jednego elementu, formula_10 (bijekcji pustej). Gdy formula_11 jest zbiorem liczb naturalnych, to grupa bijekcji jest mocy continuum, gdyż formula_12

</doc>
<doc id="627503" url="https://pl.wikipedia.org/wiki?curid=627503" title="Odense Boldklub">
Odense Boldklub

Odense Boldklub – duński klub piłkarski z siedzibą w mieście Odense na wyspie Fionia.
Historia.
Klub Odense BK założony został 12 lipca 1887. Największe sukcesy odnosił w latach 70. i 80., trzykrotny mistrz Danii, pięciokrotny zdobywca Pucharu Danii, w 2006 wywalczył kwalifikację do Pucharu UEFA, wygrywając rozgrywki Pucharu Intertoto (razem z 10 innymi klubami), pokonując w finałowym dwumeczu szkocki Hibernian.
Skład na sezon 2021/2022.
"Stan na 11 września 2021"

</doc>
<doc id="627504" url="https://pl.wikipedia.org/wiki?curid=627504" title="73 (liczba)">
73 (liczba)

73 w kalendarzu.
73. dniem w roku jest 14 marca (w latach przestępnych jest to 13 marca). Zobacz też co wydarzyło się w roku 73.
73 wśród kierowców i krótkofalowców.
Liczba 73 używana w slangu krótkofalowców i kierowców używających CB radia oznacza pozdrowienie.

</doc>
<doc id="627505" url="https://pl.wikipedia.org/wiki?curid=627505" title="Aleksandyr Tunczew">
Aleksandyr Tunczew

Aleksandyr Błagow Tunczew (, ur. 10 lipca 1981 w Pazardżiku) – bułgarski piłkarz występujący na pozycji obrońcy, reprezentant Bułgarii w latach 2004–2009, trener piłkarski.
Kariera klubowa.
Tunczew rozpoczynał karierę w zespołach Hebyra Pazardżik i Bełasicy Petricz. Przed rozpoczęciem sezonu 2002/03 przeniósł się do Łokomotiwu Płowdiw i był podstawowym graczem tej drużyny, kiedy ta w 2004 roku, prowadzona przez Eduarda Eranosjana zdobyła pierwszy w historii tytuł mistrza kraju. Dwa kolejne sezony Łokomotiw kończył na trzecim miejscu w lidze. Na początku 2006 roku Tunczew przeszedł do CSKA Sofia. Grając w najbardziej utytułowanym klubie w Bułgarii do poprzednich osiągnięć dołożył puchar i superpuchar kraju.
W 2008 roku przeszedł do angielskiego Leicester City (League One). Po roku klub awansował z tym klubem do Championship. Tunczew spędził w drużynie cztery lata, łącznie rozgrywając 25 spotkań. W międzyczasie trafił na wypożyczenie do Crystal Palace FC. 31 sierpnia 2012 podpisał kontrakt z Zagłębiem Lubin, a w sezonie 2013/14 był piłkarzem Łokomotiwu Płowdiw. W 2014 roku wrócił do CSKA Sofia i rozegrał 28 ligowych meczów. W latach 2015–2016 grał ponownie w Łokomotiwie Płowdiw, po czym zakończył karierę zawodniczą.
Kariera reprezentacyjna.
W reprezentacji Bułgarii Tunczew zadebiutował 29 listopada 2004 w zremisowanym towarzyskim spotkaniu z Egiptem (1:1). Zmienił wówczas w 76. minucie Elina Topuzakowa. Przed rozpoczęciem eliminacji do Mistrzostw Europy 2008 stał się podstawowym obrońcą. Łącznie w latach 2004–2009 wystąpił w 26 meczach, strzelając bramkę przeciwko Luksemburgowi.

</doc>
<doc id="627506" url="https://pl.wikipedia.org/wiki?curid=627506" title="Randers FC">
Randers FC

Randers FC – duński klub piłkarski z siedzibą w Randers w Jutlandii, założony w 2002 roku, w wyniku fuzji klubów "Dronningborg BK" (założonego w 1928), "Hornbæk SF" (założonego w 1945), "Kristrup BK" (założonego w 1908), "Randers SK Freja" (założonego w 1898), "Randers KFUM" (założonego w 1920) i "Vorup FB" (założonego w 1915).
Skład na sezon 2021/2022.
" Stan na 10 września 2021"

</doc>
<doc id="627507" url="https://pl.wikipedia.org/wiki?curid=627507" title="Nagroda Saturn w kategorii najlepszy drugoplanowy aktor telewizyjny">
Nagroda Saturn w kategorii najlepszy drugoplanowy aktor telewizyjny

Lista nagród Saturn w kategorii najlepszy drugoplanowy aktor telewizyjny:

</doc>
<doc id="627511" url="https://pl.wikipedia.org/wiki?curid=627511" title="Synodus">
Synodus

Synodus – rodzaj drapieżnych, morskich ryb skrzelokształtnych z rodziny jaszczurnikowatych (Synodontidae).
Klasyfikacja.
Gatunki zaliczane do tego rodzaju:
Gatunkiem typowym jest "Esox synodus" ("S. synodus").

</doc>
<doc id="627512" url="https://pl.wikipedia.org/wiki?curid=627512" title="Silkeborg IF">
Silkeborg IF

Silkeborg Idrætsforening – duński klub piłkarski z siedzibą w Silkeborg, w Jutlandii.
Historia.
Klub Silkeborg IF założony został w 1917 roku. Największym sukcesem było zdobycie mistrzostwa Danii w 1994 roku oraz zdobycie Pucharu Danii w 2001 roku.
Skład na sezon 2021/2022.
" Stan na 12 września 2021"

</doc>
<doc id="627514" url="https://pl.wikipedia.org/wiki?curid=627514" title="Dorothee Sölle">
Dorothee Sölle

Dorothee Steffensky-Sölle (ur. 30 września 1929 w Kolonii, zm. 27 kwietnia 2003 w Göppingen) – niemiecka teolożka protestancka, jedna z najbardziej znanych teologów XX wieku.
Przekonania Sölle oparte były na jej własnych doświadczeniach naznaczonych świadomością życia po wydarzeniach Oświęcimia. Teoria Wszechmocnych Bogów stała się dla niej tematem krytycznych rozważań. Doszła do przekonania, że „Bóg nie ma innych rąk niż nasze". Reprezentowała teologię polityczną odznaczającą się radykalnym unikaniem skrajności i demitologizacją Biblii.
Kolejnym ważnym elementem był praktykowany przez feminizm mistycyzm, który wystarczał bez przedstawiania osobistych bogów. Wiele idei Sölle czerpała z południowoamerykańskiej teologii wyzwolenia, która dzięki niej stała się znana w Niemczech, podobnie jak przez książki "Das Prinzip Hoffnung" (Zasada nadziei - 1959) i "Atheismus im Christentum" (Ateizm w chrześcijaństwie - 1968) filozofa Ernsta Blocha.

</doc>
<doc id="627515" url="https://pl.wikipedia.org/wiki?curid=627515" title="Adjud">
Adjud

Adjud – miasto w okręgu Vrancea w historycznej Mołdawii, w Rumunii. Liczy 20 776 mieszkańców (dane z 2002). Głównymi branżami przemysłowymi miasta są wytwarzanie papieru i tekstyliów.
Obok Adjud istniało 2000 lat temu ważne miasto Dacji, Piroboridava (dzisiaj w Poiana, Nicoreşti).

</doc>
<doc id="627517" url="https://pl.wikipedia.org/wiki?curid=627517" title="Nagroda Saturn w kategorii najlepsza drugoplanowa aktorka telewizyjna">
Nagroda Saturn w kategorii najlepsza drugoplanowa aktorka telewizyjna

Lista nagród Saturn w kategorii najlepsza drugoplanowa aktorka telewizyjna:

</doc>
<doc id="627521" url="https://pl.wikipedia.org/wiki?curid=627521" title="Achberg">
Achberg

Achberg – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład wspólnoty administracyjnej Vereinbarte Verwaltungsgemeinschaft Wangen im Allgäu.

</doc>
<doc id="627524" url="https://pl.wikipedia.org/wiki?curid=627524" title="Protestancka Wspólnota Regionu Bieszczadzkiego">
Protestancka Wspólnota Regionu Bieszczadzkiego



</doc>
<doc id="627526" url="https://pl.wikipedia.org/wiki?curid=627526" title="Dekanat Łomża – św. Michała Archanioła">
Dekanat Łomża – św. Michała Archanioła

Dekanat Łomża – św. Michała Archanioła – jeden z 24 dekanatów rzymskokatolickich należących do diecezji łomżyńskiej.
Parafie.
W skład dekanatu wchodzi 8 parafii:
Władze dekanatu.
Władze dekanatu stanowią;
Sąsiednie dekanaty.
Łomża – św. Brunona, Piątnica, Zambrów

</doc>
<doc id="627529" url="https://pl.wikipedia.org/wiki?curid=627529" title="Antonio Mirante">
Antonio Mirante

Antonio Mirante (ur. 8 lipca 1983 w Castellammare di Stabia) – włoski piłkarz występujący na pozycji bramkarza we włoskim klubie A.C. Milan. Wychowanek Juventusu, w swojej karierze grał także w takich zespołach jak Crotone, Siena, UC Sampdoria, Parma oraz Bologna FC.

</doc>
<doc id="627530" url="https://pl.wikipedia.org/wiki?curid=627530" title="Makak japoński">
Makak japoński

Makak japoński ("Macaca fuscata") – gatunek ssaka naczelnego z podrodziny koczkodanów (Cercopithecinae) w obrębie rodziny koczkodanowatych (Cercopithecidae). Spośród wszystkich dziko żyjących naczelnych jego areał sięga najdalej na północ i obejmuje japońskie wyspy Kiusiu, Sikoku i Honsiu. Zwierzę znane jest ze swych zdolności uczenia się. Występuje w japońskiej mitologii, literaturze i sztuce.
Zasięg występowania.
Makak japoński występuje w zależności od podgatunku:
Taksonomia.
Gatunek po raz pierwszy naukowo opisał w 1875 roku brytyjski zoolog Edward Blyth nadając mu nazwę "Macacus fuscatus". Jako miejsce typowe odłowu holotypu Blyth wskazał Japonię. 
"M. fuscata" należy do grupy gatunkowej "fascicularis". Wydaje się, że "M. fuscata" przybył do Japonii poprzez przodka prawdopodobnie podobnego lub identycznego jak "M. mulatta" z Półwyspu Koreańskiego do Kiusiu-zachodnie Honsiu w środkowym plejstocenie. Podczas jednego lub dwóch okresów lodowcowych około 0,63–0,43 mln lat temu nastąpiło obniżenia poziomu morza, co najwyraźniej zaowocowało powstaniem teraz już zatopionych mostów lądowych. Najstarsze skamieniałości makaków znalezione w Japonii to ząb trzonowy i kość ramienna, które są podobne do tych występujących u "M. fuscata". Ich wiek jest trudny do ustalenia, ale dzięki powiązaniu ich ze skamieniałościami trąbowców, są one wstępnie datowane na wiek jednego lub drugiego z tych mostów lądowych; skamieniałości makaków z Półwyspu Koreańskiego są mniej więcej w tym samym wieku. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Cechą charakterystyczną makaka japońskiego jest goła, czerwona twarz, którą okala dłuższa sierść, przypominająca grzywę. Długość ciała (bez ogona) samic 46,4–60,1 cm, samców 47,2–65 cm, długość ogona samic 8,1 cm, samców 8,7 cm; masa ciała samców samic 4–13,8 kg, 5,6–18,4 kg.
Makaki japońskie są w dużej mierze czworonożne. Samice spędzają na drzewach więcej czasu niż samce. Małpy te są doskonałymi pływakami – zaobserwowano, że są w stanie przepłynąć ponad pół kilometra. Lubią kąpiele w gorących źródłach, licznych w Japonii.
Dymorfizm płciowy jest nieznacznie widoczny w wielkości zwierząt – samce charakteryzują się nieco większą masą i długością ciała niż samice. Dodatkowo wydaje się, że istnieje korelacja pomiędzy masą ciała i klimatem – małpy z bardziej północnych, chłodniejszych obszarów ważą więcej niż te z cieplejszych rejonów Japonii.
Futro może mieć różny odcień brązowego – od żółtawego aż po prawie szary. Jest doskonałym przystosowaniem do życia w chłodnym klimacie, ponieważ jego grubość rośnie, jak spada temperatura otoczenia, co pozwala małpom przetrwać mrozy do nawet –20 °C.
Ekologia.
Środowisko.
Siedliskiem makaków jest las tropikalny, liściasty i iglasty.
Ze względu na to, że Wyspy Japońskie rozciągają się południkowo łukiem o długości ok. 3 tys. km, a więc duża jest rozpiętość szerokości geograficznej i większą część kraju zajmują góry, habitat makaka japońskiego jest bardzo różnorodny pomiędzy skrajnymi punktami jego występowania. W południowym krańcu występowania populacji habitat zawiera subtropikalne lasy wiecznie zielone, natomiast w krańcu północnym, szczególnie w regionach górzystych, zawiera lasy subarktyczne, pokryte przez wiele miesięcy śniegiem. Stąd też nazywane są również małpami śnieżnymi (ang. "snow monkeys"). Makaki w Parku Śnieżnych Małp Jigokudani znane są z odwiedzania zimą gorących źródeł, w których się ogrzewają. Środowiska te różnią się przede wszystkim temperaturą, co wiąże się z różnym okresem wegetacji roślin. Najwyższy punkt, w którym zaobserwowano populację makaków japońskich, leżał na wysokości 3180 m.
Rozmnażanie.
Okres rozrodczy u makaków trwa od października do marca. W pierwszym okresie życia dziecka samica zabiera je wszędzie ze sobą. Młode zaczynają raczkować po około 20 dniach. Po okresie miesiąca zaczynają wspinać się na plecy matki, która w ten sposób nosi je ze sobą.
Zachowanie.
Makaki japońskie wykształciły behawioralny mechanizm zabezpieczający je przed obniżeniem temperatury ciała w czasie chłodnych zim – w ciągu dnia spędzają dużo czasu na wygrzewaniu się na południowych stokach, a w nocy śpią na gałęziach drzew liściastych, na których śnieg zbiera się w niewielkim stopniu. Co więcej, często zbierają się w grupy w celu utrzymania ciepła, a samice częściej do tego celu wybierają swoje potomstwo niż inne dorosłe samice.
Średnia wielkość grupy makaków japońskich to około 40 osobników, ale występuje duże zróżnicowanie – od 10 do nawet 160 osobników.  W grupach obserwowane są złożone zachowania społeczne, z wyraźnie zaznaczoną hierarchią, zarówno wśród samców, jak i samic. Makaki cechuje także specyficzny rodzaj wokalizacji (ang. „coo call”), za pomocą którego lokalizują członków grupy oraz utrzymują kontakt wewnątrzgrupowy.
Pożywienie.
Makaki japońskie są wszystkożerne, ich dieta składa się z owadów, krabów, jaj ptaków, a także ponad 200 gatunków roślin. Dieta różni się w zależności od habitatu, a także zmienia się sezonowo.
Badania naukowe.
Makaki japońskie są coraz częściej wykorzystywane jako zwierzęta laboratoryjne. Badania etologiczne tego gatunku są prowadzone od ponad 50 lat, co przyczyniło się do lepszego zrozumienia ich behawioru i ekologii. Ze względu na wysoki poziom inteligencji, złożone zachowania społeczne oraz łagodną naturę są popularne w badaniach neuronaukowych, między innymi do badania aktywności neuronalnej przy wykonywaniu złożonych poznawczo zadań.

</doc>
<doc id="627531" url="https://pl.wikipedia.org/wiki?curid=627531" title="SPECIAL">
SPECIAL



</doc>
<doc id="627532" url="https://pl.wikipedia.org/wiki?curid=627532" title="Wacław Rózga">
Wacław Rózga

Wacław Rózga, ps. „Stefan Rózga” (ur. 25 lutego 1911 w Wadlewie, zm. 2 stycznia 1982 w Lublinie) – polski polityk. Wojewoda lubelski (1945–1949) i kielecki (1949), przewodniczący prezydium Wojewódzkiej Rady Narodowej w Rzeszowie (1952–1958). Poseł na Sejm PRL I, II, III i VI kadencji. Budowniczy Polski Ludowej.
Życiorys.
Syn Antoniego i Franciszki. Należał do Komunistycznego Związku Młodzieży Polski. Był sekretarzem Komitetu Dzielnicowego KZMP w Bełchatowie-Wadlewie. W 1930 wstąpił do Komunistycznej Partii Polski. Pełnił funkcję sekretarza Komitetu Dzielnicowego KPP, również funkcjonariusz Okręgowych Komitetów KPP w Piotrkowie Trybunalskim i Częstochowie. Za działalność w KPP był przez sanacyjne władze dwukrotnie więziony (w latach 1934–1939) i skazany na 15 lat pozbawiony praw obywatelskich. Po ataku Niemiec na Polskę został wypuszczony z więzienia. Od 9 do 29 września 1939 brał udział w obronie Warszawy w szeregach Robotniczej Brygady Obrony Warszawy. Po kapitulacji stolicy przedostał się do Związku Radzieckiego. Od sierpnia 1942 do września 1943 odbył szkolenie partyjne w Szkole Kominternowskiej w Puszkino. W 1943 został przerzucony drogą lotniczą na Lubelszczyznę. Wstąpił do Polskiej Partii Robotniczej. Od września 1943 do lipca 1944 służył w Gwardii Ludowej i Armii Ludowej Okręgu Kraśnickiego. Był zastępcą dowódcy 1 Brygady AL im. Ziemi Lubelskiej ds. polityczno-wychowawczych. Dowodzony przez niego oddział w dniach 26 i 27 lipca rozparcelował między chłopów ziemię folwarczną w Różnówce. Zasiadał w konspiracyjnej Wojewódzkiej Radzie Narodowej w Lublinie.
Od sierpnia 1944 do stycznia 1945 pełnił funkcję II sekretarza Komitetu Wojewódzkiego w Lublinie. Od 1948 był członkiem Polskiej Zjednoczonej Partii Robotniczej. W latach 1948–1949 zasiadał w egzekutywie KW PZPR w Lublinie. W latach 1948–1964 był członkiem Centralnej Komisji Rewizyjnej w Komitecie Centralnym PZPR, a w latach 1968–1972 był członkiem Centralnej Komisji Kontroli Partyjnej PZPR. W latach 1952–1958 zasiadał w egzekutywie KW PZPR w Rzeszowie i w latach 1960–1975 ponownie w egzekutywie KW PZPR w Lublinie. W latach 1964–1975 przewodniczył wojewódzkiej Komisji Kontroli Partyjnej KW PZPR w Lublinie.
Od 1 lutego 1945 do 31 stycznia 1949 był wojewodą lubelskim, a od 1 lutego 1949 roku do 31 października 1949 wojewodą kieleckim. Następnie od 1 listopada 1949 do 30 maja 1950 był I wiceprezesem Zarządu Głównego Związku Bojowników o Wolność i Demokrację. Od czerwca do października 1950 pełnił funkcję kierownika Wydziału Administracyjno-Samorządowego KC PZPR, a od 1 listopada 1950 do 31 maja 1951 dyrektora generalnego Centralnego Zarządu Państwowych Gospodarstw Rolnych w Warszawie. Od maja 1951 do kwietnia 1952 był podsekretarzem stanu w Ministerstwie Rolnictwa. W 1952 został wybrany na posła na Sejm PRL I kadencji z okręgu Tarnobrzeg. W 1957 uzyskał reelekcję na posła II kadencji z okręgu Stalowa Wola, a cztery lata później na posła III kadencji z okręgu Kraśnik. W latach 1972–1976 był posłem VI kadencji z okręgu Radzyń Podlaski.
26 kwietnia 1952 został wybrany na przewodniczącego prezydium Wojewódzkiej Rady Narodowej w Rzeszowie (z uprawnieniami wojewody rzeszowskiego), a po wyborach do rad narodowych, 16 grudnia 1954 uzyskał reelekcję na to stanowisko, które zajmował do 10 lutego 1958.
Od 1 maja 1958 do 30 czerwca 1959 był dyrektorem Rejonowego Zarządu Rybackiego w Lublinie. Następnie od 1 lipca 1959 do 30 czerwca 1964 był prezesem Wojewódzkiego Związku Kółek Rolniczych w Lublinie. 
Został pochowany w Alei Zasłużonych części komunalnej cmentarza przy ul. Lipowej w Lublinie (kwatera P3AZ-1-2).

</doc>
<doc id="627533" url="https://pl.wikipedia.org/wiki?curid=627533" title="Droga Kaszubska">
Droga Kaszubska

Droga Kaszubska (kaszub. "Kaszëbskô Droga") – trasa turystyczna dla zmotoryzowanych długości 21 km, wybudowana w latach 1965–1967 z inicjatywy Bernarda Szczęsnego na atrakcyjnym i malowniczym odcinku Kaszubskiego Parku Krajobrazowego w województwie pomorskim.
Szlak rozpoczyna się w Garczu (na skrzyżowaniu z drogą wojewódzką nr 211), następnie wiedzie w kierunku południowym przez Chmielno, Zawory, Ręboszewo, Brodnicę Dolną i Ostrzyce. Ostatni odcinek przebiega w bezpośrednim sąsiedztwie Wieżycy (328,7 m n.p.m.), kończąc się na skrzyżowaniu z drogą krajową nr 20 ze Stargardu do Gdyni.
Na trasie Drogi Kaszubskiej znajdują się jeziora: Łapalickie, Białe, Kłodno, Małe Brodno, Wielkie Brodno i Ostrzyckie.

</doc>
<doc id="627535" url="https://pl.wikipedia.org/wiki?curid=627535" title="Średni indeks zmian">
Średni indeks zmian

Średni indeks zmian - informuje o zmianach wartości danej cechy, które zaszły z okresu na okres.
formula_1
Komentarz:
Uwaga:

</doc>
<doc id="627536" url="https://pl.wikipedia.org/wiki?curid=627536" title="Aichstetten">
Aichstetten

Aichstetten – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład wspólnoty administracyjnej Leutkirch im Allgäu. Leży w regionie Allgäu, pomiędzy Leutkirch im Allgäu a Memmingen, ok. 3 km od autostrady A96.
Współpraca.
Miejscowość partnerska:

</doc>
<doc id="627537" url="https://pl.wikipedia.org/wiki?curid=627537" title="Zimoziół północny">
Zimoziół północny

Zimoziół północny, linnaea północna ("Linnaea borealis") – gatunek rośliny z rodziny przewiertniowatych ("Caprifoliaceae"), jedyny przedstawiciel monotypowego rodzaju zimoziół ("Linnaea"). Ulubiona roślina Karola Linneusza otrzymała nazwę naukową na jego cześć na jego własne życzenie. Zimoziół rośnie licznie w tundrze i tajdze, dalej na południu jako relikt glacjalny jest coraz rzadziej spotykany, na wielu obszarach przy południowej granicy zasięgu zagrożony, w niektórych krajach objęty jest ochroną prawną – w tym także w Polsce. Gatunek jest charakterystyczny ze względu na swe efektowne, delikatne kwiaty i bywa czasem uprawiany jako roślina ozdobna.
Rozmieszczenie geograficzne.
Zimoziół jest rośliną pospolitą w strefie arktycznej i subarktycznej. Dalej na południe występuje jako relikt glacjalny. Najbardziej na południe wysunięte stanowiska znajdują się w górach. Zwarty zasięg obejmuje północną część Ameryki Północnej z Grenlandią, północną Europę i północną Azję, po Kamczatkę i Japonię. Na oderwanych od głównego zasięgu obszarach występuje na Kaukazie oraz na nielicznych stanowiskach w Alpach, Sudetach i Karpatach. Do parametrów klimatycznych ograniczających zasięg należy średnia maksymalna temperatura roczna wynosząca do 32 °C oraz średnia temperatura najzimniejszego miesiąca w roku wynosząca do -1 °C.
W Polsce zimoziół spotykany jest rzadko – przez kraj przebiega południowa granica zwartego zasięgu. Na obszarach nizinnych w północnej części kraju opisano ok. 150 jego stanowisk. Tam też lokalnie jego zasoby są znaczne i np. w Wolińskim Parku Narodowym uznany został za gatunek ekspansywny. Na południu sięga po okolice Głogowa, Opola, Góry Świętokrzyskie i Leżajsk. Znajdowany jest co jakiś czas na nowych, wtórnych stanowiskach, bowiem rozprzestrzenianiu tego gatunku sprzyjało masowe wprowadzanie sosny do lasów, także na siedliskach żyźniejszych. W efekcie bywa określany mianem „reliktu wędrującego”. W górach jest znacznie rzadszy, stwierdzono jego występowanie w Tatrach, w Sudetach i na Babiej Górze. W Tatrach podano jego występowanie tylko na Kobylarzu oraz poniżej Morskiego Oka, na Babiej Górze na Kościółkach.
Systematyka i zmienność.
"Linneusia" Raf., "Obolaria" O. Kuntze
Gatunek wraz z monotypowym rodzajem zimoziół "Linnaea" włączany jest do szeroko ujmowanej rodziny przewiertniowatych "Caprifoliaceae"). W systemie APG I i APG II wyodrębniany był do rodziny zimoziołowatych ("Linnaeaceae"), która w nowych ujęciach zdegradowana została do podrodziny "Linnaeoideae". Rodzaj zimoziół stanowi takson siostrzany dla rodzaju "Vesalea" (syn. "Abelia" sect. "Vesalea").
Wyróżnia się trzy lub dwa podgatunki, ew. odmiany:
Przy podziale na dwa podgatunki ssp. "americana" uznawana jest za synonim ssp. "longiflora". Zimozioły północnoamerykańskie wyróżniają się wyraźnie dłuższą, lejkowatą koroną kwiatu.
Ekologia.
Siedlisko.
Na dalekiej północy rośnie w tundrze oraz w borealnych lasach iglastych. Szczególnie licznie występuje w mszystych borach iglastych, rzadziej lasach mieszanych. Preferuje luźne drzewostany – rośnie przeważnie w miejscach lekko tylko zacienionych. W miejscach silniej nasłonecznionych poszczególne ramety są krótsze (krótsze są międzywęźla) i mają gęściej wyrastające wzniesione pędy asymilacyjne, podczas gdy w miejscach ocienionych pędy są bardziej wydłużone – międzywęźla są wydłużone i pędy asymilacyjne wyrastają rzadziej. Preferuje gleby piaszczyste lub silnie spiaszczone, ubogie i kwaśne (roślina kwasolubna). Nie toleruje obecności wapnia w glebie. Często porasta martwe, leżące pnie i porośnięte mchami skały. Populacje charakteryzują się dobrą żywotnością, podczas suchych lat liczebność populacji drastycznie zmniejsza się, podczas lat wilgotnych zwiększa się. Najwyższe jego stanowisko w Polsce opisano na Kobylarzu w Tatrach Zachodnich (1450 m n.p.m.) W górach Azji rośnie na wysokościach 700-2300 m n.p.m.
Fitosocjologia.
W Europie środkowej jest to gatunek charakterystyczny dla zespołu boru bażynowego (Ass. "Empetro nigri-Pinetum") i rzędu (O.) "Vaccinio-Piceetalia". Rośnie też na obsadzonych sosną, zborowaciałych siedliskach kwaśnych dąbrów pomorskich ("Betulo-Quercetum"), lasów bukowo-dębowych ("Fago-Quercetum"), a nawet kwaśnej buczyny ("Luzulo pilosae-Fagetum"). W górach obecny jest także w zaroślach kosodrzewiny. W Skandynawii, poza borami iglastymi, obficie porasta także dno górskich lasów brzozowych. W Alpach rośnie w lasach z jodłą pospolitą ("Abies alba"), świerkiem pospolitym ("Picea abies") i sosną limbą ("Pinus cembra"). W Azji i Ameryce Północnej występuje w runie lasów z różnymi przedstawicielami rodzajów: jodła ("Abies"), świerk ("Picea"), sosna ("Pinus"), modrzew ("Larix"), choina ("Tsuga") i daglezja ("Pseudotsuga").
Oddziaływania międzygatunkowe i choroby.
Zimoziół północny jest na dalekiej północy rośliną pokarmową dla owcy kanadyjskiej i reniferów, choć raczej incydentalną. W przypadku wapiti stanowi blisko 10% jego diety w okresie zimowym. Zjadany bywa też przez cieciorniki. Na roślinach żerują larwy i postaci dorosłe pluskwiaka różnoskrzydłego z podgatunku "Metatropis rufescens" ssp. "linnaeae" (rodzina smukleńcowate Berytidae).
W poszukiwaniu nektaru kwiaty odwiedzają i dokonują zapylenia liczne gatunki owadów, m.in. bzygowate ("Syrphidae") i trzmiele ("Bombus"), muchowate ("Muscidae"), wujkowate ("Empididae"), motyle z rodziny miernikowcowatych ("Geometridae").
Niewielkie, koliste i pojedyncze plamki na liściach zimoziołu tworzy grzyb z rzędu "Mycosphaerellales" – "Septoria linnaeae", bywają one też porażane przez "Metacoleroa dickiei" z rzędu "Pleosporales". Na roślinach z tego gatunku w XXI wieku odkryto nowy gatunek workowca z rodziny twardnicowatych ("Sclerotiniaceae") – "Kohninia linnaeicola".
Nazewnictwo.
Roślina w piśmiennictwie naukowym po raz pierwszy pojawiła się za sprawą Jeana Bauhina, który znalazł ją w Alpach w 1596 i opisał jako "Campanula serpyllifolia", uznając zimozioła za jednego z przedstawicieli dzwonków. Roślina należała do ulubionych przez Karola Linneusza, ale to nie on nadał jej nazwę od swego nazwiska, ponieważ nie praktykowano wówczas nadawania taksonom nazw od własnego nazwiska badacza. Pierwszym, który wyróżnił tę roślinę w randze odrębnego rodzaju i nadał nazwę rodzajową "Linnea" (po wcześniejszym zaproponowaniu jej brzmienia przez Linneusza) był holenderski nauczyciel i mecenas Linneusza – Jan Frederik Gronovius. Linneusz za nim powtórzył nazwę rodzajową "Linnaea" w Species Plantarum (1753) i w związku z uznaniem w nomenklaturze botanicznej tego dzieła za pierwsze z prawidłowo publikowanymi nazwami rodzajowymi – w bazach taksonomicznych rodzaj zapisywany jest z cytatem: "Linnea" L. W niektórych źródłach nazwa ta rozszerzona jest z podaniem pierwszego autora: "Linnea" (Gronov.) L.
Nazwa gatunkowa – "borealis" nadana została przez samego Linneusza i oznacza ”północny”.
W piśmiennictwie polskojęzycznym roślina znana jest już z okresu po opisaniu naukowym, stąd zamiennie obecne są dwie formy – nawiązująca do nazwy naukowej – „linnea” oraz do cechy liści – „zimozioł”. W XX wieku upowszechniła się pisownia „zimoziół”.
Zagrożenia i ochrona.
Zimoziół nie został wymieniony w 2006 roku na Czerwonej liście roślin Polski, pojawił się natomiast w wydaniu z 2016 roku w kategorii VU (narażony).
W skali regionalnej uznany został za wymierający w Wielkopolsce i za narażony na wymarcie w przyszłości na Pomorzu. Na Dolnym Śląsku gatunek jest już wymarły, a w Karpatach krytycznie zagrożony. Umieszczony został w czerwonej liście roślin Wielkiej Brytanii, choć tu ze statusem gatunku najmniejszej troski.
Także na południu zasięgu w Ameryce Północnej jego występowanie jest silnie zagrożone. Wytępiony został (ew. prawdopodobnie wyginął) w stanach Indiana, Maryland, Ohio, Rhode Island i Tennessee. Zagrożony jest w New Jersey i Connecticut.
Przyczyną zagrożeń dla gatunku jest wycinka drzewostanów na jego stanowiskach. Obserwuje się jednak także samorzutne rozprzestrzenianie się na nowe stanowiska.
Zimoziół objęty był w Polsce ścisłą ochroną gatunkową od 1983 roku. Od 2014 roku podlega ochronie częściowej. Ochronie prawnej podlega także w Niemczech i na Słowacji. Liczne stanowiska znajdują się w obrębie różnych form powierzchniowej ochrony przyrody. W Polsce szczególnie obfite zasoby ma w Wolińskim Parku Narodowym, rzadko rośnie poza tym m.in. w Słowińskim, Kampinoskim i Tatrzańskim Parku Narodowym.
Zastosowanie.
Ze względu na efektowny wygląd podczas kwitnienia gatunek bywa uprawiany. Dłuższe korony kwiatów podgatunku północnoamerykańskiego ("L. borealis" L. subsp. "americana" (Forbes) Hultén) i silniejszy wzrost sprawiają, że często to właśnie te rośliny są rozpowszechniane jako rośliny ozdobne (przynajmniej na Wyspach Brytyjskich). W odpowiednich warunkach gęsto rosnące pędy sprawiają, że gatunek ten pełnić może funkcję rośliny okrywowej.
Dawniej roślina była stosowana do sporządzania napojów wzmacniających podczas ciąży oraz łagodzących ból podczas bolesnych mestruacji. Roztarte rośliny stosowane były także w formie okładu na obolałe kończyny lub przy bólach głowy.
Obecność w kulturze.
Zimoziół jest w Szwecji jednym z ulubionych motywów roślinnych służącym do zdobienia porcelany i obrusów, stanowi częsty motyw malarski. Gatunek ten jest też symbolem roślinnym Smalandii w Szwecji. Była to też ulubiona roślina Karola Linneusza (pochodzącego z tej prowincji) i przedstawiona została na wielu portretach tego naukowca. W Szwecji i Norwegii od nazwy rodzajowej wywodzi się imię ”Linnéa” lub ”Linnea”, należące do najbardziej popularnych w tych krajach imion żeńskich.

</doc>
<doc id="627538" url="https://pl.wikipedia.org/wiki?curid=627538" title="Średnie tempo zmian">
Średnie tempo zmian



</doc>
<doc id="627539" url="https://pl.wikipedia.org/wiki?curid=627539" title="Jorgen Moe">
Jorgen Moe



</doc>
<doc id="627540" url="https://pl.wikipedia.org/wiki?curid=627540" title="Nagroda Saturn w kategorii najlepsza aktorka telewizyjna">
Nagroda Saturn w kategorii najlepsza aktorka telewizyjna

Lista nagród Saturn w kategorii najlepsza aktorka telewizyjna:

</doc>
<doc id="627543" url="https://pl.wikipedia.org/wiki?curid=627543" title="Anders Wejryd">
Anders Wejryd

Anders Wejryd (ur. 8 sierpnia 1949 w Falköping) – arcybiskup luterańskiego Kościoła Szwecji. Wybrany na to stanowisko 2 września 2006 w katedrze w Uppsali. 
Został ordynowany w 1972. W latach 1995-2006 był biskupem diecezji Växjö. Był pierwszym wybranym samodzielnie przez Kościół Szwecji arcybiskupem, po tym, jak w 2000 ustały formalne więzy narodowego szwedzkiego Kościoła luterańskiego z państwem. 
Jest 69. arcybiskupem diecezji Uppsali. W czerwcu 2014 zastąpiła go na tym stanowisku Antje Jackelén, która jest pierwszą w historii Kościoła Szwecji kobietą na stanowisku arcybiskupa.

</doc>
<doc id="627544" url="https://pl.wikipedia.org/wiki?curid=627544" title="Whip">
Whip

Whip (dosł. ang. bicz, pejcz) – tu w znaczeniu członek partii politycznej, którego zadaniem jest upewnianie się, że jej członkowie są obecni podczas ważnych głosowań i zagłosują zgodnie z oficjalną linią partii.
Termin używany w parlamencie Wielkiej Brytanii. Pochodzi od słowa "whip in" (rzecz. whipper-in, osoba kierująca psami na polowaniu), oznaczającego zapędzanie psów na polowaniu, zapobieganie aby nie oddzielały się od sfory.

</doc>
<doc id="627545" url="https://pl.wikipedia.org/wiki?curid=627545" title="Aitrach (gmina)">
Aitrach (gmina)

Aitrach – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład wspólnoty administracyjnej Leutkirch im Allgäu. leży w regionie Allgäu u ujścia rzeki Aitrach do Iller.

</doc>
<doc id="627549" url="https://pl.wikipedia.org/wiki?curid=627549" title="Nagroda Saturn w kategorii najlepszy aktor telewizyjny">
Nagroda Saturn w kategorii najlepszy aktor telewizyjny

Lista nagród Saturn w kategorii najlepszy aktor telewizyjny:

</doc>
<doc id="627555" url="https://pl.wikipedia.org/wiki?curid=627555" title="Felice Piccolo">
Felice Piccolo

Felice Piccolo (ur. 27 sierpnia 1983 w Pomigliano d'Arco) – włoski piłkarz grający na pozycji obrońcy w Alessandria.

</doc>
<doc id="627556" url="https://pl.wikipedia.org/wiki?curid=627556" title="Doha (prowincja)">
Doha (prowincja)

Doha (arab. الدوحة, "Ad-Dauha") – Jedna z 7 prowincji w emiracie Kataru, znajdująca się we wschodniej części kraju. Stolicą prowincji jest Doha, stolica kraju.

</doc>
<doc id="627558" url="https://pl.wikipedia.org/wiki?curid=627558" title="Ellen Burstyn">
Ellen Burstyn

Ellen Burstyn, właśc. Edna Rae Gillooly (ur. 7 grudnia 1932 w Detroit) – amerykańska aktorka filmowa i teatralna. Zdobywczyni Oscara dla najlepszej aktorki pierwszoplanowej.
Życiorys.
Pracowała w różnych zawodach, także jako modelka i tancerka. Na Broadwayu debiutowała w 1957. Za rolę w sztuce "Za rok o tej samej porze" w 1975 Burstyn zdobyła Nagrodę Tony dla najlepszej aktorki. 
W latach 60. występowała głównie w telewizji, choć z tego okresu pochodzi jej pierwsza rola filmowa. W produkcjach telewizyjnych będzie chętnie grać również i wtedy, gdy stanie się uznaną aktorką filmową.
Pierwszą ważną rolę zagrała w "Ostatnim seansie filmowym" (1971) Petera Bogdanovicha. W 1975 uhonorowano ją Oscarem za pierwszoplanową rolę w dramacie obyczajowym "Alicja już tu nie mieszka" Martina Scorsese. Zagrała samotną matkę wychowującą nastoletniego syna i mimo przeciwności próbująca zrobić karierę piosenkarską.
Ponadto do Nagrody Akademii Filmowej była nominowana za role w "Egzorcyście", "Za rok o tej samej porze", "Resurrection" oraz "Requiem dla snu".
Zasiadała w jury konkursu głównego na 34. MFF w Cannes (1981).

</doc>
<doc id="627559" url="https://pl.wikipedia.org/wiki?curid=627559" title="Indeks indywidualny">
Indeks indywidualny

Indeks indywidualny - w statystyce opisowej rozróżniamy dwa rodzaje indeksów indywidualnych: łańcuchowe, o stałej podstawie.
Indeks łańcuchowy.
formula_1
Komentarz:
Uwagi:
Indeks o stałej podstawie.
formula_6
Komentarz:
Uwagi:

</doc>
<doc id="627560" url="https://pl.wikipedia.org/wiki?curid=627560" title="Wodospady Zimnej Wody">
Wodospady Zimnej Wody

Wodospady Zimnej Wody (słow. "Vodopády Studeného potoka", "Studenovodské vodopády", niem. "Kohlbach-Wasserfälle", węg. "Tar-pataki-vízesések") – zespół wodospadów w Dolinie Zimnej Wody w słowackich Tatrach Wysokich, tuż poniżej miejsca połączenia dolin Małej Zimnej Wody i Staroleśnej. Dawniej wodospady te nazywano także Wodospadami Kolbachu lub po prostu Kolbachami – było to spolszczenie niemieckiej ich nazwy Kaltbach, tzn. „zimny potok”. W spiskoniemieckiej gwarze i jej różnych wersjach na mapach i w literaturze najbardziej rozpowszechniona była wersja Kolbach, ale istniały także nazwy Koltbach, Kaalbach, Kahlbach, Kalbach, Kohlbach. W użyciu była także nazwa Wodospady Łysianek – powstała wskutek błędnego przetłumaczenia niemieckiej Kalbach czy Kahlbach.
Są to niewysokie (najwyższy ma 13 metrów wysokości), ale duże siklawy, tworzone na potrójnym polodowcowym progu doliny przez potok Zimną Wodę. Wodospady były jednym z najstarszych celów turystyki tatrzańskiej. Rozsławione zostały przez kuracjuszy i turystów wypoczywających w Starym Smokowcu. Dla odwiedzających je turystów wybudowano pierwsze tatrzańskie schronisko Rainera (obecnie już nie jest schroniskiem, lecz bufetem i muzeum nosiczów).
Wodospady te występują na długości ok. 1,5 km, na wysokości 1153 do 1276 m n.p.m. Kolejno od dołu są to:
Koryto potoku Zimna Woda w okolicy wodospadów wypełnione jest wielkimi okrąglakami granitowymi. Wodospady wybiły spadającymi kamieniami w twardej granitowej skale głębokie kotły eworsyjne. Jeden z polskich turystów ok. 1865 roku pisał jednak o tych wodospadach: "„...całe Węgry cudują się nad nimi... a przecież oba nie umyły się nawet do naszej Siklawy”". W rejonie wodospadów często występuje rzadki gatunek ptaka – pluszcz zwyczajny (kordusek). Przy wodospadach zdarzały się śmiertelne wypadki, szczególnie podczas robienia zdjęć.
Powyżej Wodospadów Zimnej Wody na potoku Mała Zimna Woda istnieją jeszcze dwa inne wodospady. Większy z nich, znajdujący się tuż przy czerwonym szlaku Magistrali Tatrzańskiej do Łomnickiego Stawu to Wodospad Olbrzymi, niżej w lesie położony jest mniejszy Troisty Wodospad. Według niektórych przewodników są one także zaliczane do Wodospadów Zimnej Wody.
Szlaki turystyczne.
W rejonie Wodospadów Zimnej Wody znajduje się węzeł szlaków turystycznych:

</doc>
<doc id="627563" url="https://pl.wikipedia.org/wiki?curid=627563" title="Matteo Paro">
Matteo Paro

Matteo Paro (ur. 17 marca 1983 w Asti) – włoski piłkarz grający na pozycji pomocnika. Obecnie gra w Vicenzie, do której jest wypożyczony z Genoi.
Kariera.
W Serie A zadebiutował 17 maja 2003 w meczu Juventusu z Regginą (1:2). Później był wypożyczany do innych klubów. W sezonie 2006/2007 grał w podstawowym składzie Juventusu, kiedy to ten zespół grał w Serie B. Zdobył dla tego zespołu pierwszą bramkę w historii gry w tej klasie rozgrywkowej. Za kwotę 2 mln euro przeszedł ostatecznie w 2008 do Genoi. Po zakończeniu sezonu 2008/2009 został wypożyczony do Bari z możliwością wykupienia. 29 stycznia 2010, również na zasadzie wypożyczenia, Paro trafił do Piacenzy. Po sezonie wrócił do Genoi, jednak wkrótce potem wypożyczono go do Vicenzy.

</doc>
<doc id="627564" url="https://pl.wikipedia.org/wiki?curid=627564" title="Al-Ghuwajrijja (prowincja)">
Al-Ghuwajrijja (prowincja)

Al-Ghuwajrijja (arab. الغويرية) – była prowincja w emiracie Kataru. Znajdowała się w północnej części kraju. W 2004 roku została włączona do prowincji Al-Chaur.

</doc>
<doc id="627565" url="https://pl.wikipedia.org/wiki?curid=627565" title="Vișeu de Sus">
Vișeu de Sus

Vișeu de Sus (, ) – miasto w okręgu i regionie historycznym Marmarosz w północnej Rumunii, położone u ujścia rzeki Vaser do rzeki Vișeu. Liczy 16 930 mieszkańców i ma powierzchnię 443 km².

</doc>
<doc id="627567" url="https://pl.wikipedia.org/wiki?curid=627567" title="Viseu de Sus">
Viseu de Sus



</doc>
<doc id="627569" url="https://pl.wikipedia.org/wiki?curid=627569" title="Al-Dżumajlijja (prowincja)">
Al-Dżumajlijja (prowincja)

Al-Dżumajlijja (arab. الجميلية) – była prowincja w emiracie Kataru, znajdująca się w zachodniej części kraju. W 2004 roku została włączona do prowincji Ar-Rajjan.

</doc>
<doc id="627572" url="https://pl.wikipedia.org/wiki?curid=627572" title="Al-Chaur (prowincja)">
Al-Chaur (prowincja)

Al-Chaur, Al-Chor (arab. الخور) – jedna z 7 prowincji w emiracie Kataru, znajdująca się w północno-wschodniej części kraju. Stolicą prowincji jest Al-Chaur.

</doc>
<doc id="627575" url="https://pl.wikipedia.org/wiki?curid=627575" title="Rafał Olbiński">
Rafał Olbiński

Rafał Olbiński, właśc. Józef Rafał Olbiński, poprz. Józef Rafał Feliks Chałupka (ur. 21 lutego 1943 w Kielcach) – polski malarz, grafik i twórca plakatów oraz jeden z przedstawicieli polskiej szkoły plakatu.
Życiorys.
Syn Józefa i Janiny Chałupków, urodził się jako najstarszy z siedmiorga rodzeństwa. Jest absolwentem I Liceum Ogólnokształcącego im. Stefana Żeromskiego w Kielcach. Po szkole średniej podjął studia na Wydziale Architektury Politechniki Warszawskiej, które ukończył w 1969.
Po studiach zajął się grafiką, współpracując z czasopismem „Jazz Forum”, w którym pełnił funkcję redaktora graficznego. W 1981 wyjechał do Paryża, skąd rok później wyemigrował do Nowego Jorku. Powrót do kraju uniemożliwiło mu wprowadzenie przez władze komunistyczne w Polsce stanu wojennego. W 1985 podjął pracę jako wykładowca w nowojorskiej School of Visual Arts.
Jego prace są eksponowane w licznych galeriach i muzeach (Biblioteka Kongresu, muzeum sztuki nowoczesnej w Toyamie, Carnegie Foundation w Nowym Jorku i Muzeum Plakatu w Wilanowie), a także gromadzone przez prywatnych kolekcjonerów na całym świecie. Rafał Olbiński podjął współpracę z takimi pismami jak „The New York Times”, „Newsweek”, „Bloomberg Businessweek” czy „Der Spiegel”. W Polsce zajmował się m.in. projektowaniem okładek płyt, np. Krzysztofa Klenczona "Powiedz stary gdzieś ty był" (Pronit SX 1614) i Breakoutu "Żagiel Ziemi" (Pronit SX 1821). Od 1997 do 2003 regularnie tworzył okładki polskiego miesięcznika psychologicznego „Charaktery” i był współtwórcą wizerunku graficznego pisma.
Jego twórczość jest szeroko nagradzana na wielu konkursach międzynarodowych. W 1995 otrzymał pierwszą nagrodę w konkursie „New York City Capital of the World” – na plakat promujący Nowy Jork jako stolicę świata. W 1994 został laureatem tzw. Międzynarodowego Oskara za najbardziej niezapomniany plakat na świecie w konkursie „Prix Savignac” w Paryżu, a w 1976 pierwszej nagrody w konkursie Instytutu Praw Człowieka w Strasburgu. Do połowy lat 90. zgromadził około 100 nagród.
Życie prywatne.
Był trzykrotnie żonaty; ojciec dwóch synów i córki. Później związany z Bogną Sworowską.
Odznaczenia i wyróżnienia.
W 2012, "za wybitne zasługi dla polskiej i światowej kultury, za osiągnięcia w pracy twórczej i artystycznej", został przez prezydenta Bronisława Komorowskiego odznaczony Krzyżem Oficerskim Orderu Odrodzenia Polski. W 1996 odznaczony Krzyżem Kawalerskim Orderu Zasługi Rzeczypospolitej Polskiej. W 2005 otrzymał Złoty Medal „Zasłużony Kulturze Gloria Artis”

</doc>
<doc id="627576" url="https://pl.wikipedia.org/wiki?curid=627576" title="Al-Wakra (prowincja)">
Al-Wakra (prowincja)

Al-Wakra (arab. الوكرة) – jedna z 7 prowincji w emiracie Kataru, znajdująca się w południowo-wschodniej części kraju. Stolicą prowincji jest Al-Wakra.

</doc>
<doc id="627577" url="https://pl.wikipedia.org/wiki?curid=627577" title="Równina Bărăgan">
Równina Bărăgan

Równina Bărăgan, również Nizina Bărăgan (rum. "Câmpia Bărăganului") – stepowa równina w południowej Rumunii, część Niziny Wołoskiej. Stanowi obszar rolniczy, uprawia się tu głównie kukurydzę.

</doc>
<doc id="627578" url="https://pl.wikipedia.org/wiki?curid=627578" title="Równina Baragan">
Równina Baragan



</doc>
<doc id="627580" url="https://pl.wikipedia.org/wiki?curid=627580" title="Ar-Rajjan (prowincja)">
Ar-Rajjan (prowincja)

Ar-Rajjan (arab. الريان) – największa prowincja w emiracie Kataru, znajdująca się w zachodniej i środkowej części kraju. Stolicą prowincji jest Ar-Rajjan.

</doc>
<doc id="627584" url="https://pl.wikipedia.org/wiki?curid=627584" title="Dżarajan al-Batina">
Dżarajan al-Batina

Dżarajan al-Batina albo Dżarijan al-Batina (arab. جريان الباطنة) – była prowincja w emiracie Kataru. Znajdowała się w południowo-zachodnio-centralnej części kraju. Została włączona do prowincji Ar-Rajjan oraz Al-Wakra.

</doc>
<doc id="627587" url="https://pl.wikipedia.org/wiki?curid=627587" title="Asz-Szamal (prowincja)">
Asz-Szamal (prowincja)

Asz-Szamal (arab. الشمال) – jedna z 7 prowincji w emiracie Kataru, znajdująca się w północnej części kraju. Stolicą prowincji jest Ar-Ruwajs.

</doc>
<doc id="627588" url="https://pl.wikipedia.org/wiki?curid=627588" title="Dissection">
Dissection

Dissection – szwedzki zespół wykonujący black metal z wpływami melodic death metalu. Powstały w 1989 roku w Strömstad z inicjatywy gitarzysty i wokalisty Jona Nödveidta.
Życiorys.
Nödtveidt działalność muzyczną rozpoczął już w 1988 roku w thrashmetalowej grupie pod nazwą Siren's Yell uformowaną podobnie jak Dissection w mieście Strömstad. W jej składzie znaleźli się Jon Nödtveidt, Ole Öhman, Peter Palmdahl oraz Mattias Johansson. Grupa tego samego roku zarejestrowała singlowy materiał demo, ta przetrwała jednak tylko do 1989.
Nödveidt i Öhman kontynuowali grę w grupie Rabbit's Carrot, która wedle relacji szczególnie Nödveidta nie była tym czego poszukiwali. Jon podążał bardziej w stronę death metalu oraz innych form ekstremalnego heavy metalu. W tym celu jesienią 1989 roku zdecydowawszy opuścić szeregi grupy Rabbit's Carrot powołał Dissection.
Dissection nie była jednak w pełni funkcjonalnym zespołem do przyszłego roku, kiedy to uformował się pełny skład. W 1990 roku muzycy z Nödveidtem na czele zagrali swój pierwszy koncert wraz z deathmetalową grupą Entombed. Tego samego roku zarejestrowali również materiał demo zatytułowany "The Grief Prophecy". Wydawnictwo zawierało trzy utwory opatrzone ilustracjami znanego jako "Necrolord" artysty Kristiana Wåhlina, który przygotował w późniejszym okresie większość okładek na potrzeby wydawnictw Dissection.
Specjalna edycja "The Grief Prophecy" została wydana później ku pamięci szwedzkiego wokalisty "Deada" znanego z występów w grupie Mayhem, który popełnił samobójstwo w 1991 roku. Album opatrzony był ponadto szatą graficzną autorstwa samego "Deada".
"The Grief Prophecy" niedługo potem ukazał się nakładem francuskiej wytwórni płytowej Corpsegrinder Records, która zaoferowała ponadto możliwość wydania minialbumu. Muzycy podpisali umowę i w 1992 roku zarejestrowano "Into Infinite Obscurity".
W 1992 roku zespół rozpoczął prace nad swym pierwszym studyjnym albumem "The Somberlain". Ze względu na problemy logistyczne wszyscy muzycy przenieśli się do Göteborga, gdzie latem 1993 roku współdzielili salę prób z grupą At the Gates. Gotowy album ukazał się we wrześniu, dedykowany Øysteinowi Aarsethowi, lepiej znanemu jako "Euronymous", gitarzyście grupy Mayhem, zamordowanemu w tym samym roku.
W listopadzie 1994 roku zespół podpisał kontrakt płytowy z wytwórnią Nuclear Blast. W 1995 roku ukazał się drugi studyjny album grupy "Storm Of The Light’s Bane", natomiast rok później ukazała się EP-ka "Where Dead Angels Lie", zawierająca rzadkie nagrania grupy, covery i nagrania demo. Na albumie gościnnie, w roli wokalistów, wystąpili dwaj muzycy: Legion znany wówczas jako wokalista szwedzkiego Marduk, a wcześniej Ophthalamia oraz It, gitarzysta ostatniej wymienionej formacji.
W 1997 roku Jon Nödtveidt został skazany za współudział w zabójstwie 37-letniego homoseksualisty, Algierczyka Josefa ben Maddoura w Göteborgu. Wydarzenie doprowadziło do zawieszenia działalności grupy na okres 7 lat. Jon więzienie opuścił jesienią 2004 roku i wraz z nowym składem podjął próbę reaktywacji zespołu.
Szybko, bo jeszcze w 2004 roku, ukazał się minialbum "Maha Kali" intensywnie promowany podczas koncertów na trasie "The Rebirth of Dissection". W 2006 roku zespół wydał swój trzeci pełnometrażowy album zatytułowany "Reinkaos" wydany przez Black Horizon Records. Album ukazał się ponadto w Stanach Zjednoczonych nakładem The End Records, a także w Azji dzięki Pulverized Records. Niedługo potem w maju grupa obwieściła plany o zakończeniu działalności zespołu. Ostatni koncert zespół zagrał 24 czerwca w Sztokholmie.
16 sierpnia 2006 roku lider grupy Jon Nödtveidt mając 31 lat popełnił samobójstwo. Oświadczenie potwierdzające zgon muzyka ukazało się niedługo potem na stronach internetowych wydawcy grupy.

</doc>
<doc id="627589" url="https://pl.wikipedia.org/wiki?curid=627589" title="Musajid (prowincja)">
Musajid (prowincja)

Musajid (arab. مسيعيد, dawniej: "Umm Said") – była prowincja w emiracie Kataru. Znajdowała się w południowo-wschodniej części kraju. Została przyłączona do prowincji Al-Wakra.

</doc>
<doc id="627592" url="https://pl.wikipedia.org/wiki?curid=627592" title="Umm Salal">
Umm Salal

Umm Salal (arab. أم صلال) – jedna z 7 prowincji w emiracie Kataru, znajdująca się we wschodniej części kraju. Stolicą prowincji jest Umm Salal Muhammad.

</doc>
<doc id="627595" url="https://pl.wikipedia.org/wiki?curid=627595" title="Natalija Witrenko">
Natalija Witrenko

Natalija Michajłiwna Witrenko, ukr. Наталія Михайлівна Вітренко, ros. Наталья Михайловна Витренко (ur. 28 grudnia 1951 w Kijowie) – ukraińska polityk, przewodnicząca Postępowej Partii Socjalistycznej Ukrainy, deputowana, kandydatka w wyborach prezydenckich.
Życiorys.
Z wykształcenia ekonomistka, ukończyła Kijowski Instytut Gospodarki Narodowej. Pracowała w administracji centralnej, a w latach 1989–1994 w Narodowej Akademii Nauk Ukrainy. Działała w Komunistycznej Partii Ukrainy, następnie w Socjalistycznej Partii Ukrainy. W 1996 dokonała rozłamu w partii, tworząc Postępową Partię Socjalistyczną Ukrainy. W latach 1994–2002 sprawowała mandat deputowanej Rady Najwyższej Ukrainy, w 1999 i 2004 bezskutecznie ubiegała się o urząd prezydenta Ukrainy.
Stała się jednym z najbardziej prorosyjskich polityków na Ukrainie. Jej działania były wspierane przez organizacje antyzachodnie i prorosyjskie. Zadeklarowała się jako przeciwniczka współpracy Ukrainy z NATO, integracji z Unią Europejską, a także zwolenniczka współpracy w ramach Unii Euroazjatyckiej.
Pozostała na czele PSPU, która nie prowadziła aktywniejszej działalności. W marcu 2022, w trakcie inwazji Rosji na Ukrainę, działalność jej ugrupowania z uwagi na jego związki z Rosją została zakazana.

</doc>
<doc id="627596" url="https://pl.wikipedia.org/wiki?curid=627596" title="Jan Graczyk">
Jan Graczyk

Jan Graczyk (ur. 16 maja 1928, zm. 2005) – polski plastyk amator, rzeźbiarz, twórca Leśnej Galerii Rzeźby, uczestnik powstania warszawskiego.
Życiorys.
Był synem Antoniego i Leokadii. Podczas okupacji niemieckiej w czasie II wojny światowej należał do konspiracji niepodległościowej w ramach Szarych Szeregów. W sierpniu 1944 roku jako strzelec brał udział w powstaniu warszawskim w ramach plutonu 1745 – 10. kompanii – 6 Rejon „Helenów” – VII Obwód „Obroża” Warszawskiego Okręgu Armii Krajowej.
W 1960 zakupił skrawek ziemi nad strumieniem zwanym Rokita we wsi Budy Grabskie w Puszczy Bolimowskiej i wiosną 1983 urządził tam prywatną galerię znaną jako Leśna Galeria Rzeźby.
Po śmierci Jana Graczyka w kwietniu 2005 roku, opiekę nad Leśną Galeria Rzeźby przejął jego syn Jerzy Graczyk (ur. 1949), który również jest plastykiem amatorem i zajmuje się malarstwem olejnym, akwarelami, płaskorzeźbą i kompozycjami rzeźbiarsko-malarskimi w drewnie. W 2020 dawna pracownia artysty w Ursusie została przeniesiona do Dom Kultury „Kolorowa”.
Twórczość i osiągnięcia.
Jan Graczyk od początku lat 60. XX wieku aktywny był jako rzeźbiarz amator zyskując stopniowo uznanie. Swoje prace prezentował na kilkunastu wystawach indywidualnych i zbiorowych. W 1973 jego prace prezentowane były na wystawie indywidualnej w Muzeum Narodowym w Mińsku, w ówczesnym ZSRR. W 1974 jako pierwszy w historii artysta amator zaprezentował swoje prace na wystawie indywidualnej w Galerii Towarzystwa Przyjaciół Sztuk Pięknych – Stara Kordegarda w Warszawie, zaś w wernisażu tejże wystawy wziął udział między innymi wiceminister kultury i sztuki Józef Fajkowski. W 1975 rzeźba diabła autorstwa Jana Graczyka znalazła się w zbiorach Muzeum Diabłów w Kownie. Rzeźby i sylwetka Jana Graczyka wielokrotnie były prezentowane w środkach masowego przekazu krajowych i zagranicznych. Prace autora znajdują się w zbiorach państwowych i prywatnych polskich i zagranicznych: w Wielkiej Brytanii, Belgii, Danii, Francji, Holandii, Indiach, Izraelu, Kanadzie, Meksyku, Niemiec, Norwegii, Szwajcarii, Stanach Zjednoczonych czy Włoszech.
W 1993 roku według projektu Jana Graczyka powstał warszawski Pomnik Szarych Szeregów przy ul. Walerego Sławka w Ursusie.

</doc>
<doc id="627598" url="https://pl.wikipedia.org/wiki?curid=627598" title="Łuh">
Łuh

Łuh (ukr. Луг) – ukraińskie towarzystwo gimnastyczno-pożarnicze, utworzone w 1925 w II Rzeczypospolitej we Lwowie.
Utworzone z inicjatywy Romana Daszkewycza z zamiarem narodowo-patriotycznego wychowania młodzieży i przygotowania jej do walki o niepodległość Ukrainy. Kierowała rozwojem sportu wśród młodzieży ukraińskiej. Miała półwojskowy charakter, oprócz sportowego prowadziła również szkolenie wojskowe. Była również na wsi ośrodkiem życia kulturalnego, organizując święta sportu, wystawy, koncerty.
Powstała po zlikwidowaniu przez władze polskie w 1924 towarzystwa "Sicz".
Struktura organizacyjna "Łuhu" składała się z trzech stopni:
W 1929 towarzystwo liczyło na terenie Polski 700 kół prowincjonalnych i 50-100 tysięcy członków, objętych szkoleniem przysposobienia wojskowego. W 1939 liczyło 805 kół, w których działało ponad 50 tysięcy osób.
W latach 1935-1939 wydawano we Lwowie własną gazetkę "Wisti z Łuhu".
Organizacja została zlikwidowana pod koniec 1939 przez władze sowieckie.
Według opinii dowódcy Korpusu Ochrony Pogranicza gen. bryg. Jana Kruszewskiego wyrażonej w meldunku z 3 lipca 1936 do ministra spraw wojskowych gen. dyw. Tadeusza Kasprzyckiego, organizacja ukraińska „Łuh” "uprawiała wrogą działalność w stosunku do państwowości polskiej". Dowódca KOP nie zgadzał się na prowadzenie szkolenia fizycznego przez „Łuh” na terenie pasa granicznego nawet pod nadzorem kadry zawodowej KOP. Występował też do właściwych władz administracji ogólnej o rozwiązanie struktur organizacyjnych na terenie pasa granicznego. Zgadzał się na prowadzenie WF pod nadzorem kadry zawodowej KOP przez organizację ukraińską „Łuh” poza pasem granicznym.

</doc>
<doc id="627601" url="https://pl.wikipedia.org/wiki?curid=627601" title="Pohl">
Pohl

Osoby o tym nazwisku:
Miejscowości:
Inne:

</doc>
<doc id="627602" url="https://pl.wikipedia.org/wiki?curid=627602" title="Mitch Pileggi">
Mitch Pileggi

Mitch Pileggi, właśc. Mitchell Craig Pileggi (ur. 5 kwietnia 1952 w Portlandzie) – amerykański aktor telewizyjny i filmowy, kojarzony z roli wicedyrektora FBI, Waltera Skinnera, w serialu "Z Archiwum X".
Życiorys.
Urodził się w Portlandzie w Oregon jako syn Maxine i Vito Pileggiego, przedsiębiorcy z branży obronnej.

</doc>
<doc id="627603" url="https://pl.wikipedia.org/wiki?curid=627603" title="Wzgórza Szymbarskie">
Wzgórza Szymbarskie

Wzgórza Szymbarskie (kaszb. "Szëmbarsczé Grzëpë") – pasmo wzniesień na Kaszubach. Jest to morena czołowa, pozostałość czwartorzędowego zlodowacenia. Poprzez wschodnie krańce Wzgórz Szymbarskich przebiega turystyczna Droga Kaszubska.
Najwyższe wzniesienia.
Jeziora.
Pomiędzy pasmem wzgórz w rynnach morenowych leżą jeziora:

</doc>
<doc id="627606" url="https://pl.wikipedia.org/wiki?curid=627606" title="Van Gogh">
Van Gogh



</doc>
<doc id="627607" url="https://pl.wikipedia.org/wiki?curid=627607" title="Kult maryjny">
Kult maryjny

Kult maryjny – całokształt form kultu religijnego w jakim wyznawcy wyrażają swój stosunek do Marii z Nazaretu. Kult ten określany mianem hyperdulii charakterystyczny jest dla katolicyzmu oraz prawosławia, ale występuje też w innych wyznaniach i religiach.
Historia kultu.
Historia kultu maryjnego interpretowana jest bardzo różnie, w zależności od światopoglądu historyków.
I tak w ujęciu ateistyczno-materialistycznym podkreśla się często zbieżności oznak kultu (najczęściej materialnych, zewnętrznych, a nie teologicznych) z wcześniejszymi kultami niektórych żeńskich bóstw. Natomiast w ujęciu marksistowskim uważa się, że zewnętrzne oznaki kultu były dialektycznym uzgodnieniem narastających sprzeczności w obrębie materialnych przedstawień pogańskich bóstw.
Najstarszym znanym ośrodkiem kultu maryjnego był Efez w Azji Mniejszej, gdzie też na początku IV wieku zbudowano pierwszą bazylikę poświęconą Matce Boskiej. W 431 roku w bazylice tej trwały również obrady Soboru Efeskiego, na którym oficjalnie zaakceptowano tytułowanie Marii mianem "Bogurodzicy", czyli "Matki Bożej".
Związki kultu maryjnego z Efezem tłumaczy się chrześcijańską tradycją, według której to właśnie w tym mieście zmarła Maryja, która miała przybyć do Efezu z apostołem Janem. Istnieją jednak teorie, iż na pewnym etapie rozwoju chrześcijaństwa, ok. III wieku n.e., pogański kult Wielkiej Matki, Wiecznej Dziewicy i Królowej Niebios (także Izydy lub Artemidy), przerodził się w synkretyczny kult maryjny. Przesłanką za tym miałaby być jedność miejsca, a także np. fakt, że istnieją podobieństwa między wizerunkami tych bogiń i późniejszą ikonografią maryjną.
Według innych interpretacji, ustalenia Soboru Efeskiego miały być wynikiem potrzeby wyraźnego określenia różnicy między wierzeniami pogańskimi oraz rozmaitych sekt, a wiarą Kościoła chrześcijańskiego, i pełniły rolę normatywną wobec już rozwiniętego kultu.
Według niektórych teorii możliwe jest też, że kult maryjny rozwinął się jako chrześcijańska alternatywa dla kultu bogiń-matek, mająca wspomóc konwersję pogan.
Takim teoriom i interpretacjom zdecydowanie sprzeciwiają się teologowie katoliccy, popiera je natomiast pewna część apologetów protestanckich i antytrynitarnych. Niektórzy teologowie protestanccy, chociaż zasadniczo przeciwni kultowi maryjnemu (np. kalwinista Karl Barth), odrzucają powoływanie się na jakoby pogańskie źródła tego kultu, uważając, że Boże objawienie, działając w świecie pogańskim, z konieczności posługiwało się słownictwem i kategoriami myślowymi zaczerpniętymi z tego świata.
W ujęciu katolickim uważa się, że kult maryjny rozwijał się przez stulecia poprzez wiele kolejnych refleksji teologicznych. Za podstawy tego kultu uznawane są:
W średniowieczu kult maryjny podlegał dalszemu rozwojowi. Powstawały modlitwy zakonne, w których była mowa o Maryi jako "Królowej" i "Matce Miłosierdzia", "Pośredniczce pojednania między Chrystusem i Kościołem" i "Matce Cudów pomocy grzesznikom".
Rozwojowi kultu także sprzyjały uznane przez Kościół najważniejsze objawienia maryjne (Katarzyna Labouré (1830 r.) oraz Bernadeta Soubirous w Lourdes (1858 r.), które przyczyniły się do ogłoszenia dogmatów, w tym o Niepokalanym Poczęciu w 1854 r. przez papieża Piusa IX, przy jednomyślnej zgodzie wszystkich katolickich biskupów świata. Kulminacją kultu maryjnego było ogłoszenie przez Piusa XII w 1950 r. dogmatu o wniebowzięciu Maryi.
Współczesny kult maryjny opiera się przede wszystkim na "Lumen gentium", konstytucji dogmatycznej Soboru Watykańskiego II, który określa Maryję jako "Matkę Zbawiciela", część tajemnicy Chrystusa w Kościele. Po Soborze Watykańskim II, papież Paweł VI opublikował adhortację apostolską "Marialis cultus" w celu unormowania form kultu maryjnego.
Wielkim propagatorem kultu Maryi był papież Jan Paweł II, który wybrał słowa: "Totus Tuus" ("Cały Twój") jako swoje motto apostolskie i poświęcił swoją działalność Maryi. Jego najważniejsze refleksje maryjne są sformułowane w encyklice "Redemptoris Mater" z 1987 r., podczas gdy list apostolski "Rosarium Virginis Mariae" w 2003 r. wzbogacił praktykę różańca, uzupełniając go o „tajemnice światła”.
Apologetyka wczesnochrześcijańska.
Kult maryjny występował już we wczesnym chrześcijaństwie (począwszy od I w.). Pierwszym Ojcem Kościoła, który pisał o Maryi był Ignacy Antiocheński (zm. ok. 110 r.). Bronił prawdziwości człowieczeństwa Chrystusa przed doketystami potwierdzając, że Jezus pochodzi z rodu Dawida, bo urodził się z Maryi.
W "Dialogu z Żydem Tryfonem" Justyn Męczennik (zm. ok. 167 r.) kładzie nacisk na rzeczywistość ludzkiej natury Jezusa i w konsekwencji podkreśla także macierzyństwo Maryi. Podobnie jak św. Ignacy Antiocheński, św. Justyn wskazuje na fakt dziewiczego poczęcia Jezusa oraz na paralelę między Ewą i Maryją. Ta koncepcja stała się wzorem dla późniejszej mariologii.
Ireneusz z Lyonu (zm. ok. 202 r.), skupia się na rzeczywistości ludzkiej cielesności Jezusa i na macierzyństwie Maryi (jako naturze ludzkiej, przejętej przez Syna Bożego w łonie Maryi), która nadaje śmierci Jezusa wartość uniwersalnego odkupienia. Podkreśla również macierzyństwo Maryi w odniesieniu do nowego Adama (Chrystusa) i jej współpracę w dziele odkupienia.
Tertulian (zm. ok. 222 r.), w trakcie sporu z Marcjonem, gnostykiem, potwierdza, że Maryja jest Matką Chrystusa.
W III wieku upowszechniło się stosowanie tytułu "Theotokos" (gr.: "Bogurodzica, Matka Boga"). Orygenes (zm. ok. 254 r.) był pierwszym, który zastosował ten tytuł wobec Maryi. Wśród modlitw błagalnych ten tytuł po raz pierwszy pojawił się w modlitwie "Sub tuum praesidium" ("Pod Twoją Obronę"), która jest najstarszą znaną modlitwą do Maryi. W IV w., w opozycji do doktryny Ariusza, wyznanie wiary biskupa Aleksandra z Aleksandrii zawiera ten sam tytuł. Od tego czasu to określenie Maryi zyskało popularność w Kościele i wielu Ojców Kościoła i teologów (m.in. Efrem Syryjczyk, Atanazy, Bazyli, Grzegorz z Nyssy, Grzegorz z Nazjanzu, Święty Ambroży, Święty Augustyn, Proklos) stosowało tytuł "Matka Boga".
Materialnymi dowodami wczesnego kultu maryjnego są także malowidła z II wieku w katakumbach św. Pryscylii w Rzymie. Jeden z trzech takich obrazów w katakumbach przedstawia Pannę z dzieckiem w ramionach i (prawdopodobnie) proroka Izajasza. Pozostałe dwa obrazy przedstawiają Zwiastowanie Pańskie i Zesłanie Ducha Świętego. W katakumbach św. Piotra i Marcelina malowidło z III lub IV w. przedstawia Maryję w otoczeniu świętych Piotra i Pawła.
Popularność kultu maryjnego budziła niekiedy zaniepokojenie, czy nie odciąga wyznawców od kultu, należnego jedynie Bogu. Wspominają o tym m.in.:
Epifaniusz z Salaminy żyjący w IV w. potępił przejawy nadmiernego kultu maryjnego jako herezję w swoim dziele "Panarion". Opisał on w nim sektę, którą sam nazwał kolyrydianami:
Tracja sąsiadowała z Frygią, krainą w której znajdował się Efez. Tak więc dzieło Epifaniusza również wskazuje na rejony Morza Egejskiego i miast starożytnej Grecji jako kolebkę kultu maryjnego. W IV wieku teologowie katoliccy potępili oddawanie czci boskiej Marii, chociaż uznawali ją za wieczną dziewicę. Epifaniusz pisał dalej:
Epifaniusz uważał charakter takich praktyk za demoniczny i wskazywał, że w istocie niczym nie różnił się on od kultu Królowej Niebios opisanego przez proroka Jeremiasza (roz. 7 i 44).
O jednej z sekt czcicieli Marii wspominał także Leontius Byzantinus - nazywając ich "Filomarianitami" (Wielbicielami Marii) – oraz Jan z Damaszku, którzy, podobnie jak Epifaniusz, potępili taką formę kultu maryjnego.
Powyższe stwierdzenia są często uznawane za sprzeczne z mariologią późniejszego katolicyzmu. W ujęciu katolickim tak jednak nie jest, co wyjaśnia nauka Kościoła: 
Kult maryjny we współczesnej teologii.
Katolicyzm.
W teologii katolickiej kultem Maryi zajmuje się dział zwany Mariologią. Kult oddawany Maryi jest w katolicyzmie szczególną odmianą kultu świętych. Maria z Nazaretu jest uznawana za Matkę Boga w rozumieniu matki Jezusa Chrystusa (Theotokos), wierzy się, że z tego względu może szczególnie skutecznie służyć wiernym swoim wstawiennictwem (modlitwą błagalną do Boga w intencjach, w których prosi się ją o wsparcie).
Objawienia Maryjne są przez Kościół katolicki badane pod kątem zgodności z Ewangelią; akceptacja danego objawienia oznacza, że wierzący mogą przyjmować przekazywane w nich treści za prawdziwe, treści te nie wchodzą jednak w skład nauczania Kościoła katolickiego i nie muszą być przyjmowane.
Teologia katolicka uznaje, że Maryja jest godna najwyższej czci, ponieważ:
Z powyższych względów katolicyzm uznaje Maryję za najważniejszą Orędowniczkę u Boga przez Chrystusa. Dlatego zaleca wiernym liczne maryjne praktyki religijne (niektóre z nich powstały jako skutek objawień maryjnych); do najważniejszych należą: różaniec, litanie maryjne (np. Litania loretańska) i inne modlitwy (np. Pozdrowienie Anielskie), pielgrzymki do sanktuariów maryjnych, noszenie maryjnych medalików i szkaplerzy, szczególne świętowanie dni (sobota) lub miesięcy (maj), poświęconych Maryi np. przez wypełnienie ślubowań lub dobrych uczynków, rozważania o radościach lub smutkach Maryi, poświęcenie np. Niepokalanemu Sercu Maryi, członkostwo w bractwach maryjnych, itp. Jednocześnie Kościół katolicki podkreśla, że kult maryjny musi być przede wszystkim kultem wewnętrznym, a nie powierzchownymi praktykami religijnymi. Osobom, poświęcającym się Maryi, zaleca unikanie grzechu i naśladowanie cnót Maryi takich jak niezachwiana wiara, ufność i posłuszeństwo woli Bożej.
Prawosławie.
W teologii prawosławnej kult maryjny zajmuje bardzo ważne miejsce. Maria Panna jest "Theotokos"-Bogurodzicą Matką Boga i "Aeiparthenos"- Zawsze Dziewicą, co potwierdzają Ojcowie Kościoła prawosławnego np. Atanazy Wielki, Grzegorz Teolog, Jan Złotousty, Bazyli Wielki, św. Efrem Syryjczyk. Jednak (w przeciwieństwie do katolicyzmu) rozwój mariologii prawosławnej został zatrzymany na postanowieniach Soboru w Efezie (431 r.) i odtąd nie jest przedmiotem dyskusji teologicznej.
Prawosławie podkreśla wielkość Matki Bożej i jej wyższość nie tylko nad wszystkimi świętymi, ale także nad najwyższymi aniołami w niebie. Maria Panna jest pierwsza po Bogu, jest Orędowniczką i Wspomożycielką. Zgodnie z Tradycją prawosławną po zaśnięciu Bogurodzicy, Chrystus przyjął jej duszę. Na podobieństwo Chrystusa po upływie trzech dni Maria Panna zmartwychwstała i została wzięta do nieba.
Pomimo że Matce Bożej należna jest wielka cześć i została wywyższona ponad wszelkie stworzenie, to jednak nie jest ona utożsamiana z Bóstwem. Prawosławie czci ją tylko jako kobietę, która cieleśnie urodziła Syna Bożego.
Prawosławie w swym kulcie liturgicznym zwraca się do Matki Bożej jako "nieskazitelnej", "przenajświętszej", "całkowicie bez skazy", "radości wszelkiego stworzenia", "kwiatu rodu ludzkiego i bramy niebios", "żarliwej Wspomożycielki grzeszników", "Ściany Niewzruszonej", "radości wszystkich udręczonych". Maria Panna jest uznawana za "dar dziękczynny, który ludzkość ofiarowała Bogu". Szczególne miejsce w prawosławiu zajmuje ikona maryjna, jako "okno duchowości" lub "ewangelia pisana kolorami".
Protestantyzm.
Kościoły protestanckie opierając się na zasadzie soli Deo gloria oddają cześć wyłącznie Trójjedynemu Bogu. Dlatego też w protestantyzmie nie istnieje kult świętych, w tym kult maryjny. Odrzuca się także modlitwy za pośrednictwem Marii w myśl zasady solus Christus głoszącej, iż jedynym orędownikiem jest Jezus Chrystus. Osoba Marii darzona jest jednak przez protestantów szczególnym szacunkiem jako Matka Chrystusa. Jej osoba stawiana jest za przykład do naśladowania dla każdego chrześcijanina w byciu posłusznym Bogu.
Luteranizm.
Chociaż Kościoły luterańskie nie posiadają jedynej, spójnej doktryny maryjnej, to w zasadniczym zarysie uznają, że Maria Panna, Matka Chrystusa należy do grona świętych. Luterańskie symbole wiary nazywają ją: "czystą, świętą Dziewicą", "najgodniejszą najwyższej czci" ("dignissima amplissimis honoribus") ze wszystkich kobiet na ziemi. Kościoły luterańskie uznają postanowienia III Soboru w Efezie z r. 431, że Maria Panna jest Matką Bożą, Bogurodzicą ("Theotokos, Dei Genitrix"), ponieważ urodziła wcielonego Boga. (Marcin Luter napisał: "Wierzę, że Jezus Chrystus prawdziwy Bóg z Ojca w wieczności zrodzony, a zarazem prawdziwy Człowiek z Marii Panny narodzony jest moim Panem" (Mały Katechizm). Jednak Artykuły Szmalkaldzkie (cz. II,25-26) nauczają, że niepotrzebne jest wzywanie świętych, w tym Marii Panny, ponieważ jedynym Orędownikiem jest Jezus. W kościołach luterańskich znajdują się niekiedy obrazy lub rzeźby, przedstawiające Marię Pannę, jednak nie mają one żadnej roli kultowej. Mimo to, w luteranizmie istnieją nieliczne elementy kultu maryjnego.
Kalwinizm.
Kalwinizm uważa Marię Pannę za godny szacunku wzór wiary, jednak odrzuca niektóre postanowienia soborów powszechnych jej dotyczące (chociaż akceptuje tytuły: "Matka Boga" i "Zawsze Dziewica", to neguje niepokalane poczęcie i wniebowzięcie). Odrzuca też możliwość wstawiennictwa Marii Panny za grzeszników i, w przeciwieństwie do luteranizmu, nie uznaje żadnych form kultu maryjnego. Charakterystyczny dla kalwinizmu ikonoklazm spowodował usunięcie wszelkich wizerunków maryjnych z kościołów (domów modlitwy). Najważniejszy teolog kalwiński XX wieku Karl Barth przyznał jednak, że tytuł "Matka Boga" (tak jak duża część katolickiej mariologii) jest całkowicie uzasadniony i słuszny.
Metodyzm.
Metodyści, chociaż ogólnie zgadzają się z protestanckimi koncepcjami maryjnymi, to jednak nie są w tym względzie jednomyślni. John Wesley (założyciel metodyzmu) uważał, że Maryja "była zawsze czystą i niepokalaną dziewicą", potwierdzając doktrynę o wiecznym dziewictwie Maryi. Współczesny metodyzm powszechnie przyjmuje jego opinię. Ponadto niektóre Kościoły metodystyczne akceptują wniebowzięcie Maryi jako "pobożną opinię". W niektórych kościołach metodystycznych pojawiły się pewne formy kultu maryjnego (np. modlitwy i rozważania przed obrazami maryjnymi).
Anglikanizm.
We współczesnym anglikanizmie (od XX w.) nastąpiła wyraźna odnowa kultu maryjnego. Do anglikańskich modlitewników wprowadzono modlitwy do Marii Panny (szczególnie w kościołach episkopalnych). Dzień 15 sierpnia zaczął być powszechnie obchodzony jako główne święto na cześć "Saint Mary the Virgin" ("Świętej Maryi Dziewicy"). Kościół Wysoki ("High Church") wprowadził katolickie formy kultu maryjnego, takie jak procesje, różaniec, Anioł Pański i Regina Coeli. W Walsingham istnieje anglikańskie sanktuarium maryjne (miejsce objawień maryjnych w XII w.)
Jednocześnie ciągle nie uznawane jest wniebowzięcie i niepokalane poczęcie Maryi.
Mariawityzm.
Dwa odłamy mariawityzmu podkreślają wyjątkową rolę Maryi. Kościół Katolicki Mariawitów uważa Maryję za wcielenie Boga Ojca i za jedną z Osób Trójcy Świętej. Nie uznając kultu maryjnych obrazów, figur i relikwii, otacza je jednak szacunkiem.
Kościół Starokatolicki Mariawitów sprawuje kult maryjny w formie zbliżonej do katolickiej. Jednak podkreśla wyjątkowe miejsce i rolę Maryi w dziele zbawienia, jej wybranie, dziewictwo i boskie macierzyństwo. Szczególną czcią darzona jest Matka Boska Nieustającej Pomocy (jej obrazy znajdują się w każdej świątyni mariawickiej). 
Starokatolicyzm.
Kult maryjny Kościołów polskokatolickich nie odbiega zasadniczo od wiary i tradycji Kościoła katolickiego. Odrzucając dogmaty o niepokalanym poczęciu Maryi Panny i jej wniebowzięciu, ze względów tradycyjnych i kulturowych uznaje je jednak za elementy doktrynalne.
Antytrynitaryzm.
Świadkowie Jehowy uznają Marię za matkę Jezusa, a nie za „Matkę Boga”a ponieważ nie uznają dogmatu o Trójcy Świętej i nie uznają Jezusa za równego Jehowie Bogu), uważają ją za jedną ze świętych, która należy do grona 144 000 wybranych do niebiańskich władz Królestwa Bożego. Odrzucają całkowicie wszelkie formy kultu maryjnego jako niebiblijne. Podobne stanowisko zajmują chrystadelfianie, mormoni i unitarianie.
Islam.
Obok Fatimy, córki Mahometa, Asiji, żony faraona oraz Chadidży, pierwszej żony Mahometa, Maria z Nazaretu jest jedną z najbardziej szanowanych kobiet w islamie. Maryja jest ucieleśnieniem ideału kobiety muzułmańskiej - posłuszna Bogu, oddana i gotowa Mu wszystko poświęcić, prowadząca pobożne i sprawiedliwe życie, nie pozbawione milczenia, modlitwy i postu.
Bahaizm.
Bahaizm czci Maryję jako Matkę Jezusa. Podstawowe dzieło teologiczne tej religii "Kitáb-i-Íqán" ("Księga Pewności"), opisuje Maryję jako "najpiękniejsze Oblicze" oraz "zasłonięte i nieśmiertelne Oblicze". Głosi, że Maryja jako Dziewica poczęła Jezusa, Syna Bożego, za sprawą Ducha Świętego.
Kaodaizm.
Kaodaizm, pochodząca z Wietnamu religia synkretyczna, otacza Dziewicę Maryję (jest to jedno z ośmiu imion Bogini Matki) wielką czcią i uznaje za żeński aspekt Boga Ojca oraz Matkę Rodzaju Ludzkiego.
Przejawy kultu.
Do elementów kultu maryjnego należą:
Sanktuaria.
Z kultem maryjnym są ściśle związane sanktuaria maryjne – miejsca, gdzie oddaje się szczególną cześć Maryi. W miejscu takim zazwyczaj buduje się świątynie, w których umieszcza się otaczany szczególną czcią obraz lub figurę Matki Boskiej.
Polska.
W Polsce kult maryjny był silnie rozwinięty już w średniowieczu, co przez niektórych wiązane jest z pierwotnym u Słowian kultem Mokoszy, znacznie ułatwiającym adaptację kultu Maryi. W 1384 roku do Częstochowy z Rusi książę Władysław Opolczyk sprowadził uznawany za cudowny obraz Matki Boskiej Częstochowskiej, dzięki czemu Jasna Góra stała się celem pielgrzymek. Jan Paweł II podczas wszystkich pielgrzymek do Polski (z wyjątkiem 1995 roku) składał wizyty na Jasnej Górze. Uczynił to także 25 maja 2006 roku podczas pierwszej pielgrzymki do Polski papież Benedykt XVI.
Według ustnej tradycji Górka Klasztorna k. Łobżenicy w woj. wielkopolskim to najstarsze w Polsce Sanktuarium Maryjne, w którym Matka Boska objawiła się pasterzowi w roku 1079. Dzisiaj miejsce to jest znane z uznawanego za cudowny obrazu Matki Bożej Góreckiej oraz studzienki, w której woda z chwilą ukazania się Maryi nabrała ponoć cudownych właściwości. 
W 1234 roku na Podhalu założono Ludźmierz, który dzisiaj jest najstarszą podhalańską parafią. Na początku XV wieku zbudowano tam figurę Madonny z Dzieciątkiem, a ufundował ją węgierski kupiec w podziękowaniu za uratowanie mu życia od utonięcia w bagnie. Koronacji dokonał kardynał Stefan Wyszyński, prymas Polski. Dzisiaj corocznie przybywa do Ludźmierza 50 tysięcy pielgrzymów. Ludźmierz odwiedził w 1997 roku Jan Paweł II.
Z XIII w. pochodzi najstarszy zachowany wizerunek Matki Boskiej na ziemiach Polski, i jeden z pięciu najstarszych w Europie w Bazylice Mniejszej pw. Wniebowzięcia NMP w Krzeszowie na Dolnym Śląsku.
Kolejnym polskim sanktuarium jest Kalwaria Zebrzydowska. Do Kalwarii Zebrzydowskiej ludzie pielgrzymują już od XVII w. Nawet w czasach zaborów kult maryjny nie zniknął; został tylko pozbawiony głównych części obrzędów. Po 1946 roku obrzęd ponownie się rozszerzył. Również Jan Paweł II odwiedził Kalwarię Zebrzydowską – miało to miejsce w 1979 roku.
Innym polskim sanktuarium maryjnym są Staniątki pod Krakowem. Posiada ono obraz Matki Boskiej Płaczącej, który odtwarza wizerunek Matki Boskiej Bolesnej z Krakowa. Sanktuarium staniąteckie odwiedziło wielu polskich królów, w Staniątkach, jak mówi jego żywot, przebywał nawet święty Wojciech.
Największym polskim kościołem, zaliczającym się również do największych w Europie (7 miejsce) i na świecie (11), jest Bazylika w Licheniu Starym – Sanktuarium Matki Bożej Bolesnej Królowej Polski. Wybudowano ją na przełomie XX i XXI wieku, a samo sanktuarium ma swoje początki w objawieniach, jakie miały ponoć miejsce w Licheniu i okolicach w wieku XIX.
Kolejnym miejscem kultu jest Gietrzwałd, gdzie matka Boża objawiała się ponad 100 razy dwóm dziewczynkom Justynie Szafryńskiej i Barbarze Samulowskiej (obecnie błogosławiona) w roku 1877. Maryja objawiała się na przykościelnym klonie mówiąc do dzieci w zakazanym podczas Kulturkampf Bismarcka języku polskim. Wieść o objawieniach szybko się rozniosła, do Gietrzwałdu przybywały tysiące pielgrzymów na oczach których podczas modlitwy różańcowej szarytki: Justyna Szafryńska i Barbara Samulowska doznawały cudownego zachwytu widząc objawiającą się im Maryję. Matka Boża prosiła ludzkość o codzienne odmawianie różańca. Na prośbę proboszcza Weichsela Maryja ukazała się nad źródłem niedaleko kościoła i pobłogosławiła je, od tej pory źródło ma uzdrawiające właściwości.
Sanktuarium Matki Bożej Brzemiennej w Gdańsku-Matemblewie znajduje się w Gdańsku-Matemblewie. Zgodnie z tradycją sanktuarium odwiedzają kobiety brzemienne oraz małżeństwa niemogące doczekać się potomstwa. 
Sanktuarium Matki Bożej Brzemiennej w Wąbrzeźnie to sanktuarium w Wąbrzeźnie w województwie kujawsko-pomorskim znajdujące się przy parafii pw. świętych Apostołów Szymona i Judy Tadeusza w dekanacie Wąbrzeźno.

</doc>
<doc id="627609" url="https://pl.wikipedia.org/wiki?curid=627609" title="Diplocaulus">
Diplocaulus

Diplocaulus – rodzaj wymarłego płaza tarczogłowego, który żył na terenie obecnych Stanów Zjednoczonych w środkowym permie.
Opis.
Cechą charakterystyczną tego zwierzęcia, a także jego grupy, jest dziwaczny kształt czaszki, którego rola nie jest jeszcze dobrze znana. U "Diplocaulus" boczne części czaszki były wyciągnięte w dziwne ostrza, dzięki którym głowa przypominała kształtem bumerang. Cecha ta występowała jedynie u osobników dorosłych. Płaz ten był rybożerny.
Dane:
Hipotezy dotyczące kształtu głowy.
Według jednej z dawniejszych koncepcji szeroka głowa służyła do popisów godowych, tak jak ogon pawia. Możliwe również, że szerokość wyrostków zapobiegała połknięciu zwierzęcia przez większego drapieżnika – "Diplocaulus" utkwiłby mu w gardle. Eksperymentalne badania inżynierskie wskazały na inną funkcję: być może wystające części sprawiały, iż czaszka działała jak płat nośny samolotu.
Niewykluczone, że zwierzę to na ogół czaiło się na dnie strumienia, czekając na małe ryby. Gdy dojrzało nadpływającą ławicę wychylało nieco głowę ku górze; dzięki jej kształtowi i oddziaływaniu prądu wody było gwałtownie unoszone z dna i mogło niepostrzeżenie atakować ryby od dołu.
Gatunki.
Do rodzaju zalicza się następujące gatunki :

</doc>
<doc id="627610" url="https://pl.wikipedia.org/wiki?curid=627610" title="Sokił">
Sokił

Sokił – (ukr. Сокіл, inaczej Ukraińskie Towarzystwo Gimnastyczne "Sokił") − ukraińskie towarzystwo sportowe, założone we Lwowie w Galicji 11 lutego 1894 roku.
Utworzenie Sokoła.
Ukraińskie towarzystwo gimnastyczne zostało utworzone na wzór czeskiego Sokoła, utworzonego przez Mirosława Tyrsza w 1862. Ukraińska organizacja przyjęła nawet statut czeskiej. Wzorowała się również na Polskim Towarzystwie Gimnastycznym „Sokół”, utworzonym we Lwowie 7 lutego 1867.
Działalność Towarzystwa obejmowała Galicję oraz Bukowinę. Pierwszym przewodniczącym Towarzystwa został Wasyl Nahirnyj (do 1900), a zarządcą Wołodymyr Ławriwśkyj. Zadaniami Towarzystwa były: rozwój ukraińskiego ruchu sportowego, krzewienie kultury fizycznej, niesienie pomocy w wypadku klęsk żywiołowych, prowadzenie przysposobienia wojskowego.
W latach 1908-1914 prezesem Towarzystwa był Iwan Boberski, który położył duże zasługi dla popularyzacji masowej kultury fizycznej i rozwoju oddziałów i kół stowarzyszenia. Koła Sokoła były od 1909 zjednoczone w centrali "Sokił-Batko" (ukr. "Сокіл-Батько") we Lwowie. Po I wojnie światowej władze polskie dopuściły osobowość prawną jedynie tej centrali Towarzystwa we Lwowie.
Historia.
W 1914 roku towarzystwo liczyło 886 ognisk. W okresie międzywojennym szczytowy okres rozwoju "Sokoła" przypadł na rok 1930, kiedy to istniało 508 ognisk.
Po agresji ZSRR, okupacji Lwowa przez Armię Czerwoną i aneksji miasta przez ZSRR stowarzyszenie zostało w 1939 rozwiązane przez władze sowieckie.

</doc>
<doc id="627614" url="https://pl.wikipedia.org/wiki?curid=627614" title="Millennium Stadium">
Millennium Stadium

The Millennium Stadium (wal. Stadiwm y Mileniwm), znany od 2016 jako Principality Stadium (wal. Stadiwm Principality) – stadion narodowy Walii, znajdujący się w jej stolicy – Cardiff. Na stadionie tym swoje mecze w charakterze gospodarza rozgrywają reprezentacje Walii w rugby. Oprócz tego na stadionie odbywają się jeszcze inne duże imprezy: Odcinki specjalne Rajdu Wielkiej Brytanii, Grand Prix Wielkiej Brytanii na żużlu, walki bokserskie oraz koncerty. Występowali tu m.in.: Tina Turner, Madonna, The Rolling Stones, U2, Stereophonics, Paul McCartney oraz Tsunami Relief Cardiff. Stadion powstał na potrzeby rozgrywek Pucharu Świata w Rugby w 1999.
The Millennium Stadium jest własnością Millennium Stadium plc, które jest spółką córką Welsh Rugby Union (WRU). Stadion został zaprojektowany przez Bligh Lobb Sports Architecture. Całkowity koszt jego budowy wyniósł 121 milionów funtów szterlingów z czego 46 milionów przyniosła loteria Millennium Commission.
Stadion został oddany do użytku w czerwcu 1999, otwarcie uświetnił mecz rugby pomiędzy reprezentacjami Walii i RPA. Mecz zakończył się wynikiem 29:19. Na trybunach zasiadło wówczas 29 000 widzów. Z pojemnością trybun 74 500 jest trzecim co do wielkości stadionem, na którym jest rozgrywany Puchar Sześciu Narodów (większe są Stade de France w Paryżu oraz Twickenham w Londynie). Jest drugim co do wielkości stadionem na świecie z zamykanym dachem oraz trzecim wybudowanym w Europie, który posiadał tego typu zadaszenie.
Historia.
Geneza i tło.
Do 1969 Cardiff RFC oraz reprezentacja Walii w rugby union mężczyzn grały swoje mecze na Cardiff Arms Park Na skutek konfliktu pomiędzy Cardiff Athletic Club a WRU, odnośnie do przebudowy obiektu nękanego przez powodzie, w 1970 został oddany do użytku The National Stadium w Cardiff. W 1994 powstał pomysł przebudowy stadionu. W 1995 Walia została wybrana na gospodarza Pucharu Świata w Rugby 1999.
W 1995 National Stadium, który został zaprojektowany w 1962 miał pojemność 53 000 widzów, mniejszą niż stadiony innych drużyn w Pucharze Pięciu Narodów: Twickenham (Anglia) – 75 000, Murrayfield Stadium (Szkocja) 67 000, a budowany na Mistrzostwa Świata w Piłce Nożnej 1998 Stade de France 80 000. Początkowa wielkość stadionu wynosiła wprawdzie 65 000, jednak została zredukowana po Raporcie Taylora. Kolejna przebudowa, związana z koniecznością zapewnienia wszystkich miejsc siedzących spowodowała obniżenie pojemności do 47 500.
Kolejnym problem było umiejscowienie National Stadium. Stadion stał wśród budynków pomiędzy Park Street, Wood Street, Westgate Streeti Cardiff Rugby Ground. Był w pełni widoczny tylko z rzeki Taff. Dojście do stadionu było również utrudnione, gdyż biegło przez wąską bramę przy Westgate Street, przez którą musieli przechodzić kibice obu drużyn.
Wprawdzie alternatywą dla budowy nowego stadionu było dodanie trzeciego piętra trybun do istniejącego obiektu, jednak istniała również konieczność budowy parkingów (zwiększony ruch przy okazji meczów powodował korki oraz zanieczyszczenie powietrza). Komitet budowy ostatecznie zadecydował o powstaniu nowego stadionu w pobliżu starego. Nowy obiekt miał mieć większą pojemność oraz zmienioną orientację płyty boiska (wschód-zachód na północ-południe). Była to czwarta przebudowa Cardiff Arms Park. Zdecydowano również, że nowy stadion wyposażony zostanie w zamykany dach i będzie obiektem wielofunkcyjnym z nawierzchnią trawiastą przeznaczoną do gry w rugby oraz piłkę nożną W owym czasie w całej Europie tylko dwa stadiony wyposażone były w zamykany dach: Amsterdam Arena ukończona w 1996 (pojemność trybun 50 000) oraz Gelredome w Arnhem budowana w latach 1996–1998 (pojemność trybun 30 000).
W celu poprawienia infrastruktury towarzyszącej i zapewnienia dojazdu zakupiono budynki znajdujące się na południe oraz wschód od stadionu, a także zbudowano bulwar wzdłuż rzeki Taff.
W 1999 Millennium Stadium został stadionem narodowym walijskich reprezentacji zastępując National Stadium, Cardiff Arms Park. Cardiff RFC przeprowadziło się na stary Cardiff Arms Park, gdzie grali do 1969.
Budowa.
Stadion został zaprojektowany przez zespół architektów, kierowany przez Roda Shearda, z Lobb Sport Architecture. Instalacje zostały zaprojektowane przez inżynierów z WS Atkins. Mike Otlet z WS Atkins zaprojektował zamykany dach. Cimolai S.p.A. z Włoch wyprodukowała i zainstalowała 72 podpory oraz wszystkie 4 500 elementów dachu.
Podczas budowy wyburzono istniejący wcześniej Cardiff Arms Park, Wales Empire Pool (basen) na Wood Street, Cardiff Empire Telephone Exchange building (należącą do BT) na Park Street, nowo wybudowany budynek Territorial Auxiliary &amp; Volunteer Reserve na Park Street oraz biura Social Security na Westgate Street.
Stadion został wybudowany przez firmę Laing w 1999, a kierownikiem budowy był Steve Ager. Otwarcie nastąpiło 26 czerwca 1999. Pierwszym meczem rozegranym na tym obiekcie było towarzyskiego spotkanie w rugby union pomiędzy Walią a Republiką Południowej Afryki wygrane przez gospodarzy 29:19. Na widowni zasiadło wówczas 29 tysięcy widzów. Było to pierwsze zwycięstwo Walii nad RPA w rugby union.
Infrastruktura.
Pojemność trybun wynosi 74 500 miejsc (wszystkie siedzące). Millenium Stadium jest największym pod względem pojemności trybun stadionem na świecie posiadającym zamykany dach. Dodatkowe miejsca mogą być dokładane podczas specjalnych okazji takich jak mecze rugby w Pucharze Sześciu Narodów, z reprezentacją Nowej Zelandii albo Finał Pucharu Walii. Rekord frekwencji wynosi 74 576 i został ustanowiony podczas meczu Walia – Szkocja 9 lutego 2008.
Murawa jest z trawy naturalnej zainstalowanej w systemie modułowym przez GreenTech ITM, posiada system irygacji i drenażu. Płyta boiska składa się z 7 412 części, które można wymontować na czas koncertów, wystaw oraz innych imprez, które nie potrzebują murawy.
Każda z czterech trybun posiada własną nazwę: północna – the North Stand, zachodnia – the West Stand, południowa – the South Stand, oraz zachodnia – the BT Stand. The South Stand początkowo nazywała się Hyder Stand, gdyż spółka Hyder wykupiła jej nazwę. Stadion posiada 3 piętra trybun z wyjątkiem północnej dwupiętrowej trybuny. Dolne piętro posiada 23 500 miejsc, środkowe 18 000 natomiast górne 33 000.
Konstrukcja stadionu opiera się na czterech 90,3 metrowych masztach. Obiekt został zbudowany z 56 tysięcy ton betonu i stali. Na arenie znajduje się 22 barów, 7 restauracji, 17 punktów pierwszej pomocy, 12 ruchomych schodów i 7 wind. Stadion posiada 7 bram: brama nr 1 znajduje się od strony bulwaru (na północy), bramy nr 2 i 3 znajdują się od strony Westgate Street (na wschodzie), brama nr 4 używana tylko do ewakuacji znajduje się również przy Westgate Street, brama nr 5 znajduje się przy Park Street (na południu), natomiast bramy nr 6 i 7 wychodzą na Millennium Plaza (również na południu).
Użytkowanie.
Rugby union.
Na stadionie swoje spotkania w charakterze gospodarza rozgrywa reprezentacja Walii w rugby union mężczyzn. Odbywają się tu mecze zarówno Pucharu Sześciu Narodów, jak i wrześniowe spotkania towarzyskie Southern Hemisphere. Stadion jest używany również przez drużyny grające w Celtic League oraz w Pucharze Heinekena. Obiekt dwukrotnie był jedną z aren Pucharu Świata w rugby, w roku 1999 (rozegrano na nim m.in. finał turnieju) oraz 2007.
Na stadionie zostały rozegrane również półfinały Anglo-Welsh Cup w 2006 i 2007, jak również finały Pucharu Heinekena:
30 Marca 2011 na stadionie rozegrano pierwszy w historii mecz rugby union w ramach Welsh Varsity.
Rugby league.
The Millennium Stadium gościł również trzy finały Challenge Cup w rugby league. W 2007 na stadionie rozegrano Millennium Magic weekend. Była to dwudniowa impreza w maju, będąca rundą wstępną Super League. Rozegrano wówczas trzy mecze w sobotę i trzy w niedzielę. Impreza odniosła sukces, stąd RFL zorganizował ją ponownie w maju 2008. Jednakże w latach 2009–2010 Millennium Magic zostało przeniesione na Murrayfield Stadium i przemianowane na Magic Weekend. W 2011 Magic Weekend wróciło do Cardiff.
Na Millennium Stadium rozegrano również kilka międzynarodowych meczów w rugby league. Dwa 5 listopada 2000 podczas Pucharu Świata w Rugby League 2000: Liban – Wyspy Cooka (22:22) oraz Walia – Nowa Zelandia (18:58); trzecim meczem było spotkanie towarzyskie pomiędzy Walią a Nową Zelandią rozegrane w 2002. W roku 2013 obiekt ponownie gościł puchar świata w tej dyscyplinie. 26 października na stadionie w Cardiff odbyła się ceremonia otwarcia imprezy, po której rozegrano dwa spotkania fazy grupowej (Anglia – Australia oraz Walia – Włochy).
Piłka nożna.
Od 2000 stadion był również wykorzystywany do rozgrywania najważniejszych spotkań piłkarskiej reprezentacji Walii. Mecze z mniej atrakcyjnymi przeciwnikami rozgrywano natomiast na Racecourse Ground we Wrexham i Liberty Stadium w Swansea. Pierwszym meczem piłkarskim rozegranym na tym stadionie Walia – Finlandia w 2000. Spotkanie to obejrzało 66000 widzów, co było rekordową widownią na meczu piłki nożnej w Walii. Rekord ten później został kilka razy poprawiony.
W 2001 Football Association of Wales (FAW) zgłosiło obiekt do organizacji finału Ligi Mistrzów 2003. Stadion został wówczas oceniony przez UEFA na pięć gwiazdek i był faworytem do organizacji tego meczu. Ostatecznie wybór padł jednak na stadion Old Trafford w Manchesterze.
Stadion miał być także jedną z aren szkocko-walijskiej kandydatury na organizację Euro 2016. Kandydatura została jednak wycofana z przyczyn finansowych.
Ze względu na spadek formy walijskich piłkarzy oraz zmniejszenie zainteresowania meczami FAW organizuje mecze na mniejszych stadionach takich jak Liberty Stadium oraz nowo wybudowany Cardiff City Stadium.
Podczas budowy stadionu reprezentacja rugbystów została bez stadionu, z tego względu Walia była gospodarzem na starym stadionie Wembley. W wyniku umowy z FA podczas przebudowy Wembley, na stadionie Millennium zostały rozgrywane najważniejsze mecze angielskich rozgrywek piłkarskich.
Stadion został nazwany „goście hoodoo” ang. „away team hoodoo”, gdyż pierwsze dwanaście meczów zostało wygrane przez zawodników, którzy zajęli szatnie przeznaczone dla gospodarzy. Po tym jak Paul Darby wykonał błogosławieństwo feng shui w 2002, Stoke City pokonało Brentford 2:0 kończąc „hoohoo”. Być może był to jednak tylko chwyt marketingowy.
Liverpool zdobył pierwszy Puchar Anglii na Millennium Stadium po pokonaniu Arsenalu 2:1. Liverpool wygrał również ostatni Puchar Anglii na tym stadionie. Pokonując w 2006 West Ham United w rzutach karnych 3:1 w regulaminowym czasie gry było 3:3. Mecz ten został nazwany „najlepszym finałem pucharu we współczesnej epoce” ang. „the best cup final of the modern era”.
Stadion był jedną z aren turniejów piłkarskich rozgrywanego w ramach Letnich Igrzysk Olimpijskich 2012. Na Millennium Stadium rozegrano mecz otwarcia turnieju kobiet Wielka Brytania – Nowa Zelandia (1:0). W także czterech innych spotkań fazy grupowe i ćwierćfinału turnieju kobiecego oraz trzech spotkań grupowych, ćwierćfinału i meczu o brąz turnieju męskiego.
W czerwcu 2017 roku na Millennium Stadium rozegrany został finał piłkarskiej Ligi Mistrzów.
Boks.
Na stadionie zostały zorganizowane 3 gale bokserskie.
8 lipca 2006 Matt Skelton pokonał Danny Williams zdobywając Commonwealth heavyweight title. 7 kwietnia 2007 Joe Calzaghe pokonał Peter Manfredo broniąc tym WBO super middleweight belt. 3 listopada 2007 Joe Calzaghe pokonał Mikkela Kesslera broniąc WBO super middleweight belt i zdobywając WBA oraz WBC super middleweight titles.
Sporty motorowe.
Od sezonu 2001 na Millennium Stadium rozgrywane jest żużlowe Grand Prix Wielkiej Brytanii. Na potrzeby zawodów wokół murawy powstaje tymczasowy tor o długości 278 metrów. Najszybciej cztery okrążenia tego toru pokonali Kenneth Bjerre i Jason Crump podczas zawodów Grand Prix w 2009 roku. Rekord wynosi równo 55 sekund.
Dotychczas rozegrano 12 turniejów o Wielką Nagrodę Wielkiej Brytanii na tym obiekcie. Najwięcej razy w tych zawodach triumfował Jason Crump – trzykrotnie.
W 2010 wydarzenie to obejrzało 44 150 widzów, co jest rekordem Walii w widowni na meczu żużlowym.
We wrześniu 2005 na stadionie został rozegrany pierwszy stadionowy odcinek Rajdu Wielkiej Brytanii. Wówczas to dolne trybuny zostały zdemontowane żeby można było wykonać trasę. Dodatkowo stadion gości również imprezy Supercross. W październiku 2007, gościł Monster Jam impreza ta została powtórzona w 2008, 2009 i 2010.
Koncerty.
Stadion oprócz być areną zmagań sportowców jest również miejscem, w którym są organizowane wydarzenia kulturalne w tym: Manic Street Preachers koncert zorganizowany w przededniu nowego Milenium oraz, transmitowane przez BBC, Songs of Praise, zorganizowane pierwszego dnia nowego Milenium. Oba wydarzenia przyciągnęły 60000 widzów. W 2000 koncert Tiny Turner, będący częścią Twenty Four Seven Tour odbył się przy pełnej widowni. Walijski zespół rockowy Stereophonics zagrał dwa koncerty, na które zostały sprzedane wszystkie bilety: W lipcu 2001 w ramach dwudniowego festiwalu „A Day at the Races”, nagrania z tego festiwalu zostały wydane na DVD, oraz w 2003 krótko po ukazaniu się Stuart Cable. Amerykański zespół rockowy Bon Jovi grał na tym stadionie podczas One Wild Night Tour w 2001. Pod koniec stycznia 2005 stadion gościł charytatywny koncert tsunami relief concert. Dochody z tego wydarzenia zostały przeznaczone na pomoc ofiarom tsunami w 2004. Wówczas Eric Clapton był główną gwiazdą koncertu. Na stadionie dwukrotnie wystąpiła Madonna. Po raz pierwszy w lipcu 2006 podczas pierwszego w Wielkiej Brytanii koncertu w ramach Confessions Tour a później w sierpniu 2008 podczas Sticky &amp; Sweet Tour. Wśród innych muzyków, którzy występowali na tym stadionie są Robbie Williams podczas Weddings, Barmitzvahs &amp; Stadiums Tour U2 as part of their Vertigo Tour, Red Hot Chili Peppers podczas By the Way tour, The Rolling Stones w ramach A Bigger Bang Tour R.E.M. Paul McCartney podczas Up and Coming Tour, The Police podczas Reunion Tour. Oasis podczas Don't Believe the Truth Tour oraz Dig Out Your Soul Tour in 2009. Neil Diamond, Bruce Springsteen, E Street Band podczas Magic Tour, U2 podczas U2 360° Tour, na tym koncercie został ustanowiony rekord w liczbie widzów 73354.
Konferencje.
Stadion oferuje również sale konferencyjne z kateringiem zapewnianym przez Compass Group. W obiekcie znajduje się cześć lóż, które są indywidualnie urządzane oraz 124 boxy. Dodatkowo obiekt posiada niezbędne wyposażenie do organizowania różnych tego typu imprez.
Pozostałe wydarzenia.
15 października 2011 na stadionie została zorganizowana strefa kibica, na której był transmitowany na żywo mecz Francja – Walia rozgrywany w ramach Pucharu Świata w Rugby 2011. Później na tym stadionie został nadany również mecz o brąz pomiędzy Walią a Australią.

</doc>
<doc id="627615" url="https://pl.wikipedia.org/wiki?curid=627615" title="Millenium Stadium">
Millenium Stadium



</doc>
<doc id="627617" url="https://pl.wikipedia.org/wiki?curid=627617" title="Johann Aichmüller">
Johann Aichmüller

Johann Aichmüller (ur. 1808, zm. 1886) – urzędnik w XIX-wiecznej Galicji.
W połowie lat czterdziestych XIX wieku rozpoczął karierę urzędniczą w Złoczewie. Od 1848 do 1855 był burmistrzem Rzeszowa. 27 stycznia 1850 jako otrzymał godność Honorowego Obywatela Miasta Rzeszowa. 14 października 1851 witał i przyjmował w Rzeszowie podróżującego po Galicji cesarza Austrii Franciszka Józefa I.
Od 1861 do 1863 pełnił funkcję starosty powiatowego w Dobromilu.

</doc>
<doc id="627618" url="https://pl.wikipedia.org/wiki?curid=627618" title="Karol Taylor (inżynier)">
Karol Taylor (inżynier)

Karol Edmund Taylor (ur. 1 listopada 1878 w Kielcach, zm. 17 czerwca 1968 w Gdańsku) – profesor doktor inżynier, konstruktor silników spalinowych, dziekan Wydziałów Mechanicznych Politechniki Warszawskiej i Politechniki Gdańskiej.
Życiorys.
Urodził się 1 listopada 1878 w Kielcach, w rodzinie Stanisława h. wł. (1847–1922) i Marii z Różyckich h. Rola (1851–1930). Po ukończeniu w 1897 gimnazjum humanistycznego w Kielcach wstąpił na Wydział Fizyczno-Matematyczny Uniwersytetu w Petersburgu, skąd po 2 latach został relegowany za udział w manifestacjach akademickich. Studia kontynuował na Wydziale Budowy Maszyn Wyższej Szkoły Technicznej w Darmstadt, gdzie w marcu 1904 otrzymał dyplom inżynierski. Następnie przez 2 lata pracował m.in. w biurze instalacyjno-montażowym w Paryżu i w dziale montażu fabryki silników spalinowych Companie Duplex pod Maubeuge. Po powrocie do kraju kierował fabryką silników R. Machczyńskiego w Warszawie. Następnie był konstruktorem w fabryce sody „Lubimow Solvay” w Pierejezdnoj, w Zagłębiu Donieckim (1908), zaś do 1 sierpnia 1909 pracował jako inżynier montażu silników spalinowych w fabryce „Bracia Koerting” w Moskwie.
Potem kierował działem silników spalinowych w przedsiębiorstwie „Orthwein i Karasiński”. Skonstruował wtedy silnik na koksik z dymnic parowozowych dla elektrowni Dyrekcji Kolejowej w Warszawie oraz szereg gazogeneratorów na koks i antracyt. Od 1915 kierował przez 2 lata biurem konstrukcyjnym fabryki „Ursus” – brał tam udział przy projektowaniu m.in. pierwszego polskiego ciągnika rolniczego z silnikiem benzynowym, tzw. ciągówki z Ursusa. Był równocześnie wykładowcą i prowadził zajęcia z silników spalinowych w Szkole Mechaniczno-Technicznej im. H. Wawelberga i S. Rotwanda oraz w Szkole Głównej Gospodarstwa Wiejskiego. Wykładowca przedmiotu silniki spalinowe w ramach Kursów Wieczornych dla Techników (1909–1916) na Wydziale Technicznym Towarzystwa Kursów Naukowych w Warszawie. Od 1915 był starszym asystentem prof. Henryka Mierzejewskiego i prowadził zajęcia z kreślenia technicznego na Politechnice Warszawskiej. Rok później rozpoczął tam jako docent także prowadzenie zajęć na Wydziale Inżynierii i Chemii.
1 października 1918 został mianowany profesorem nadzwyczajnym Katedry Silników Spalinowych Politechniki Warszawskiej. W latach 1918–19 prowadził kursy dla oficerów lotnictwa, łączności i radiotelegrafii, zaś między 1921 a 1923 był pierwszym dziekanem Wydziału Mechanicznego Politechniki Warszawskiej. Od 1922 był kuratorem Korporacji Akademickiej Respublica. 8 lipca 1923 został profesorem zwyczajnym Katedry Silników Spalinowych. Na Oddziale Lotniczym i Samochodowym wykładał silniki lotnicze, samochodowe i budowę samochodów. W okresie 1921–1926 organizował praktyki zagraniczne w fabrykach silników samochodowych i lotniczych (głównie we Francji i we Włoszech). Od 1930 kierował laboratorium silników lotniczych Instytutu Badań Lotnictwa Ministerstwa Spraw Wojskowych.
Przez 5 lat przewodniczył Kołu Mechaników Stowarzyszenia Techników Polskich w Warszawie. Przyczynił się do powstania Polskiego Komitetu Normalizacyjnego, był w nim przewodniczącym Komisji Normalizacyjnej Silników Spalinowych i Pożarnictwa, wiceprzewodniczącym Komisji Samochodowej i delegatem PKN na zjazdy krajowe. Od 1926 sekretarz generalny Stałej Delegacji Zrzeszeń i Związków Profesorów i Docentów Szkół Akademickich. Był założycielem Polskiej Fabryki Samochodów w Warszawie, członkiem FIDIC w Paryżu. Do 1939 przewodniczący Komitetu Wydawniczego podręcznika "Technik". Założyciel i redaktor czasopisma „Samochód”.
W czasie okupacji prowadził tajne kursy, organizował egzaminy, w latach 1941–44 wykładał w Wyższej Szkole Politechnicznej, w Państwowej Szkole Mechaniczno-Technicznej i Państwowej Szkole Mechanicznej. Po powstaniu warszawskim przebywał w okolicach Miechowa.
W 1945 został powołany na pierwszego dziekana Wydziału Mechanicznego Politechniki Gdańskiej (1945–1948) i jednocześnie objął kierownictwo Katedry Silników Spalinowych (1945–1959); także prodziekan tego wydziału w latach (1948–1951). Wykładał też w Szkole Inżynierskiej i Państwowym Liceum Budowy Okrętów, prowadził zajęcia w Szkole Inżynierskiej w Szczecinie. Konstruktor pierwszych polskich silników wysokoprężnych dla rybołówstwa. Autor podręczników.
Od 1 lipca 1908 był mężem Marii z Więckowskich h. Prus III (1882–1963).
Został pochowany 20 czerwca 1968 na gdańskim Cmentarzu Srebrzysko (rejon IX, kwatera profesorów-0-991).

</doc>
<doc id="627619" url="https://pl.wikipedia.org/wiki?curid=627619" title="Wikipedia rosyjskojęzyczna">
Wikipedia rosyjskojęzyczna

Wikipedia rosyjskojęzyczna () – wersja Wikipedii w języku rosyjskim, siódma pod względem liczby artykułów (stan na 8 maja 2020), a także szósta najczęściej odwiedzana edycja językowa Wikipedii (stan na czerwiec 2020).
Historia.
Informacja o utworzeniu rosyjskojęzycznej edycji Wikipedii została zawarta w liście Jasona Richey’a z 11 maja 2001 roku. Znajdowała się ona początkowo w domenie http://russian.wikipedia.com/, zmienionej 17 maja na adres http://ru.wikipedia.com. Tego samego dnia dokonano pierwszej edycji strony "HomePage" z adresu IP 217.14.192.xxx, zlokalizowanego w Iżewsku. Dnia 24 maja 2001 roku o 8:44 został utworzony pierwszy artykuł – "Rossija" (Россия), zawierająca tekst "Rossija – wielikaja strana" (Россия – великая страна).
7 listopada 2002 roku Wikipedia rosyjskojęzyczna zmieniła domenę z http://ru.wikipedia.com na http://ru.wikipedia.org. Używane wówczas oprogramowanie wiki zmieniono z UseModWiki na MediaWiki. Główną stronę nazwano "Bazowaja statja" (Базовая статья).
W Wikipedii rosyjskojęzycznej ponad 100 tysięcy artykułów stworzyły roboty. Edycja zawiera również artykuły ze starych encyklopedii, do których prawa wygasły.
Protest przeciwko projektowi ustawy nr 89417-6.
10 lipca 2012 roku Wikipedia rosyjskojęzyczna była zablokowana (niemożliwy był dostęp do treści artykułów, zarówno dla czytelników, jak i edytorów) na znak protestu przeciwko rządowemu projektowi ustawy nr 89417-6 (Законопроект № 89417-6), który przewiduje wprowadzenie cenzury w Runecie.
Krytyka.
W 2015 Roman Leibov, profesor Uniwersytetu w Tartu, powiedział w wywiadzie, że artykuły o tematyce humanistycznej na Wikipedii rosyjskojęzycznej są znacznie gorszej jakości w porównaniu z Wikipedią anglojęzyczną, z czasem niektóre artykuły mogą ulec pogorszeniu. Lebiov zasugerował, że efekt ten spowodowany jest nadgorliwym nadzorowaniem praw własności intelektualnej przez społeczność wikipedystów i ubolewał nad słabymi umiejętnościami niektórych użytkowników.
Statystyki.
Według stanu na 29 grudnia 2012 roku Wikipedia rosyjskojęzyczna zajmowała szóste miejsce pod względem liczby artykułów, pierwsze miejsce – pod względem liczby artykułów wśród edycji w językach słowiańskich (drugie miejsce zajmowała polskojęzyczna Wikipedia) oraz plasowała się na pierwszym miejscu wśród edycji, w których nie używa się alfabetu łacińskiego.

</doc>
<doc id="627623" url="https://pl.wikipedia.org/wiki?curid=627623" title="Darik's Boot and Nuke">
Darik's Boot and Nuke

Darik's Boot and Nuke (DBAN) – program tworzony jako wolne oprogramowanie służący do trwałego usuwania danych z twardego dysku, przez ich wielokrotne nadpisanie wcześniej wybranym wzorcem.
DBAN oferuje trwałe usuwanie danych za pomocą metody Gutmanna, metody DoD 5220.22-M i RCMP TSSIT OPS-II, nadpisywania liczbami pseudolosowymi jak i nadpisywania danych zerami.
DBAN może zostać uruchomiony z dyskietki, płyty CD/DVD, pendrive'a, a także PXE.

</doc>
<doc id="627625" url="https://pl.wikipedia.org/wiki?curid=627625" title="DBAN">
DBAN



</doc>
<doc id="627629" url="https://pl.wikipedia.org/wiki?curid=627629" title="Primera Division 2006-2007">
Primera Division 2006-2007



</doc>
<doc id="627632" url="https://pl.wikipedia.org/wiki?curid=627632" title="Ara żółtoskrzydła">
Ara żółtoskrzydła

Ara żółtoskrzydła, ara czerwona ("Ara macao") – gatunek dużego ptaka z rodziny papugowatych (Psittacidae). Występuje w południowo-wschodnim Meksyku, Ameryce Środkowej i Południowej – do Boliwii i środkowej Brazylii. Jednak w większości ptaki te przebywają na terenach lasów Amazonii. Liczebność na wolności spada, ale nie jest to gatunek zagrożony. Jedna z popularniejszych ar w hodowli.
Systematyka.
Po raz pierwszy zgodnie z zasadami nazewnictwa binominalnego gatunek ten opisał Karol Linneusz w wydanej w 1758 roku 10. edycji "Systema Naturae". Autor nadał mu nazwę "Psittacus Macao", a jako miejsce typowe wskazał Amerykę Południową. Swój opis oparł o kilka wcześniejszych opisów różnych autorów. Obecnie gatunek umieszczany jest w rodzaju "Ara". Wyróżnia się dwa podgatunki "A. macao": nominatywny oraz "A. m. cyanopterus" opisany w 1995 roku przez Davida A. Wiedenfelda.
Zasięg występowania.
Poszczególne podgatunki zamieszkują:
Morfologia.
Obie płci ubarwione jednakowo. Kolorowe upierzenie z przewagą barwy jaskrawoczerwonej; kuper i pokrywy nadogonowe jasnoniebieskie, duże pokrywy skrzydłowe żółte, wierzch lotek i końcówki sterówek ciemnoniebieskie, a spodnia część lotek jest ciemnoczerwona z metalicznym, złotym połyskiem. Warstwowy ogon (środkowe pióra są dłuższe od pozostałych). Mocny, zakrzywiony dziób, w górnej części szarawy, w dolnej – czarny. Oczy jasnożółte. Na części twarzowej, wokół oczu, skóra jest biaława i naga. Łapy o czterech palcach. Młode ptaki różnią się od dorosłych tylko ciemną barwą oczu.
Osiąga masę około 1–2 kg.
Jest bardzo głośny, kraczący skrzek oraz piski i warczenie.
Zachowanie.
Przebywa z reguły w parach, grupach rodzinnych lub niewielkich stadach do 20 ptaków. Ze zbiorowych noclegowisk rozlatują się o świcie na żerowiska, skąd wracają o zmroku, lecąc blisko siebie, w zwartej grupie.
Długość życia.
Dożywa maksymalnie ok. 80 lat, jednak przeważnie w środowisku naturalnym żyje w granicy 40–50 lat.
Pożywienie.
Główny składnik diety tej papugi stanowią owoce. Wybierają raczej niedojrzałe owoce, których ptaki z mniejszym dziobem nie dadzą rady zjeść. Potężny dziób pozwala także na rozłupywanie nawet najtwardszych orzechów.
Lęgi.
Gniazdo znajduje się w dziupli dużego drzewa. Samica składa 1–4 jaja. Wysiadywane przez 24–28 dni. Pisklęta uzyskują lotność po 14 tygodniach.
Status i ochrona.
Ara żółtoskrzydła to gatunek szerzej rozpowszechniony niż inne ary. Według IUCN ma status „najmniejszej troski” (LC – "Least Concern"). Jest jednak coraz bardziej zagrożony przez kurczenie się jego środowiska życia (wyrąb lasów tropikalnych) i chwytanie do niewoli. W 2008 roku organizacja Partners in Flight szacowała liczebność populacji na wolności na nie więcej niż 50 tysięcy osobników. Gatunek ten jest ujęty w I załączniku konwencji waszyngtońskiej (CITES).

</doc>
<doc id="627633" url="https://pl.wikipedia.org/wiki?curid=627633" title="Hugh Percy (10. książę Northumberland)">
Hugh Percy (10. książę Northumberland)

Hugh Algernon Percy KG, GSVO (ur. 6 kwietnia 1914, zm. 11 października 1988) – brytyjski arystokrata, młodszy syn Alana Percy’ego, 8. księcia Northumberland, i lady Helen Magdalan Gordon-Lennox, córki 7. księcia Richmond. Tytuł księcia Northumberland przejął po bezpotomnej śmierci swojego starszego brata, Henry’ego.
Podczas II wojny światowej książę służył w pułku huzarów z Northumberland. Po wojnie piastował szereg godności:
12 czerwca 1946 r. w Londynie, Hugh poślubił lady Elizabeth Dianę Montagu-Douglas-Scott (ur. 20 stycznia 1922), córkę Waltera Montagu-Douglasa-Scotta, 8. księcia Buccleuch, i Vredy Lascelles, córki majora Williama Franka Lascellesa. Hugh i Elisabeth mieli razem 3 synów i 4 córki:

</doc>
<doc id="627634" url="https://pl.wikipedia.org/wiki?curid=627634" title="Hugh Algernon Percy, 10. książę Northumberland">
Hugh Algernon Percy, 10. książę Northumberland



</doc>
<doc id="627636" url="https://pl.wikipedia.org/wiki?curid=627636" title="Georg Jacob Steenke">
Georg Jacob Steenke

Georg Jacob Steenke (ur. 30 czerwca 1801 w Królewcu, zm. 22 kwietnia 1884 w Elblągu) – pruski inżynier, konstruktor systemu pochylni na Kanale Elbląskim.
Życiorys.
Jego ojciec, był kapitanem portu w Pilawie. W 1817 roku powołał do życia pierwszą morską służbę ratowniczą. Ojciec jest też autorem "Podręcznika pilota albo wskazówek, jak wejść bez pilota do portu w Pilawie w czasie sztormu" ('The Pilot's Substitute or Directions how to enter the Port of Pillau in a Storm without a Pilot') wydanego w 1819 r. Dziadek, Gottfried Steenke, był pilotem morskim w Królewcu.
Młody Georg Steenke studiował prawo, jednak śmierć ojca (utonął w 1818 przy ratowaniu angielskiego żaglowca) uniemożliwiła mu ich kontynuację. Wtedy przyszły inżynier rozpoczął terminowanie u mistrza ciesielskiego. W 1828 roku rozpoczął naukę na Akademii Budownictwa w Berlinie. Po jej ukończeniu został mistrzem budowlanym. 
W roku 1833 młody budowniczy ukończył w dolnym dorzeczu rzeki Niemen budowę Kanału Sekenburgskiego (Seckenburger Kanal), której wykonanie zlecił mu właściciel okolicznych posiadłości - hrabia Keyserling. Następnie przyjechał do Elbląga, z polecenia służbowego. Został inspektorem grobli i wałów, na Zuławach Wiślanych. W Elblągu opracował projekt połączenia jezior Pojezierza Iławskiego i budowy Kanału Elbląskiego. Zaprojektował rozwiązanie, dzięki któremu statki mogły pokonać blisko 100-metrową różnicę poziomów wody pomiędzy akwenami stanowiącymi część kanału. Rozwiązaniem stały się pochylnie z suchym grzbietem, na które wpływają statki, przewożone następnie do kolejnego akwenu.
Po przejściu na emeryturę mieszkał we wsi Czulpa, koło Małdyt, nad zbudowanym przez siebie kanałem. Nadano mu honorowe obywatelstwo dwóch miast: Elbląga i Miłomłyna. W 1855 jego nazwiskiem nazwano nieistniejącą obecnie miejscowość Stankowo ("Steenkenwalde"). W roku 1872 w pobliżu pochylni Buczyniec stanął obelisk upamiętniający inżyniera, od II wojny światowej, do 1990 roku przechowywany był w magazynie, obecnie powrócił na swoje pierwotne miejsce.
Przez wiele lat nie był znany jakikolwiek wizerunek Steenkego. Jego zdjęcie zidentyfikował w 2018 r. historyk Lech Słodownik na odnalezionym w elbląskim archiwum druku pamiątkowym z 1903 r., wydanym z okazji 75-lecia Elbląskiego Towarzystwa Rzemieślniczego.

</doc>
<doc id="627638" url="https://pl.wikipedia.org/wiki?curid=627638" title="Nauzyfanes">
Nauzyfanes

Nauzyfanes z Teos, uczeń Demokryta, zwolennik atomizmu i nauczyciel Epikura, autor dzieła poświęconego szczególnie retoryce "Trójnóg".

</doc>
<doc id="627648" url="https://pl.wikipedia.org/wiki?curid=627648" title="Altshausen">
Altshausen

Altshausen – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, siedziba związku gmin Gemeindeverwaltungsverband Altshausen.

</doc>
<doc id="627652" url="https://pl.wikipedia.org/wiki?curid=627652" title="Język dahalo">
Język dahalo

Język dahalo – język zazwyczaj zaliczany do południowej gałęzi podrodziny kuszyckiej języków afroazjatyckich. Posługuje się nim ok. 400 osób w Kenii, niedaleko ujścia rzeki Tana. Język jest silnie zagrożony, ponieważ użytkownicy przechodzą na suahili.
W przeszłości użytkownicy dahalo posługiwali się jednym z języków khoisan, więc gdy zaczęli posługiwać się językiem kuszyckim, przenieśli do niego część słów i fonemów (w tym mlaskowych) ze swego dawnego języka.
Dahalo pod względem leksyki i fonologii jest zbliżony do innych języków południowokuszyckich, ale jego morfologia łączy go raczej z językami wschodniokuszyckimi, co powoduje pewne kontrowersje w klasyfikacji. Istnieją nawet teorie wyłączające język dahalo z rodziny kuszyckiej. 

</doc>
<doc id="627653" url="https://pl.wikipedia.org/wiki?curid=627653" title="Wytrysk wsteczny">
Wytrysk wsteczny

Wytrysk wsteczny – patologia wytrysku, w której sperma nie wydostaje się na zewnątrz ciała, lecz trafia poprzez krótki odcinek cewki moczowej do pęcherza moczowego. Przyczyną jest niedziałający właściwie zwieracz pęcherza: nie ulega skurczowi w czasie wytrysku. Nieprawidłowe działanie zwieracza pęcherza może być wywołane operacją prostaty (np. jej przezcewkowego usunięcia) lub uszkodzeniem unerwienia autonomicznego. Także cukrzyca może dawać takie powikłanie, będące objawem neuropatii cukrzycowej. Do rzadszych przyczyn należą nadużywanie alkoholu lub nietypowe praktyki seksualne.

</doc>
<doc id="627655" url="https://pl.wikipedia.org/wiki?curid=627655" title="Livebox TP">
Livebox TP



</doc>
<doc id="627656" url="https://pl.wikipedia.org/wiki?curid=627656" title="Dziewczyna z Jersey (film 2004)">
Dziewczyna z Jersey (film 2004)

Dziewczyna z Jersey (ang. "Jersey Girl") - dramat obyczajowy wyreżyserowany przez Kevina Smitha na podstawie jego własnych doświadczeń, którego głównym bohaterem jest Ollie Trinke grany przez Bena Afflecka.
Obsada.
Mniejsze role w filmie grają także: George Carlin (Bart Trinke), Stephen Root (Greenie), Sarah Stafford.
Fabuła.
Ollie Trinkie (Ben Affleck) pracuje w dziale PR dużej nowojorskiej firmy. Zakochuje się w dziennikarce Gertrude (Jennifer Lopez), z którą się żeni. Wkrótce na świat ma przyjść ich dziecko. Gdy wszystko wygląda wspaniale, przy porodzie córki umiera Gertrude. Ollie, dla którego praca jest najważniejsza, nie potrafi sobie poradzić sam z wychowaniem córki i codziennie zostawia ją u ojca, w New Jersey. Pewnego dnia dziadek nie może się zająć dziewczynką, a Ollie musi jechać na konferencję prasową w sprawie mającego zostać aktorem Willa Smitha. Nie mając co zrobić z córeczką, bierze ją ze sobą. W trakcie konferencji krytycznie się wypowiada o Willu Smicie i obraża wszystkich dziennikarzy, przez co traci pracę. Przeprowadza się do ojca, do New Jersey, gdzie mieszka razem z małą, i gdzie pracuje w służbach miejskich przy wywożeniu śmieci, naprawie rur itp. Po siedmiu latach Gertie (córka) chodzi do szkoły, a on wciąż próbuje wrócić do branży. W wypożyczalni video spotyka Mayę (Liv Tyler), w której się zakochuje. Film kończy się, gdy Ollie uświadamia sobie, że najważniejsza dla niego jest córka i rodzina, a nie powrót do pracy w Nowym Jorku. Duży wpływ na jego decyzję ma przypadkowa rozmowa z Willem Smithem.

</doc>
<doc id="627657" url="https://pl.wikipedia.org/wiki?curid=627657" title="Stauropegia">
Stauropegia



</doc>
<doc id="627658" url="https://pl.wikipedia.org/wiki?curid=627658" title="Kościół Pokoju w Świdnicy">
Kościół Pokoju w Świdnicy

Kościół Pokoju im. Trójcy Świętej w Świdnicy – największa drewniana barokowa świątynia w Europie, zabytkowy budynek sakralny wybudowany na mocy porozumień traktatu westfalskiego zawartego w 1648 i kończącego wojnę trzydziestoletnią. Należy do świdnickiej parafii Kościoła Ewangelicko-Augsburskiego w Polsce. Obiekt od 2001 roku wpisany jest na listę światowego dziedzictwa UNESCO.
Historia.
Świdnicki Kościół Pokoju był jednym z trzech Kościołów Pokoju (po obiektach w Głogowie i Jaworze), na których budowę w dziedzicznych księstwach Habsburgów na Śląsku, pod naciskiem protestanckiej Szwecji, zezwolił katolicki cesarz Ferdynand III. W księstwach tych wszystkie kościoły wybudowane przez katolików a przejęte przez protestantów wróciły do kościoła katolickiego. Po wybuchu wojny ewangelikom odebrano prawo do wyznawania własnej wiary i posiadania własnych kościołów. Natomiast w księstwach będących we władaniu Piastów Śląskich – w większości ewangelików – wszystkie kościoły mogły pozostać protestanckie.
Budowa Kościołów Pokoju celowo została obwarowana dodatkowymi warunkami, które miały utrudnić ich budowę bądź w wypadku jej ukończenia spowodować krótkotrwałe użytkowanie świątyni. Kamień węgielny pod budowę kościoła w Świdnicy położono 23 sierpnia 1656 roku. Autorem projektu był wrocławski mistrz budowlany Albrecht von Saebisch. Kościół zbudował świdnicki cieśla Andreas Kaemper. By zebrać fundusze na budowę Świdniczanin Christian Czepko wyruszył w podróż po europejskich dworach protestanckich. W budowę zaangażowali się śląscy ewangelicy wszystkich stanów, od chłopów, poprzez mieszczaństwo, po szlachtę.
Po 10 miesiącach budowy pierwsze nabożeństwo w nowym świdnickim kościele odprawiono 24 czerwca 1657 roku.
W 1708 roku, w czasie wojny północnej, kiedy sytuacja wyznaniowa ewangelików się polepszyła, znów pod naciskiem króla szwedzkiego, obok kościoła wybudowano dzwonnicę i szkołę ewangelicką. Oba budynki zachowały się do dziś.
Mimo że kościół powstał w wyniku konfliktów religijnych, stanowi on symbol pojednania. W roku 1989 w kościele wspólnie o pokój modlili się premier Polski Tadeusz Mazowiecki i kanclerz Niemiec Helmut Kohl. W roku 2011 gościła w nim szwedzka para królewska Karol XVI Gustaw i królowa Sylwia. W roku 2014 w ekumenicznej modlitwie o pokój wzięły udział kanclerz Niemiec Angela Merkel i premier Polski Ewa Kopacz. We wrześniu 2016 w świdnickim kościele „Apel o Pokój” podpisali przedstawiciele wyznań chrześcijańskich, judaizmu, islamu oraz buddyzmu wraz z Dalajlamą XIV.
Architektura.
Kościół Pokoju w Świdnicy został wzniesiony w systemie szachulcowym jako budowla centralna oparta na drewnianym szkielecie wypełnionym masą z gliny i słomy. Została wybudowana na planie krzyża greckiego. Do budowli centralnej dobudowano od strony wschodniej Halę Chrztów i zakrystię, od zachodniej Halę Zmarłych, od południowej Halę Ślubów, a od północnej Halę Polną. Mierzy ona 44 m długości i 30,5 m szerokości. Na parterze i czterech piętrach empor mogło się zmieścić 7,5 tysiąca osób (w tym 3 tys. miejsc siedzących). Kościół był budowany z myślą o pomieszczeniu jak największej liczby osób, co było ważne zwłaszcza w czasach ograniczania wolności wyznania dla protestantów, ponieważ była to jedna z dwóch świątyń protestanckich na obszarze księstwa świdnicko-jaworskiego. Dlatego też świątynia posiada ogromną powierzchnię wewnętrzną (1090 m²) i kubaturę.
Wyposażenie.
Do wyjątkowo cennych elementów wyposażenia kościoła należą jego ołtarz i ambona.
Ambona.
Barokowa ambona, dzieło Gotfrieda Augusta Hoffmanna, pochodzi z roku 1729. Schody są zdobione scenami biblijnymi, jest to „Zesłanie Ducha Św.”, „Golgota” i „Raj”. Na balustradzie znajdują się rzeźbione alegorie Wiary, Nadziei i Miłości. Nad drzwiami do ambony umieszczona jest rzeźba Jezusa Dobrego Pasterza.
Ołtarz główny.
Ołtarz główny, również dzieło Hoffmanna, został zamówiony z okazji stulecia kościoła w 1752 i ukończony w następnym roku. Nad mensą ołtarzową umieszczona jest niewielka płaskorzeźba przedstawiająca Ostatnią Wieczerzę. W centrum znajduje się „Chrzest Chrystusa” oraz postaci Mojżesza, arcykapłana Aarona oraz apostołów Piotra i Pawła. Powyżej, na sześciu kolumnach korynckich spoczywa fryz z napisem: „Dies ist mein geliebter Sohn, an dem ich Wohlgefallen habe” („To jest syn mój umiłowany, którego sobie upodobałem” – Ew. Mateusza 3,17). Pośrodku, na wysokości fryzu, alegoria Ducha Świętego w postaci gołębicy. Powyżej, pod baldachimem, złoty trójkąt, otoczony promieniami, z zapisanym hebrajskim pismem tetragramem imienia Bożego יהוה (JHWH) – alegoria Boga Ojca. Na szczycie ołtarza, na księdze z siedmioma pieczęciami stoi baranek z chorągwią.
Organy.
Zachowały się też zabytkowe organy o 62. głosach z barokowym prospektem z lat 1666–1669, zbudowane przez firmę Gottfrieda Klosego z Brzegu i kilkukrotnie przerabiane. Na najwyższej emporze nad ołtarzem znajdują się mniejsze organy ufundowane w 1695 roku przez Sigismunda Ebersbacha.
Obecne organy, piąte z kolei, pochodzą z roku 1909 i są autorstwa świdnickiej firmy Schlag &amp; Söhne, która wprowadziła zasilanie elektryczne.
Loża Hochbergów.
Najbardziej uprzywilejowane rodziny posiadały w kościele własne loże. Na wprost ambony, nad głównym wejściem do kościoła, znajduje się wyróżniająca się urodą, bogato zdobiona loża rodziny Hochbergów, dobroczyńców kościoła, zbudowana w 1698 r. Loża ta powstała jako dowód wdzięczności dla rodziny hrabiego Johanna Heinricha von Hochberga, który ufundował dęby na budowę kościoła.
Empory.
Empory na całej długości pokryte są 78 tekstami wersetów biblijnych i 47 scenami alegorycznymi. Obrazy malowane na deskach ilustrują sens znajdujących się obok cytatów biblijnych. Balustrady empor są bogato zdobione rzeźbami i malowidłami.
Malowidła.
Stropy kościoła są ozdobione malowidłami z lat 1694–1696, autorstwa dwóch świdnickich malarzy – Chrystiana Sussenbacha i Chrystiana Kolitschka. Ilustrują one sceny z Objawienia św. Jana:
Na skrzyżowaniu naw namalowano Świętą Trójcę.
Stropy wokół obrazów oraz stropy empor i filary malowane są w desenie roślinne.

</doc>
<doc id="627659" url="https://pl.wikipedia.org/wiki?curid=627659" title="Izasław I">
Izasław I



</doc>
<doc id="627660" url="https://pl.wikipedia.org/wiki?curid=627660" title="Jakub Wojciechowski">
Jakub Wojciechowski

Jakub Wojciechowski (ur. 3 lipca 1884 w Nowcu k. Dolska w powiecie śremskim, zm. 17 czerwca 1958 w Barcinie) – polski robotnik i literat amator.
Życiorys.
Był synem Macieja, robotnika rolnego i Agnieszki z d. Michalak. Dzieciństwo od roku 1891 spędził w Tworzymirkach. W wieku 15 lat wyjechał do Niemiec jako gastarbeiter. Pracował w cegielni, kopalniach, jakiś czas wędrował po kraju z objazdową karuzelą. W latach 1906–1908 odbył służbę wojskową. W 1909 ożenił się z Marianną Kozioł, z którą miał dwoje dzieci, zmarłych w dzieciństwie. Po wybuchu I wojny światowej został powołany do armii niemieckiej. Na froncie belgijskim został ranny, po krótkim pobycie w szpitalu rozpoczął pracę w kopalni w Gelsenkirchen, gdzie przebywał do końca działań wojennych. Potem pracował w Magdeburgu jako motorniczy tramwajowy. Po wojnie został wybrany na prezesa organizacji polskich robotników – Towarzystwa św. Jana. Powrócił do Polski w roku 1924. 
W 1922, jeszcze z Niemiec, nadesłał swój pamiętnik na konkurs na życiorys robotnika, rozpisany przez Polski Instytut Socjologiczny w Poznaniu. Za pracę tę uzyskał I nagrodę. Jego dzieło ukazało się w roku 1930 pod tytułem "Życiorys własny robotnika" i wzbudziło podziw krytyków literackich m.in. Tadeusza Boya-Żeleńskiego, który nazwał go "klasykiem polskim w bluzie robotniczej". W 1933 wydał jeszcze zbiór opowiadań "Raz kiedyś a obecnie" z przedmową Boya. W 1957 spisał drugą część swoich wspomnień, dotyczącą życia w wolnej Polsce, okresu II wojny światowej oraz PRL, które ukazały się pośmiertnie, pt. "Ciąg dalszy mego życiorysu już w kraju". 
Adaptacje.
W 1992 trafił na ekrany film "Kawalerskie życie na obczyźnie", który zrealizował Andrzej Barański w oparciu o niektóre wątki z "Życiorysu własnego robotnika" Wojciechowskiego. W roli głównej wystąpił Marek Bukowski.

</doc>
<doc id="627665" url="https://pl.wikipedia.org/wiki?curid=627665" title="Dżazirat Suhajl">
Dżazirat Suhajl

Dżazirat Suhajl ("Sehel", ar. جزيرة سهيل) – wyspa na Nilu na południe od Asuanu w południowym Egipcie.
W starożytności była ośrodkiem kultu bogini Anuket, córki boga Chnuma. Wyspa jest znana z powodu licznych inskrypcji, datowanych od okresu Średniego Państwa do czasów ptolemejskich, pozostawionych na jej bazaltowych skałach w liczbie ponad 250 przez starożytnych podróżnych odwiedzających okolice Asuanu. Najsłynniejszym zabytkiem jest Stela Głodu, pochodząca z okresu rządów Ptolemeusza V.
Obecnie wyspa jest często odwiedzana przez turystów, którzy docierają do niej tradycyjnymi, egipskimi łodziami żaglowymi – felukami.

</doc>
<doc id="627667" url="https://pl.wikipedia.org/wiki?curid=627667" title="Andrzej (książę Jorku)">
Andrzej (książę Jorku)



</doc>
<doc id="627668" url="https://pl.wikipedia.org/wiki?curid=627668" title="Convair F-106 Delta Dart">
Convair F-106 Delta Dart

Convair F-106 Delta Dart — amerykański ponaddźwiękowy myśliwiec przechwytujący zbudowany przez wytwórnię Convair dla Sił Powietrznych Stanów Zjednoczonych i użytkowany przez nie w latach 60. i 70. XX wieku. Maszynę określano jako "zaawansowany myśliwiec przechwytujący" i był ostatnim przeznaczonym do takich zadań samolotem w amerykańskich siłach powietrznych.
Historia.
Samolot F-106 Delta Dart został zbudowany w ramach projektu zaawansowanego myśliwca przechwytującego, który zaczęto realizować pod koniec lat 50. Początkowo rolę tę miał spełniać samolot F-102 Delta Dagger, ale długi i kłopotliwy program rozwojowy tej maszyny spowodował, że 17 czerwca 1956 rozpoczęto budowanie opartego na F-102, ale będącego całkowicie nową konstrukcją samolotu, który oznaczono F-106 Delta Dart.
Pierwsze testy w locie przeprowadzone pod koniec 1956 i na początku 1957 roku pokazały, że nowa maszyna charakteryzuje się o wiele gorszymi parametrami niż zakładano. Program rozwojowy maszyny był zagrożony, ale dzięki zamówieniu złożonym przez siły powietrzne na 350 zamiast planowanych 1000 maszyn prace kontynuowano. Po wprowadzeniu drobnych zmian konstrukcyjnych rozpoczęto dostawy maszyn F-106A i dwumiejscowych F-106B do jednostek.
W grudniu 1959 na samolocie F-106 Delta Dart ustanowiono rekord prędkości osiągając 2455,79 km/h na pułapie 12 300 metrów.
F-106 był wyposażony w zintegrowany system kierowania ogniem Hughes MA-1, połączony z naziemnym półautomatycznym systemem naprowadzania. Uzbrojenie główne stanowiły cztery kierowane pociski rakietowe AIM-4 Falcon umieszczone w komorze uzbrojenia w kadłubie i jeden przeciwlotniczy pocisk AIR-2 Genie z głowicą jądrową służący do niszczenia całych formacji bombowców. System kierowania ogniem MA-1 okazał się bardzo kłopotliwy i podczas całego okresu jego użytkowania był modyfikowany ponad 60 razy.
Samoloty F-106 Delta Dart były użytkowane przez USAF głównie na kontynencie amerykańskim, przez krótki czas także w Niemczech i Korei Południowej. Planowano użyć tych maszyn do działań w Wietnamie, ale ostatecznie nigdy nie zostały wykorzystane bojowo, ani żadne państwo poza Stanami Zjednoczonymi nie posiadało ich na swoim wyposażeniu. Po rozwiązaniu najpoważniejszych problemów F-106 był samolotem lubianym przez pilotów i porównywalnym pod względem parametrów do F-4 Phantom II, dorównując mu zwrotnością i górując przyspieszeniem. Głównym niedostatkiem w porównaniu z Phantomem było gorsze uzbrojenie rakietowe i radar.
F-106 był wielokrotnie modyfikowany podczas służby poprzez wymianę awioniki, dodanie sensorów umożliwiających wykrywanie i naprowadzanie w podczerwieni, a także dodanie sondy do tankowania w powietrzu oraz haka do lądowania w sytuacjach awaryjnych.
Niektóre maszyny F-106A zostały zmodyfikowane w 1972 w ramach projektu "Sharpshooter" (ang. strzelec wyborowy) poprzez wyposażenie w kabinę bez metalowych ram, co znacznie polepszyło widoczność z kabiny, celownik optyczny, oraz działko systemu Gatlinga M61 Vulcan z zapasem 650 sztuk amunicji, zainstalowane w komorze uzbrojenia zamiast pocisku AIR-2 Genie.
Od 1972 roku rozpoczęto zastępowanie samolotów F-106 maszynami F-15 Eagle, przekazując je stopniowo na wyposażenie jednostek Gwardii Narodowej. Dodatkowo do 1992 roku 241 F-16A/B Block 15 przebudowano do wersji ADF do pełnienia podobnej roli. F-106 pozostały na wyposażeniu różnych jednostek USAF i Gwardii Narodowej do 1988 roku.
Od 1986 wiele z maszyn zostało przebudowanych na cele powietrzne oznaczone jako QF-106A z których ostatni został zestrzelony w styczniu 1998 roku. Kilka egzemplarzy przekazano do celów testowych dla NASA.
Podczas użytkowania samolotów F-106, oficjalna nazwa Delta Dart, (oznaczająca rzutkę o skrzydłach typu delta) była używana bardzo rzadko, popularna nazwą maszyny to Six, czyli "szóstka".

</doc>
<doc id="627674" url="https://pl.wikipedia.org/wiki?curid=627674" title="Księstwa w Wielkiej Brytanii">
Księstwa w Wielkiej Brytanii

Księstwa w Wielkiej Brytanii - jest to chronologiczny (sortowany rosnąco według roku nadania tytułu) spis obecnie istniejących rodów książęcych w Wielkiej Brytanii.
Księstwa istniejące.
Parostwo Zjednoczonego Królestwa.
1Jako że księstwo Abercorn zostało utworzone po Akcie o Unii z 1801 r. należy do parostwa Zjednoczonego Królestwa i zajmuje pozycję między księstwem Sutherland i Westminster. Jednak obecny 5. książę zajmuje wyższe miejsce w precedencji jako Lord Steward
2Jako członkowie rodziny królewskiej ci książęta zajmują wyższe miejsce w precedencji.

</doc>
<doc id="627675" url="https://pl.wikipedia.org/wiki?curid=627675" title="Medal Służby Kanadyjskich Ochotników">
Medal Służby Kanadyjskich Ochotników

Medal Służby Kanadyjskich Ochotników (ang. "Canadian Volunteer Service Medal") – medal Wspólnoty Brytyjskiej, za udział w II wojnie światowej ustanowiony 22 października 1943.
Zasady nadawania.
Medal był nadawany wszystkim, niezależnie od ich rangi, służącym w marynarce, siłach zbrojnych i lotnictwie Kanady, którzy aktywnie brali udział w ochotniczej służbie i ukończyli ją po pełnych 18 miesiącach (540 dniach) między 3 września 1939 i 1 marca 1947.
6 czerwca 2003 uprawnienia do medalu zostały zwiększone i przyznawano go członkom i rezerwistom RCMP, którzy ochotniczo służyli w czasie II wojny światowej.
Opis medalu.
Okrągły srebrny medal (próba 925) o średnicy 1.42 cala.
awers: przedstawia 7 maszerujących postaci reprezentowanych przez kobiety i mężczyzn z armii, sił powietrznych, marynarki wojennej oraz medycznej służby kobiet, na obwodzie inskrypcja "1939 CANADA 1945 VOLUNTARY SERVICE VOLONTAIRE".
rewers: przedstawia godło Kanady.
Klamra.
Na baretce noszona jest tylko przypinka: srebrny liść klonu.
W sumie wydano 1 183 000 medali, w tym 525 500 przypinek (klamr).
Wstążki wydawano podczas wojny, medale zaś dopiero po jej zakończeniu.

</doc>
<doc id="627676" url="https://pl.wikipedia.org/wiki?curid=627676" title="Pingwin cesarski">
Pingwin cesarski

Pingwin cesarski ("Aptenodytes forsteri") – gatunek dużego ptaka z rodziny pingwinów (Spheniscidae), endemiczny dla Antarktydy. Jest największym żyjącym przedstawicielem tej rodziny. Jest nielotem, ma opływowe ciało, a skrzydła usztywnione i spłaszczone w płetwy, odpowiednie do życia w siedlisku morskim. Ptaki te osiągają wysokość do 130 cm i ważą do 45 kg. Samce i samice mają podobne upierzenie. Ich pióra głowy i grzbietu są czarne i ostro kontrastują z białym brzuchem i jasnożółtymi: piersią i obszarami wokół uszu.
Jego dieta składa się głównie z ryb, ale obejmuje również skorupiaki, takie jak kryl, i głowonogi, np. kałamarnice. Podczas polowania może pozostawać zanurzony około 20 minut, nurkując na głębokość 535 m. Ułatwia to kilka przystosowań jego organizmu, w tym niezwykła struktura hemoglobiny, która pozwala na funkcjonowanie przy niskim poziomie tlenu, a także kości niezawierające przestrzeni wypełnionych powietrzem, co zmniejsza barotraumę, jak również zdolność do ograniczania metabolizmu i zawieszania niekrytycznych funkcji narządów.
To jedyny gatunek pingwina odbywający lęgi w czasie antarktycznej zimy. Przemierza 50–120 km przez obszary pokryte lodem, by dotrzeć do kolonii lęgowych, które mogą skupiać ponad kilka tysięcy osobników. Samica składa pojedyncze jajo, które samiec wysiaduje przez nieco ponad dwa miesiące, podczas gdy partnerka wraca do morza, by zdobywać pokarm. Następnie rodzice na zmianę żerują na morzu i opiekują się pisklęciem w kolonii. Długość życia na wolności wynosi zazwyczaj 20 lat, choć zaobserwowano, że niektóre osobniki mogą dożywać 50.
Taksonomia.
Pingwiny cesarskie zostały opisane w 1844 przez angielskiego zoologa George’a Roberta Graya. Nazwa rodzajowa pochodzi od starogreckich wyrazów, ἀ-πτηνο-δύτης [a-ptēno-dytēs], „bez-skrzydły-nurek″. Nazwa gatunkowa nadana została dla uczczenia niemieckiego naturalisty Johanna Reinholda Forstera, który towarzyszył kapitanowi Jamesowi Cookowi w drugiej wyprawie na Ocean Spokojny i nadał nazwy pięciu innym gatunkom pingwinów. Forster mógł być pierwszą osobą, która widziała te pingwiny w 1773–1774, kiedy zanotował dostrzeżenie zwierzęcia, które wtedy wydało mu się podobne do pingwina królewskiego ("A. patagonicus"), ale – biorąc pod uwagę miejsce – mógł to być właśnie "A. forsteri". Nie wyróżnia się podgatunków.
Obok pingwina królewskiego pingwin cesarski jest jednym z dwóch żyjących gatunków z rodzaju "Aptenodytes". Dowody na istnienie trzeciego gatunku – pingwina Ridgena ("A. ridgeni") – w postaci skamieniałości odnaleziono w Nowej Zelandii w zapisach kopalnych z późnego pliocenu, z okresu sprzed około trzech milionów lat. Na podstawie badań nad zachowaniami i genetyką pingwinów zaproponowano, że rodzaj "Aptenodytes" jest bazalny w obrębie rzędu Sphenisciformes, innymi słowy, że wydzielił się z gałęzi, która prowadzi do wszystkich pozostałych, żyjących gatunków pingwinów. Dowody mitochondrialne i oparte na jądrowym DNA sugerują, że rozdzielenie nastąpiło około 40 milionów lat temu.
Charakterystyka.
Dorosły pingwin cesarski osiąga wysokość do 110–130 cm, waży od 22,7 do 45,4 kg, w zależności od płci. Samce ważą więcej od samic. Jest to piąty najcięższy żyjący gatunek ptaka, ustępuje jedynie większym odmianom bezgrzebieniowców. Masa zmienia się w zależności od pory roku, zarówno samiec jak i samica chudną, wychowując młode i wysiadując jaja. Samiec musi wytrzymać ekstremalne warunki antarktycznej zimy przez ponad dwa miesiące, równocześnie chroniąc wysiadywane jajo. Podczas tego okresu nic nie je. Większość samców traci około 12 kg, oczekując, aż z jaj wyklują się pisklęta. Średnia masa samców na początku sezonu rozrodczego to 38 kg, natomiast samic 29,5 kg. Po sezonie rozrodczym spada do 23 kg u obojga płci.
Tak jak wszystkie gatunki pingwinów, pingwiny cesarskie mają opływowy kształt ciała, co minimalizuje opór hydrodynamiczny podczas pływania, i skrzydła, które bardziej przypominają sztywne, płaskie płetwy. Język jest wyposażony w zwrócone ku tyłowi jamy ustnej haczyki, które zapobiegają uwolnieniu się schwytanej ofiary. Samce i samice mają podobne rozmiary i upierzenie. Samiec ma bardzo ciemne pióra grzbietowe, pokrywające głowę, obszar pod dziobem, gardło, grzbiet, grzbietową część płetw i ogon. Ciemne upierzenie ostro odcina się od jasnego, które występuje w pozostałych częściach ciała zwierzęcia. Pod skrzydłami i na brzuchu jest białe, aż do górnej części piersi, gdzie staje się blado żółte, natomiast obszary wokół uszu są jasnożółte. Górna część żuchwy z 8 cm dziobem jest czarna, dolna część może być różowa, pomarańczowa lub wrzosowa. U młodych osobników obszary przyuszne, obszar pod dziobem i gardło są białe, a dziób jest czarny. Pisklęta pingwina cesarskiego zwykle są upierzone na ciemno–szaro w dolnej części ciała i mają czarne głowy z białymi obszarami tworzącymi maskę wokół oczu. W 2001 zauważono pisklę upierzone całkowicie na biało, jednak nie zostało uznane za albinosa ze względu na brak różowych oczu. Pisklęta ważą około 315 g po wykluciu i w pełni pokrywają się piórami, gdy osiągną około 50% wagi dorosłego.
Ciemne upierzenie pingwina cesarskiego przechodzi w brązowe od listopada do lutego (antarktyczne lato), przed corocznym pierzeniem w styczniu i lutym. Pierzenie jest szybkie w porównaniu do innych gatunków ptaków, zajmuje jedynie około 34 dni. Pióra wyłaniają się spod skóry, gdy osiągną jedną trzecią całkowitej długości docelowej i zanim stare pióra są gubione, co pomaga zmniejszyć straty cieplne. Nowe pióra wypychają stare, zanim jeszcze przestaną one rosnąć.
Szansę na przeżycie kolejnego roku przez dorosłego pingwina cesarskiego oszacowano na 95,1%, przy czym średnia długość życia wynosi 19,9 roku. Badania wykazały, że 1% pingwinów z lęgu może dożyć 50 lat. Tylko 19% piskląt przeżywa pierwszy rok od wyklucia. Około 80% populacji stanowią więc osobniki dorosłe, powyżej pięciu lat.
Głos.
Gatunek nie ma stałych miejsc gniazdowania, których można by użyć jako punkt odniesienia przy lokalizowaniu partnera lub pisklęcia, dlatego pingwiny cesarskie we wzajemnej identyfikacji muszą polegać jedynie na nawoływaniu. Używają złożonego zestawu nawoływań, które są konieczne do rozpoznania rodziców, potomstwa i partnera. Wykorzystują najwięcej rodzajów nawoływań spośród wszystkich pingwinów. Przy wokalizacji używają dwóch pasm częstotliwości równocześnie. Pisklęta używają gwizdów o modulowanej częstotliwości, by prosić o pokarm oraz do kontaktu z rodzicami.
Przystosowanie do temperatury.
Pingwiny cesarskie odbywają lęgi w najzimniejszym środowisku spośród wszystkich ptaków. Temperatury mogą osiągać –40 °C, przy wietrze do 144 km/h. Woda ma niską temperaturę –1,8 °C, co jest wartością znacznie mniejszą niż średnia temperatura ciała pingwina, która wynosi 39 °C. Gatunek rozwinął wiele adaptacji przeciwdziałających utracie ciepła. Gęste pióra izolują w 80–90%. Poniżej leży podskórna warstwa tłuszczu – o grubości do 3 cm w okresie przed sezonem rozrodczym. Podczas gdy zagęszczenie piór konturowych (profilowych) to w przybliżeniu 9 na centymetr kwadratowy, kombinacja gęstych piór dolnych i przypiórek prawdopodobnie odgrywa główną rolę w izolowaniu od zimna. Mięśnie umożliwiają trzymanie piór w uniesieniu na lądzie, co redukuje straty cieplne przez zatrzymywanie warstwy powietrza blisko skóry. W wodzie natomiast odwrotnie – pióra są ułożone płasko, przez co oddzielają skórę i dolne warstwy piór od wody. Czyszczenie piór jest kluczowe dla zachowania izolacji i utrzymania upierzenia odpychającego wodę.
Pingwin cesarski jest zdolny do termoregulacji (utrzymywania temperatury ciała) bez zmiany metabolizmu, w reakcji na szerokie zakresy temperatur. Termoneutralny zasięg wynosi od –10 do 20 °C. Poniżej tego zakresu tempo metabolizmu znacznie przyspiesza, choć osobnik może utrzymać wewnętrzną temperaturę od 38 °C do –47 °C. Ruchy wykonywane przy pływaniu i chodzeniu oraz drżenie ciała stanowią trzy główne mechanizmy zwiększenia metabolizmu. Czwarty proces wiąże się ze zwiększeniem rozkładu tłuszczy przez enzymy, co jest indukowane przez glukagon. Przy temperaturze powyżej 20 °C pingwin może zachowywać się niespokojnie ze względu na temperaturę ciała i tempo metabolizmu, które zwiększa się, by wytracać ciepło. Unoszenie skrzydeł i odkrywanie obszarów pod nimi zwiększa ekspozycję powierzchni ciała na powietrze o 16%, co wywołuje szybsze wychładzanie.
Przystosowanie do ciśnienia i niskiego poziomu tlenu.
Poza mrozem pingwiny cesarskie muszą mierzyć się z innymi trudnymi warunkami podczas głębokiego nurkowania: znacznie wzrastającym poziomem ciśnienia, do 40 razy większego niż na powierzchni, które u większości innych organizmów lądowych spowodowałoby barotraumę. Kości pingwinów mają stałą budowę zamiast wypełnienia powietrzem, co eliminuje ryzyko mechanicznego urazu ciśnieniowego.
Podczas nurkowania oddychanie tlenowe u pingwinów jest znacznie zmniejszone, a tętno spada do 15–20 uderzeń na minutę, natomiast niekrytyczne dla przeżycia organy są wyłączane, co pozwala na dłuższe zanurzenie. Ich hemoglobina i mioglobina mogą wiązać i przenosić tlen, przy małym stężeniu we krwi. Pozwala to na funkcjonowanie przy bardzo niskim poziomie tlenu, co w innym wypadku zakończyło by się utratą przytomności.
Występowanie.
Zasięg występowania pingwina cesarskiego obejmuje antarktyczną strefę podbiegunową, prawie w całości między południkami 66° i 77°. Prawie zawsze odbywa lęgi na stałych pakach polarnych, blisko brzegu i do 18 km od wybrzeża. Kolonie lęgowe rozmieszczone są zwykle na obszarach, gdzie polarne klify i góry lodowe zapewniają pewną ochronę przed wiatrem. Zaobserwowano trzy kolonie na lądzie: jedną (obecnie zanikła) na pojedynczej kamiennej mierzei na Wyspach Dion na Półwyspie Antarktycznym, jedną na cyplu na Lodowcu Taylora na Ziemi Wiktorii i ostatnią w Zatoce Amundsena. Od 2009, zaobserwowano znaczną liczbę kolonii na lodzie szelfowym, a nie na lodzie morskim. W niektórych przypadkach kolonie przenosiły się na szelf w latach kiedy lód na morzu formował się późno.
Populacja najbardziej wysuniętej na północ kolonii lęgowej występuje na Snow Island, w pobliżu północnego cypla półwyspu. Pojedyncze migrujące ptaki były widziane na Wyspach Heard, Georgii Południowej i rzadziej w Nowej Zelandii.
Całkowitą populację szacuje się na około 595 000 dorosłych osobników (stan na 2009), w 46 znanych koloniach, rozmieszczonych wokół Antarktyki i Subantarktyki. Około 35% znanej populacji tych ptaków występuje na północ od koła podbiegunowego. Największe kolonie zlokalizowane są na Przylądku Washington, Wyspach Coulmana na Ziemi Wiktorii, w Zatoce Halley, na Przylądku Colbeck i Lodowcu Dibble. Liczba i rozmiar kolonii zmienia się z czasem, rozdzielając się na mniejsze kolonie wzdłuż obrzeży głównej grupy, niektóre skupiska znikają całkowicie. Kolonia z Przylądka Croziera na Morzu Rossa zmniejszyła się drastycznie od czasu pierwszego odkrycia przez "Discovery" Expedition w latach 1902–03 do czasu kolejnych wizyt "Terra Nova" Expedition w 1910–11. Skurczyła się do kilkuset osobników, przybliżając się do wyginięcia, przez zmiany pozycji lodowca szelfowego. W latach 60. XX wieku w znacznym stopniu się odrodziła, by znów w 2009 zmniejszyć się do około 300 osobników.
Status ochronny.
W 2012 został zmieniony poziom zagrożenia wyginięciem gatunku pingwina cesarskiego. Z poziomu najmniejszej troski ("least concern") IUCN podniosła stopień do bliskiego zagrożenia ("near threatened"). Wraz z dziewięcioma innymi gatunkami pingwinów jest obecnie rozważane włączenie go do amerykańskiego "Endangered Species Act". Główne powody zwiększonego niebezpieczeństwa dla przetrwania gatunku, to zmniejszająca się dostępność pożywienia, co z kolei spowodowane jest przez efekty zmiany klimatu i połowy przemysłowe skorupiaków i ryb. Inne powody umieszczenia na liście zagrożonych gatunków to choroby, niszczenie siedlisk i zakłócanie lęgów przez ludzi. Szczególne zagrożenie stanowi wpływ turystyki. We wnioskach jednego z badań zawarto, że pisklęta pingwinów cesarskich w żłobku stają się zaniepokojone, kiedy helikopter zbliża się na odległość 1000 m.
W regionie Terre Adélie zaobserwowano zmniejszenie liczebności populacji o 50%, spowodowane zwiększonym odsetkiem padania starszych ptaków, zwłaszcza samców, podczas nadzwyczajnie wydłużonego okresu ciepłego w późnych latach 70. XX wieku, co skutkowało zmniejszeniem pokrywy lodowej na morzu. Z drugiej strony, odsetek wyklutych jaj zmniejszył się, kiedy pokrywa lodowa się zwiększyła, więcej było także padłych piskląt. Gatunek jest przez to uważany za bardzo wrażliwy na zmiany klimatu. W 2009 kolonia z Dion Island, kompleksowo badana od 1948 zaniknęła całkowicie, w pewnym momencie poprzedniej dekady, los ptaków pozostaje nieznany. Był to pierwszy potwierdzony przypadek utraty całej kolonii. Od września 2015 El Niño, silne podmuchy wiatrów i rekordowo niska ilość lodu morskiego, spowodowały prawie całkowitą porażkę rozrodczą i śmierć tysięcy piskląt pingwinów cesarskich, przez trzy kolejne sezony lęgowe, w obrębie kolonii Halley Bay, drugiej największej kolonii tych pingwinów na świecie. Badacze powiązali tę stratę ze zjawiskiem migracji pingwinów do kolonii Dawson-Lambton, 55 km na południe, gdzie populacja zwiększyła się dziesięciokrotnie pomiędzy 2016 i 2018. Jednak nie rekompensuje to znacznej liczby ptaków dawniej odbywających lęgi w kolonii Halley Bay.
Badanie przeprowadzone przez Woods Hole Oceanographic Institution w styczniu 2009 wykazało, że pingwiny cesarskie mogą zostać doprowadzone na skraj wyginięcia do roku 2100 przez zmiany klimatu. Badanie obejmowało stworzenie modelu matematycznego, by przewidzieć jak utrata pokrywy lodowej na morzu, spowodowana ocieplającym się klimatem, wpłynie na dużą kolonię pingwinów z Ziemi Adeli w Antarktyce. Przewidziano 87% zmniejszenie populacji kolonii, z trzech tysięcy par w 2009 do czterech setek par w 2100.
W badaniu z czerwca 2014, przeprowadzonym przez Woods Hole Oceanographic Institution, stwierdzono, że zagrożenie dla pingwinów cesarskich stanowi globalne ocieplenie, które powoduje topnienie lodu morskiego. Oszacowano, że do 2100 liczba osobników we wszystkich 45 koloniach tych ptaków zmniejszy się, głównie na skutek utraty siedlisk. Zmniejszanie się powierzchni lodu skutkuje utratą łowisk krylu, głównego źródła pożywienia pingwinów cesarskich.
W grudniu 2022 roku dzięki obrazowaniu satelitarnemu odkryto nową kolonię w Verleger Point na Antarktydzie Zachodniej, zwiększając łączną liczbę znanych kolonii do 66.
Zachowanie.
Pingwin cesarski jest zwierzęciem społecznym, na co wskazują jego zwyczaje lęgowe oraz karmienie młodych przez obce osobniki. Ptaki polują wspólnie i mogą koordynować nurkowanie i wynurzanie, aby zmaksymalizować szanse na powodzenie łowów. Mogą wykazywać aktywność zarówno w dzień, jak i w nocy. Dorosłe samce wędrują przez większą część roku pomiędzy kolonią a obszarami oceanicznymi, gdzie żerują. Ptaki rozpraszają się z kolonii do oceanu w okresie od stycznia do marca.
Amerykański fizjolog Gerry Kooyman zrewolucjonizował badania nad zachowaniem pingwinów przy żerowaniu. W 1971 kiedy opublikował wyniki swoich badań, przeprowadzonych przy użyciu przytwierdzonych do pingwinów, automatycznych rejestratorów nurkowania, odkrył, że gatunek osiąga głębokość 265 m i nurkuje przez czas do 18 minut. Późniejsze badania pokazały, że niewielka samica zanurkowała na głębokość 535 m w pobliżu McMurdo Sound. Możliwe, że pingwiny cesarskie mogą nurkować nawet głębiej i dłużej, ponieważ dokładność przyrządów pomiarowych jest mniejsza na większych głębokościach. Późniejsze badania nad zachowaniem jednego z ptaków podczas nurkowania wykazały regularne zanurzenia do 150 m w wodzie głębokiej na około 900 m i płytkie nurkowanie na mniej niż 50 m, na przemian z głębszymi na więcej niż 400 m przy głębokościach od 450 do 500 m. Sugeruje to żerowanie w pobliżu lub na dnie morskim.
Zarówno samce, jak i samice pingwinów cesarskich potrafią pokonywać do 500 km od kolonii, poszukując pożywienia, by wykarmić młode. Łącznie pokonują 82–1454 km na jedną wyprawę. Samce powracające do morza po lęgach zmierzają bezpośrednio na obszary stale otwartych wód, znane jako połynia, około 100 km od kolonii.
Pingwin cesarski pływa efektywnie, wywierając nacisk poprzez pociągnięcia płetwami w górę i w dół. Ruch w górę działa przeciw wyporności i pomaga utrzymać głębokość. Średnia prędkość podczas pływania to 6–9 km/h. Na lądzie przemieszcza się na przemian: kołyszącym chodem i ślizgając się po lodzie na brzuchu, odpychając się stopami i płetwami. Jak wszystkie pingwiny, jest nielotem. Pingwin cesarski to bardzo silny ptak. Zanotowano przypadek, gdy sześcioosobowa załoga, próbująca schwytać jednego samca do ogrodu zoologicznego, była wielokrotnie przewracana, zanim wszyscy mężczyźni wspólnie zmierzyli się z ptakiem, ważącym około połowę tego, co jeden dorosły mężczyzna.
W obronie przed zimnem kolonia pingwinów cesarskich tworzy zwartą gromadę (znaną również jako formacja żółwia) o wielkości od dziesięciu do kilkuset ptaków, z których każdy pochyla się do przodu, opierając na sąsiedzie. Ponieważ zimne powiewy wiatru są najmniej dotkliwe w centrum kolonii, wszystkie młode osobniki są tam zwykle stłoczone. Osobniki na zewnątrz, na wprost do kierunku wiatru, mają tendencję do powolnego przesuwania się wokół krawędzi formacji i przesuwania się po zawietrznej krawędzi, powodując powolne ruchy kolonii i dając każdemu ptakowi możliwość przesunięcia do wewnątrz jak i na zewnątrz.
Drapieżniki.
Drapieżniki, polujące na pingwiny cesarskie, to ptaki i ssaki morskie. Petrelce olbrzymie ("Macronectes giganteus") stanowią główne zagrożenie na lądzie dla piskląt i odpowiadają za ponad jedną trzecią śmierci piskląt w koloniach, wyszukują także padłe pingwiny. Wydrzyk antarktyczny ("Stercorarius maccormicki") żeruje głównie na martwych pisklętach, podczas corocznego przybycia do kolonii, ponieważ żywe są zwykle zbyt duże, by je zaatakował. Czasem rodzic próbuje bronić pisklę przed atakiem, choć może działać przy tym bardziej pasywnie, jeśli pisklę jest słabe lub chore.
Jedynymi znanymi drapieżnikami atakującymi zdrowe, dorosłe osobniki, także w wodzie, są ssaki. Pierwszym jest amfitryta lamparcia ("Hydrurga leptonyx"), która atakuje młode i dorosłe ptaki, gdy tylko wejdą do wody. Orki oceaniczne ("Orcinus orca") biorą za cel głównie dorosłe ptaki, choć atakują pingwiny w różnym wieku, w wodzie lub w jej pobliżu.
Okres godowy.
Choć pingwiny cesarskie osiągają dojrzałość płciową po przekroczeniu wieku trzech lat, zwykle nie zaczynają rozrodu przez następny rok do trzech lat. Roczny cykl reprodukcyjny zaczyna się na początku antarktycznej zimy, w marcu i kwietniu, kiedy wszystkie dorosłe pingwiny migrują na obszary gniazdowania kolonii. Zwykle przemierzają od 50 do 120 km lądem, od krańca paku lodowego. Rozpoczęcie wędrówki wydaje się być zapoczątkowywane przez zmniejszającą się długość dnia. Pingwiny cesarskie w niewoli skłaniano z powodzeniem do rozrodu poprzez sztuczne systemy oświetlenia, naśladujące sezonowe długości dnia na Antarktydzie. British Antarctic Survey (BAS) wykorzystał zdjęcia satelitarne do odkrycia nowych miejsc lęgowych pingwinów cesarskich na Antarktydzie. Odkrycie to zwiększyło szacowaną populację pingwinów cesarskich o 5 do 10 procent do około 278 000 par lęgowych. Biorąc pod uwagę ich odległe położenie i trudne warunki pogodowe, populacje pingwinów są wyszukiwane poprzez skanowanie zdjęć lotniczych i lokalizowanie ogromnych połaci lodu, które zostały zabarwione ich guanem. Nowe odkrycia zwiększyły liczbę znanych miejsc lęgowych z 50 do 61.
Pingwiny zaczynają zaloty w marcu lub kwietniu, kiedy temperatura może spadać do –40 °C. Samotny samiec może dawać ekstatyczny pokaz, podczas którego stoi nieruchomo i umieszcza głowę na piersi, przed wdechem i odgłosem godowym trwającym 1–2 sekundy. Wtedy przemieszcza się w obrębie kolonii i powtarza nawoływanie. Samiec i samica podczas toków stoją naprzeciw siebie, jedno z nich wyciąga głowę i szyję do góry, po czym drugie naśladuje to zachowanie, oboje partnerzy utrzymują tę pozycję przez kilka minut. Kiedy para jest razem i spaceruje wokół kolonii, samica zwykle podąża za samcem. Przed kopulacją jeden z ptaków kłania się nisko drugiemu, jego dziób skierowany jest blisko ziemi, partner robi to samo.
Wbrew powszechnemu przekonaniu pingwiny cesarskie nie łączą się w pary na całe życie. Są monogamiczne seryjnie, mając tylko jednego partnera każdego roku pozostają mu wierne. Wierność między kolejnymi latami wynosi tylko około 15%. Wydaje się, że wpływ na to ma wąskie okno czasowe, gdy możliwe jest rozmnażanie, ponieważ priorytetem jest znalezienie szybko partnera do lęgu, co zwykle wyklucza oczekiwanie na przybycie partnera z poprzedniego roku do kolonii.
Samica pingwina składa jedno jajo o masie 460–470 g w maju lub na początku czerwca. Ma nieco gruszkowaty kształt, bladozielono-biały kolor i wymiary około 12 na 8 cm. Stanowi zaledwie 2,3% masy ciała matki, co czyni go jednym z najmniejszych jaj w stosunku do masy samicy wśród wszystkich ptaków. 15,7% masy jaja to skorupa. Podobnie jak u innych gatunków pingwinów, skorupa jest stosunkowo gruba, co pomaga zminimalizować ryzyko pęknięcia.
Po złożeniu jaja rezerwy pokarmowe matki są wyczerpane. Bardzo ostrożnie przenosi jajo do samca, a następnie natychmiast wraca na morze na dwa miesiące, aby się pożywić. Przenoszenie jaja może być niewygodne i trudne, szczególnie dla rodziców, którzy odbywają lęgi po raz pierwszy, dlatego wiele par upuszcza lub rozbija jajo podczas tego procesu. Kiedy tak się dzieje, pisklę w środku szybko ginie, ponieważ jajo nie przetrwa temperatur poniżej zera na oblodzonym terenie przez dłużej niż jedną do dwóch minut. Gdy para traci jajo w ten sposób, ich związek się kończy i oboje wracają do morza. Wrócą do kolonii w następnym roku, aby spróbować ponownie. Po tym jak samica wypływa w morze, samiec zajmuje się jajem i spędza ciemną, burzową zimę inkubując jajo w plamie lęgowej, przykrytej fałdem skóry, balansując nim na spodzie stóp przez około 65–75 dni, aż do wyklucia. Pingwin cesarski jest jedynym gatunkiem, u którego obserwuje się takie zachowanie. U wszystkich innych gatunków pingwinów oboje rodzice inkubują na zmianę. Do czasu wyklucia samiec pości przez około 120 dni od przybycia do kolonii. Aby przetrwać zimne i silne wiatry o prędkości dochodzącej do 200 km/h, samce tłoczą się razem, wymieniając się miejscem w środku. Często stoją również plecami do wiatru, aby utrzymać ciepłotę ciała. W ciągu czterech miesięcy podróży, toków i inkubacji, samiec może stracić nawet 20 kg całkowitej masy – chudnąc z 38 kg. do 18.
Wykluwanie może trwać nawet dwa lub trzy dni, ponieważ skorupa jaja jest gruba. Nowo wyklute pisklęta są półgniazdownikami, pokryte tylko cienką warstwą puchu i całkowicie zależne od rodziców w kwestii dostarczania pożywienia i ciepła. Pisklę zwykle wykluwa się przed powrotem matki, a ojciec karmi je przypominającą zsiadłe mleko substancją, składającą się w 59% z białek i w 28% lipidów, która jest wytwarzana przez gruczoł w przełyku. Ta zdolność do produkcji „mleka roślinnego” u ptaków występuje tylko u gołębi, flamingów i samców pingwinów cesarskich. Ojciec jest w stanie produkować mleko, aby karmić pisklę przez zazwyczaj od 4 do 7 dni, dopóki samica nie wróci z łowów na morzu z pokarmem, aby właściwie je nakarmić. Jeśli samica się spóźni, pisklę umrze. Młode pisklę jest w tzw. "fazie ochronnej", spędzając czas balansując na stopach rodzica i chroniąc się przed mrozem w fałdzie skórnym.
Samica pingwina powraca w przedziale od wyklucia do około dziesięciu dni później, od połowy lipca do początku sierpnia. Znajduje swojego partnera pośród setek ojców dzięki jego nawoływaniu i przejmuje opiekę nad pisklęciem, karmiąc je poprzez regurgitację częściowo strawionych ryb, kalmarów i kryla, które zgromadziła w żołądku. Samiec często niechętnie oddaje pisklę, którym się opiekował, ale wkrótce opuszcza rodzinę, by spędzić swoją kolej na morzu, od 3 do 4 tygodni, żywiąc się przed powrotem. Rodzice, jedno po drugim, zajmują się młodym, podczas gdy drugie żeruje na morzu. Jeśli jedno z rodziców spóźni się lub nie wróci do kolonii, samotny rodzic wróci do morza, aby się wyżywić, pozostawiając pisklę na śmierć. Porzucone jaja nie wykluwają się, a osierocone pisklęta nigdy nie przeżywają. Samice pingwina cesarskiego, które nie znalazły partnera do rozrodu lub straciły własne pisklę, mogą próbować adoptować zbłąkane młode lub ukraść potomstwo innej samicy. Matka pisklęcia i sąsiednie samice będą walczyć o ochronę pisklęcia lub odzyskanie go, jeśli uda się go wykraść. Te potyczki z udziałem kilku ptaków często powodują uduszenie pisklęcia lub zadeptanie go na śmierć. Pisklęta, które zostały adoptowane lub skradzione, są szybko porzucane, ponieważ samica nie jest w stanie samodzielnie karmić i zajmować się pisklęciem. Młode bez rodziców wędrują po kolonii, szukając pożywienia i ochrony przed innymi dorosłymi. Będą nawet próbować schronić się pod fałdą dorosłego ptaka, która jest już zajęta przez jego własne potomstwo. Są brutalnie wypędzane przez dorosłe osobniki i ich pisklęta. Wszystkie osierocone pisklęta szybko osłabną i umrą z głodu lub zamarzną.
Około 45–50 dni po wykluciu pisklęta tworzą żłobek, przybliżając się do siebie, zapewniając sobie ciepło i ochronę. W tym czasie oboje rodzice żerują na morzu i okresowo wracają, aby nakarmić swoje pisklęta. Żłobek może składać się z około kilkunastu, do kilku tysięcy gęsto stłoczonych piskląt i jest niezbędny do przetrwania przy niskich temperaturach Antarktydy.
Od początku listopada pisklęta zaczynają pierzenie, które trwa do dwóch miesięcy i zwykle nie kończy się przed opuszczeniem kolonii. Dorośli przestają je w tym czasie karmić. Wszystkie ptaki odbywają w grudniu i styczniu, już znacznie krótszą, wyprawę na morze. Ptaki spędzają tam resztę lata na żerowaniu.
Pożywienie.
Dieta pingwina cesarskiego składa się głównie z ryb, skorupiaków i głowonogów, chociaż skład różni się w zależności od populacji. Ryby są zwykle najważniejszym źródłem pożywienia, a śledzik antarktyczny ("Pleuragramma antarcticum") stanowi większość diety. Inne, często odnotowywane ofiary to ryby z rodziny Nototheniidae, kałamarnice "Psychroteuthis glacialis" i Onychoteuthidae (np. gatunek "Kondakovia longimana)", jak również kryl antarktyczny ("Euphausia superba"). Pingwin cesarski szuka ofiar na otwartych wodach Oceanu Południowego, w wolnej od lodu wodzie lub pęknięciach pływowych lodu. Jedną z jego strategii polowań jest nurkowanie na około 50 m, gdzie może znaleźć ryby takie jak "Pagothenia borchgrevinki", pływająca blisko lodu morskiego. Nurkuje na dno i łapie ją przy lodzie. Następnie nurkuje ponownie i powtarza sekwencję około pół tuzina razy, zanim wypłynie na powierzchnię, aby zaczerpnąć powietrza.
Relacje z ludźmi.
W ogrodach zoologicznych i akwariach.
Od lat 30. XX wieku podejmowano kilka prób rozmnażania pingwinów cesarskich w niewoli. Malcolm Davis z Smithsonian National Zoological Park podjął wczesne próby hodowli pingwinów, przechwytując kilka z Antarktydy. Udało mu się przenieść pingwiny do parku 5 marca 1940 roku, gdzie żyły do 6 lat.
Do lat 60. próby te w większości kończyły się niepowodzeniem, ponieważ wiedza na temat hodowania pingwinów była ograniczona i zdobywana metodą prób i błędów. Pierwszą placówką, która osiągnęła sukces na tym polu, było Aalborg Zoo, gdzie został zbudowany chłodzony dom, przeznaczony specjalnie dla tego gatunku. Jeden z osobników mieszkał w tym ogrodzie przez 20 lat, wykluło się tam również pisklę, które jednak wkrótce potem padło.
Obecnie gatunek ten jest trzymany w kilku zoo i publicznych akwariach w Ameryce Północnej i Azji. Pingwiny cesarskie zostały po raz pierwszy z powodzeniem reprodukowane w SeaWorld San Diego. Od 1980 wykluło się tam ponad 20 tych ptaków. Uważany jest za gatunek sztandarowy; w 1999, w niewoli, w północnoamerykańskich ogrodach zoologicznych i akwariach doliczono się 55 osobników. W Chinach po raz pierwszy wyhodowano pingwina cesarskiego w Nanjing Underwater World w 2009, a następnie w Laohutan Ocean Park w Dalian w 2010. Od tego czasu był trzymany i hodowany w kilku innych obiektach w Chinach, a jedyne potwierdzone pingwiny bliźnięta (gatunek zwykle składa tylko jedno jajo) wykluły się w Sun Asia Ocean World w Dalian w 2017. W Japonii gatunek zamieszkuje Port of Nagoya Public Aquarium oraz Wakayama Adventure World, gdzie również potwierdzono pomyślne wyklucie.
Ochrona.
W czerwcu 2011 na plaży w Peka Peka, na północ od Wellington w Nowej Zelandii, znaleziono młodego pingwina cesarskiego. Zjadł 3 kg piasku, który prawdopodobnie pomylił ze śniegiem, a także patyki i kamienie. Z tego powodu musiał przejść szereg operacji w celu ich usunięcia, by uratować mu życie. Po dojściu do zdrowia, 4 września, młody osobnik o imieniu „Happy Feet” (od nazwy filmu z ), został wyposażony w urządzenie śledzące i wypuszczony na Ocean Południowy, 80 km na północ od Wyspy Campbella. Jednak 8 dni później naukowcy stracili kontakt z ptakiem, co sugeruje, że nadajnik spadł (bardziej prawdopodobne) lub że został pożarty przez drapieżnika (mniej prawdopodobne).
Odniesienia kulturowe.
Unikalny cykl życia tego gatunku w tak trudnym środowisku został opisany w mediach drukowanych i audiowizualnych środkach przekazu. Apsley Cherry-Garrard, badacz Antarktydy, napisał w 1922: "Podsumowując, nie sądzę, aby ktokolwiek na Ziemi miał gorzej niż pingwin cesarski". Francuski film dokumentalny, często wyświetlany w kinach w 2005 Marsz pingwinów ("La Marche de l'empereur)", ukazuje cykl życia tego gatunku. Temat życia pingwinów był poruszany na małym ekranie pięciokrotnie przez prezentera BBC Davida Attenborough: pierwszy raz w odcinku piątym serii z 1993, "Life in the Freezer", ponownie w serii z 2001 "The Blue Planet", po raz kolejny w serii z 2006 "Planet Earth", w "Frozen Planet" z 2011 i w godzinnym programie poświęconym temu gatunkowi, w 2018, w serii Dynasties.
Film animowany ' (2006, a następnie sequel ', 2011) przedstawia pingwiny cesarskie jako główne postacie, szczególnie poświęcony jest jednemu z nich który uwielbia tańczyć. Chociaż jest to komedia, to ukazuje również cykl życia tych ptaków i promuje komunikat środowiskowy o zagrożeniach wynikających z globalnego ocieplenia i wyczerpania źródeł żywności poprzez przełowienie. Animowany obraz "Surf's Up" (2007) przedstawia pingwina cesarskiego o imieniu Zeke "Big-Z" Topanga. Ponad 30 krajów przedstawiało ptaka na swoich znaczkach – Australia, Wielka Brytania, Chile i Francja, każdy wydał po kilka. W 1962 został umieszczony na banknocie 10 franków, dla upamiętnienia wyprawy na Antarktydę. W 1998 kanadyjski zespół The Tragically Hip skomponował piosenkę "Emperor Penguin", do albumu "Phantom Power".

</doc>
<doc id="627678" url="https://pl.wikipedia.org/wiki?curid=627678" title="Angielskie księstwa">
Angielskie księstwa



</doc>
<doc id="627686" url="https://pl.wikipedia.org/wiki?curid=627686" title="Polian">
Polian

Polian – imię męskie, którego patronem jest św. Polian, wspominany razem ze św. Nemezjanem, Datywem, Feliksem, Łucjuszem (Lucjuszem), Wiktorem i Liteuszem (III wiek).
Polian imieniny obchodzi 10 września.
Żeński odpowiednik: Poliana

</doc>
<doc id="627687" url="https://pl.wikipedia.org/wiki?curid=627687" title="Tukan wielki">
Tukan wielki

Tukan wielki, tukan toko, tukan olbrzymi ("Ramphastos toco") – gatunek dużego ptaka z rodziny tukanowatych (Ramphastidae), największy jej przedstawiciel. Zamieszkuje Amerykę Południową. Nie jest zagrożony.
Morfologia.
Długość ciała ok. 55–63 cm, masa ciała ok. 592–760 g. Posiada charakterystyczny, bardzo duży, żółto-pomarańczowy dziób z czarną końcówką; jego masa to jedna dwudziesta masy ciała ptaka, a długość stanowi blisko ⅓ całkowitej długości ciała. Dziób pełni funkcję termoregulacyjną. Gęsto usiany naczyniami krwionośnymi pozwala usuwać nadmiar ciepła z organizmu.
Ekologia.
Żywi się głównie owocami, do tego zjada owady i ptasie jaja, w tym jaja modroary hiacyntowej ("Anodorhynchus hyacinthinus"). Zjada owoce takich roślin jak "Genipa americana", "Ficus luschnathiana" i "Cecropia pachystachya". Prowadzi nadrzewny tryb życia. Samica składa 2–4 jaja, które są wysiadywane przez 15–18 dni. Młode są w pełni opierzone po 6–8 tygodniach. Przeważnie na wolności tukany wielkie żyją około 20 lat, najdłuższy zanotowany wiek to 26 lat. W niewoli żyją krócej (około 18 lat), często zapadają na hemochromatozę.
Status.
Międzynarodowa Unia Ochrony Przyrody (IUCN) uznaje tukana wielkiego za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity. Trend liczebności populacji uznawany jest za spadkowy ze względu na presję ze strony myśliwych oraz zabieranie młodych w celu trzymania ich jako zwierzęta domowe. Gatunek jest wymieniony w II załączniku konwencji CITES.
Podgatunki i zasięg występowania.
Międzynarodowy Komitet Ornitologiczny wyróżnia następujące podgatunki "R. toco":
Filatelistyka.
Poczta Polska wyemitowała 21 sierpnia 1972 r. znaczek pocztowy o nominale 60 gr. przedstawiający tukana wielkiego, w serii "Zwierzęta ZOO". Druk w technice offsetowej na papierze kredowym. Autorem projektu znaczka był Janusz Grabiański. Znaczek pozostawał w obiegu do 31 grudnia 1994 r.

</doc>
<doc id="627689" url="https://pl.wikipedia.org/wiki?curid=627689" title="Kalasze">
Kalasze



</doc>
<doc id="627691" url="https://pl.wikipedia.org/wiki?curid=627691" title="Louis Zborowski">
Louis Zborowski

Louis Zborowski (ur. 20 lutego 1895, zm. 19 października 1924) – brytyjski konstruktor i kierowca wyścigowy.
Żyjący w Anglii na początku XX wieku bogaty syn Williama Zborowskiego, hrabiego de Montsaulvain, mającego polskie pochodzenie i Amerykanki Margaret Laury Astor Carey (z bogatej rodziny Astor), Louis Zborowski był pasjonatem wyścigów i motoryzacji, który nie tylko konstruował samochody, ale również ścigał się nimi na torach w Europie i Ameryce.
Jego pierwszy pojazd z serii nazwanej Chity Bang Bang, który zaprezentowano w 1921 roku, wyposażony był w 23-litrowy lotniczy silnik firmy Maybach, dzięki któremu auto przekraczało prędkość 100 mil/godz. Gdy Robert Bamford (wspólnik Lionela Martina) w firmie Aston Martin wycofał się z interesu w 1920 roku, a firma znalazła się kłopotach finansowych, Zborowski wspomógł ją swym kapitałem. Później Zborowski ścigał się autami Aston Martin na torze Brooklands niedaleko Weybridge w Surrey, a nieco później na jego prośbę przygotowano dwa auta do odbywających się w 1922 roku zawodów o Grand Prix Francji. Louis Zborowski zginął w wypadku samochodowym na torze Monza we Włoszech 19 października 1924 podczas wyścigu o Wielką Nagrodę Włoch na 440 kilometrze zmagań, gdy jego maszyna wskutek defektu zjechała z toru i uderzyła o drzewo.
Wiele lat później nazwę budowanych przez niego pojazdów ("Chity Chity Bang Bang") zapożyczył Ian Fleming (twórca Jamesa Bonda) do zatytułowania jedynej swojej książki dla dzieci.
Szczegółowe wyniki wyścigów.
na żółto zaznaczone – Grandes Épreuves
We wszystkich wyścigach gdzie nie jest wpisany zespół było to zgłoszenie prywatne.

</doc>
<doc id="627692" url="https://pl.wikipedia.org/wiki?curid=627692" title="Wrzesień 2006 w sporcie">
Wrzesień 2006 w sporcie



</doc>
<doc id="627694" url="https://pl.wikipedia.org/wiki?curid=627694" title="Kardamena">
Kardamena

Kardamena (gr. Καρδάμαινα) – miejscowość w Grecji, w południowej części wyspy Kos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kos, w gminie Kos. W 2011 roku liczyła 1650 mieszkańców. Jest typową miejscowością turystyczną, z licznymi hotelami, restauracjami i kawiarniami.

</doc>
<doc id="627697" url="https://pl.wikipedia.org/wiki?curid=627697" title="Biegacz skórzasty">
Biegacz skórzasty

Biegacz skórzasty ("Carabus (Procrustes) coriaceus") – gatunek chrząszcza z rodziny biegaczowatych i podrodziny Carabinae. W Polsce gatunek objęty jest częściową ochroną gatunkową.
Taksonomia.
Gatunek został opisany w 1758 roku przez Karola Linneusza. Klasyfikowany jest obecnie w podrodzaju "Procrustes", zaliczanym do poddziału ("subdivisio") Procrustomorphi w dziale ("divisio") Multistriati.
Opis.
Drugi co do wielkości europejski biegacz (największy jest biegacz olbrzymi). Osiąga od 26 lub 30 do 40 lub 42 mm długości ciała. Chrząszcz barwy matowoczarnej z pomarszczonymi pokrywami przypominającymi grubo wyprawioną skórę (stąd nazwa). Boczna krawędź przedplecza pozbawiona szczecinek.
Biologia i ekologia.
Ten żwawy chrząszcz jest aktywny nocą, szczególnie po opadach deszczu. W czerwcu bądź lipcu ma letnią przerwę w aktywności, często natomiast widuje się go w sierpniu, a nawet wrześniu. Biegacz skórzasty jest chrząszczem drapieżnym, jest niezdolny do lotu, poluje biegając. Ofiarę oblewa sokami trawiennymi, a następnie wysysa jej nadtrawione tkanki. Soki trawienne służą mu również jako ciecz obronna. Zaniepokojony biegacz może je wystrzykiwać na odległość 1 m. Jaja składa pojedynczo w małych dołkach w ziemi, teleskopowo wydłużającym się odwłokiem. Drapieżne larwy żyją w wierzchniej warstwie gleby.
Habitat.
Gatunek ten staje się coraz rzadszy i w wielu rejonach całkowicie wyginął. Spotykany jest w lasach liściastych i mieszanych i nieużytkach. Rzadko w ogrodach. Preferuje lasy dość suche.
Rozprzestrzenienie.
Gatunek palearktyczny. W Europie wykazany z Albanii, Austrii, Belgii, Bośni i Hercegowiny, Bułgarii, Białorusi, Czech, Chorwacji, Cyklad, Danii, Dodekanezu, Estonii, europejskiej Turcji, Francji, Grecji, Holandii, byłej Jugosławii, Luksemburgu, Liechtensteinu, Litwy, Łotwy, Mołdawii, Niemiec, Norwegii, obwodu kaliningradzkiego, Polski, europejskiej Rosji, Rumunii, Sardynii, Słowacji, Słowenii, Szwecji, Szwajcarii, Sycylii, Ukrainy, Węgier, Wysp Egejskich Północnych i Włoch. Rekordy z Wielkiej Brytanii i Hiszpanii określone są jako wątpliwe. Poza Europą znany ze wschodniej Palearktyki i Bliskiego Wschodu.
Systematyka.
Wyróżnia się 10 podgatunków tego biegacza:
W Polsce występują podgatunki "C. c. coriaceus" oraz "C. c. rugifer".

</doc>
<doc id="627698" url="https://pl.wikipedia.org/wiki?curid=627698" title="Andimachia">
Andimachia

Andimachia (gr. "Αντιμάχεια") - miejscowość w Grecji, w południowej części wyspy Kos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kos, w gminie Kos. W 2011 roku liczyła 2068 mieszkańców. Na skraju miejscowości znajduje się lotnisko.

</doc>
<doc id="627700" url="https://pl.wikipedia.org/wiki?curid=627700" title="Carabus coriaceus">
Carabus coriaceus



</doc>
<doc id="627712" url="https://pl.wikipedia.org/wiki?curid=627712" title="Jan Popluhár">
Jan Popluhár



</doc>
<doc id="627714" url="https://pl.wikipedia.org/wiki?curid=627714" title="Jezioro Ostrzyckie">
Jezioro Ostrzyckie

Jezioro Ostrzyckie (kasz. "Òstrzëcczé Jezoro") – przepływowe jezioro rynnowe na Pojezierzu Kaszubskim w powiecie kartuskim (województwo pomorskie). 
Charakterystyka.
Jezioro Ostrzyckie położone jest w najatrakcyjniejszej części Kaszubskiego Parku Krajobrazowego u podnóża Wieżycy i stanowi część szlaku wodnego "Kółko Raduńskie". Wzdłuż wschodniej linii brzegowej jeziora przebiega Droga Kaszubska, a samo jezioro w kształcie podkowy opasa znajdujący się na zachodnim brzegu rezerwat przyrody Ostrzycki Las i poprzez wąskie przesmyki wodne łączy się z jeziorami Potulskim i Brodnem Wielkim. Urozmaicona krajobrazowo linia brzegowa jeziora osiąga całkowitą długość 20 kilometrów. Brzegi są wysokie i miejscami strome. Do północnego przylega Jastrzębia Góra (227 m n.p.m.).
Ogólna powierzchnia: 309 ha, długość: 7 km, szerokość: 0,8 km, maksymalna głębokość: 21 m.
Przed 1920 jezioro nosiło nazwę niemiecką "Ostritzsee".
Przyroda.
W wodach akwenu żyją szczupaki (duże osobniki), okonie, węgorze, płocie, leszcze, liny, karpie, karasie, sieje, sielawy i sumy, a sporadycznie miętusy. Z punktu widzenia wędkarstwa jest to jezioro szczupakowo-linowe.
Turystyka.
W sezonie letnim po Jeziorze Ostrzyckim pływa stateczek Białej floty "Stolem" a przez rynnę morenową jeziora przepływa Radunia. Prowadzi tędy również turystyczny Szlak Kaszubski.

</doc>
<doc id="627715" url="https://pl.wikipedia.org/wiki?curid=627715" title="Kefalos (miasto)">
Kefalos (miasto)

Kefalos – miasto położone w zachodniej części wyspy Kos (Grecja) należącej do archipelagu Dodekanez. W okolicach Kefalos znajdują się plaże.

</doc>
<doc id="627716" url="https://pl.wikipedia.org/wiki?curid=627716" title="Jules Joseph Lefebvre">
Jules Joseph Lefebvre

Jules Joseph Lefebvre (ur. 14 marca 1836 w Tournan-en-Brie, zm. 24 lutego 1911 w Paryżu) – francuski malarz akademicki i pedagog.
W roku 1852 podjął studia na École des Beaux-Arts w Paryżu, uczył się w Académie Julian pod kierunkiem Léona Cognieta. Debiutował w Salonie w 1855, a w 1861 zdobył prestiżową nagrodę Prix de Rome, która zagwarantowała mu kilkuletnie studia we Włoszech. W latach 1855–1898 wystawił 72 portrety w Salonie. Od 1870 był profesorem Académie Julian w Paryżu. Wśród jego licznych uczniów byli: William Hart, Thomas Wilmer Dewing, Georges Rochegrosse, Félix Vallotton, Childe Hassam, John Henry Twachtman, John Noble Barlow, Augustus Kenderdine, Gari Melchers, Kenyon Cox i inni. W 1891 został członkiem Académie des Beaux-Arts, był dwukrotnie odznaczany Legią Honorową.
Lefebvre znany jest głównie ze zmysłowych aktów pięknych kobiet. Malował również portrety, sceny mitologiczne i religijne. Duży wpływ na jego prace wywarł manieryzm, a szczególnie dzieła Andrea del Sarto.

</doc>
<doc id="627719" url="https://pl.wikipedia.org/wiki?curid=627719" title="Maria Trzcińska-Fajfrowska">
Maria Trzcińska-Fajfrowska

Maria Trzcińska-Fajfrowska (ur. 1 sierpnia 1937 w Poznaniu, zm. 7 października 1994 w Krzeczowie) – polska lekarka, posłanka na Sejm II kadencji.
Życiorys.
Córka Józefa, w 1939 jej ojciec został rozstrzelany przez Niemców za działalność patriotyczną i udział w powstaniu wielkopolskim. Wraz z matką została wysiedlona do Garwolina, następnie do Częstochowy, w 1945 zamieszkała w Szopienicach. W 1962 ukończyła studia medyczne na Wydziale Lekarskim Śląskiej Akademii Medycznej, po których podjęła pracę w szpitalu miejskim w Janowie i poradni dla dzieci w Giszowcu. Była twórczynią pierwszego w Polsce Dziennego Domu Opieki dla Dzieci Specjalnej Troski w Katowicach Giszowcu.
W 1993 została wybrana na posła II kadencji Sejmu z listy Unii Demokratycznej w okręgu katowickim. Pracowała w Komisji Zdrowia i Polityki Społecznej. W 1994 przystąpiła do Unii Wolności.
7 października 1994 zginęła w wypadku drogowym we wsi Krzeczów koło Rabki, w którym śmierć ponieśli także posłowie Halina Licnerska, Wanda Sokołowska i Marian Korczak oraz pracownik Kancelarii Sejmu.
Została pochowana na cmentarzu przy ul. Górniczego Stanu w Katowicach-Giszowcu.
W 1996 została pośmiertnie odznaczona Krzyżem Oficerskim Orderu Odrodzenia Polski, wcześniej dwukrotnie odznaczona Złotym Krzyżem Zasługi.

</doc>
<doc id="627721" url="https://pl.wikipedia.org/wiki?curid=627721" title="Dydymus">
Dydymus



</doc>
<doc id="627722" url="https://pl.wikipedia.org/wiki?curid=627722" title="Terra sigillata">
Terra sigillata

Terra sigillata (łac./wł. dosł. „ziemia stemplowana”) – rodzaj rzymskiej ceramiki użytkowej charakteryzującej się czerwoną barwą polewy; niekiedy zwana też ceramiką samijską (od ang. "Samian ware").
Cechy szczególne.
Ceramika określana współcześnie tą nazwą wyróżniała się ponadto połyskliwą powierzchnią – gładką lub zdobioną rozmaitą dekoracją reliefową (stemplowaną, rytą, nakładaną, barbotinową). Wyrabiana była masowo w matrycach w określonym zestawie form użytkowych (zastawy stołowe). Połysk powierzchni uzyskiwano przez pokrywanie jej angobą przed wypałem w wysokiej temperaturze, dzięki czemu naczynia te cechowała duża trwałość. Były one opatrywane sygnaturami wytwórcy (właściciela warsztatu bądź garncarza) wyciskanymi wewnątrz (na dnie) albo zewnętrznie (w polu dekoracji). 
Pochodzenie i rozwój.
Terra sigillata wywodzona jest od czerwonej ceramiki hellenistycznej, wytwarzanej od połowy II wieku p.n.e. w Azji Mniejszej (Pergamon) i Syropalestynie. Na terenie Italii zaczęto ją wytwarzać
od schyłku I w. p.n.e., głównie w Arretium (ceramika aretyńska), a następnie w Kampanii (Puteoli) i ośrodkach produkcyjnych nad Padem (Bolonia, Padwa, Cremona, Akwileja). 
Pod koniec I stulecia p.n.e. producenci aretyńscy przenieśli wytwórczość na obszar pozaitalskich prowincji Rzymu, tworząc filie w południowej Galii (La Graufesenque, Banassac, Montans) i Lugdunum (Lyonie), a następnie w połowie I wieku n.e. rozwijając ją w Galii środkowej (Lezoux), zaś w II w. n.e. – w Galii wschodniej (La Madeleine) i Górnej Germanii, skąd uległa rozszerzeniu na Brytanię (Colchester) i Hiszpanię. Produkcja tych naczyń odbywała się później także na obszarze Recji, Noricum, Panonii (zwłaszcza Aquincum) oraz północnej Afryki. Dla wschodnich prowincji imperium typowe były gładkopowierzchniowe, niezdobione naczynia, określane obecnie jako wschodnia sigillata B (EAB – "Eastern sigillata B"). Wyrób ceramiki tego rodzaju trwał aż do końca starożytności. Pochodzące z Italii i Galii wczesne przykłady sigillaty z delikatną dekoracją figuralną mają wysoką wartość artystyczną. Po upadku imperium ludy napływowe nie kontynuowały tej produkcji, najpewniej ze względów technologicznych.
Użytkowanie i znaczenie.
Najważniejszymi odbiorcami produkcji terra sigillaty było wojsko i zromanizowana ludność prowincji. Przeznaczona przede wszystkim na zastawę stołową, była w istocie popularną odmianą wyrobów luksusowych – naśladownictwem trybowanych naczyń z metali szlachetnych; popularność zawdzięczała masowej dostępności, niskiej cenie i walorom estetycznym. Dla potrzeb miejscowych często wyrabiano imitacje gorszej jakości. Naczynia te były również obiektem handlu z barbarzyńcami, przenikając na ich obszar także jako łupy wojenne.
Żaden inny rodzaj ceramiki starożytnej nie rozprzestrzenił się tak szeroko, umożliwiając dziś dokładne poznanie metod produkcji i prześledzenie handlowych szlaków zbytu. Występowała ona powszechnie na obszarze cesarstwa rzymskiego, a ze względu na możliwość identyfikacji miejsca wytwarzania i stosunkowo dokładne ustalenie jej chronologii, pomocna jest przy datowaniu innych znalezisk archeologicznych z danego okresu w przedziale historycznym I–IV wieku. Typologia jej opiera się wciąż na klasyfikacji opublikowanej w 1896 przez H. Dragendorffa, który wyróżnił 55 zasadniczych form; podział ten został tymczasem udoskonalony i poszerzony o nowe wyodrębnione typy.

</doc>
<doc id="627724" url="https://pl.wikipedia.org/wiki?curid=627724" title="Dydym (imię)">
Dydym (imię)

Dydym, Dydymus – imię męskie pochodzenia greckiego, oznaczające "podwójny, bliźniaczy". Istnieje trzech świętych katolickich o tym imieniu.
Dydym, Dydymus imieniny obchodzi 28 kwietnia, 10 września i 11 września.

</doc>
<doc id="627725" url="https://pl.wikipedia.org/wiki?curid=627725" title="Anna Onichimowska">
Anna Onichimowska

Anna Onichimowska (ur. 28 stycznia 1952 w Warszawie) – polska poetka, prozaik, dramatopisarka, autorka książek dla dzieci, młodzieży i dorosłych oraz scenariuszy radiowych, telewizyjnych i filmowych.
Życiorys.
Ukończyła filologię polską na Uniwersytecie Warszawskim. Za pracę magisterską pt. "Świat dzieci a świat dorosłych w powieściach Janusza Korczaka" otrzymała nagrodę w konkursie na prace naukowe o twórczości dla dzieci na III Biennale Sztuki dla Dziecka w Poznaniu w 1977.
W 1976 debiutowała w twórczości literackiej wierszami dla dorosłych, zamieszczonymi na łamach „Sztandaru Młodych” oraz „Kultury”. Współpracuje z Polskim Radiem, jest autorką słuchowisk dla Teatru Radiowego.
Jej debiutem książkowym był zbiór wierszy "Gdybym miał konia", wydany w 1980. Otrzymała nagrody i wyróżnienia literackie w Polsce i za granicą.
W latach 1995–2003 była przewodniczącą polskiej sekcji IBBY (International Board on Books for Young People), jest członkiem zarządu.

</doc>
<doc id="627728" url="https://pl.wikipedia.org/wiki?curid=627728" title="Anne Hathaway (aktorka)">
Anne Hathaway (aktorka)

Anne Jacqueline Hathaway (ur. 12 listopada 1982 w Brooklynie w Nowym Jorku) – amerykańska aktorka filmowa i piosenkarka, zdobywczyni Oscara za rolę drugoplanową w filmie "Les Misérables. Nędznicy" (2013) oraz nominowana za najlepszą rolę pierwszoplanową w filmie "Rachel wychodzi za mąż" (2009).
Życiorys.
Jej matka miała pochodzenie irlandzkie, a jej ojciec miał korzenie irlandzkie, francuskie, angielskie i niemieckie. Dorastała w stanie New Jersey wraz z braćmi – starszym Michaelem i młodszym Tomem. Jest córką aktorki Kate McCauley oraz prawnika Gerarda Hathawaya. Uczęszczała do Wyoming School w Millburn. Była pierwszym sopranem, który wystąpił w Carnegie Hall, jako członek All-Eastern U.S High School Honors Chorus. Uczyła się aktorstwa w teatrze Paper Mill Playhouse w New Jersey.
Jej kariera filmowa rozpoczęła się udziałem w czterech odcinkach serialu "Luzik Guzik" ("Get Real", 1999), a za rolę Meghan Green zdobyła nominację do nagrody Teen Choice i przyznawaną w Los Angeles Nagrodę dla Młodego Artysty. Na wielkim ekranie zadebiutowała rolą nastolatki, która okazuje się następczynią tronu, w komedii familijnej "Pamiętnik księżniczki" ("The Princess Diaries", 2001) w reżyserii Garry’ego Marshalla. Za tę rolę była nominowana do nagrody MTV Movie Award, a magazyn „People” umieścił aktorkę na liście wschodzących gwiazd 2001. Następnie wystąpiła jako ulubienica wróżek w familijnej komedii fantasy "Ella zaklęta" ("Ella Enchanted", 2004). W melodramacie kryminalnym "Spustoszenie" ("Havoc", 2005) za kreację bogatej nastolatki zafascynowanej hip-hopem Allison Lang odebrała nagrodę DVDX. Zagrała skomplikowaną postać żony homoseksualisty (w tej roli Jake Gyllenhaal) w oscarowym melodramacie Anga Lee "Tajemnica Brokeback Mountain" ("Brokeback Mountain", 2005). W filmie "Diabeł ubiera się u Prady" ("The Devil Wears Prada", 2006) zagrała Andy Sachs, starającą się o posadę asystentki królowej świata mody, Mirandy Priestly (Meryl Streep). W filmie "Zakochana Jane" (2007) zagrała angielską pisarkę Jane Austen.
W 2009 otrzymała nominacje do najbardziej prestiżowych nagród w branży filmowej: Oscar, Złoty Glob, Independent Spirit Awards, Satelita, czy nagroda Gildii Aktorów Filmowych za rolę w niezależnym filmie dramatycznym "Rachel wychodzi za mąż". Następnie zagrała główną rolę w komedii "Ślubne wojny" (2009) u boku Kate Hudson. 2 lutego 2010 wraz z przewodniczącym Amerykańskiej Akademii Filmowej Tomem Sherakiem przedstawiła nominacje do 82. ceremonii wręczenia Oscarów. W tym samym roku wystąpiła w trzech filmach: wielowątkowej komedii romantycznej "Walentynki" Garry’ego Marshalla, filmie fantasy Tima Burtona "Alicja w Krainie Czarów" jako Biała Królowa, oraz w filmie tragikomicznym Edwarda Zwicka "Miłość i inne używki", w którym ponownie partnerował jej Jake Gyllenhaal. Za rolę w tym ostatnim filmie aktorka została nominowana do Złotego Globu oraz otrzymała nagrodę Satelitę dla najlepszej aktorki w filmie komediowym lub musicalu. W grudniu 2010 wraz z Denzelem Washingtonem poprowadziła coroczny koncert dla laureata Pokojowej Nagrody Nobla, a 27 lutego 2011 wraz z Jamesem Franco poprowadziła 83. ceremonię wręczenia Oscarów. 
W sierpniu 2011 premierę miał film Lone Scherfig "Jeden dzień", w którym Hathaway zagrała główną rolę kobiecą u boku Jima Sturgessa. Następnie pojawiła się w roli Kobiety-Kota w filmie Christophera Nolana "Mroczny rycerz powstaje" (2012). W tym samym roku zagrała Fantynę w ekranizacji musicalu "Les Misérables" w reżyserii Toma Hoopera. Za rolę w ekranizacji spektaklu, będącego adaptacją powieści "Nędznicy" Viktora Hugo, w 2013 otrzymała Oscara dla najlepszej aktorki drugoplanowej.
Życie prywatne.
Jej mężem jest Adam Shulman. 24 marca 2016 w Los Angeles urodziła syna, Jonathana Rosebanksa Shulmana. W grudniu 2019 przyszło na świat jej drugie dziecko.

</doc>
<doc id="627729" url="https://pl.wikipedia.org/wiki?curid=627729" title="Biegacz pomarszczony">
Biegacz pomarszczony

Biegacz pomarszczony ("Carabus intricatus") – owad z rzędu chrząszczy. 
Jeden z występujących w Polsce biegaczowatych, osiąga długość 24-35 mm. Biegacz pomarszczony żyje w lasach. Często kryje się pod kamieniami, pniakami i w spróchniałych pniach drzew. Biegacz pomarszczony jest chrząszczem drapieżnym, aktywnym w nocy. Występuje w południowej i środkowej Europie, tworzy kilka ras geograficznych. W Polsce podlega częściowej ochronie gatunkowej.

</doc>
<doc id="627730" url="https://pl.wikipedia.org/wiki?curid=627730" title="Carabus intricatus">
Carabus intricatus



</doc>
<doc id="627731" url="https://pl.wikipedia.org/wiki?curid=627731" title="Pacha Camac">
Pacha Camac



</doc>
<doc id="627733" url="https://pl.wikipedia.org/wiki?curid=627733" title="Pacha Camaq">
Pacha Camaq



</doc>
<doc id="627734" url="https://pl.wikipedia.org/wiki?curid=627734" title="Diodor">
Diodor

Diodor – imię męskie pochodzenia greckiego, od "Διοδωρος (Diodoros)", co oznacza "dar Zeusa" ("dar Boga"). Imię to jest złożone z członów "Διος (Dios)" ("Zeusa") i "δωρον (doron)" ("dar") – por. Teodor i Bożydar. Imię to nosił grecki historyk z I wieku p.n.e., a także wielu świętych katolickich.
Diodor imieniny obchodzi 3 maja i 11 września.
Żeński odpowiednik: Diodora

</doc>
<doc id="627735" url="https://pl.wikipedia.org/wiki?curid=627735" title="Emil Bratro">
Emil Bratro

Emil Bratro (ur. 31 października 1878 w Podgórzu, zm. 21 grudnia 1944 we Lwowie) – inżynier budowy dróg, profesor zwyczajny robót ziemnych, budowy dróg i tuneli Politechniki Lwowskiej, dziekan Wydziału Inżynieryjnego PLw., długoletni redaktor "Czasopisma Technicznego", członek korespondent Akademii Nauk Technicznych, członek Rady Technicznej przy Ministrze Komunikacji.
Życiorys.
Urodził się w 1878 w Krakowie-Podgórzu. Ukończył szkołę realną z egzaminem dojrzałości. W 1896 ukończył we Lwowie szkołę średnią i podjął studia na Wydziale Inżynierii Politechniki Lwowskiej. W lipcu 1898 złożył I egzamin rządowy. Dyplom inżyniera uzyskał w 1901. W latach 1901–1929 był zatrudniony w państwowej administracji technicznej (do 1929 jako dyrektor robót publicznych we Lwowie), od 1922 do 1929 był wykładowcą kosztorysowania inżynieryjnego na Wydziale Inżynieryjnym PLw, a od 1929 profesorem zwyczajnym robót ziemnych, budowy dróg i tuneli. W roku 1931/32 pełnił funkcję dziekana Wydziału Inżynieryjnego, był członkiem Polskiego Towarzystwa Politechnicznego we Lwowie. Był członkiem zwyczajnym Kasyna i Koła Literacko-Artystycznego we Lwowie.
Jego żoną była Helena z Bielskich (1876–1933), zmarła wskutek obrażeń po potrąceniu przez taksówkę na Placu Akademickim we Lwowie. Był stryjecznym bratem ojca inż. Adama Bratro.
Został pochowany w grobowcu rodzinnym na Cmentarzu Łyczakowskim we Lwowie.

</doc>
<doc id="627736" url="https://pl.wikipedia.org/wiki?curid=627736" title="Efemerydy (botanika)">
Efemerydy (botanika)

Efemerydy (ang. "ephemerals" z gr. "ephēmeros") – rośliny jednoroczne o bardzo krótkim cyklu życiowym. Od skiełkowania do wydania nasion lub zarodników mija w ich przypadku do kilku tygodni. 
Poprzez wyjątkowo krótki cykl życiowy efemerydy zaadaptowały się do skrajnie niekorzystnych warunków środowiska. Długie okresy suszy lub niskich temperatur spędzają w postaci nasion, które wytwarzają wyjątkowo szybko w czasie sprzyjających warunków klimatycznych. Efemerydy mają największy udział we florach terenów pustynnych i półpustynnych, pokrytych zimą śniegiem stepach, ekosystemach trawiastych klimatu śródziemnomorskiego, na dużych wysokościach w górach oraz w strefie klimatu arktycznego.
W Polsce do efemerydów należą drobne rośliny wczesnowiosenne korzystające z dostępu do światła w okresie poprzedzającym rozwinięcie się innych gatunków lub zajmujące skrajne siedliska (np. piaski). Przykładem efemerydów w polskiej florze jest wiosnówka pospolita. Innym przykładem tej grupy roślin jest "Boerhavia repens". Do efemeryd należą też mchy i wątrobowce rozwijające się na polach uprawnych w krótkim okresie między sprzętem plonów i zaoraniem pól. 

</doc>
<doc id="627737" url="https://pl.wikipedia.org/wiki?curid=627737" title="Georgi Iliew">
Georgi Iliew



</doc>
<doc id="627738" url="https://pl.wikipedia.org/wiki?curid=627738" title="Ursus A">
Ursus A

Ursus A – rodzina polskich samochodów i autobusów z okresu międzywojennego produkcji Zakładów Mechanicznych Ursus w Warszawie.
Historia modelu.
W maju 1924 roku Ministerstwo Spraw Wojskowych podpisało z Z.M. Ursus umowę na dostawę 3-tonowych Berlietów CBA i 1,5 tonowych S.P.A. 25/C Polonia, co pozwoliło zakładom na rozbudowę fabryki w Czechowicach pod Warszawą. Dostawa miała być zrealizowana w 3 partiach - po 200 Berlietów i 150 S.P.A.: pierwsza partia miała być importowana, druga montowana z importowanych części, trzecia produkcji całkowicie krajowej. 
Niestety w rzeczywistości uzyskano zgodę Ministerstwa na sprowadzenie drugiej partii w stanie zmontowanym, na odstąpienie od produkcji Berlietów i zastąpienie ich 1,5 tonowymi S.P.A. w liczbie 375 sztuk.
Pierwsza partię 52 ciężarówek Ursus wyprodukowanych już w Polsce, zademonstrowano 11 lipca 1928 roku i w stosunku do licencyjnego oryginału firmy S.P.A. posiadały różnice związane z przystosowaniem do polskich warunków. Biuro Konstrukcyjne pod kierownictwem inż. Witolda Jakusza stworzyło też inne wersje, a produkcję zakończono w 1931 roku.
Wyprodukowano około 1200 tych pojazdów - choć źródła mówią o 884 (509 cywilnych i 375 wojskowych).
O dobrej ich jakości świadczyć może wzięcie udziału w rajdzie Warszawa - Zakopane - Warszawa i fakt wjechania na pokrytą śniegiem Gubałówkę, gdy zagraniczni konkurenci wycofali się z rajdu z uwagi na wyjątkowo silne mrozy i ciężkie warunki terenowe.
Wersje.
Ursus typ A i A30.
Był to podstawowy model o ładowności powiększonej w stosunku do S.P.A. do 2 ton, a później 2,5 tony. Szkielet kabiny i skrzyni ładunkowej wykonany był z drewna, nadwozie osadzone było na ramie tłoczonej z blachy stalowej. Późniejsze Ursusy A, A30 i AW posiadały tzw. "wspornik górski" - czyli wspornik opuszczany i wbijany w drogę w razie zatrzymania pojazdu na pochyłości. 
Na podwoziach typu A i A30 budowano wozy strażackie, miejskie polewaczki, cysterny, sanitarki, ambulanse pocztowe i autobusy 20-osobowe.
Ursus typ AT.
Na bazie seryjnego podwozia typu A powstał model AT - 3-osiowy o napędzanych 2 tylnych osiach oraz Ursus 303, o drugiej tylnej osi typu wleczonego. Podstawowa różnica to zastąpienie mostu tylnego przez mosty zawieszone na resorach. 
Ursus typ AW.
W 1928 powstało podwozie Ursus typ AW czyli wzmocnione, wydłużone i poszerzone (rozstaw osi 4,5 m, rozstaw kół 1,6 m, długość 6,8 m). Nośność wzrosła do 2,5 - 3 ton, co pozwoliło na karosowanie podwozi jako 22-osobowe autobusy. Zwiększona masa pojazdu wymogła zastosowanie hamulców na 4 koła. Wybudowano prawdopodobnie około 200 podwozi typu AT i AW.
Ursus typ C.
Ursus planował zaprojektowanie i wytwarzanie niewielkich samochodów osobowych (rozstaw osi – 2,7 m, rozstaw kół – 1,3 m), średniolitrażowych (ok. 1600 ccm). Początkowo miały być  wyposażone w zespół napędowy francuskiej firmy CIME. Jednakże ten typ pojazdu – w nomenklaturze zakładów model „URSUS typ C” nie został zbudowany.
Na bazie podwozia Ursusa A skonstruowano także samochód pancerny wz. 29.

</doc>
<doc id="627739" url="https://pl.wikipedia.org/wiki?curid=627739" title="Stanisław Brzozowski">
Stanisław Brzozowski



</doc>
<doc id="627743" url="https://pl.wikipedia.org/wiki?curid=627743" title="Georgi Iliew (piłkarz)">
Georgi Iliew (piłkarz)

Georgi Iliew Rusew (ur. 5 września 1981 roku w Warnie), bułgarski piłkarz, grający na pozycji środkowego pomocnika lub napastnika. Od 2008 roku gra w zespole Czerno More Warna. Wcześniej był zawodnikiem CSKA Sofia, Łokomotiwu Płowdiw i także Czerno More Warna, którego jest wychowankiem.
Na początku 2006 roku zadebiutował w reprezentacji Bułgarii. W latach 2006–2007 rozegrał w niej 12 spotkań i zdobył jednego gola.

</doc>
<doc id="627745" url="https://pl.wikipedia.org/wiki?curid=627745" title="Ligsziddongajlin chijd">
Ligsziddongajlin chijd

Ligsziddongajlin chijd (mong. Лигсивдунгайлин) – klasztor lamajski w mieście Bulgan w Mongolii. 
Założony w latach 1666–1667 (według Gungaadasza w XVIII w., według "mongoliatemples.net" w 1682), należał do największych kompleksów klasztornych w Mongolii. Aż do I połowy XX wieku klasztor był rozbudowywany, uległ zniszczeniu w 1937 podczas komunistycznych represji antybuddyjskich w Mongolii. Wznowił działalność na początku lat dziewięćdziesiątych XX wieku.
W starszej polskiej literaturze znany jako Wan Chüree (od książęcej siedziby leżącej koło klasztoru), w mongolskiej literaturze znany pod różnymi nazwami: "Вангийн хүрээ, Булганы хүрээ, Ван хүрээ, Ханд чин вангийн хүрээ, Дайчин вангийн хүрээ, Лигсивдунгайлин." 

</doc>
<doc id="627748" url="https://pl.wikipedia.org/wiki?curid=627748" title="Georgi Iliew (przedsiębiorca)">
Georgi Iliew (przedsiębiorca)

Georgi Andriejew Iliew (ur. 22 lipca 1966, zm. 25 sierpnia 2005) – bułgarski biznesmen i działacz piłkarski, były prezes pierwszoligowego Lokomotiwu Płowdiw.
25 sierpnia 2005 roku w restauracji kurortu nad Morzem Czarnym, niedaleko Burgasu, został zamordowany przez nieznanych sprawców. Bułgarska policja podejrzewała, że Iliew, który był powiązany ze światem przestępczym, padł ofiarą wojny gangów. Dziesięć lat wcześniej w Sofii w podobnych okolicznościach zginął jego brat Wasyl.

</doc>
<doc id="627751" url="https://pl.wikipedia.org/wiki?curid=627751" title="Marc Levy">
Marc Levy

Marc Levy (ur. 16 października 1961 w Boulogne-Billancourt) – francuski powieściopisarz.
W wieku 18 lat wstąpił do Czerwonego Krzyża jako ratownik. Po trzech latach zostało mu powierzone stanowisko dyrektora ratownictwa w departamencie Hauts-de-Seine. Studia odbył na uniwersytecie Paris-Dauphine.
W 1984 wyleciał do Stanów Zjednoczonych, gdzie założył dwie firmy (jedną w Kalifornii, drugą w Kolorado), specjalizujące się w grafice komputerowej.
Po powrocie do Paryża w 1991 roku, wraz z dwoma przyjaciółmi otworzył biuro architektoniczne "Euryhtmic-Cloiselec".
Swoją pierwszą książkę zaczął pisać w 1998 roku dla syna Louisa. Powieść "Et si c'était vrai..." ukazała się w 2000 roku i odniosła wielki sukces. Marc Levy sprzedał prawa do adaptacji filmowej amerykańskiej wytwórni DreamWorks. Film "Jak w niebie" w reżyserii Marka Watersa wszedł na ekrany kin w 2005 roku.
Kolejne powieści Marca Levy'ego odniosły nie mniejszy sukces i ugruntowały wysoką pozycję pisarza nie tylko we Francji, ale i w Europie.
Obecnie trwają przygotowania do adaptacji filmowej powieści "Mes amis Mes Amours". Zdjęcia do filmu mają się rozpocząć w lecie, w Londynie.

</doc>
<doc id="627754" url="https://pl.wikipedia.org/wiki?curid=627754" title="Liero Xtreme">
Liero Xtreme



</doc>
<doc id="627755" url="https://pl.wikipedia.org/wiki?curid=627755" title="Skakun fałdowany">
Skakun fałdowany

Skakun fałdowany ("Tetrix undulata") – gatunek owada prostoskrzydłego z rodziny skakunowatych.
Ubarwienie ma zmienne, zwykle żółto- lub szarobrązowe z ciemniejszym marmurkowaniem. Osiąga od 8 do 12 mm długości od czubka głowy do końca przedplecza. Środkowe człony czułków są trzykrotnie dłuższe niż szersze. Przedplecze cechuje łukowato wzniesiona listewka środkowa. Pokrywy są węższe niż środkowe uda. Skrzydła mają tylną, narożną krawędź pozbawioną wcięć. Tylna para odnóży ma smukłe, trzykrotnie dłuższe niż szersze uda.
Zasiedla śródleśne polany, łąki i suchsze torfowiska. Zimują larwy jak i owady dorosłe.
Występuje w większej części Europy, w tym w Polsce. Wyróżnia się 2 podgatunki:

</doc>
<doc id="627757" url="https://pl.wikipedia.org/wiki?curid=627757" title="Markizaty w Wielkiej Brytanii">
Markizaty w Wielkiej Brytanii

Markizaty istniejące.
Parostwo Zjednoczonego Królestwa.
1Zajmuje wyższą pozycję w precedencji jako Lord Wielki Szambelan.

</doc>
<doc id="627758" url="https://pl.wikipedia.org/wiki?curid=627758" title="Zamazywanie pliku">
Zamazywanie pliku

Zamazywanie pliku – proces nadpisywania pliku, czasami wielokrotnie, mający na celu zagwarantować trwałe usunięcie pliku.
Zastosowania.
Zamazywanie pliku jest ważne w przypadku dbania o poufność bądź bezpieczeństwo. Usunięcie pliku przez użycie standardowej funkcji kasującej systemu operacyjnego nie usuwa całkowicie pliku. Zwykle standardowa funkcja kasująca usuwa plik przez oznaczenie zajmowanego przez niego miejsca jako wolny i uaktualnienie metadanych systemu plików, pozostawiając nietkniętą faktyczną zawartość pliku na fizycznym nośniku danych. Gdy system plików jest nadal wykorzystywany może dojść w końcu do sytuacji w której to miejsce zostanie przypisane innym plikom i nadpisane. Jednakże jeżeli system plików nie był intensywnie używany od czasu usunięcia pliku, istnieje duża szansa na odzyskanie go w całości, bądź częściowo przez narzędzia do odzyskiwania danych.
Niektórzy naukowcy wskazują na teoretyczną możliwość odzyskania danych z nośników magnetycznych, jak twardy dysk, nawet w przypadku gdy dane znajdujące się na nim zostały nadpisane jednokrotnie - dotyczy to jednak starszych dysków (o pojemności 200 MB i mniejszej) w których głowice kierowane są za pomocą silnika krokowego. Mechanizm ten nie jest zbyt dokładny i powoduje, że część danych po nadpisaniu może być możliwa do odczytania poprzez ślady magnetyczne na krawędziach sektorów. Inną możliwością jest obrazowanie domen magnetycznych i obliczanie na podstawie histerezy magnetycznej prawdopodobieństwa wystąpienia danego zapisu przed nadpisaniem. W przypadku takich dysków i dyskietek dopiero wielokrotne nadpisanie zapobiega takiej możliwości. We współczesnych dyskach, ze względu na inny system pozycjonowania głowic, rozmieszczenia znaczników sektorów po całym dysku oraz bardzo dużą gęstość zapisu, jednokrotne nadpisanie danych uniemożliwia ich odzyskanie.
Sposób działania.
Programy do zamazywania plików usuwają pliki przez ich nadpisanie bezużytecznymi danymi. Dla poprawy bezpieczeństwa czynność tą mogą wykonać wielokrotnie. Wiele instytucji rządowych opracowało specjalne procedury usuwania plików, np. w stworzonym przez amerykański Departament Obrony dokumencie DoD 5220.22-M mowa jest o wymogu trzykrotnego nadpisania pliku.
Zamazywanie pliku trwa znacznie dłużej niż tylko jego usunięcie.
Niektóre programy do zamazywania plików, oprócz nadpisywania ich zawartości, zamazują również wszystkie informacje o pliku w metadanych systemu plików. Jest to użyteczne gdy nie chcemy pozostawić żadnych śladów o obecności pliku na dysku. Na przykład podczas kasowania pliku, w systemie plików FAT, kasowany jest tylko pierwszy znak nazwy pliku. Istnieje przez to możliwość poznania części nazwy pliku, jak i czasu jego utworzenia i ostatniej modyfikacji. Rozwiązaniem tego problemu jest podane wyżej zamazanie informacje w metadanych.

</doc>
<doc id="627761" url="https://pl.wikipedia.org/wiki?curid=627761" title="Śmiechu warte">
Śmiechu warte

Śmiechu warte – polski program rozrywkowy emitowany od 4 maja 1994 do 16 maja 2009 na antenie TVP1, oparty na japońskim formacie "Kato-chan Ken-chan gokigen terebi" emitowanego na antenie TBS, na amerykańskiej licencji ABC (tu odpowiednik nosił nazwę "America's Funniest Home Videos").
W 1998 roku program zdobył drugie miejsce w Telekamerach Tele Tygodnia w kategorii "Rozrywka".
Charakterystyka programu.
W programie przedstawiano i oceniano zabawne lub niezwykłe fragmenty domowych i amatorskich nagrań wideo, zgłaszanych do programu przez samych autorów. Nagrania pierwszych 4 odcinków miały miejsce na początku maja 1994. Program po raz pierwszy został wyemitowany 4 maja 1994. Początkowo był nadawany w niedziele (głównie po Teleexpressie), później w piątki o 15:40 (głównie przed Modą na sukces) i soboty o 13:10 na antenie Programu Pierwszego Telewizji Polskiej. Program był wstrzymywany na okres wakacji (nadawano wówczas powtórki programu).
W latach 1994–2001 program miał charakter konkursowy, posiadając jury wybierane przez prowadzącego poprzez rzucanie w kierunku publiczności pięciu kolorowych piłeczek tenisowych. W latach 2001-2009 publiczność głosowała za pomocą pilotów z przyciskami (jak w wersji amerykańskiej).
Widzowie wybierali spośród 5 filmów te, które mają prawo wziąć udział w losowaniu nagród:
Ponadto w programie emitowano filmy zza granicy (głównie z USA – amerykańskiego odpowiednika "Śmiechu warte", ale także z innych krajów, np. z Niemiec czy Japonii).
W drugim odcinku, kiedy był pierwszy plebiscyt na film tygodnia (były 3 filmy) prawo głosu miały 3 osoby wybrane z widowni. W kolejnych odcinkach emitowano 3–4 filmy, a widownia w studiu wybierała film poprzez oklaski – im większe i dłuższe były oklaski, tym lepszy wynik filmu. W kolejnych odcinkach prowadzący wybierali kopertę, w której znajdowały się numery rzędów, na których siedzieli widzowie. Po wylosowaniu numeru asystentka wybierała 5 osób z danego rzędu, który wybierali zwycięski film poprzez podniesienie „lizaków” z logo Śmiechu Warte. Pierwszy plebiscyt na wideo miesiąca wyglądał w ten sposób, że dziecko wybrane przez asystentkę z widowni wybierało z leżącej w studiu sterty nadesłanych kaset jedną kasetę, która stawała się wideo miesiąca. Nagrany na niej film nie musiał brać udziału w konkursie „film tygodnia”, ani nie musiał być wcześniej emitowany.
Odwołane emisje programu.
Emisja programu została odwołana 1 kwietnia 2005 roku z powodu pogorszenia się stanu zdrowia papieża Jana Pawła II, jak i tydzień później, 8 kwietnia 2005, podczas żałoby po jego śmierci. Program miał przerwę w emisji od września 2006 do II połowy kwietnia 2007 roku, bowiem dyrekcja Jedynki za czasów zarządu Bronisława Wildsteina chciała zakończyć już emisję tego programu z powodu spadającej oglądalności.
Ekipa programu.
Reżyserem i scenarzystą był od samego początku aż po odcinek z lutego 2008 Leszek Szopa, zaś od marca 2008 do maja 2009 Dariusz Goczał. Asystentem reżysera i montażem zajmował się Stefan Falkiewicz, producentem był Krzysztof Bielecki.
Miejsce kręcenia programu i wspomnienie o nim.
"Śmiechu warte" kręcono w Szczecinie przy ulicy Mieczysława Niedziałkowskiego 24. W latach 1994–1997 program był nagrywany w szczecińskim klubie „Imperium”, po czym został przeniesiony do studia TVP Szczecin. Został wspomniany w negatywnym świetle, w utworze hip-hopowej grupy Kaliber 44 „Litery”, wydanym na płycie "" we wrześniu 2000 roku.
W jednym z odcinków sitcomu "Świat według Kiepskich" program został sparodiowany. Nazywał się tam „Warte śmiechu” i prowadził go Tadeusz Drozda. Z kolei w odcinku Kocham Kino pojawiła się inna aluzja do programu („Śmichy Chichy”), kiedy to Ferdynand w rozmowie z Haliną wspominał swój nominowany w przeszłości film i narzekał, że jury było tam wybierane rzucaniem piłeczek jak w pierwowzorze.
Piosenka tytułowa.
Piosenka tytułowa została stworzona, zagrana i zaśpiewana przez Aleksandra Nowackiego.
W latach 2006–2007 piosenka była śpiewana przez Monikę Boras.

</doc>
<doc id="627763" url="https://pl.wikipedia.org/wiki?curid=627763" title="Scarlett (powieść)">
Scarlett (powieść)

Scarlett – powieść autorstwa Alexandry Ripley; pierwszy z dwóch oficjalnych sequeli powieści "Przeminęło z wiatrem" Margaret Mitchell. Książka została wydana w 1991, po wielu latach starań i kontaktów ze spadkobiercami Mitchell.
Opisuje dalsze losy Scarlett O’Hary, walczącej o odzyskanie Rhetta Butlera, po jego odejściu na końcu oryginalnej powieści.
W 1994 na jej podstawie został zrealizowany miniserial telewizyjny, pod tym samym tytułem.
Treść.
Książka zaczęła się tam, gdzie oryginał się skończył, ze Scarlett na pogrzebie Melanie Hamilton, na którym to Rhett Butler już nie był obecny. Scarlett, ze złamanym sercem i poirytowana tym, że mąż zostawił ją, udała się do „Tary”, gdzie zasmucił ją fakt, że „Mammy” - niania jej oraz jej matki - umiera. Podszywając się pod szwagra, Willa Bentenn - męża Susan Elinor „Suellen”, sprowadziła Rhetta do „Tary”. Wiedziała, że nie przyjedzie gdy ona będzie na miejscu. Tuż przed śmiercią, „Mammy” wymusiła na Butlerze, żeby opiekował się Scarlett. Mężczyzna zgodził się, ale nie zamierzał dotrzymać słów. Po śmierci byłej niewolnicy, Rhett i Scarlett pokłócili się co doprowadziło do wyjazdu mężczyzny. Scarlett wróciła do Atlanty z zamiarem odzyskania małżonka.
Scarlett udała się do Charleston do rodziny Rhetta i próbowała osaczyć jego przez przekonanie do siebie swojej teściowej. Rhett za jej namową zgodził się zabrać ją na żaglowiec w porcie, gdzie ich łódź wywróciła się podczas rejsu w strasznej burzy. Scarlett i Rhett dopłynęli na wyspę, gdzie uprawiali seks w jaskini. Rhett początkowo zaprzeczał, a potem przyznał, że kocha Scarlett, ale nie chciał znów „zatracić się”. Po powrocie do Charleston Rhett zostawił Scarlett w stanie bliskim śmierci w domu swojej matki, mówiąc jej w liście, że chociaż podziwia jej odwagę, nigdy więcej jej nie zobaczy.
Po tym, jak Scarlett odzyskała siły, opuściła Charleston wraz z dwiema ciotkami. Pauline i Eulalie Robillard wraz z nią wzięły udział w uroczystości urodzinowej dziadka ze strony matki w Savannah. Scarlett zostawiła notatkę matce Rhetta, ale szwagierka, Rosemary Butler, spaliła ją.
Scarlett odwiedziła krewnych O'Hara w Savannah, wbrew życzeniom swojej matki. Dziadek Scarlett zaoferował wnuczce Scarlett swój cały spadek, jeśli pozostała by z nim w Savannah do śmierci i unikała kontaktu ze nienawidzoną przez niego rodziną od strony Gerlada. Scarlett odmówiła. Zamiast tego poznała się bliżej się ze swoim kuzynem Jamie i jego rodziną. Wkrótce dołączył do nich inny kuzyn, ksiądz Colum O'Hara z Irlandii. Scarlett otrzymała list od Rhetta o zamiarze rozwodu. Zgodziła się udać się w podróż do Irlandii. W tym czasie Scarlett zdała sobie sprawę, że jest w ciąży z dzieckiem Rhetta, ale ukrywła swoją ciążę.
W samej Irlandii, Scarlett została mile powitana przez swoich irlandzkich krewnych. W pobliżu miejsca gdzie się zatrzymali stał zaniedbany dom o nazwie „Ballyhara”. Była to posiadłość jej przodków O'Hara dawno temu, zanim Anglicy ją zajęli. Scarlett wkrótce otrzymała powiadomienie o rozwodzie od Rhetta. Planowała powrót do Ameryki, ale dowiedziała się, że nie tracił czasu i ożenił się z Anne Hampton, która zachowaniem przypominała zmarłą Melanie. Ze złamanym sercem Scarlett postanowiła pozostać w Irlandii. Współpracując z prawnikami, pozostawiła 2/3 „Tary” swojemu synowi Wade'owi z pierwszego małżeństwa. Kupiła „Ballyharę” i osiadła w Irlandii ku uciesze jej irlandzkiej rodziny. Ona i Colum wmówili wszystkim, że jej mąż zmarł, zamiast wyjawić prawdę o rozwodzie.
Gdy „Ballyhara” zostaje odrestaurowana, Scarlett z niecierpliwością oczekiwała narodzin dziecka, modląc się, aby była dziewczynką i ślubowała, że będzie dobrą matką. Szanowana przez mieszkańców miasta i jej rodzinę, zyskała reputację pracowitej kobiety. Staje się znana jako „O'Hara”, gdzie tytuł był zarezerwowany dla niekwestionowanego przywódcy rodzinnego klanu.
W noc Halloween jej wody płodowe odeszły. Jej gospodyni, pani Fitzpatrick i położna, którą wzywa Colum, nie byli w stanie poradzić sobie z sytuacją i wyglądało na to, że Scarlett umrze. Zamiast tego uratowała ją mądra stara kobieta, która mieszkała w pobliżu „nawiedzonej” posiadłości. Cięcie cesarskie zakończyło się powodzeniem, ale wewnętrzne obrażenia zadane Scarlett doprowadziły do tego, że stała się bezpłodna. Dziecko, dziewczynka, urodziła się z ciemną skórą jak Rhett, ale z niebieskimi oczami, które powoli zmienią kolor na zielony. Scarlett nazwała ją Katie Colum „Cat” O'Hara, z powodu jej zielonych oczu.
Po tym, jak Scarlett osiedliła się w „Ballyharze”, kilkakrotnie wpadła na Rhetta w Ameryce, gdy popłynęła łodzią do Bostonu. Jeszcze raz na targach, gdzie przyznaje, że wciąż go kocha.Ponownie w tygodniu po polowaniach na lisy. Nadal nie wiedział, że ma dziecko. Potem odszukał jej na balu towarzyskim, a Scarlett zdała sobie sprawę, że nadal ją kocha.
Lord Fenton, jeden z najbogatszych mężczyzn w Europie, grał ze Scarlett w kotka i myszkę. W końcu zapragnął ją poślubić i by urodziła mu dzieci po tym jak widział ognistego ducha i brak strachu u jej córki. Planował także połączyć ich majątki, gdyż był właścicielem Adamstown, ziemi sąsiadującej z tą należącą do Scarlett. Rozgniewana jego arogancją, Scarlett odmówiła i nakazała mu wyjść z domu. Scarlett wyjechała do Dublina na coroczną wizytę, gdzie odbywały się przyjęcia i polowania. Później postanowiła jednak zaakceptować lorda Fentona, gdy dowiedziała się, że Anne Hampton Butler jest w ciąży.
Wieści o jej zaręczynach rozeszły się, a pijany Rhett obraził ją, gdy Scartlett wpadła na niego podczas wyścigu konnego. Znajoma wyjawiła Scarlett, że Anne i dziecko umarły. Scarlett pospieszyła z powrotem do „Ballyhary”, mając nadzieję, że Rhett będzie ją szukać. Znalazła tam Brytyjczyków z nakazem aresztowania księdza Columa, który był szefem grupy irlandzkich terrorystów. Colum został zamordowany, a Rosaleen Fitzpatrick podpaliła angielski arsenał, aby go pomścić. Wieśniacy, myśląc, że Scarlett była w sojuszu z Brytyjczykami, spalili jej dom. Rhett przybył jej na ratunek i próbował przekonać ją do ucieczki razem z nim. Scarlett rozpaczliwie biegała jednak po domu i nawoływała Katie Colum. Kiedy wyjawiła Rhettowi, że jest ojcem „Cat”, pomógł jej w poszukiwaniach. W końcu znaleźli ją i wyszli cało z pożaru. Rhett i Scarlett wyznali sobie miłość. Następnego ranka, gotowi do wspólnego życia, podjęli decyzję o opuszczeniu Irlandii.

</doc>
<doc id="627764" url="https://pl.wikipedia.org/wiki?curid=627764" title="Croce (miejscowość)">
Croce (miejscowość)

Croce (kors. "A Croce d'Ampugnani") to osada i gmina we Francji, w regionie Korsyka, w departamencie Górna Korsyka.
Według danych na rok 1990 gminę zamieszkiwało 78 osób, a gęstość zaludnienia wynosiła 12 osób/km².

</doc>
<doc id="627765" url="https://pl.wikipedia.org/wiki?curid=627765" title="Format własnościowy">
Format własnościowy



</doc>
<doc id="627766" url="https://pl.wikipedia.org/wiki?curid=627766" title="Tijs Verwest">
Tijs Verwest



</doc>
<doc id="627767" url="https://pl.wikipedia.org/wiki?curid=627767" title="Tiesto">
Tiesto



</doc>
<doc id="627775" url="https://pl.wikipedia.org/wiki?curid=627775" title="Religie rodzime Afryki">
Religie rodzime Afryki

Religie rodzime Afryki – pojęcie obejmujące tradycyjne wierzenia i praktyki ludów Czarnej Afryki, które kształtowały się przed kontaktami Afrykanów z religiami przyniesionymi z zewnątrz. Religie te, inaczej niż islam czy chrześcijaństwo, nie stanowią skodyfikowanych zamkniętych systemów, a raczej cechuje je nieustanna zmiana i dostosowywanie do bieżących warunków życia wyznawców. Powszechny jest również synkretyzm, czyli łączenie religii tradycyjnych z islamem lub chrześcijaństwem.
Zróżnicowanie religii rodzimych Afryki jest równie wielkie jak zróżnicowanie etniczne i językowe tego kontynentu, trudno zatem wskazać cechy, które łączyłyby wszystkie tradycyjne religie afrykańskie. Artykuł opisuje zjawiska pojawiające się w religiach afrykańskich stosunkowo często, ale bynajmniej nie zawsze i wszędzie. Równie trudno jest oszacować liczbę wyznawców tych religii, bowiem wielu Afrykanów deklaruje jako wyznanie islam bądź chrześcijaństwo, jednocześnie kontynuując wiele tradycyjnych praktyk.
Problemy w postrzeganiu religii afrykańskich.
Religie Afryki często padały ofiarą europejskich uprzedzeń i uproszczeń, nierzadko inspirowanych rasizmem. Pierwsi misjonarze byli wręcz skłonni postrzegać religijne praktyki Afrykanów jako obrzędy szatańskie. Również badacze etnolodzy przyczynili się do upowszechnienia pewnych stereotypów. Często zgodnie z XIX-wieczną doktryną ewolucjonizmu określali oni religie Afryki jako „prymitywne” bądź „archaiczne”, a zatem niejako gorsze od rozwiniętych religii jak islam czy chrześcijaństwo. Równie często popełniali oni błąd "pars pro toto", biorąc coś co jest tylko jednym z elementów religii (jak np. kult przodków, magia związana z maskami i figurkami) za jej główną cechę swoistą.
Mity.
Mity wyjaśniają pochodzenie takich zjawisk jak świat, śmierć, ciała niebieskie, ludzie, zwierzęta, istoty boskie. Mity często opisują też pochodzenie danej grupy etnicznej. Z mitów nierzadko wynikają zasady postępowania np. Masajowie wierzą, że bóg Ngai dał im w posiadanie całe bydło świata i mogą je bezkarnie kraść innym ludom.
Istoty boskie.
Wiele ludów wierzy w istnienie Boga Najwyższego, niemającego określonego kształtu i płci. Jest on stwórcą wszechświata, zsyła deszcze i pioruny, ale nie ingeruje bezpośrednio w sprawy ludzi.Ludzie nie zwracają się do niego bezpośrednio, a przez inne – pomniejsze bóstwa. Między Bogiem a ludźmi istnieje wielka liczba istot boskich. U Jorubów Obatala jest władcą ziemi, Oduduwa jest władczynią nieba a ich potomstwo zwane "orisza" ma rozmaite „kompetencje” w sprawach ludzkich. U ludu Ewe bóstwa "trowo" utożsamia się ze skałami, drzewami i źródłami. Organizacja świata pomniejszych bóstw przypomina organizację świata ludzi.
Kult i obrzędy.
Czynności religijne wykonuje się w ściśle określonym miejscu np. w świętym gaju lub sanktuarium, bądź w wybranej do tego grocie czy gdziekolwiek pod gołym niebem. Świątynie służą nie do gromadzenia się, ale do przechowywanie przedmiotów kultowych jak bębny, maski, ołtarz ofiarny. Personel religijny stanowią kapłani, którzy reprezentują zbiorowość w kontakcie ze światem bóstw, wróżbici, znachorzy i łowcy czarowników. Niekiedy osobami uświęconymi bywają również wódz i kowal. Kult przyjmuje formę: śpiewu, tańca, skandowania modlitw, składania ofiar krwawych lub bezkrwawych. Rytuały odprawia się zwykle w grupie, indywidualny kult jest rzadszy.
Niektóre grupy etniczne mają ściśle określone kalendarze religijne, u innych obrzędy odprawia się przy ważnych okazjach takich jak zbiory, wyjście na polowanie, inicjacja młodych. Inną okazją do odprawienia obrzędu jest opętanie członka społeczności przez ducha jak w wypadku kultu zar w Rogu Afryki.
Śmierć i życie pozagrobowe.
Człowiek składa się, według wizji Afrykanów, z szeregu elementów. Niektóre z nich giną wraz z jego śmiercią, inne trwają w jego potomnych bądź przenoszą się do innej rzeczywistości. Człowiek, który prowadził życie uważane za dobre, spłodził potomstwo i został pogrzebany z odpowiednimi obrzędami, jest godzien stać się przodkiem. Przodkowie uczestniczą w życiu społeczności i strzegą przestrzegania zwyczajów. Społeczność składa im ofiary, w zamian za co przodkowie pośredniczą w kontakcie z bóstwami.
Magia i tajne stowarzyszenia.
Wiara w magię jest powszechna w religiach afrykańskich. Magia może mieć skutki dobroczynne np. sprowadzać deszcz, ale też może zaszkodzić (np. sprowadzać pioruny bądź chorobę). Zauważa się, że wiara w „złą” magię przybiera na sile, gdy w społeczności wzrastają napięcia i konflikty. Przed szkodliwym urokiem można się chronić m.in. za pomocą amuletów. Ludzie chcący dysponować siłami magicznymi łączą się niekiedy w tajne stowarzyszenia. Przyjęciu do stowarzyszenia towarzyszą rozbudowane obrzędy inicjacyjne.

</doc>
<doc id="627776" url="https://pl.wikipedia.org/wiki?curid=627776" title="Croce Benedetto">
Croce Benedetto



</doc>
<doc id="627777" url="https://pl.wikipedia.org/wiki?curid=627777" title="Spis alfabetyczny formatów plików komputerowych według rozszerzeń">
Spis alfabetyczny formatów plików komputerowych według rozszerzeń



</doc>
<doc id="627778" url="https://pl.wikipedia.org/wiki?curid=627778" title="Czapielski Młyn">
Czapielski Młyn

Czapielski Młyn (dodatkowa nazwa w j. kaszub. Czapelsczi Młin) – wieś w Polsce, położona w województwie pomorskim, w powiecie kartuskim, w gminie Stężyca.
Wieś leży w pobliżu jeziora Ostrzyckiego na obszarze Kaszubskiego Parku Krajobrazowego. Wchodzi w skład sołectwa Czaple.
W latach 1975–1998 Czapielski Młyn administracyjnie należał do województwa gdańskiego.
Przed 2023 r. miejscowość była częścią wsi Nowe Czaple.
Czapielski Młyn 31 grudnia 2011 r. miał 25 stałych mieszkańców.

</doc>
<doc id="627788" url="https://pl.wikipedia.org/wiki?curid=627788" title="Okopisko">
Okopisko

Okopisko – ludowe określenie cmentarza żydowskiego.
Pierwotnie było dość popularne w staropolskich, małomiasteczkowych społecznościach Galicji. Okopisko w pierwotnym znaczeniu określało miejsce, gdzie grzebano padłe z powodu różnych chorób zwierzęta.
Obecnie w sferze tradycji, przekazów ustnych, opracowaniach, publikacjach i projektach historycznych określenie może mieć różny wydźwięk:

</doc>
<doc id="627789" url="https://pl.wikipedia.org/wiki?curid=627789" title="Sandro Pertini">
Sandro Pertini

Alessandro „Sandro” Pertini (ur. 25 września 1896 w Stelli, zm. 24 lutego 1990 w Rzymie) – włoski polityk i dziennikarz, działacz antyfaszystowski, więzień polityczny, sekretarz Włoskiej Partii Socjalistycznej, długoletni parlamentarzysta, w latach 1968–1976 przewodniczący Izby Deputowanych, prezydent Włoch w latach 1978–1985.
Życiorys.
Syn Alberta i Marii. W 1914 podjął studia prawnicze na Uniwersytecie Genueńskim. Ostatecznie kierunek ten ukończył w 1923 na Università degli Studi di Modena e Reggio Emilia. Rok później został absolwentem nauk politycznych na Uniwersytecie Florenckim. Uczestnik I wojny światowej, został powołany w 1915, brał udział w walkach nad Isonzo. Dołączył do włoskich socjalistów, po rozłamie w pierwszej połowie lat 20. został członkiem Partito Socialista Unitario. Od 1919 zasiadał w radzie miejskiej swojej rodzinnej miejscowości.
Zdeklarowany przeciwnik reżimu faszystowskiego. Represjonowany i kilkakrotnie skazywany za prowadzoną działalność. Pierwszy raz zatrzymany w 1925 za rozpowszechnianie opozycyjnej broszury, skazany na 8 miesięcy pozbawienia wolności, którą to karę darowano na mocy amnestii. W 1926 był w grupie opozycjonistów, którzy zorganizowali wyjazd socjalistycznego działacza Filippa Turatiego do Francji. Skazany za to na 5 lat pozbawienia wolności, zdołał sam również wyjechać do Francji. Pracował tam m.in. jako robotnik, był na emigracji również sądzony za prowadzoną działalność. W międzyczasie we Włoszech zaocznie skazany na 10 miesięcy pozbawienia wolności. W 1929 na podstawie podrobionego paszportu powrócił do Włoch, gdzie został aresztowany, a następnie orzeczono wobec niego karę 10 lat i 9 miesięcy pozbawienia wolności. Początkowo więziony, później osadzany w obozach internowania, został zwolniony w sierpniu 1943. Dołączył do kierownictwa socjalistów oraz do Comitato di Liberazione Nazionale. Ujęty w październiku 1943 i następnie skazany na karę śmierci, zdołał w styczniu 1944 uciec i przedostać się do Mediolanu. Kontynuował działalność w CLN jako jeden z jego przywódców. Był jednym z organizatorów powstania w Mediolanie z kwietnia 1945.
W 1945 pełnił funkcję sekretarza Włoskiej Partii Socjalistycznej (wówczas pod nazwą Partito Socialista Italiano di Unità Proletaria). W 1945 zasiadł w Consulta Nazionale, prowizorycznym parlamencie. W latach 1946–1947 i 1947–1951 był dyrektorem „Avanti!”, czasopisma związanego z socjalistami. W 1946 wybrany do konstytuanty. W 1948 wszedł w skład Senatu I kadencji. W 1953 uzyskał mandat posła do Izby Deputowanych II kadencji. Z powodzeniem ubiegał się o reelekcję w pięciu kolejnych wyborach w 1958, 1963, 1968, 1972 i 1976. W 1963 objął funkcję wiceprzewodniczącego, a od lipca 1968 do czerwca 1976 był przewodniczącym Izby Deputowanych.
W lipcu 1978 w szesnastej turze głosowania został wybrany na urząd prezydenta Włoch. Kadencję prezydencką rozpoczął 9 lipca tegoż roku, a zakończył 29 czerwca 1985. Wszedł następnie w skład izby wyższej włoskiego parlamentu jako senator dożywotni, w którym zasiadał do czasu swojej śmierci w 1990.
Był przyjacielem Jana Pawła II. 13 maja 1981, po zamachu na papieża, odwiedził rannego w szpitalu klinicznym Gemelli. Według relacji watykańskiego fotografa Artura Mariego (przekazanej kilkanaście lat później) umierający prezydent wyraził chęć zobaczenia się z papieżem, na co jednak nie zezwoliła jego żona. Informacjom, aby to żona Sandra Pertiniengo podjęła taką decyzją, zaprzeczył natomiast przedstawiciel fundacji imienia zmarłego polityka.
Był żonaty z Carlą Voltoliną.

</doc>
<doc id="627794" url="https://pl.wikipedia.org/wiki?curid=627794" title="Stanisław Brzozowski (inżynier)">
Stanisław Brzozowski (inżynier)

Stanisław Brzozowski (ur. 19 maja 1889 w Myszkowicach, zm. 9 lipca 1959 w Gliwicach) – polski inżynier budowy mostów, profesor Politechniki Lwowskiej, po wojnie Politechniki Śląskiej w Gliwicach.
W 1916 ukończył studia na Wydziale Inżynieryjnym Szkoły Politechnicznej we Lwowie, po czym pracował w biurze budowy mostów Dyrekcji Kolei Państwowych we Lwowie. W 1924 obronił doktorat i wyjechał na studia do Francji. W 1927 habilitował się z teorii i budowy mostów na Politechnice Lwowskiej, od 1928 – profesor nadzwyczajny tej uczelni, od 1935 profesor zwyczajny, w latach 1933/1934 dziekan Wydziału Inżynieryjnego. W okresie radzieckiej okupacji Lwowa w grudniu 1940 kandydował do rejonowej rady delegatów pracujących.
W 1946, zmuszony do wyjazdu ze Lwowa zajętego przez ZSRR, osiadł w Gliwicach i objął katedrę budowy mostów na Politechnice Śląskiej.

</doc>
<doc id="627795" url="https://pl.wikipedia.org/wiki?curid=627795" title="Muzeum Egipskie w Kairze">
Muzeum Egipskie w Kairze

Muzeum Egipskie w Kairze, Muzeum Kairskie (, Al-Matḥaf al-Miṣrī) – muzeum sztuki egipskiej w stolicy Egiptu, Kairze, założone w 1835 roku.
Początkowo zabytki gromadzono w magazynach kairskiej szkoły językowej, później przeniesiono je do innego budynku w cytadeli Saladyna. W 1857 roku w Bulak francuski archeolog August Mariette (1821–1881) założył na bazie zgromadzonych dotychczas zbiorów muzeum sztuki egipskiej – pierwsze tego rodzaju muzeum na obszarze Bliskiego Wschodu. W 1880 roku zostało ono przeniesione do pałacu Isma’ila Paszy w Gizie. Od 1902 roku muzeum mieści się w specjalnie dla niego wybudowanym gmachu przy placu at-Tahrir w Kairze.
Dzisiejszą siedzibę, dwupiętrowy neoklasycystyczny gmach, zaprojektował w roku 1900 francuski architekt Marcel Dourgnon (1858–1911). Na niewielkiej powierzchni zgromadzono dotychczas ok. 160 tys. przedmiotów. Zwiedzający mogą podziwiać m.in. wyposażenia z grobowca faraona Tutanchamona, w tym jego złotą maskę; kolekcję portretów fajumskich, królewskie mumie, posągi faraonów, ich żon oraz bogów i bogiń egipskich.
Przed budynkiem ustawiono popiersia najwybitniejszych archeologów i badaczy starożytnego Egiptu. Od 2007 roku jest wśród nich także popiersie prof. Kazimierza Michałowskiego.
Historia.
Pierwsza kolekcja.
Pierwszy zbiór egipskich starożytności powstał w związku z prośbą francuskiego pioniera egiptologii Jeana-François Champolliona (1790–1832) skierowaną do wicekróla Egiptu Muhammada Alego (1769–1849) o wybudowanie gmachu dla ochrony egipskich pomników. Muhammad Ali rozpatrzył prośbę pozytywnie i 5 sierpnia 1835 roku wydał dekret nakazujący zbieranie i przekazywanie wszystkich obiektów z okresu faraonów uczonemu al-Tahtawiemu (wówczas dyrektorowi szkoły językowej w Kairze) i Jossefowi Effendiemu – inspektorowi stanowisk archeologicznych w Górnym Egipcie. W 1848 roku zgromadzone zbiory zostały umieszczone w magazynie szkoły językowej. Do oceny kolekcji najęty został francuski inżynier i geograf Maurice Adolphe Linant de Bellefrondes-Bey (1799–1883). Wiele artefaktów zostało rozkradzionych. W 1851 roku za rządów Abbasa I zbiory zostały przeniesione do pomieszczeń w cytadeli. W 1855 roku znaczna część kolekcji została przekazana przez Abbasa I w darze arcyksięciu austriackiemu Maksymilianowi i wzbogaciła zbiory Muzeum Historii Sztuki w Wiedniu.
Muzeum w Bulak.
1 czerwca 1858 roku Sa’id Pasza nominował francuskiego archeologa Auguste'a Mariette`a (1821–1881) na dyrektora Egipskiej Służby Starożytności. Mariette przyjechał do Egiptu w 1850 roku i odkrył w Sakkarze Serapeum. Po jego usilnych namowach, Sa’id Pasza zgodził się założyć Muzeum Egipskie. Mariette planował utworzenie muzeum w Gizie w odkrytej przez siebie dolinie świątyni Chefrena. Rozpoczął gromadzenie odkrytych przez siebie artefaktów w czterech pomieszczeniach dawnych doków w porcie nad Nilem w kairskiej dzielnicy Bulak. Wkrótce zgromadzono znaczną kolekcję zabytków z całego kraju i zaszła konieczność rozbudowy powierzchni magazynowej. W 1863 roku nastąpiło uroczyste otwarcie Muzeum Egipskiego w Bulak w obecności wicekróla Isma’ila Paszy. Najcenniejszym eksponatem muzeum był posąg Amunerdis znaleziony w 1858 roku w świątyni Montu w Karnaku. 
Położone nad brzegiem Nilu muzeum było zagrożone wylewami rzeki. W 1878 roku nastąpiła powódź, która zniszczyła znaczną część muzeum. W styczniu 1881 roku do Egiptu przybył kolejny francuski egiptolog Gaston Maspero (1846–1916), który po śmierci Mariette'a objął stanowiska dyrektora Egipskiej Służby Starożytności oraz dyrektora Muzeum Egipskiego w Bulak. Maspero kontynuował renowacje budynku w Bulak i opracował wystawę muzeum na kolejne pięć lat. W 1883 roku wydał przewodnik po zbiorach muzeum w Bulak. Maspero współpracował ze swoim uczniem Victorem Loretem (1859–1946), który wykonywał pracę kuratora muzeum oraz z pierwszym archeologiem egipskim Ahmedem Kamalem (1851–1923), który początkowo pracował jako tłumacz Maspero a później założył przy muzeum Szkołę Archeologii. Maspero wraz z Kamalem lobbowali lokalne władze na terenie całego Egiptu, by zakładały lokalne muzea starożytności. 
Z uwagi na zagrożenie wylewami rzeki oraz niedostatek powierzchni magazynowej i wystawienniczej podjęto decyzję o nowej lokalizacji muzeum.
Muzeum w Gizie.
W 1887 roku zbiory muzeum zostały przeniesione tymczasowo do pałacu Isma’ila Paszy w Gizie. 12 stycznia 1890 roku pierwsze 45 sal Muzeum w Gizie zostało uroczyście otwarte przez kedywa Taufika Paszę, kolejne 46 sal udostępniono publiczności rok później. Kolejnym dyrektorem Egipskiej Służby Starożytności został Victor Loret, który poświęcił się Muzeum w Gizie, w którym pracował i mieszkał, opuszczając je jedynie, by prowadzić wykopaliska.
Kolejny dyrektor Egipskiej Służby Starożytności Jacques de Morgan (1857–1924) wywierał nacisk na władze Egiptu, by wybudować nowy budynek specjalnie na potrzeby muzeum. Muzeum w Gizie było krytykowane za słabe bezpieczeństwo eksponatów. Brytyjski egiptolog E.A. Wallis Budge (1857–1934) skarżył się również na nieadekwatne warunki wystawiania w muzeum mumii.
Muzeum Egipskie w Kairze.
W latach 1893–1895 przeprowadzono międzynarodowy konkurs na projekt gmachu muzeum w centrum Kairu przy koszarach brytyjskiego garnizonu stacjonującego przy placu at-Tahrir. Do konkursu zgłoszono 87 projektów. Zwyciężył neoklasycystyczny projekt francuskiego architekta Marcela Dourgnona. Kontrakt na budowę gmachu w latach 1897–1901 podpisano z włoską firmą "Garozzo e Zafframi". 1 kwietnia 1897 roku odbyło się uroczyste wmurowanie kamienia węgielnego w obecności kedywa Abbasa II Hilmiego, Jacques'a de Morgana i Marcela Dourgnona. Pięć lat później, Gaston Maspero wraz z włoskim architektem Alessandro Barsantim rozpoczął przenosiny zbiorów z pałacu w Gizie oraz z magazynów, wykorzystując do transportu pięć tysięcy drewnianych skrzyń. Kairskie Muzeum Egipskich Starożytności otwarto oficjalnie 15 listopada 1902 roku.
W tym samym roku przeniesiono mauzoleum Mariette’a do ogrodu muzealnego, spełniając jego wolę pochowania obok gromadzonych przez siebie zabytków.
Wielkie Muzeum Egipskie.
Od 2002 roku trwają prace nad utworzeniem Wielkiego Muzeum Egipskiego (ang. "Grand Egyptian Museum") w Gizie. Gmach muzeum budowany jest od 2012 roku i jego ukończenie spodziewane jest w 2022 roku. Muzeum ma zapewnić komfortowe warunki dla wystawienia ok. 100 tys. eksponatów, m.in. z Muzeum Egipskiego w Kairze, w tym wyposażenia grobowca Tutanchamona. Otwarcie części muzeum jest planowane na koniec 2018.
Zbiory.
Muzeum Kairskie jest największym muzeum sztuki egipskiej na świecie. Według Najwyższej Rady Starożytności Egiptu (ang. "Supreme Court of Antiquities") zbiory muzeum obejmują ok. 160 tys. eksponatów. Muzeum ma ok. 1700 obiektów z grobowca Tutanchamona ze złotą maską faraona. Inne artefakty zgromadzone w muzeum to: m.in. reliefy, sarkofagi, papirusy, obiekty sztuki funeralnej, przedmioty znalezione w grobowcach, rzeźby (m.in. wykonana z czarnego granitu rzeźba królowej Nefertiti), posągi (m.in. granitowy posąg królowej Hatszepsut oraz kolosalny posąg Amenhotepa IV) i biżuteria. W muzeum znajduje się ponadto kolekcja portretów fajumskich z okresu hellenistycznego i rzymskiego.
W muzeum znajduje się galeria wielkich egiptologów. W dniu 21 października 2007 roku miała miejsce uroczystość odsłonięcia popiersia profesora Kazimierza Michałowskiego.
Wystawa Seventy Years of Polish Archaeology in Egypt.
W dniach od 21 października 2007 roku do 31 stycznia 2008 roku w Muzeum Egipskim w Kairze otwarta była wystawa czasowa, prezentująca najcenniejsze zabytki pozyskane podczas prac prowadzonych przez polskie misje wykopaliskowe z terenu całego Egiptu: Edfu, Sakkary, Deir el-Bahari, Tell Atrib, Aleksandrii, Sheich abd el-Gurna i Naqlun. Dla zwiedzających wystawiono m.in. rekonstrukcje dwóch późnopredynastycznych figur pokrytych złotą blachą oraz unikatowe, miniaturowe figurki wykonane z kła hipopotama datowane na okres wczesnodynastyczny ze stanowiska Tell el-Farcha w Delcie Nilu. Przy okazji wernisażu wystawy odsłonięto popiersie profesora Kazimierza Michałowskiego w panteonie wielkich egiptologów w muzealnych ogrodach.
Dewastacja i kradzież eksponatów w 2011 roku.
28 stycznia 2011 podczas zamieszek złodzieje kilkakrotnie włamali się do muzeum, niszcząc i rabując starożytne artefakty.

</doc>
<doc id="627796" url="https://pl.wikipedia.org/wiki?curid=627796" title="Bion (miejscowość)">
Bion (miejscowość)

Bion – miejscowość i dawna gmina we Francji, w regionie Normandia, w departamencie Manche. W 2013 roku jej populacja wynosiła 408 mieszkańców. 
W dniu 1 stycznia 2016 roku z połączenia pięciu ówczesnych gmin – Bion, Mortain, Notre-Dame-du-Touchet, Saint-Jean-du-Corail oraz Villechien – utworzono nową gminę Mortain-Bocage. Siedzibą gminy została miejscowość Mortain. 

</doc>
<doc id="627797" url="https://pl.wikipedia.org/wiki?curid=627797" title="Kwitełech">
Kwitełech

Kwitełech (jid. קװיטלעך, l.poj. קװיטל; kwitlech, w spolszczonej formie kwitle) – skrawki papieru, małe karteczki, na których chasydzi pisali imię matki oraz własne, wraz z prośbą, z którą przychodzili do cadyka. Obecnie chasydzi zostawiają kwitle na grobach cadyków (ohelach) z nadzieją na uzyskanie przez nich wstawiennictwa u Boga, a także wtykają w szczeliny Ściany Płaczu.
W Polsce są obecnie składane na grobach sławnych cadyków, m.in.:

</doc>
<doc id="627798" url="https://pl.wikipedia.org/wiki?curid=627798" title="Edytor kodu programowania">
Edytor kodu programowania



</doc>
<doc id="627801" url="https://pl.wikipedia.org/wiki?curid=627801" title="Bion z Abdery">
Bion z Abdery

Bion z Abdery, gr. Βίων ὁ Ἀβδηρίτης (IV p.n.e.) – filozof starożytny reprezentujący szkołę demokrytejską, prowadził badania z zakresu astronomii i geografii, jednym z jego istotnych wyników jest twierdzenie, że na Ziemi musi być miejsce, gdzie dzień i noc trwają po pół roku.

</doc>
<doc id="627804" url="https://pl.wikipedia.org/wiki?curid=627804" title="Format zamknięty">
Format zamknięty

Format zamknięty, format własnościowy () – opatentowany lub chroniony restrykcyjnymi licencjami format pliku komputerowego lub też innego rodzaju format lub struktura. Jego przeciwieństwem jest format otwarty o jawnej pełnej dokumentacji i bez ograniczeń licencyjnych w jego stosowaniu.

</doc>
<doc id="627810" url="https://pl.wikipedia.org/wiki?curid=627810" title="Rejon majmiński">
Rejon majmiński

Rejon majmiński (, ałt. Майма аймак) – jeden z 10 rejonów w Republice Ałtaju. Stolicą rejonu jest Majma. 
100% populacji to ludność wiejska, ponieważ w rejonie nie ma żadnego miasta.

</doc>
<doc id="627814" url="https://pl.wikipedia.org/wiki?curid=627814" title="Władysław Komar (1910–1944)">
Władysław Komar (1910–1944)

Władysław Komar, także Władysław Komar-Zaborzyński, na Litwie znany jako Vladislavas Komaras (ur. 11 listopada 1910 w Rogówku k. Poniewieża, dziś Raguvėlė, Litwa, zm. 20 czerwca 1944 w Podbrzeziu k. Wilna) – ziemianin polski, sportowiec, żołnierz podziemia.
Życiorys.
Potomek rodziny bojarskiej, pieczętującej się herbem własnym. Mieszkał w majątku Rogówek. Żonaty z Wandą z Jasieńskich, znaną lekkoatletką, miał z nią córkę Marię Beatę i syna Władysława.
W 1928 ukończył gimnazjum w Poznaniu.
W latach 1930–1934 studiował rolnictwo na terenie Belgii oraz na Uniwersytecie Poznańskim. W tym czasie był zawodnikiem AZS Poznań i wicemistrzem Polski w biegu na 110 m przez płotki (1933). Od 1934 przeniósł się na Litwę kowieńską. Startował wówczas w barwach polonijnego klubu Sparta Kowno. Gdy zespół został rozwiązany, przeniósł się do Kłajpedy. Został mistrzem Litwy i krajów bałtyckich w skoku wzwyż oraz biegu na 110 m przez płotki. Jako reprezentant Litwy brał udział w Mistrzostwach Europy w Turynie (1934) i w meczu z Polską w 1939. Od 1940 do 1941 był trenerem lekkoatletycznym w Kownie.
W czasie II wojny światowej zaangażował się w działalność polskiego ruchu oporu. W 1939 roku był jednym z głównych organizatorów pomocy polskim żołnierzom internowany na Litwie, wydając na ten cel niemałe swoje fundusze.
Po wybuchu wojny rosyjsko-niemieckiej przeszedł do konspiracji w ramach ZWZ-AK, m.in. współpracował z Delegaturą Rządu na Kraj.
W 1941 za zgodą Komendy Okręgu ZWZ przyjął stanowisko zastępcy kierownika Zarządu Gospodarstw Rolnych Ostland ("Landbewirstschaftungsgesellschaft Ostland") na okręg wileński, starając się obsadzać administrację majątków Polakami, dzięki czemu można było zaopatrywać w żywność partyzanckie oddziały czy zatrudniać polską młodzież, chroniąc ją przed wywiezieniem na roboty do Niemiec.
Władysław Komar pełnił też funkcję administratora majątku Glinciszki. Przybyły, wraz z reprezentantami zarządu Landbewirstschaftungsgesellschaft Ostland (Niemcami i Holendrem) do Glinciszek w trakcie mordu na 39 polskich cywilach w czerwcu 1944 roku, został zamordowany przez litewskich nacjonalistów w drodze powrotnej do Wilna. Mimo obecności niemieckiego kapitana żołnierze Litewskiego Korpusu Pomocniczego wyciągnęli go z samochodu w okolicach Podbrzezia i zmasakrowali, biorąc podobno za komendanta Aleksandra Krzyżanowskiego „Wilka”. Został pochowany na Rossie w kaplicy Żylińskich.
Odznaczenia.
Pośmiertnie został odznaczony Złotym Krzyżem Zasługi z Mieczami.

</doc>
<doc id="627815" url="https://pl.wikipedia.org/wiki?curid=627815" title="Włodzimierz Burzyński">
Włodzimierz Burzyński

Włodzimierz Stanisław Burzyński (ur. 29 kwietnia 1900 w Przemyślu, zm. 17 lipca 1970 w Gliwicach) – polski inżynier teoretyk budownictwa, profesor Politechniki Lwowskiej, po wojnie Politechniki Śląskiej w Gliwicach.
W 1918 ukończył gimnazjum w Przemyślu, po czym zapisał się na Politechnikę Lwowską. Uczestniczył w obronie Lwowa w 1918 i akcji plebiscytowej na Spiszu i Orawie, w 1920 w wojnie polsko-bolszewickiej, następnie w powstaniu śląskim. W 1925 uzyskał dyplom inżyniera budowy dróg i mostów na Politechnice Lwowskiej. W 1928 obronił doktorat, w 1929 studiował w Getyndze i Zurychu. Od 1930 zastępca profesora mechaniki politechniki we Lwowie, w 1933 habilitował się z mechaniki kontinuów. W 1934 mianowany profesorem mechaniki technicznej, dziekan Wydziału Mechanicznego w roku akademickim 1938/39 i wybrany w lipcu 1939 na rok akademicki 1939/1940.
W okresie sowieckiej okupacji Lwowa nadal prowadził działalność naukową. W sierpniu 1940 był gościem Wszechzwiązkowego Komitetu ds. Nauki ZSRR w Moskwie, kierował katedrą wytrzymałości materiałów i był zastępcą dyrektora Lwowskiego Instytutu Politechnicznego. W czasie okupacji hitlerowskiej, w latach 1942-1944 kierował oddziałem mechanicznym Państwowych Technicznych Kursów Zawodowych. Aresztowany przez NKWD 4 stycznia 1945, zwolniony 10 lipca 1945, powrócił do pracy na PLw. W 1946 zmuszony do wyjazdu ze Lwowa przeniósł się do Gliwic, na Politechnikę Śląską. Od 1949 był ciężko chory.

</doc>
<doc id="627817" url="https://pl.wikipedia.org/wiki?curid=627817" title="Stare Czaple (województwo pomorskie)">
Stare Czaple (województwo pomorskie)

Stare Czaple (dodatkowa nazwa w j. kaszub. Stôré Czaple) – wieś w Polsce, w województwie pomorskim, w powiecie kartuskim, w gminie Stężyca. Położona na Kaszubach, w pobliżu Jeziora Ostrzyckiego na obszarze Kaszubskiego Parku Krajobrazowego. 
Stare Czaple są częścią sołectwa Czaple, w skład którego wchodzą także wieś Nowe Czaple i jej część Czapielski Młyn. Na północ od Starych Czapli znajduje się jezioro Bukrzyno Małe.
Stare Czaple 31 grudnia 2011 r. miały 114 stałych mieszkańców.
W latach 1975–1998 miejscowość położona była w województwie gdańskim.

</doc>
<doc id="627818" url="https://pl.wikipedia.org/wiki?curid=627818" title="Ten Summoner’s Tales">
Ten Summoner’s Tales

Ten Summoner’s Tales – album solowy Stinga wydany w 25 lutego 1993. Tytuł stanowi grę słów opartą na prawdziwym nazwisku Stinga (Gordon Sumner) i odniesieniu do jednej z postaci "Opowieści kanterberyjskich" Geoffreya Chaucera (The Summoner). Album zawiera dwanaście utworów, dość luźno ze sobą powiązanych, których tematyka dotyczy głównie kwestii miłości i moralności. Album jest zauważalnie bardziej optymistyczny w nastroju w porównaniu do poprzedniego introspekcyjnego "The Soul Cages". Niektóre piosenki, np. "Heavy Cloud, No Rain" mają nawet charakter żartobliwy.
Reedycja albumu z 1998 roku zawiera dodatkową ścieżkę wideo "If I Ever Lose My Faith in You" oraz piosenkę "Everybody Laughed But You", której nie zawierała wersja z 1993 roku w wydaniu na rynek amerykański i kanadyjski.
Wersja piosenki "It's Probably Me" została wykorzystana w filmie "Zabójcza broń 3" (1992), zaś "Shape of My Heart" w filmach "Trzy serca" (1993) i " Leon zawodowiec" (1994).

</doc>
<doc id="627819" url="https://pl.wikipedia.org/wiki?curid=627819" title="Rejon kosz-agacki">
Rejon kosz-agacki

Rejon kosz-agacki (, ałt. Кош-Агачский район) – jeden z 10 rejonów w Republice Ałtaju. Stolicą rejonu jest Kosz-Agacz.
100% populacji to ludność wiejska, ponieważ w rejonie nie ma żadnego miasta.

</doc>
<doc id="627823" url="https://pl.wikipedia.org/wiki?curid=627823" title="Mushroomhead">
Mushroomhead

Mushroomhead – amerykański zespół muzyczny wykonujący szeroko pojętą muzykę heavymetalową. Powstał w 1993 roku w Cleveland w stanie Ohio.
Na początku miał to być tylko eksperyment muzyczny polegający na połączeniu elektroniki z mocnym wokalem i ciężkimi gitarowymi riffami. Zespół, wbrew oczekiwaniom członków zespołu, spodobał się słuchaczom i odniósł wielki sukces.
Historia.
Mushroomhead.
„Miałem 21 lat” – mówi perkusista Skinny – „Wraz z Jeffem z którym graliśmy w Hatrixie szukaliśmy czegoś bardziej eksperymentalnego. Shmotz – nasz keyboardzista był wtedy basistą. Miał pianino w domu, więc potrafił zagrać kilka rzeczy. Mieliśmy kilka keyboardów, jakieś oldschoolowe KORGi DW8000, które używaliśmy w Hatrixie. Pewnego dnia przyszliśmy do Shmotza, a on zaczął grać... A ja wyskoczyłem z czymś w stylu 'Ej! Zagraj to jeszcze raz!'. I zaczęliśmy eksperymentować. Nagraliśmy cztery kawałki, a w tym '43'.” W 1992 roku w Cleveland, OH kilka zespołów grało w największym budynku w mieście (Cleveland Warehouse District). Skinny i Jeff poszukiwali odpowiednich ludzi do stworzenia drobnego side-projectu. Perkusista poznał obecnego Keyboardzistę w kapeli Trelleborg, gdzie grał na basie. Jason Popson (Jmann) śpiewał dla Unified Culture (Rock-Metal-Funk). Basista – Mr. Murdernickle grał w speedmetalowej kapeli a gitarzyści i samplista w kilku innych, mniej znanych bandach. Roxy (tancerka) i Bronson (tancerz, później samplista i gitarzysta) poznali się na studiach aktorskich w Ohio i w nieznanych okolicznościach dołączyli do Mushroomhead.
Swoją karierę zaczęli grając w takich klubach jak Peabody’s i Agora. Na początku nie ujawniali swoich imion i twarzy, ponieważ nie chcieli, aby oceniano muzykę Mushroomhead na podstawie dotychczasowych osiągnięć muzycznych i stylu gry poszczególnych członków. Jednym z najważniejszych wieczorów było supportowanie weteranów Clevelandowskiej sceny GWAR. Zespół swoim stylem przyciągnął wielkie rzesze fanów z całego stanu. Dlaczego im się udało? Przez właściwe podejście do fanów, świetną muzykę i kontakt z publicznością jakiego nie ma w wielu teatrach. W końcu w roku 1995 wydali album Mushroomhead po godzinach nagrywań w swoim własnym, niezależnym studiu Filthy Hands Co. (Mushroom.Co).
Superbuick.
Album uznany przez większość członków za najlepszy z dotychczas wydanych. Artyści zapisali w tej małej płytce wszystkie swoje przeżycia z lat 1995–1996. Nie obyło się bez drobnych zmian w składzie. Dotychczasowy tancerz (Bronson) musiał zastąpić sampliste (DJ Virus, który odszedł z zespołu z własnych powodów). Basista Mr.Murdernickle został zastąpiony przez swojego młodszego brata Pig Benis. Zespół występował we wszystkich możliwych miejscach w Cleveland i w okolicach pozyskując jeszcze większe ilości fanów. Sielanka trwała do roku 1999. W tym czasie zespół wydał 1 kasetę VHS i zmienił się ze zwykłego side-projectu w główne zajęcie wszystkich członków.
M3.
W 1999 roku wydany został krążek M3 (rozszyfrować można na Mushroomhead nr 3 – czyli 3 album). Album jest w zupełnie innych klimatach niż dotychczasowe 2 krążki. Od razu widać zaangażowanie i uczucie jakie Shmotz włożył w każdy pojedynczy kawałek. Nie brakuje również sampli z oldschoolowych filmów i ostrego gitarowego brzmienia. Utwór Solitaire Unraveling jest podsumowaniem całego albumu. Znajduje się tam wszystko od łagodnego brzmienia Marimb (Klawisze), ostrych riffów i potężnego slapowania po doskonale urozmaicony i wymieszany wokal pana Nothinga i Popsona. Warto wspomnieć o pozycji numer 10 o nazwie Beauteous, która została stworzona przez Shmotza i jest w pewnym sensie polem do popisu. Cały utwór wyróżnia się przez swoją klasyczność – wszystko to skromne, wesołe pianino pomieszane ze stringsami, które nadają jej trochę specyficzny charakter. Zmiany po albumie wyszły wszystkim na dobre. Wyrzucono gitarzystę Dinnera z powodu bycia niemiłym typem i problemów z pieniędzmi (Spodziewał się większych zarobków). Zastąpił go brat Skinnyego – Dave „Gravy” Felton.
XX.
Album XX to odświeżenie całej dyskografii (Mushroomhead, Superbuick, M3) i zremasterowanie jej. Wszystko z nowym składem.
W 2001 roku na krótki czas podpisano kontrakt z Eclipse Records, lecz niedługo po wydaniu XX grzybom nie spasowały warunki jakie postawiła im wytwórnia. Mimo krótkiego czasu sprzedano wiele kopii. Warto dodać, że w 2001 wykopano gitarzystę J.J Righteous’a przez jego problemy z narkotykami. W jego miejsce wstawiono Bronsona, którego na samplach zastąpił ST1TCH. Z zespołu odeszła także Roxy (chciała założyć rodzinę i zacząć normalne życie). Od 2001 roku zespół zrobił kilka wielkich tras po USA aż do 2002... W 2002 roku Jason Popson pod koniec koncertu ogłosił, że podpisano kontrakt z Universal Records. Gdy aplauz dobiegł końca Skinny wystukał początek nowego kawałka znanego jako Along The Way (nie został wydany oficjalnie, jedynie wrzucono go do filmu The Scorpion King (Król Skorpion)). Po długich sesjach w studiu wydano ostatecznie album XIII (Universal Version). Zajął wysokie miejsce w wielu rankingach i podbił serca wielu ludzi. Ostatnim ważnym wydarzeniem w 2002 roku jest wyprodukowanie teledysku do Solitaire Unraveling (Dean Karr – Korn, Deftones), który przyniósł im jeszcze większą popularność mimo pozostania undergroundowym zespołem.
Beautiful Stories for Ugly Children.
Album został wydany 28 września 2010 przez Megaforce Records. Pierwszy singel z albumu „Come On”, został wydany 16 sierpnia 2010 roku. Jak wspomniano przez samych członków zespołu w wywiadzie dla MTV, tytuł albumu jest zainspirowany powstałym pod koniec lat 80. komiksem o tej samej nazwie.
Po pierwszym tygodniu sprzedaży album zadebiutował na 9. miejscu w notowaniu Billboard i 44. miejscu w ogólnej sprzedaży ponad 11 000 egzemplarzy w pierwszym tygodniu od czasu wydania płyty.

</doc>
