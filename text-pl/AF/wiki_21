<doc id="629817" url="https://pl.wikipedia.org/wiki?curid=629817" title="Dinko Dermendżiew">
Dinko Dermendżiew

Dinko Cwetkow Dermendżiew (, ur. 2 czerwca 1941 w Płowdiwie, zm. 1 maja 2019 tamże) – bułgarski piłkarz występujący na pozycji napastnika, reprezentant Bułgarii w latach 1962–1977, trener piłkarski.
Kariera klubowa.
Jest wychowankiem Maricy Płowdiw. W 1959 roku przeniósł się do Botewu Płowdiw, w którym grał nieprzerwanie do 1978 roku. W tym czasie zdobył z nim mistrzostwo Bułgarii w sezonie 1967, Puchar Armii Sowieckiej (1962) oraz w sezonie 1962/63 dotarł do ćwierćfinału Pucharu Zdobywców Pucharów. W ciągu dziewiętnastu lat rozegrał dla Botewu 447 meczów i strzelił 194 gole, co czyni go absolutnym rekordzistą klubu. W ankiecie dziennikarzy i kibiców został wybrany na najlepszego piłkarza Botewu w XX wieku.
Kariera reprezentacyjna.
Z reprezentacją Bułgarii, w której barwach wystąpił w 58 meczach (19 zdobytych bramek), brał udział w trzech mundialach – w 1962, 1966 i 1970.
Kariera trenerska.
Po zakończeniu kariery piłkarskiej poświęcił się pracy szkoleniowej. Był trenerem FK Szumen, Spartaka Plewen, Maricy Płowdiw, krótko Lewskiego Sofia, Hebyru Pazardżik, Botewu Płowdiw oraz klubów cypryjskiej Omonii Aradippou.

</doc>
<doc id="629818" url="https://pl.wikipedia.org/wiki?curid=629818" title="Droga szerzenia zakażenia">
Droga szerzenia zakażenia



</doc>
<doc id="629827" url="https://pl.wikipedia.org/wiki?curid=629827" title="Grzegorz Szerszenowicz">
Grzegorz Szerszenowicz

Grzegorz Szerszenowicz (ur. 15 stycznia 1945 w Białowieży, zm. 3 listopada 2020 w Białymstoku) – polski piłkarz i trener piłkarski oraz dziennikarz.
Syn Stanisława i Natalii. Ukończył studia w Akademii Wychowania Fizycznego w Warszawie i SGPiS w Warszawie.
Kariera piłkarska.
Jako bramkarz grał w takich klubach jak: Cresovia Gołdap, AZS-AWF Warszawa, Broń Radom, Jagiellonia Białystok i Mazur Ełk.
Kariera trenerska.
Trenował wiele zespołów, m.in. Mazura Ełk, Włókniarza Białystok, Sokoła Sokółka, Wigry Suwałki, MZKS Wasilków, Warmię Grajewo, Spartę Szepietowo, Spartę Augustów, Tura Bielsk Podlaski i Olimpię Zambrów, oraz zespoły z I ligi: Zagłębie Lubin, Lecha Poznań, Jagiellonię Białystok i Bałtyk Gdynia (II trener). Był także trenerem tunezyjskiego CSS Sfax i amerykańskiego FC Lindenhurst.
Do lipca 2011 pełnił funkcję asystenta trenera Sokoła Sokółka.

</doc>
<doc id="629828" url="https://pl.wikipedia.org/wiki?curid=629828" title="Kostrzyn (stacja kolejowa)">
Kostrzyn (stacja kolejowa)

Kostrzyn – stacja kolejowa w Kostrzynie nad Odrą, w województwie lubuskim, w Polsce. Według klasyfikacji PKP ma kategorię dworca lokalnego. Jest ważnym węzłem kolejowym. Obsługuje połączenia zarówno w głąb kraju jak i w kierunku Niemiec.
Pasażerowie.
W roku 2017 wymiana pasażerska wyniosła 621 tys. osób (1,7 tys. dziennie).
W roku 2018 stacja obsługiwała 1,8 tys. pasażerów na dobę (łącznie 657 tys. osób).
W roku 2019 wymiana pasażerska wyniosła 730 tys. osób (2 tys. dziennie).
W roku 2020 wymiana pasażerska wyniosła 403 tys. osób (1,1 tys. dziennie).
W roku 2021 wymiana pasażerska wyniosła 548 tys. osób (1,5 tys. dziennie).
Historia.
Dworzec został wybudowany w latach 1872–1874. Jako jeden z nielicznych budynków w Kostrzynie nie został całkowicie zniszczony podczas II wojny światowej. Po wojnie dworzec przeszedł remont, jednak w trudnych powojennych czasach używano kiepskich materiałów. W 2012 roku rozpoczął się gruntowny remont dworca zakończony jesienią 2014 roku. W ramach modernizacji została odnowiona i uzupełniona zabytkowa elewacja, która podlega nadzorowi konserwatora zabytków. Odnowiono też wszystkie pomieszczenia związane z obsługą podróżnych - hol, kasy biletowe, toalety. Dworzec został przystosowany do potrzeb osób niepełnosprawnych poprzez likwidację barier architektonicznych, dostosowanie toalet i zamontowanie wind. Wartość inwestycji to 7,7 mln złotych netto. Przebudowa finansowana była ze środków własnych PKP S.A. i budżetowych.
Dodatkowe informacje.
Stacja jest unikalną budowlą, dwupoziomową z krzyżowym usytuowaniem peronów (jeden z dwóch tego rodzaju obiektów w Polsce – drugi znajduje się w Kępnie).

</doc>
<doc id="629831" url="https://pl.wikipedia.org/wiki?curid=629831" title="Charlottenburg-Wilmersdorf">
Charlottenburg-Wilmersdorf

Charlottenburg-Wilmersdorf – czwarty okręg administracyjny ("Verwaltungsbezirk") Berlina. Liczy ponad 300 000 mieszkańców. Powstał w 2001 z połączenia dwóch okręgów administracyjnych Berlina Zachodniego: Charlottenburga i Wilmersdorfu. Siedziba administracji okręgu znajduje się w ratuszu Charlottenburg.
Ten okręg zaliczany jest do okręgów mieszczańskich i charakteryzuje się drugą po okręgu Steglitz-Zehlendorf kulturą społeczną.
Geografia.
Obszar wokół Kurfürstendamm określa się jako City West i tak jak historyczne centrum Berlina w dzielnicy Mitte posiada funkcje typowe dla centrum miasta. Warto wspomnieć, że w tym okręgu administracyjnym znajduje się wiele instytucji kulturalnych i społecznych. Przykładami mogą być: Uniwersytet Techniczny ("Technische Universität Berlin"), Uniwersytet Sztuki ("Universität der Künste"), Opera Niemiecka ("Deutsche Oper Berlin"), Stadion Olimpijski ("Olympiastadion"), Pałac Charlottenburg ("Schloss Charlottenburg") oraz Targi Berlińskie ("Berliner Messe").
Podział administracyjny.
W skład okręgu administracyjnego wchodzi siedem dzielnic ("Ortsteil"):
Obszar administracyjny jest zróżnicowany pod względem zasiedlenia. Składają się na niego takie dzielnice jak Wilmersdorf (siódmy w Berlinie pod względem zaludnienia), Charlottenburg i Halensee (w rankingu odpowiednio miejsca 11 i 12), a także dzielnica Grunewald, jedna z najrzadziej zasiedlonych obszarów w mieście. W Grunewaldzie, który zajmuje więcej niż 1/3 powierzchni dzielnicy, żyje jedynie 3% mieszkańców całego obszaru administracyjnego. Około 85% obszaru tej dzielnicy jest niezamieszkana. Jest to powierzchnia zajmowana przez Las Grunewald i zbiorniki wodne. Jedna trzecia liczby mieszkańców przypada na dzielnice Charlottenburg i Wilmersdorf. Halensee, po Hansaviertel w dzielnicy Mitte, jest najmniejszą dzielnicą w Berlinie, a Grunewald – największą.
Ludność.
Charlottenburg-Wilmersdorf zalicza się do mieszczańskich okręgów administracyjnych. 30 czerwca 2016 roku zamieszkiwany był przez 334 351 mieszkańców na powierzchni 64,7 kilometrów kwadratowych. Daje to zagęszczenie ludności na poziomie 5166 osób na kilometr kwadratowy. 31 grudnia 2012 odsetek obcokrajowców wynosił 20,2%, a udział mieszkańców z tłem migracyjnym – 36%. Stopa bezrobocia wyniosła 30 kwietnia 2013 10,7%. 31 grudnia 2012 średni wiek mieszkańca wyniósł 45,7 lat.
Historia.
Dzielnica powstała 1 stycznia 2001 roku na skutek połączenia ówczesnych dzielnic Charlottenburg i Wilmersdorf. Obie znajdowały się wcześniej na terenie Berlina Zachodniego.
W roku 2004 dzielnica została przemianowana na obszar administracyjny.
25 maja 2009 okręgowi został nadany tytuł „Miejsce wielokulturowości” nadany przez rząd federalny.
Historyczny ratusz Charlottenburg jest obecnie siedzibą burmistrza dzielnicy Charlottenburg-Wilmersdorf.
Dawna dzielnica Charlottenburg.
Wywodzi się z gminy Lietzenburg (pierwotnie: Lietzow), na której terytorium, za na polecenie Królowej Zofii Charlotty Hanowerskiej, został w 1705 roku wzniesiony zamek i założone miasto. Do czasu włączenia miasta w obszar Wielkiego Berlina Charlottenburg zaliczał się do najbogatszych miast w Prusach.
Po reformie administracyjnej ówczesna dzielnica Charlottenburg została podzielona na następujące części:
Część Charlottenburg obejmuje przede wszystkim historyczne stare miasto Charlottenburg z zamkiem o tej samej nazwie i byłą dzielnicę Zoo, dziś lepiej znaną jako City West, a w dwudziestoleciu międzywojennym nazywaną Nowym Zachodem. Także dziś okolice Dworca Zoo i Boulevard Kurfürstendamm mają funkcję centrum miasta dla wielu mieszkańców byłego Berlina Zachodniego.
Podczas II Wojny Światowej Charlottenburg został mocno zniszczony o czym przypomina Kościół Pamięci Cesarza Wilhelma. Mniejsze zniszczenia dotknęły północną i zachodnią część dzielnicy, dzięki czemu w Altstadt (stare miasto) i w Danckelmannkiez można zauważyć jej przedwojenny charakter.
Charlottenburg-Nord.
Na północ od Charlottenburga został wydzielony w 2004 roku obszar Charlottenburg-Nord, który swoimi wielkimi zespołami mieszkaniowymi stanowił kontrast do historycznej części dawnego miasta. Jest tu również odczuwalna industrialna atmosfera północnych części Berlina. Obszar mieszkalny na tym terenie powstał po ii wojnie światowej jako reakcja na wszechobecny niedobór mieszkań na rynku.
Westend.
Początkowo planowana jako kolonia willowa dla rozrastającego się Charlottenburga. Obecnie jest tu typowa dla Berlina Zachodniego mieszanka kamienic czynszowych i przedsiębiorstw. Z okazji Letnich Igrzysk Olimpijskich w 1936 roku zostało tu wybudowane wiele obiektów sportowych, które są użytkowane do dziś. Ciekawostką jest Corbusierhaus, wieżowiec zaprojektowany przez architektów Le Corbusier i wybudowany w 1957 roku w ramach Międzynarodowej Wystawy Budownictwa w tym samym roku.
Dawna dzielnica Wilmersdorf.
Ta część miasta została założona w 1220 roku. W połowie XVIII w. pierwsi Berlińczycy wykupywali ziemię i budowali tam swoje letnie rezydencje przy dzisiejszej ulicy Wilhelmsaue. Pierwszego kwietnia 1907 Wilmersdorf został odłączony z okręgu Teltow i stał się samodzielną jednostką. Od 1912 nazywany Berlin-Wilmersdorf. Pierwszego czerwca 1920 roku został włączony w obszar Wielkiego Berlina.
Po reformie administracyjnej dawna dzielnica Wilmersdorf dzieli się na następujące części:
Wilmersdorf.
Obecny obszar Wilmersdorfu składa się ze swojego dawnego centrum, tzw. „Carstenn-Figur”, wraz z historycznym układem ulic, z Bundesallee (do 1950 – Kaiserallee) i czterech punktów: Fasanenplatz, Nürnberger Platz, Prager Platz i Nikolsburger Platz. Wschodnia część Bunderallee została w czasie II wojny światowej mocno zniszczona, dlatego dawna struktura miasta jest ciężka do rozpoznania. Także zagospodarowanie przestrzenne w latach 60. i 70. mocno zniekształciło zamknięty obszar Wilmersdorwskiego Carstenn-Figur. Na wschodzie, w mniej zniszczonej części Bundesallee, symetria zespołu miejskiego została zachowana i widać ją na Fasanenplatz i Nikolsburger Platz.
Rüdesheimer Platz.
Od południa z dzielnicą Wilmersdorf, jednak będąca częścią okręgu administracyjnego o tej samej nazwie, znajduje się Rheingauviertel i Künstlerkolonie (pol. Kolonia Artystów). Rheingauviertel został stworzony krótko przed I wojną światową jako dzielnica dworków w angielskim stylu i do teraz jest w dużej mierze tak utrzymana. Künstlerkolonie z lat 20, XIX w. Wybudowana została dla artystów i pisarzy działających w Berlinie. Ona także zachowała swój styl do czasów obecnych.
Przed II wojną światową Wilmersdorf miał duży odsetek ludności pochodzenia żydowskiego. W 1933 roku, wynosił on 13,5%. Prawie 1/3 uczniów w szkołach wyższych miało pochodzenie żydowskie. Wiele Stolpersteinów w dzielnicy przypomina o ofiarach holokaustu.
Halensee.
Nazwana tak samo jak jezioro, które jest położone w sąsiadującym Grunewaldzie. Początkowo było planowane jako kolonia willowa i dzielnica domów czynszowych o podwyższonym standardzie. W latach 20, XX w. osiedliło się tu wielu imigrantów z Rosji, którzy musieli opuścić swoją ojczyznę z powodu Rewolucji Październikowej. Zniszczenia wojenne dokonane podczas II wojny światowej dotknęły dzielnicę szczególnie mocno. Odbudowa zmieniła oblicze dzielnicy diametralnie. Początkowo powstało w niej wiele budynków socjalnych, później liczne biurowce i autostrada. Jej przebieg dzieli tą małą dzielnicę na dwie części, przez co ciężko odnaleźć jej przedwojenną atmosferę.
Schmargendorf.
Pomiędzy AVUS-em i Grunewaldem leży Schmargendorf, który do dziś utrzymał swój małomiasteczkowy charakter i zachował historyczne centrum. Szczególnie młode pary upodobały sobie to miejsce i chętnie dochodzi do ślubów w starym ratuszu. Na ulicy Friedrichshaller Straße 23 mieszkała Elisabeth (Lilly) Wust, lepiej znana jako Aimée z filmu i powieści Aimée &amp; Jaguar, który opowiada o jej miłości do żydowskiej dziennikarki Felice Schragenheim. Duża część akcji filmu i książki odbywa się w dokładnie w tym mieszkaniu.
Grunewald.
Ta część okręgu została nazwana tak samo jak las, który się w nim znajduje i który zajmuje większą część jego powierzchni. Od jego powstania w latach 80. XIX w. należy do najbogatszych dzielnic Berlina. Grunewald jest ukształtowany przez liczne wille, które w czasie II wojny światowej w większości nie zostały uszkodzone. Przykładem na odbudowaną willę może być Pałac Mendelssohna, który w latach 60. XX w. został wyposażony w dawne elementy budowlane i obecnie służy jako kościół joannitów. Zarówno kiedyś, jak i dziś, znajduje się tu wiele ambasad, a także rezydencji ambasadorów. Ciemną stroną Grunewaldu jest dworzec kolejowy, z którego od 1941 r. deportowano berlińskich Żydów do obozów koncentracyjnych w Europie wschodniej. O tych wydarzeniach przypomina pomnik „Gleis 17” – „Tor 17”, powstały w 1988 roku.
Transport.
Przez okręg przebiegają linie metra U1, U2, U3, U7 oraz U9.
Współpraca.
Miejscowości partnerskie:

</doc>
<doc id="629837" url="https://pl.wikipedia.org/wiki?curid=629837" title="Agave americana">
Agave americana



</doc>
<doc id="629841" url="https://pl.wikipedia.org/wiki?curid=629841" title="Anomalocaris">
Anomalocaris

Anomalocaris – rodzaj żyjących w kambrze bezkręgowców z rzędu Radiodonta. Były największymi kambryjskimi zwierzętami, a zarazem szczytowymi drapieżnikami kambru. Choć ich szczątki odnajdywano od końca XIX wieku, opisywano je pod różnymi nazwami. Dopiero w latach 80. XX wieku złożono w całość rekonstrukcję "Anomalocaris" w obecnym rozumieniu. 
Do "Anomalocaris" jest zaliczanych 6 gatunków. Część z nich może być jednak bliżej spokrewniona z innymi rodzajami z rzędu Radiodonta, niż z gatunkiem typowym "Anomalocaris" ("A. canadensis)", a nawet mogą należeć do innych rodzin.
Historia badań.
We wrześniu 1886 r. Richard G. McConnell odkrył na zboczach góry Stephen skamieniałości bezkręgowców, w większości trylobitów. Do pozostałych zaliczały się skamieniałości przypominające krewetki. W 1891 r. więcej takich skamieniałości odnalazł Henri Ami, a opisał je w 1892 r. Joseph Whiteaves. Nowy gatunek nazwał "Anomalocaris canadensis" i uznał za pozbawionego głowy liścioraka. Nazwa "Anomalocaris" oznacza „dziwna krewetka”. Odnosi się ona do kolców, które Whiteaves uznał za odnóża, nie przypominające jednak odnóży skorupiaków, ponieważ nie składały się z ruchomych segmentów. W 1928 duński paleontolog Kai Henriksen zasugerował, że resztę ciała "Anomalocaris" stanowiła skamieniałość nazwana wcześniej "Tuzoia".
Wallcot opisał w 1911 r. "Peytoia nathorsti", którą interpretował jako skamieniałość meduzy. W tym samym artykule opisał on także gatunek "Laggania cambria", który uznał za strzykwę. Później "Laggania" była uznawana za gąbkę.
Morris w 1978 r. po dokładniejszym zbadaniu "Laggania" zauważył, że w miejscu, które Wallcot uznał za słabo zachowany otwór gębowy, znajdowała się "Peytoia". Rozważał możliwość, że "Laggania" to ciało "Peytoia". Twierdził jednak, że większość skamieniałości z Burgess zachowała się w całości; badacz uznał więc, że są to najprawdopodobniej skamieniałości dwóch różnych zwierząt, które znalazły się w tym samym miejscu. 
W 1975 r. Alberto Simonetta i Laura Delle Cave zasugerowali, że "Anomalocaris" może być odnóżem dużego stawonoga, choć uznali za bardziej prawdopodobne, że jest to całe ciało. Dopiero w 1979 r. Briggs opublikował badania, w których stwierdził, że "Anomalocaris" to w rzeczywistości odnóże wielkiego stawonoga, z kolcami na wewnętrznej części. Porównał je z odnóżami pokarmowymi, które był wcześniej przypisywane do "Sidneyia".
Potwierdzono to w 1982 roku, kiedy Whittington opublikował opis pierwszego lepiej zachowanego "Anomalocaris". Okazało się, że “krewetki” opisane przez Whiteavesa były odnóżami chwytnymi. Znajdowały się one się przy otworze gębowym, wokół którego znajdowała się złożona z płytek obręcz przypominająca "Peytoia". Whittington zbadał także inne okazy mające tego typu otwory gębowe. Różniły się one jednak kształtem pazurów na odnóżach chwytnych. W 1985 r. Whittington i Briggs uznali "Peytoia" (której młodszym synonimem jest "Laggania") za młodszy synonim "Anomalocaris", tworząc nową kombinację dla "P. nathorsti" – "A. nathorsti". Uznali oni "Anomalocaris" za przedstawiciela dotąd nieznanego typu zwierząt.
Collins (1996) stwierdził, że szczęki należące do "A. canadensis" są takie same, jak "P. nathorsti", w związku z tym "P. nathorsti" jest młodszym synonimem "A. canadensis", a nie starszym synonimem "Laggania cambria". Daley i Bergström (2012) zauważyli jednak różnicę w budowie struktury wokół otworów gębowych "A. canadensis" i "P. nathorsti". Stożek gębowy "Peytoia" składał się z 32 płytek, w tym czterech większych umieszczonych względem siebie prostopadle. U "Anomalocaris" obecne były tylko trzy większe płytki, a liczba mniejszych była zmienna. Daley i Bergström uznali więc "Peytoia" za ważny rodzaj, a "Laggania" ponownie za jego młodszy synonim.
Później skamieniałości "Anomalocaris" zostały odkryte także w Chinach. W australijskich łupkach Emu Bay znaleziono "Anomalocaris cf. canadensis", a także skamieniałości innego Radiodonta ("‘Anomalocaris’ briggsi"), który obecnie nie jest już zaliczany do "Anomalocaris".
Budowa.
"Anomalocaris" jest największym znanym zwierzęciem kambru – osiągał długość ok. 0,5–1 m. W kambrze żył także nieco mniejszy "Amplectobelua" mający ok. 0,5 m długości. Znaleziono skamieniałości anomalokarida znacznie większego od "Anomalocaris" – "Aegirocassis". Żył on jednak później – w ordowiku.
Tułów.
Tułów "Anomalocaris" składał się z segmentów. U różnych gatunków ich liczba mogła być różna – u "A. canadensis" było ich 13, a u "A. saron" 11. Każdy taki segment miał parę płatowatych płetw, które częściowo zachodziły na siebie – przedni brzeg jednej płetwy zakrywał tylny brzeg płetwy znajdującej się przed nią. U "A. canadensis" przy głowie znajdowały się kolejne trzy pary podobnych, lecz mniejszych płetw. "A. saron" także miał takie płetwy, lecz ich liczba nie jest znana ze względu na stan zachowania się jego skamieniałości. W tylnej części ciała znajdowały się trzy pary bocznych płatów i jeden płat centralny, tworzące ogon w kształcie wachlarza. Tułów był pokryty strukturami ze szczecinką, które przypominały skrzela. 
Przy podstawie płetw znajdowały się włókniste struktury, interpretowane jako pęczki mięśni, które mogły wspomagać ruch płetw. W przednim obszarze płetw znajdowały się struktury o długości do 5 mm i szerokości do 2 mm. Były ustawione obok siebie, do 10 lub 11 w rzędzie. Znajdowały się w miejscu, w którym płetwy nachodziły na siebie, mogły więc służyć do połączenia 2 sąsiednich płetw. Mogły być też pomocne w łączeniu płetw z resztą ciała.
W przedniej i tylnej części tułowia znajdowały się struktury zbudowane z oskórka, interpretowane odpowiednio jako jelito przednie i tylne. W środkowej części tułowia znajdowały się struktury interpretowane jako gruczoły jelita. Struktury te, połączone z jelitem, były ułożone parzyście (po jednym z każdej strony ciała). Składały się one z submilimetrowych blaszek, co jest cechą niespotykaną u współczesnych stawonogów i trylobitów.
Głowa.
Z przodu głowy "Anomalocaris" znajdowały się odnóża chwytne (zwane też ramionami lub odnóżami pokarmowymi), na spodniej części głowy znajdował się otwór gębowy, a na grzbietowej para oczu złożonych. U "A. canadensis" (oraz prawdopodobnie u "A. saron") na grzbietowej części głowy znajdował się również pancerz z wyraźną obręczą. U jednego okazu "A. canadensis" znaleziono także dwie owalne struktury. Daley i Edgecombe (2014) uznali je za oczy, ale mogą być to kolejne elementy wchodzące w skład pancerza głowy. 
Ramiona "Anomalocaris" mogły osiągać długość do 18 cm. Składały się z dwóch głównych części – znajdującego się bliżej ciała trzonu i z dystalnego segmentowanego regionu. Różniły się stopniem połączenia między segmentami, kątem na powierzchni grzbietowej „ramienia” oraz morfologią i położeniem kolców brzusznych. Trzon składał się z segmentów, które były od siebie słabiej oddzielone niż segmenty w dystalnej części ramiona. Z ostatniego segmentu trzonu wyrastał kolec trzonowy o innym kształcie niż kolce położone bliżej końca ramienia. Dystalny region składał się z kilkunastu segmentów, z których wyrastały kolce (endyty). Segmenty były oddzielone od siebie trójkątnymi obszarami elastycznego oskórka. 
Stożek gębowy, pośrodku którego znajdował się otwór gębowy, składał się z koncentrycznie ułożonych płytek. Struktura ta przypominała wyglądem plaster ananasa. Trzy płytki były większe od pozostałych, których liczba była zmienna. Różniła się więc od stożka gębowego "Peytoia", który składał się z 32 płytek, z czego cztery były duże.
Na głowie znajdowała się para oczu złożonych, umieszczonych na słupkach. Oczy były w zarysie owalne lub gruszkowate. Dobrze zachowane okazy zwierząt z rzędu Radiodonta z Australii (konkretnie okazy z gatunku "Anomalocaris briggsi", który obecnie uznawany jest za gatunek należący do innego rodzaju niż "Anomalocaris") pozwoliły na dokładniejsze zbadanie anatomii oczu tej grupy bezkręgowców. Każde oko składało się z co najmniej 16 tys. sześciokątnych fasetek. Wzrok zwierząt należących do Radiodonta był więc ostrzejszy niż u większości żyjących obecnie stawonogów. Oczy były duże – mogły mieć ok. 2–3 cm długości. Większe oczy miały nieliczne stawonogi – niektóre Pterygotidae i Thylacocephala. Prawdopodobnie "Anomalocaris" widział dichromatycznie.
Paleobiologia.
"Anomalocaris" uznawana jest za szczytowego drapieżnika kambryjskich ekosystemów. Wywnioskowano to m.in. na podstawie dużego rozmiaru ciała, obecności masywnych odnóży pokarmowych i ząbkowanego otworu gębowego. Różne gatunki "Anomalocaris" mogły jednak odżywiać się odmiennym pokarmem. "Anomalocaris saron" i "Anomalocaris magnabasis" miały cienkie kolce pomocnicze na przedniej krawędzi podstawy kolców wewnętrznych ("spinules"). Były one delikatne, co sugeruje, że te gatunki odżywiały się zwierzętami o miękkim ciele, być może filtrowały pokarm z wody. Innym gatunkiem, który prawdopodobnie był filtratorem, jest "A. briggsi". Natomiast "A. canadensis" był raczej drapieżnikiem - jego kolce brzuszne były krótsze, przez co mniej podatne na uszkodzenia, a ramiona mogły się ściślej zwijać (był więc w stanie manipulować twardszym pokarmem, niż pozostałe gatunki).
Skamieniałości niektórych trylobitów noszą ślady deformacji pancerza oraz jego ubytki. Takie skamieniałości są interpretowane jako pozostałości po drapieżnictwie "Anomalocaris", który za pomocą odnóży chwytnych wyginał ciała trylobitów w celu skruszenia ich pancerzy. Według tej hipotezy "Anomalocaris" była durofagiem. 
W łupkach Emu Bay odnaleziono także kilkucentymetrowe koprolity ze szczątkami trylobitów – osiem z nich zawiera fragmenty trylobita "Redlichia takooensis", trzy "Estaingia bilobata", a jeden zawiera fragmenty osobników obu gatunków. Nedin (1999) uznał, że te trylobity zostały zjedzone przez "Anomalocaris". Możliwe, że "Anomalocaris" polowała na nie wybiórczo – większa liczba koprolitów zawierających szczątki "Redlichia" niż "Estaingia" (będąca rodzajem bardziej licznym w zapisie paleontologicznym niż "Redlichia") sugeruje, że "Anomalocaris" wolała żerować na "Redlichia". Większość koprolitów jest wydłużona, ale część jest zaokrąglona. Te pierwsze mogły powstać w czasie, w którym drapieżnik poruszał się, a pozostałe podczas spoczynku. 
Nie ma jednak pewności, że to "Anomalocaris" była drapieżnikiem, który upolował te trylobity – prawdopodobnie "Anomalocaris" nie był w stanie odżywiać się tak twardymi organizmami. Stożek gębowy był stosunkowo miękki – składał się z niezmineralizowanego naskórka. Symulacja komputerowa wykazała, że płytki stożka gębowego drapieżnika pękały szybciej niż pancerze jego potencjalnych ofiar, natomiast żaden znaleziony okaz "Anomalocaris" nie posiadał uszkodzonych płytek. Możliwe więc, że koprolity z łupków Emu Bay nie pochodziły od "Anomalocaris", a od innego dużego drapieżnika. Z Emu Bay znanych jest niewiele dość dużych drapieżników. Są to "Tuzoia", która jednak prawdopodobnie nie była zdolna do polowania na trylobity, a także trylobit "Redlichia", który mógł być kanibalem.
Na podstawie symulacji komputerowych Yoshiyuki Usami stwierdził, że dla "Anomalocaris" najwydajniejsze było pływanie poprzez falowanie płetwami jak pojedynczą płetwą. Według badacza płetwy "Anomalocaris" zachodziły na siebie po to, by usprawnić pływanie. 
Symulacje wykazały, że ogon "Anomalocaris", jeśli był ułożony poziomo, mógł być przydatny do wykonywania manewrów, umożliwiając szybkie skręcanie. Jeśli natomiast wachlarz ogona nie był ustawiony płasko, a był skierowany w górę, mógł służyć do utrzymania stabilności bocznej. 
Klasyfikacja.
Po połączeniu wszystkich skamieniałości "Anomalocaris" w całość rodzaj ten okazał się bardzo odmienny od zwierząt żyjących obecnie. Whittington i Briggs uznali go za przedstawiciela nieznanego dotąd typu zwierząt. Collins (1996) zaliczył "Anomalocaris" i inne podobne zwierzęta do stawonogów, utworzył jednak dla nich nową gromadę (Dinocaridida) i rząd zwierząt (Radiodonta).
Gatunki.
Obecnie do rodzaju "Anomalocaris" zalicza się 6 gatunków: "A. canadensis", "A. kunmingensis", "A. magnabasis", "A. saron," "A. pennsylvanica" (być może młodszy synonim "A. canadensis") i "A. briggsi". Niektóre z tych gatunków mogły być jednak bliżej spokrewnione z innymi rodzajami z rzędu Radiodonta, niż z "Anomalocaris", a nawet mogły należeć do innych rodzin.
Uproszczone drzewo filogenetyczne rzędu Radiodonta z analizy Lerosey'ego-Aubrila i Patesa (2018).
"Anomalocaris canadensis".
Gatunek typowy "Anomalocaris", odnaleziony w skałach formacji Stephen w Kolumbii Brytyjskiej (Kanada).
„Ramiona” tego gatunku składały się z 14 segmentów; z segmentów 9-10 wyrastały krótkie kolce grzbietowe, a dłuższe z segmentów 11-12. Z segmentów 1-13 wyrastały parzyste kolce brzuszne, z czego te wyrastające z segmentów 2-10 posiadały krótkie kolce pomocnicze. Pozostałe kolce brzuszne były proste. Na głowie znajdował się pancerz złożony z trzech elementów. Przednia część płetw posiadała cienkie prążki. Ogon, pozbawiony rozwidlonego elementu ("furcae"), był złożony z trzech par długich płatów otaczających mały płat środkowy.
Młodszymi synonimami "A. canadensis" są gatunki: "A. whiteavesi", "A. gigantea" oraz "A. cranbrookensis" (być może także "A. pennsylvanica").
"Anomalocaris pennsylvanica".
Gatunek odnaleziony w skałach formacji Kinzers (Pensylwania, USA). Do tego gatunku przypisano wiele okazów, jednak Pates i Daley uznali tylko trzy okazy za należące do tego gatunku (pozostałe uznał za inne gatunki, spokrewnione z "Tamisiocaris borealis" i "Amplectobelua symbrachiata"). "A. pennsylvanica" różnił się od "A. canadensis" brakiem kolców pomocniczych i stosunkowo większymi kolcami brzusznymi. Jednak brak kolców pomocniczych może być wynikiem tafonomii okazów zaliczonych do "A. pennsylvanica" – jeśli tak, to "A. pennsylvanica" może być młodszym synonimem "A. canadensis". 
Według analizy filogenetycznej Vinthera i in. był on bardziej bazalny niż pozostałe gatunki "Anomalocaris" oraz "Amplectobelua" i "Paranomalocaris".
"Anomalocaris saron".
Gatunek odnaleziony w Chinach, w skałach formacji Qiongzhusi, datowanych na ok. 518 milionów lat. W analizie Van Roya i in. (2015) znalazł się on w politomii z "A. canadensis", "A. pennsylvanica", "Paranomalocaris" oraz Amplectobeluidae. Badacze zaliczyli go do rodziny Anomalocarididae. Jednak według analizy Leroseya-Aubrila i Patesa (2018) był on jednak bliżej spokrewniony z "Amplectobelua" niż z "A. canadensis" i został zaliczony do rodziny Amplectobeluidae. 
Gatunek ten miał długie, smukłe kolce brzuszne z dwiema parami mniejszych kolców. Nazwa pochodzi od greckiego słowa „saron”, które oznacza „miotłę”, co odnosi się do wielu kolców na endytach odnóży.
"Anomalocaris magnabasis".
Nazwa gatunkowa została utworzona z łacińskich słów „magna” („duże”) i „basis” („nasady”), odnoszące się do dużych nasad endytów najbardziej dystalnego segmentu trzonu i pierwszego segmentu dystalnej części odnóża. Cecha ta odróżnia "A. magnabasis" od innych gatunków "Anomalocaris". 
Skamieniałości tego gatunku odnaleziono w USA (formacja Pioche, Nevada). 
"Anomalocaris kunmingensis".
Gatunek, który prawdopodobnie nie należał do rodzaju "Anomalocaris" – był bliżej spokrewniony z "Amplectobelua", wraz z którym zaliczany jest do rodziny Amplectobeluidae. Został odkryty w Chinach (wioska Gaoloufang, Kunming, wschodnie Junnan), w skałach formacji Wulongqing datowanych na „4 piętro kambru”. Nazwa gatunkowa odnosi się do miejsca odkrycia skamieniałości – miasta Kunming. 
Odnóża składały się prawdopodobnie z 15 segmentów. Pierwszy segment był słabo zmineralizowany, zakrzywiony i pozbawiony kolców. Segment drugi posiadał mały kolec brzuszny, a kolejny segment miał masywny kolec brzuszny z 6 kolcami pomocniczymi. Kolce brzuszne wyrastające z segmentów 4-14 miały jedną lub dwie pary kolców pomocniczych. Dodatkowo segmenty 12-14 posiadały także kolce grzbietowe. Ostatni segment miał dwa zakrzywione dystalne kolce. Kolce kolejnych segmentów były naprzemiennie większe i mniejsze oraz skierowane dystalnie. 
"Anomalocaris briggsi".
Gatunek z rzędu Radiodonta, który początkowo uznawany był za gatunek "Anomalocaris". Według obecnych analiz filogenetycznych wydaje się jednak bliżej spokrewniony z "Tamisiocaris", wraz z którym zaliczany jest do rodziny Tamisiocarididae. Miał długie, zwężające się przednie odnóża składające się z 14 segmentów oddzielonych trójkątnymi obszarami elastycznego oskórka. Segmenty 2–12 miały parę zakrzywionych kolców brzusznych, które były dłuższe niż wysokość segmentu, z którym były połączone w ich dystalnej części. Z podstawy kolców i z ich końców wyrastały mniejsze kolce, a zakończone były parą mniejszych kolców.
Gatunki nieważne.
Oprócz 6 gatunków "Anomalocaris", które są obecnie uznawane za ważne, opisano jeszcze kilka innych, które nie są już zaliczane do tego rodzaju. 
Paleoekologia.
Sugerowano, że pojawienie się dużych drapieżników o dobrym wzroku mogło mieć istotny wpływ na „eksplozję kambryjską” poprzez zapoczątkowanie „wyścigu zbrojeń” wśród kambryjskich zwierząt. Jednak badania nie wykazały korelacji między drapieżnictwem, a powstawaniem nowych gatunków. Zatem drapieżniki mogły przyczynić się do zapoczątkowania radiacji kambryjsko-ordowickiej jedynie poprzez „faworyzowanie” zwierząt z egzoszkieletami ochronnymi lub prowadzących podziemny tryb życia. 
Tafonomia.
Skamieniałości "Anomalocaris" są zachowane w sposób typowy dla skamieniałości z łupków z Buress (i innych, podobnych stanowisk), jako prawie dwuwymiarowe ślady węglowe na skale (film węglowy). Niekiedy jelita zachowane są jako wypukłe struktury, powstałe poprzez fosforyzację. U okazów z Emu Bay częsta była pirytyzacja ciała, a w okazie SAM P46330b zaszła fosforyzacja soczewek oka. 
Ciała "Anomalocaris" łatwo ulegały rozpadowi – okazy nieartykułowane (izolowane fragmenty ciała oraz zbiory kilku fragmentów ciała, które nie są w takiej pozycji, jak za życia) są liczniejsze niż skamieniałości artykułowane. Także ramiona ulegały rozpadowi. Pates i in. (2019) podzielili ten proces (bazując na zachowaniu okazów z gatunku "A. magnabasis") na 5 etapów. Okazy zachowane na 1. etapie są najlepiej zachowane. W 2. etapie okazy traciły małe kolce ("spinules"); na 3. kolce pomocnicze; na 4. kolce brzuszne pierwszym segmencie, kolce grzbietowe i kolce końcowe; na 5. podstawy kolców brzusznych. Dodatkowo kolce brzuszne najlepiej zachowanych okazów "A. magnabasis" były ustawione w przybliżeniu równolegle, natomiast u gorzej zachowanych okazów (na 3. i 4. etapie) były ustawione pod różnymi kątami. Podobny proces występował u innych gatunków "Anomalocaris" – u "A. canadensis" kolce pomocnicze nie zachowały się na niektórych segmentach, a okazy nazywane "A. pennsylvanica" mogą być słabiej zachowanymi osobnikami (na etapie 3. lub na kolejnych) z gatunku "A. canadensis".
Skamieniałości "Anomalocaris" są zachowane na dwa różne sposoby. W pierwszym (występujący u większej liczby okazów) zachowane są płetwy, ogon. W drugim skamieniałość składa się z luźno powiązanych ze sobą struktur ze szczecinką (które przypominały skrzela), a płetwy nie są zachowane. 

</doc>
<doc id="629844" url="https://pl.wikipedia.org/wiki?curid=629844" title="Ludwik Klucki">
Ludwik Klucki

Ludwik Ernest Alojzy Klucki (ur. 16 stycznia 1801 w Hranicach, zm. 5 marca 1877 w Cieszynie) – prawnik, burmistrz Cieszyna w latach 1851–1861, czeski słowiano- i polonofilski działacz społeczny.
Życiorys.
Urodził się w Hranicach na Morawach, był synem Józefa Kluki, lekarza cyrkułowego, i Alojzji, córki czeskiego urzędnika. Na chrzcie otrzymał imiona Ludwik Ernest Alojzy. Ukończył gimnazjum w Brnie, później studiował prawo w Klagenfurt am Wörthersee i Lublanie, gdzie zetknął się z ruchem słowiańskim. Studia prawnicze ukończył w Pawii, uzyskując tytuł doktora. Tam też związał się z włoskim ruchem narodowym, za co skazany został na karę śmierci, jednak zdołał uzyskać ułaskawienie i po dwóch dalszych latach spędzonych w więzieniu odzyskał wolność.
Następnie w Wiedniu odbył praktykę sędziowską, by podjąć pracę jako justycjariusz w Hukwaldach na Morawach.
Od 1831 roku mieszkał w Cieszynie, gdzie zaczął prowadzić działalność adwokacką. W tym czasie był jednym z dwóch, obok Antoniego Demla, adwokatów na Śląsku Cieszyńskim.
Klucki, urodzony na Morawach, utrzymywał bliskie kontakty z Janem Winklerem, czeskim pastorem w Nawsiu, a zapewne także z innymi cieszyńskimi Czechami, m.in.: profesorami miejscowego gimnazjum Janem Vondračkiem i Arnoštem Plucarem, lekarzami Josefem Fischerem, Drahotinem Nádherným i Josefem Vyskočilem. Od 1837 roku prenumerował czeskie czasopismo narodowe „Květy”. Żonaty z Niemką, w domu posługiwał się językiem niemieckim.
W rozmowach z polskimi chłopami używał języka polskiego, a tych, którzy próbowali rozmawiać łamaną niemieckim, nazywał „szwabami”, ganiąc ich za brak odwagi w posługiwaniu się ojczystym językiem. Wystawiał nie znającym niemieckiego chłopom ze Śląska Cieszyńskiego dokumenty w języku polskim, zaś nazwy wiosek i nazwiska wypisywał w ich oryginalnym brzmieniu. W czasie rozpraw sądowych prowadzonych po niemiecku starał się utrzymywać kontakt ze swoimi klientami, rozmawiając z nimi po polsku. W efekcie Klucki zdobył sporą popularność i szacunek w środowisku chłopskim na Śląsku Cieszyńskim.
Polonofilską postawę Kluckiego ugruntowały kontakty z galicyjskimi ziemianami. Miał w bibliotece sporo polskich książek, od 1838 roku abonował „Przyjaciela Ludu”. Sam Klucki stwierdził, że "jego ojczyzna sięga tak daleko, jak daleko sięga słowiańska mowa". Od początku lat czterdziestych XIX wieku współpracował i przyjaźnił się z Adamem Gorczyńskim, pisarzem, poetą i malarzem.
W 1834 roku został wybrany do Wydziału Miasta, a w 1847 roku został członkiem Magistratu Miasta. Był w tym czasie jedynym prawnikiem we władzach miejskich Cieszyna.
Jesienią 1847 roku pomagał pisarzowi ze swojej kancelarii, Andrzejowi Cinciale, założyć w gimnazjum ewangelickim w Cieszynie „Towarzystwo uczących się języka polskiego”.
16 marca 1848 roku na wiecu w Cieszynie Józef Kalchberg, dyrektor Komory Cieszyńskiej, zebranym chłopom i mieszczanom wskazał na doradcę Kluckiego. Ten, podobnie jak Kalchberg, starał się o spokojne wprowadzenie zmian, które niosła za sobą Wiosna Ludów.
6 maja 1848 roku ukazał się pierwszy numer „Tygodnika Cieszyńskiego”. Jego wydawcą został Klucki, który jednak nie potrafił pisać po polsku. Z tego powodu głównym współpracownikiem (redaktorem odpowiedzialnym) został Andrzej Cinciała, polski prawnik, pisarz w kancelarii Kluckiego. Pismo jednak okazało się deficytowe, początkowo miało około 40 prenumeratorów, później około 200. Na początku 1849 roku weszła w życie nowa ustawa prasowa, która wprowadzała kaucję dla pism politycznych, ukazujących się co najmniej dwa razy w miesiącu. Kluckiego nie było stać na jej zapłacenie, a do tego czasu na „Tygodniku...” stracił 200 złotych. W takiej sytuacji zaprzestał finansowania gazety, która przestała wychodzić 31 marca 1849 roku.
29 października 1848 roku powołano do życia Czytelnię Polską i Bibliotekę Ludu Kraju Cieszyńskiego. Prezesem towarzystwa został ksiądz Jerzy Prutek, zaś w Zarządzie znalazł się m.in. Klucki. Lokal Czytelni Polskiej znajdował się w jego domu. Po rezygnacji Prutka towarzystwo przetrwało tylko dzięki staraniom nowego prezesa, którym został Ludwik Klucki, i Pawła Stalmacha. Pod koniec 1854 roku na polecenie władz austriackich Czytelnia Polska i Biblioteka Ludu Kraju Cieszyńskiego zostały zamknięte.
W latach 1851–1861 był burmistrzem Cieszyna.
Był mecenasem polskiego teatru amatorskiego w Cieszynie. Zanim został burmistrzem w tym mieście działał jedynie niemiecki teatr amatorski. Dzięki Kluckiemu w sali redutowej cieszyńskiego ratusza w latach 1852–1854 po występach niemieckiej grupy odbywały się przedstawienia polskiego teatru amatorskiego. 
Ze względu na chorobę oczu musiał wycofać się z działalności publicznej i zawodowej. W 1864 roku stracił wzrok i ostatecznie przestał pracować w adwokaturze. W 1875 roku sporządził testament.
Pozostawił siedmioro dzieci, synów Stanisława, ziemianina w Galicji, i Sobiesława, adwokata w Cieszynie, oraz córki Emilię, Leokadię, Olgę, Jelwę i Wandę.
W Cieszynie znajduje się ulica nazwana imieniem Ludwika Kluckiego.

</doc>
<doc id="629845" url="https://pl.wikipedia.org/wiki?curid=629845" title="Krzysztof Szubzda">
Krzysztof Szubzda

Krzysztof Szubzda (ur. 1975 w Białymstoku) – polski aktor kabaretowy, satyryk, konferansjer, prawnik, pisarz, dziennikarz.
Ukończył studia prawnicze. Pracował jako grabarz i przewodnik wycieczek.
Działalność kabaretową rozpoczął w białostockim Kabarecie Widelec w 1995. Występował w Kabarecie Hrabi w latach 2002–2003. Laureat 2. miejsca Turnieju Łgarzy w Bogatyni w 2001. Od listopada 2006 współtworzy audycję radiową "Satyrday".
Jest jednym z pionierów polskiej audiodeskrypcji, którą zajmuje się od 2006. Pierwszym audiodeskrybowanym przez niego filmem byli "Statyści", pełnometrażowy film fabularny wyświetlany dla niewidomych w kinie Pokój w Białymstoku.

</doc>
<doc id="629846" url="https://pl.wikipedia.org/wiki?curid=629846" title="Argentyńczycy">
Argentyńczycy

Argentyńczycy – młody naród pochodzenia głównie europejskiego 
(włoskiego, galisyjskiego, hiszpańskiego, niemieckiego, polskiego, ukraińskiego i portugalskiego). Resztę stanowią Metysi oraz Indianie (150 tys.). Językiem ojczystym współczesnych Argentyńczyków jest hiszpański odziedziczony po byłych kolonizatorach tych ziem. Argentyńczyków jest ok. 40,5 mln (2009). Dominującym wśród nich wyznaniem jest katolicyzm (92%).
Około 55% społeczeństwa argentyńskiego jest pochodzenia hiszpańskiego, 15% pochodzenia galisyjskiego, 10% włoskiego. Duży procent tych osób pochodzi z rodzin włosko-hiszpańskich, włosko-galisyjskich i galisyjsko-hiszpańskich. Około 9% jest pochodzenia arabskiego, a drugie 9% baskijskiego. Resztę społeczeństwa stanowią Indianie, osoby pochodzenia ukraińskiego, polskiego, portugalskiego itd.

</doc>
<doc id="629847" url="https://pl.wikipedia.org/wiki?curid=629847" title="Krytyka">
Krytyka

Krytyka (łac. "criticus" – osądzający) – analiza i ocena dobrych i złych stron z punktu widzenia określonych wartości (np. praktycznych, etycznych, poznawczych, naukowych, estetycznych, poprawnych) jako niezbędny element myślenia.
Może dotyczyć wielu dziedzin np. nauki (krytyka naukowa), poprawności formalnej (krytyka logiczna), poprawności merytorycznej (krytyka merytoryczna lub krytyka empiryczna) czy też metod (krytyka metodologiczna).
W mowie potocznej wyraz krytyka oznacza zwykle wystąpienie (słowne lub pisemne) przeciwko jakiemuś zjawisku, osobie, faktowi lub sposobowi rozwiązania problemu i jest powiązane z negatywną oceną tych faktów. W skrajnej postaci może też być synonimem tzw. "nagonki".
„Reguły Rapaporta” – przepis na udany komentarz krytyczny:
"Tylko wtedy masz prawo wypowiedzieć choćby jedno słowo krytyki lub podjąć próbę odrzucenia krytykowanego stanowiska." (Daniel C. Dennett)

</doc>
<doc id="629848" url="https://pl.wikipedia.org/wiki?curid=629848" title="Reżim 4 sierpnia">
Reżim 4 sierpnia

Reżim 4 sierpnia – autorytarny system rządów w Grecji w latach 1936–1941, wprowadzony przez premiera i faktycznego dyktatora generała Joanisa Metaksasa.
Historia dyktatury.
Nazwa "reżim 4 sierpnia" wywodzi się od daty wprowadzenia dyktatury Metaksasa - 4 sierpnia 1936. W tym dniu król Jerzy II Grecki dekretem rozwiązał parlament, zdelegalizował wszystkie partie polityczne i zawiesił swobody obywatelskie gwarantowane w konstytucji. Następnie przekazał faktyczną władzę w ręce gen. Metaksasa, samemu zawieszając działalność polityczną. Jako oficjalną przyczynę tej decyzji podano zagrożenie dla stabilności państwa ze strony Komunistycznej Partii Grecji. W późniejszym okresie Metaksas zaczął podawać jeszcze inne uzasadnienie swojego zamachu stanu. Twierdził, że winnymi chaosu w kraju byli przywódcy największych partii, którzy nie potrafili działać dla dobra całego narodu, dbając wyłącznie o interesy własne. Nowy rząd miał wykazać zupełnie odmienną postawę, doprowadzając do fundamentalnych przemian w greckiej gospodarce, siłach zbrojnych i ustawodawstwie socjalnym.
Zwalczanie opozycji.
Metaksas oparł swoje rządy na zawieszeniu swobód demokratycznych i podjęciu represji przeciwko opozycji, zwłaszcza Komunistycznej Partii Grecji. Osoby podejrzewane o lewicowe poglądy mogły być łatwo zwalniane z pracy, zaś ponad 400 opozycjonistów trafiło do specjalnie utworzonych obozów na greckich wyspach. Za zwalczanie opozycji odpowiedzialny był minister porządku publicznego Konstandinos Maniakadis, któremu udało się poważnie osłabić działającą w podziemiu partię komunistyczną, której działacze byli wtrącani do więzień, gdzie wymuszano od nich, także torturami, deklaracje zerwania z dotychczasowymi poglądami. Jak pisze Clogg
W czasach dyktatury Metaksasa liczba żandarmów wzrosła o 1/5, jednostka specjalizująca się w zwalczaniu komunistów liczyła 80 osób w miejsce dotychczasowych 15, zaś łączna liczba funkcjonariuszy sił bezpieczeństwa wzrosła z ok. 200 do 1675.
Najpoważniejszym wystąpieniem przeciwko dyktaturze Metaksasa był bunt wojska na Krecie 29 lipca 1938, dowodzony przez Andreasa Mitsotakisa. 500 uczestników wystąpienia zajęło stolicę wyspy i uwięziło gubernatora, lecz wystąpienie stłumiło wojsko w ciągu 24 godzin.
Propaganda dyktatury i nawiązania do symboliki faszystowskiej.
Pod wpływem faszyzmu włoskiego, którego admiratorem był Metaksas, rozbudowana została warstwa propagandowa systemu: dyktator przyjął tytuły Pierwszego Robotnika i Pierwszego Chłopa, Greków porównywano do wielkiej rodziny, której ojcem jest Metaksas. Z programów nauczania w szkołach usunięto treści uznane za "propagandę rewolucyjną". Grecja została zewnętrznie upodobniona do państw faszystowskich, między innymi poprzez wprowadzenie faszystowskiej symboliki. Metaksas pragnął zbudować "trzecią cywilizację grecką", łączącą najlepsze elementy dziedzictwa Grecji starożytnej i Bizancjum.
W 1936 powstała Narodowa Organizacja Młodzieżowa, wzorowana na organizacjach młodzieżowych faszystów włoskich. Jej hasło brzmiało "Porządek, Dyscyplina i Praca". Członkowie organizacji nosili specjalne umundurowanie i posługiwali się faszystowską symboliką (salut rzymski). Reżim 4 sierpnia nie zawierał jednak elementów rasizmu i antysemityzmu.
Częścią systemu propagandy reżimu 4 sierpnia była cenzura, która objęła także historyczne teksty literackie, m.in. Tukidydesa. Prasie greckiej zabroniono poruszania tematyki Dodekanezu, Cypru i północnego Epiru. Zakazane było również sygnalizowanie ingerencji cenzury poprzez drukowanie pustych szpalt pism - w miejsce każdego wyciętego tekstu należało umieścić inny.
Reformy w wojsku.
Jeszcze w 1935 przeprowadzona została reforma armii połączona z budową systemu fortyfikacji wzdłuż północnej granicy kraju (Linia Metaksasa). W ten sposób Metaksas zamierzał przygotować się do ewentualnych wojen z Włochami i Bułgarią.
Reformy społeczne.
W pierwszych dwóch latach dyktatury Metaksas przeprowadził reformy społeczne, wprowadzając minimum socjalne, oddłużając chłopów, czy uruchamiając programy robót publicznych. Równocześnie zlikwidowano związki zawodowe, narzucając robotnikom w sytuacjach spornych arbitraż, co oznaczało przekazanie pełnej kontroli w ręce pracodawców. Metaksas wspierał język nowogrecki (ludowy, "dimotiki") przeciwko sztucznej katharewusie (język "oczyszczony"), jako pierwszy w historii zlecając opracowanie jego gramatyki.
Oceny.
W historiografii greckiej reżim Metaksasa jest powszechnie określany jako dyktatura faszystowska. Autorzy niegreccy formułują nieco inne oceny tego okresu. Brytyjski historyk Richard Clogg zestawił reżim 4 sierpnia z Nowym Państwem Salazara i określił go jako "autorytarną, paternalistyczną dyktaturę". Podobnie ocenił reżim Metaksasa polski historyk Tadeusz Czekalski.
Reżim Metaksasa różnił się od rządów Mussoliniego bądź Hitlera w wielu kwestiach: cechował się stosunkowo mniejszą ilością przemocy, nie skupiał się na ekspansjonizmie, nie instytucjonalizował antysemityzmu i brakowało mu podstawy w masowym ruchu politycznym.
Z drugiej strony jednak dyktaturę Metaksasa określa się również jako częściowo faszystowską w swojej naturze ideologicznej. Dodatkowo ustanowiono model gospodarczy, w którym główny nacisk położono na rozwój przemysłu zbrojeniowego, stworzono państwo policyjne, przyjmowano wsparcie gospodarcze i ideologiczne od hitlerowskich Niemiec (czego wyrazem była m.in. korespondencja między Heinrichem Himmlerem a greckim ministrem bezpieczeństwa państwowego, Konstantinosem Maniadakisem) i obchodzono się bardzo brutalnie, często zbrodniczo, z komunistami, działaczami związków zawodowych, przedstawicielami mniejszości narodowych i więźniami politycznymi. Prócz obowiązkowych, systematycznych mobilizacji całości młodzieży, także część dorosłego społeczeństwa zmuszano do udziału w masowych imprezach, opartych o musztrę, właściwą oddziałom wojskowym lub więźniom. Rozpoczęto tworzenie pierwszego w Grecji, masowego, ale jeszcze nie powszechnego, systemu ubezpieczeń społecznych.
W okresie bezpośrednio po upadku państwa Metaksasa, czyli w kolaboracyjnym, nazistowskim Państwie Greckim, około 30 tysięcy Greków zostało członkami ochotniczych, zbrojnych formacji hitlerowskich - wojska i lokalnych żandarmerii, jak Bataliony Bezpieczeństwa czy Grecka Armia Ochotnicza i ogólnokrajowej, ale powołanej przez Niemców formacji o nazwie Ochotniczy Korpus Żandarmerii.

</doc>
<doc id="629850" url="https://pl.wikipedia.org/wiki?curid=629850" title="Wielkie Księstwo Kijowskie">
Wielkie Księstwo Kijowskie



</doc>
<doc id="629853" url="https://pl.wikipedia.org/wiki?curid=629853" title="Drogi szerzenia zakażeń">
Drogi szerzenia zakażeń



</doc>
<doc id="629854" url="https://pl.wikipedia.org/wiki?curid=629854" title="Przenoszenie">
Przenoszenie



</doc>
<doc id="629858" url="https://pl.wikipedia.org/wiki?curid=629858" title="Szerzenie zakażeń">
Szerzenie zakażeń



</doc>
<doc id="629859" url="https://pl.wikipedia.org/wiki?curid=629859" title="Przenoszenie zakażeń">
Przenoszenie zakażeń



</doc>
<doc id="629860" url="https://pl.wikipedia.org/wiki?curid=629860" title="Przenoszenie zarazków">
Przenoszenie zarazków



</doc>
<doc id="629863" url="https://pl.wikipedia.org/wiki?curid=629863" title="Deportivo Pasto">
Deportivo Pasto

Asociación Deportivo Pasto, jest kolumbijskim klubem piłkarskim z siedzibą w mieście Pasto znajdującym się w departamencie Nariño. Klub założony został w roku 1949 i gra obecnie w I lidze kolumbijskiej ("Liga colombiana de fútbol").
Stadion.
Estadio Libertad Stadium, został oddany do użytku w listopadzie 1954. Później był dwukrotnie modernizowany (w 2000 i 2005 roku), a jego obecna pojemność wynosi 19700 widzów.

</doc>
<doc id="629864" url="https://pl.wikipedia.org/wiki?curid=629864" title="Asociación Deportivo Pasto">
Asociación Deportivo Pasto



</doc>
<doc id="629866" url="https://pl.wikipedia.org/wiki?curid=629866" title="Czułość testu diagnostycznego">
Czułość testu diagnostycznego



</doc>
<doc id="629870" url="https://pl.wikipedia.org/wiki?curid=629870" title="Ludwik II Wirtemberski">
Ludwik II Wirtemberski

Ludwik II Wirtemberski (ur. 1137 - zm. 1181) – hrabia Wirtembergii w latach 1158-1181. 
Syn Ludwika I Wirtemberskiego
Nie posługiwał się tytułem hrabiego, najprawdopodobniej tytuł ten przestał funkcjonować jeszcze za życia Ludwika I. Dopiero w 1181 roku ponownie dzięki cesarzowi Fryderykowi I Barbarossie panowie na Wirtembergu zaczęli używać tego tytułu.

</doc>
<doc id="629871" url="https://pl.wikipedia.org/wiki?curid=629871" title="Aleksandyr Szałamanow">
Aleksandyr Szałamanow

Aleksandyr Stefanow Szałamanow (bułg. Александър Стефанов Шаламанов, ur. 4 września 1941 w Bryszlanicy, zm. 25 października 2021 w Sofi) – bułgarski piłkarz grający na pozycji obrońcy, narciarz alpejski.
Kariera.
Karierę piłkarską rozpoczął w CSKA Sofia (1960–1961). W 1961 roku przeniósł się do Sławii Sofia, w której występował do 1974 roku. W ciągu trzynastu lat zdobył z nią trzykrotnie Puchar Armii Sowieckiej (1963, 1964 i 1966) oraz dotarł do półfinału Pucharu Zdobywców Pucharów (1967). W barwach Sławii rozegrał w ekstraklasie 263 mecze. Dwukrotnie - w 1963 i 1966 roku - otrzymał nagrodę dla najlepszego piłkarza ligi, także dwa razy był laureatem wyróżnienia dla najlepszego sportowca Bułgarii (1967 i 1973).
Z reprezentacją Bułgarii, w której barwach wystąpił w 42 meczach, brał udział w mundialach 1966 i 1970.
Oprócz piłki nożnej uprawiał także narciarstwo alpejskie. Wystąpił między innymi na igrzyskach olimpijskich w Squaw Valley w 1960 roku, gdzie zajął 47. miejsce w zjeździe i 37. miejsce w gigancie, a slalomu nie ukończył.
Jego syn, Stefan Szałamanow, również był alpejczykiem.

</doc>
<doc id="629874" url="https://pl.wikipedia.org/wiki?curid=629874" title="Poreč">
Poreč

Poreč (wł. Parenzo) – miasto w Chorwacji, w żupanii istryjskiej, siedziba miasta Poreč. W 2011 roku liczył 9790 mieszkańców.
Miasto jest jednym z największych ośrodków turystycznych w kraju. W Poreču jest około 30 hoteli, a co roku nocuje tu 700 tys. turystów, czyli więcej niż liczba mieszkańców miasta (11 tys.)
Historia.
Poreč został założony prawdopodobnie w V wieku p.n.e. przez Ilirów. W 177 p.n.e. osadę podbili Rzymianie i nazwali "Julia Parentinum". W IV w. powstały mozaiki wczesnochrześcijańskie. Od 539 tereny te przypadły Cesarstwu Bizantyjskiemu. W latach sprawowania rządów przez Bizancjum (539–788) Poreč przeżywał czasy rozwoju. Wtedy to wybudowano słynną Bazylikę Eufrazjana, miejsce śmierci św. Maura, która w 1997 została wpisana na listę dziedzictwa kulturalnego UNESCO. Aż do 1267 miasto przechodziło z rąk do rąk, kiedy to w końcu władzę przejęli Wenecjanie.
We wczesnym średniowieczu w mieście zaczęli osiedlać się Słowianie.
W czasie panowania weneckiego miasto przeżywało stałe napady Turków i epidemie.
W 1797 władzę objęli Austriacy. W 1861 obradował tu sejm (Istarski Sabur).
Po I wojnie światowej całą Istrię przejęli Włosi, później po II wojnie światowej Poreč należał do Jugosławii, a po jej rozpadzie do Chorwacji.

</doc>
<doc id="629876" url="https://pl.wikipedia.org/wiki?curid=629876" title="Gorące źródła Bešeňová">
Gorące źródła Bešeňová



</doc>
<doc id="629877" url="https://pl.wikipedia.org/wiki?curid=629877" title="Usta">
Usta



</doc>
<doc id="629880" url="https://pl.wikipedia.org/wiki?curid=629880" title="Spirula">
Spirula

Spirula ("Spirula spirula") – szeroko rozprzestrzeniony gatunek dziesięciornicy, jedyny współcześnie żyjący przedstawiciel rzędu Spirulida i rodziny spirulowatych (Spirulidae).
Wygląd.
Ciało krępe, fasolowatego kształtu, o długości 5 cm. Muszla wewnętrzna aragonitowa, skręcona (planispiralna), komorowa, obrośnięta płaszczem, działa jak statecznik. Krótkie ramiona i para małych, kolistych płetw.
Występowanie.
Ciepłe morza podzwrotnikowe i zwrotnikowe, w wodach pelagialnych na głębokościach 250–1750 m. Odbywa znaczne wędrówki pionowe.

</doc>
<doc id="629882" url="https://pl.wikipedia.org/wiki?curid=629882" title="Ratko Dostanić">
Ratko Dostanić

Ratko Dostanić (ur. 25 października 1959 w Lučani) – serbski piłkarz i trener piłkarski. Był zawodnikiem Crvenej Zvezdy Belgrad oraz klubów francuskich: SM Caen i Red Star 93.
Kariera.
We Francji ukończył Szkołę Trenerów. Tam też rozpoczął pracę szkoleniową, najpierw w Racingu Paryż, następnie w pierwszoligowym Le Mans FC. Później był asystentem Slavoljuba Muslina w Crvenej Zvezdzie i Lewskim Sofia. Do pracy w charakterze pierwszego trenera powrócił w Slawii Sofia (grudzień 2003 - styczeń 2004), Obiliciu Belgrad, Sartidzie Smederovo i - od października 2004 do czerwca 2005 - Crvenej Zvezdy.
Od czerwca do grudnia 2006 roku po raz drugi był opiekunem piłkarzy Slawii Sofia. Później krótko pracował w OFK Beograd i FK Bežanija. W październiku 2007 roku został trenerem drugoligowego klubu greckiego PAE Weria.

</doc>
<doc id="629883" url="https://pl.wikipedia.org/wiki?curid=629883" title="Hartmann I Wirtemberski">
Hartmann I Wirtemberski

Hartmann I Wirtemberski (ur. 1160 - zm. 1240) – hrabia Wirtembergii.
Syn Ludwika II Wirtemberskiego. Razem z bratem posługiwał się tytułem hrabiego. Hartmann uczestniczył w koronacji cesarskiej Ottona IV oraz był jego wysłannikiem do Włoch. Ok. 1200 Hartmann powiększył swoje terytorium przez małżeństwo z dziedziczką Veringen, pozyskując Altshausen, Burg Alt-Veringen i wschodnie Apphagaues.

</doc>
<doc id="629886" url="https://pl.wikipedia.org/wiki?curid=629886" title="Zerkanie">
Zerkanie

Zerkanie – metoda pozwalająca na obserwacje obiektów o niewielkiej jasności na niebie. Polega ona na patrzeniu na obserwowany obiekt nie bezpośrednio, ale tuż obok niego, tak że nie znajduje się on w centrum pola widzenia.
Sposób ten wykorzystuje fakt, że najwrażliwsza na promieniowanie część siatkówki leży poza jej centrum. Odpowiedzialne za dzienne widzenie czopki są najgęściej rozmieszczone w centrum oka, natomiast bardziej czułe na światło, ale z kolei nie rozróżniające barw pręciki otaczają centralne pole siatkówki wypełnione czopkami. To właśnie dzięki większej wrażliwości pręcików na światło, można wykorzystywać zerkanie przy obserwacjach astronomicznych, zarówno okiem nieuzbrojonym, jak i przez teleskop.

</doc>
<doc id="629887" url="https://pl.wikipedia.org/wiki?curid=629887" title="Atlético Bucaramanga">
Atlético Bucaramanga

Club Atlético Bucaramanga Corporación Deportiva jest kolumbijskim klubem piłkarskim z siedzibą w mieście Bucaramanga. Klub założony został w roku 1948. Atletico Bucaramanga rozgrywa swoje mecze na stadionie Estadio Alfonso Lopez o pojemności 25000 widzów.
Klub potocznie znany jest pod nazwami Atlético Bucaramanga lub tylko Bucaramanga.

</doc>
<doc id="629889" url="https://pl.wikipedia.org/wiki?curid=629889" title="Club Atlético Bucaramanga Corporación Deportiva">
Club Atlético Bucaramanga Corporación Deportiva



</doc>
<doc id="629892" url="https://pl.wikipedia.org/wiki?curid=629892" title="Sabin Berthelot">
Sabin Berthelot

Sabin Berthelot (4 kwietnia 1794 – 10 listopada 1880) był francuskim badaczem historii naturalnej i etnologiem. Osiadł na Wyspach Kanaryjskich, gdzie spędził część życia, jest współautorem dzieła "L'Histoire Naturelle des Îles Canaries" (1835-50) wraz z Philipem Barkerem Webem.
Berthelot był synem kupca z Marsylii. Służył we francuskiej marynarce wojennej, biorąc udział w wojnach napoleońskich. Po wojnie podjął służbę we flocie handlowej, podróżował głównie do Indii Zachodnich. Wyspy Kanaryjskie odwiedził po raz pierwszy w roku 1820.
Berthelot badał historię naturalną Wysp Kanaryjskich. Dołączył do wyprawy Webba w 1828 roku, przez następne 2 lata wspólnie zbierali materiały do pierwszego tomu "L'Histoire Naturelle des Îles Canaries", który ukazał się w 1835. Berthelot zajmował się głównie etnografią, historią oraz geografią wysp, pozostawiając Webbowi zagadnienia historii naturalnej. Z kolei dział ornitologiczny opracowywał Alfred Moquin-Tandon.
W 1845 Berthelot założył Société d'Ethnologique. W 1846 powrócił na Teneryfę, a w 1848 przyjął stanowisko francuskiego konsula na wyspie. Przeszedł na emeryturę w 1874 roku.
Inne publikacje Berthelota o Wyspach Kanaryjskich to "Les Guanaches" (1841 i 1845), "La Conquète des canaries" (1879) oraz "Antiquités Canariennes" (1879).
Świergotek Berthelota ("Anthus berthelotii") nosi imię na cześć tego naukowca, nadane temu gatunkowi przez przyjaciela Berthelota, Carla Bolle.

</doc>
<doc id="629893" url="https://pl.wikipedia.org/wiki?curid=629893" title="Andrzej Krasicki">
Andrzej Krasicki

Andrzej Krasicki (ur. 31 października 1918 w Tarnowie, zm. 15 stycznia 1996 w Warszawie) – polski aktor filmowy i teatralny, dyrektor teatrów.
Życiorys.
W 1937 zdał maturę w Gimnazjum im. Stanisława Staszica w Warszawie. Dyrektor administracyjny teatrów warszawskich: Miejskiego Teatru Dramatycznego (1945–1948), Powszechnego (1949–1951), Młodej Warszawy (1952–1953 i 1955–1957), Polskiego (1953–1955 i 1957–1981), Narodowego – zastępca dyrektora (1983–1990). Został pochowany na Powązkach Wojskowych w Warszawie (kwatera AII-13-18). 

</doc>
<doc id="629898" url="https://pl.wikipedia.org/wiki?curid=629898" title="Szkiery">
Szkiery



</doc>
<doc id="629905" url="https://pl.wikipedia.org/wiki?curid=629905" title="Teatr cieni">
Teatr cieni

Teatr cieni – rodzaj teatru lalkowego, w którym widz obserwuje na ekranie cienie rzucane przez dekoracje, rekwizyty, lalki i aktorów. Teatr ten powstał w Chinach w III wieku p. n. e. Największą popularność zdobył w krajach Dalekiego Wschodu.

</doc>
<doc id="629907" url="https://pl.wikipedia.org/wiki?curid=629907" title="Ratko Dostanich">
Ratko Dostanich



</doc>
<doc id="629909" url="https://pl.wikipedia.org/wiki?curid=629909" title="Fosfor biały">
Fosfor biały

Fosfor biały lub fosfor żółty – najaktywniejsza odmiana alotropowa fosforu. Biała, lepka, woskowata substancja o temperaturze topnienia 44 °C i wrzenia 280 °C; gęstość 1,8 g/cm³. Tworzy dwie formy krystaliczne, α (układ regularny), stabilna w warunkach normalnych, oraz β (układ heksagonalny), stabilna poniżej –80 °C.
Otrzymuje się go przez kondensację jego par powstających podczas prażenia bez dostępu powietrza fosforanu wapnia z koksem i piaskiem. Jego cząsteczka składa się z czterech atomów ułożonych w czworościan foremny (tetraedr).
Fosfor biały przechowuje się pod wodą. Na powietrzu szybko się utlenia, z widoczną w ciemności zielonkawą poświatą (stąd termin fosforescencja), łatwo ulega samozapłonowi (w formie litej w temp. 25–60 °C, rozdrobniony natychmiast). Palący się biały fosfor rozgrzewa się do 1300 °C i wydziela dużą ilość żrącego dymu (pięciotlenek fosforu). Jest trudny do ugaszenia (nie należy gasić go wodą).
Fosfor biały jest silnie trujący. Dawka śmiertelna dla dorosłego człowieka wynosi ok. 0,1 g. Zakazane jest używanie białego fosforu do produkcji zapałek.
Stosowany jest jako substancja aktywna w broni zapalającej.

</doc>
<doc id="629910" url="https://pl.wikipedia.org/wiki?curid=629910" title="Mike Mills">
Mike Mills

Michael Edward Mills (ur. 17 grudnia 1958 w hrabstwie Orange w Kalifornii) – basista, autor tekstów piosenek i współzałożyciel amerykańskiego zespołu R.E.M. Mills śpiewa, gra na gitarze basowej, akustycznej i elektrycznej oraz na pianinie. Był też członkiem grupy muzycznej Hindu Love Gods, założonej w 1984.
Napisał takie piosenki zespołu R.E.M., jak "Find the River", "At My Most Beautiful", "Why Not Smile", "Let Me In", "Wendell Gee", "(Don't Go Back To) Rockville", "Beat a Drum", "Be Mine", "New Test Leper" i "What's The Frequency, Kenneth?". 
Mills poznał Petera Bucka, Billa Berry'ego i Michaela Stipe'a w 1980 podczas studiów na uniwersytecie stanowym w Atlancie. W tym samym roku założyli R.E.M., a już w następnym wydali debiutancki singel "Radio Free Europe".

</doc>
<doc id="629911" url="https://pl.wikipedia.org/wiki?curid=629911" title="Pismo wzorcowe">
Pismo wzorcowe

Pismo wzorcowe () – licząca ok. 1700 lat, nadal używana kaligraficzna odmiana pisma chińskiego. Pod względem popularności w publikacjach drukowanych "kaishu" ustępuje obecnie jedynie Songti, wywodzącej się z niego czcionce drukarskiej.
Pismo wzorcowe wyparło kancelaryjne, bo jest łatwiejsze do kreślenia, a jego znaki są bardziej czytelne i dostosowane do kreślenia przy użyciu pędzla i papieru. Charakterystyczną cechą tego stylu są szerokie wykończenia kresek, które styl ten zawdzięcza użyciu papieru i tuszu; odróżniają one "kaishu" do "lishu".
Pismo wzorcowe jest używane także w Korei Południowej (jako hancha) oraz Japonii (kanji), gdzie jest znane pod nazwą "kaisho". Jego inne, chińskie nazwy to „prawidłowe [pismo] wzorcowe” (正楷), „pismo prawdziwe” (真書) lub „pismo prawidłowe” (正書). Używane na Tajwanie znaki alfabetu Zhuyin również są pisane w stylu wzorcowym.
Znaki pisma wzorcowego większe niż 5 cm nazywane są "dużym" pismem wzorcowym (大楷), podczas gdy te mniejsze do 2 cm pismem "małym" (小楷). Znaki o rozmiarach 2–5 cm to pismo "średnie" (中楷). Przez wieki do nauki reguł ortografii i kaligrafii pisma wzorcowego wykorzystywano Osiem Zasad Znaku Yong.
Historia.
Za pierwowzór pisma wzorcowego uważa się pismo kancelaryjne z czasów dynastii Han. Rzadziej jako pierwozwzór "kaishu" jest wymieniane pismo bieżące.
O odrębnym stylu wzorcowym mówi się poczynając od dynastii Jin (265–420); styl z tej epoki nazywa się "jinkai" (晋楷). Drugi etap jego rozwoju nastąpił w okresie dynastii Południowych i Północnych (420–589), w którym wyróżnia się „[pismo] wzorcowe [państwa] Wei”, czyli "weikai" (魏楷). Ostateczna forma pisma wzorcowego została wypracowana za rządów dynastii Tang (618–907), kiedy powstało "tangkai" (唐楷).
Najbardziej znani kaligrafowie z dynastii Tang, których prace stały wzorem dla następnych pokoleń artystów to:
Za najbardziej znane zabytki pisma wzorcowego uchodzą:

</doc>
<doc id="629915" url="https://pl.wikipedia.org/wiki?curid=629915" title="Droga wojewódzka nr 862">
Droga wojewódzka nr 862

Droga wojewódzka nr 862 (DW862) – droga wojewódzka w województwie mazowieckim o długości 10 km łącząca wieś Tabor (gmina Celestynów) z Osieckiem. Droga w całości przebiega przez teren powiatu otwockiego, przez gminy: Celestynów oraz Osieck.

</doc>
<doc id="629916" url="https://pl.wikipedia.org/wiki?curid=629916" title="Pismo znormalizowane">
Pismo znormalizowane



</doc>
<doc id="629918" url="https://pl.wikipedia.org/wiki?curid=629918" title="Pogórze Strzyżowskie">
Pogórze Strzyżowskie

Pogórze Strzyżowskie (513.63) – mezoregion w południowej Polsce, wchodzący w skład Pogórza Środkowobeskidzkiego. Najwyższym wzniesieniem jest Bardo (534 m n.p.m.).
Topografia.
Na południu sąsiaduje z Kotliną Jasielsko-Krośnieńską, na zachodzie z Pogórzem Ciężkowickim (granicę stanowi rzeka Wisłoka), na wschodzie z Pogórzem Dynowskim (granicę stanowi rzeka Wisłok), na północy z Pradoliną Podkarpacką.
Obejmuje powierzchnię ok. 900 km². Część jego obszaru zajmuje Czarnorzecko-Strzyżowski Park Krajobrazowy.

</doc>
<doc id="629921" url="https://pl.wikipedia.org/wiki?curid=629921" title="Droga wojewódzka nr 638">
Droga wojewódzka nr 638

Droga wojewódzka nr 638 (DW638) – droga wojewódzka w województwie mazowieckim o długości 4,2 km łącząca Sulejówek (gmina Sulejówek) ze Starą Miłosną (m.st. Warszawa). Droga przebiega przez 2 powiaty: miński, m.st. Warszawa.

</doc>
<doc id="629923" url="https://pl.wikipedia.org/wiki?curid=629923" title="Rodzaj czynności">
Rodzaj czynności

Rodzaj czynności – jedna z kategorii czasownika, wyrażająca sposób przebiegania czynności albo trwania stanu, realizowana, w zależności od języka za pomocą różnego rodzaju środków (afiksów, zmiany tematu, konstrukcji idiomatycznych bądź formy opisowej).
Do najczęściej spotykanych rodzajów czynności należą:
Rodzaje czynności nie są zasadniczo rozłączne (o ile są niesprzeczne, jak intensywne i deminutywne) lecz mogą się na siebie nakładać, jak punktualne i semelfaktywne.

</doc>
<doc id="629924" url="https://pl.wikipedia.org/wiki?curid=629924" title="Herman Lieberman">
Herman Lieberman

Herman Lieberman (ur. 3 stycznia 1870 w Drohobyczu, zm. 21 października 1941 w Londynie) – polski adwokat, działacz socjalistyczny, jeden z przywódców i poseł Polskiej Partii Socjalistycznej, publicysta.
Życiorys.
Jego ojciec Józef był przedsiębiorcą naftowym i kierownikiem w kopalni. W dzieciństwie posługiwał się imieniem Hersz. Po nauce w gimnazjach w Borysławiu i Stryju, w 1888 rozpoczął studia prawnicze w Wiedniu, skąd wkrótce wyjechał do Zurychu, a następnie do Paryża. W 1893 powrócił do Galicji. Częstą zmianę miejsca pobytu wymuszało zaangażowanie w ruch socjalistyczny i prześladowania z tym związane. Przerwane studia kontynuował w Krakowie, gdzie na Uniwersytecie Jagiellońskim otrzymał w 1894 tytuł doktora praw. W tym roku ożenił się również z Gustawą (z domu Brings). Jako prawnik pracował w Rzeszowie i Przemyślu, prowadząc jednocześnie działalność polityczną i społeczną, za którą kilkakrotnie był sądzony.
Od 1901 do 1919 był członkiem Polskiej Partii Socjalno-Demokratycznej (PPSD), później jednym z przywódców Polskiej Partii Socjalistycznej. W 1907 i 1911 dwukrotnie wybierany do Izby Posłów Reichsratu Przedlitawii w Wiedniu. Zasłynął jako znakomity mówca.
W 1911 zainicjował budowę Domu Robotniczego w Przemyślu. Następnie został jego dyrektorem.
W czasie I wojny światowej wstąpił do Legionów Polskich. Przydzielony do 1 pułku Legionów i do III Brygady. Walczył jako szeregowiec, a z czasem jako porucznik. Za walki pod Kostiuchnówką nad Styrem został odznaczony Krzyżem Walecznych. Był jednym z sześciu obrońców w procesie legionistów w Marmaros-Sziget od czerwca do września 1918.
W listopadzie 1918 wszedł do Rady Robotniczo-Żołnierskiej w Przemyślu, dążąc m.in. do przywrócenia spokoju między Polakami i Ukraińcami.
W styczniu 1919 został posłem na Sejm Ustawodawczy, w którym brał udział w przygotowaniu i uchwaleniu konstytucji marcowej. W latach 1920–1939 był członkiem Rady Naczelnej PPS, w latach 1931–1934 wiceprzewodniczącym Centralnego Komitetu Wykonawczego PPS. Prowadził kancelarię adwokacką, występował w procesach politycznych; m.in. doprowadził do uniewinnienia robotników krakowskich, oskarżonych w związku z krwawymi zajściami w 1923 roku.
Po przewrocie majowym z 1926 stał się przeciwnikiem sanacji. Występował przeciw nadużyciom władzy, m.in. zgłosił wniosek o postawienie ministra skarbu Gabriela Czechowicza przed Trybunałem Stanu za finansowanie akcji wyborczej BBWR. 9 września 1930 aresztowany i bestialsko pobity, a następnie wraz z grupą posłów opozycyjnych osadzony w twierdzy w Brześciu i skazany w tzw. procesie brzeskim. Następnie zmuszony był opuścić kraj i udał się do Francji. Pomagał walczącej Republice Hiszpańskiej oraz brygadom międzynarodowym, w tym rannym ochotnikom z XIII Brygady im. Jarosława Dąbrowskiego.
14 maja 1939 opublikował w tygodniku „Świat i Polska” artykuł pt. „On ne parle pas ainsi de la Pologne!” („Tak się nie mówi o Polsce!”), będący odpowiedzią na tekst Marcela Déat „Dlaczego musimy umierać za Gdańsk?” z 4 maja 1939.
Po wybuchu II wojny światowej był bliskim współpracownikiem generała Władysława Sikorskiego. Został jednym z trzech wiceprezesów Rady Narodowej Rzeczypospolitej Polskiej, emigracyjnego parlamentu polskiego, utworzonego w Paryżu. Od 3 września do 20 października 1941 był ministrem sprawiedliwości w trzecim rządzie Władysława Sikorskiego.
Pośmiertnie, postanowieniem z 21 października 1941 został przez prezydenta RP Władysława Raczkiewicza odznaczony Orderem Orła Białego.
Był zdecydowanym przeciwnikiem żydowskich ugrupowań narodowych, opowiadał się konsekwentnie za asymilacją Żydów.
Pochowany został na cmentarzu Highgate w Londynie. Jego symboliczny grób znajduje się na cmentarzu żydowskim w Przemyślu.
W 1996 ukazały się jego "Pamiętniki".
Upamiętnienie.
W filmie "Śmierć prezydenta" (1977) w reżyserii Jerzego Kawalerowicza w rolę Hermana Liebermana wcielił się aktor Kazimierz Iwor.

</doc>
<doc id="629925" url="https://pl.wikipedia.org/wiki?curid=629925" title="Liliopodobne">
Liliopodobne

Liliopodobne ("Lilianae" Takht.) – nadrząd roślin jednoliściennych. Wyróżniany w niektórych systemach klasyfikacyjnych (zaproponowany w systemie Takhtajana w latach 60. XX wieku) takson obejmujący szereg rzędów zajmujących centralną pozycję w obrębie jednoliściennych. Z tej grupy wyewoluować miało szereg młodszych nadrzędów w obrębie jednoliściennych (np. komelinopodobne "Commelinanae", sitopodobne "Juncanae", arekopodobne "Arecanae"). Po ustaleniu w końcu XX wieku filogenezy jednoliściennych, w której kolejne rzędy tworzą zwykle kolejno odchodzące linie rozwojowe od wspólnego pnia, cała ta grupa w tradycyjnym ujęciu okazała się mieć charakter parafiletyczny. W systemie Ruggiero i in. z 2015 do nadrzędu "Lilianae" włączone zostały jednoliścienne w całości jako jedna z 18 linii rozwojowych okrytonasiennych tej rangi.
Systematyka.
Nadrząd "Lilianae" obejmuje jednoliścienne w całości stanowiąc jedną z 18 linii rozwojowych okrytonasiennych tej rangi.
Zaliczane tu rzędy (podział zgodny z systemem APG IV z 2016 i Angiosperm Phylogeny Website):
Gromada okrytonasienne "Magnoliophyta", klasa jednoliścienne "Liliopsida", podklasa liliowe "Liliidae", nadrząd liliopodobne "Lilianae".
Zaliczane tu rzędy:
Gromada okrytonasienne, podgromada "Magnoliophytina", klasa jednoliścienne "Liliopsida", podklasa liliowe "Liliidae".
Zaliczane tu rzędy:
Nadrząd nie wyróżniany – podklasa liliowe "Liliidae" obejmuje dwa rzędy: storczykowce i liliowce.

</doc>
<doc id="629926" url="https://pl.wikipedia.org/wiki?curid=629926" title="Wacław Solski">
Wacław Solski

Wacław Solski (Wacław Pański) (ur. 5 września 1897 w Łodzi, zm. 19 września 1990 w Nowym Jorku) – polski pisarz.
Jego ojcem był Aleksander Pański, znany łódzki lekarz neurolog, braćmi Jerzy Pański – działacz polityczny okresu PRL i Antoni Pański. W 1915 zamieszkał w Rosji. W 1917 roku wstąpił do Socjaldemokracji Królestwa Polskiego i Litwy, Polskiego Zrzeszenia Socjalistycznego i był dziennikarzem dziennika „Polska Prawda” wydawanego w Mińsku. Solski działał też jako członek mińskiego Komitetu Wykonawczego Rady Robotniczej. Próbował przedostać się przez front niemiecko-rosyjski do Kongresówki, znalazł się jednak w więzieniu niemieckim a następnie polskim. W 1918 powrócił na Białoruś, w Mińsku pracował jako redaktor „Sztandaru Komunizmu”. Jako członek delegacji radzieckiej wziął udział w rokowaniach w Rydze, które zakończyły wojnę polsko-bolszewicką. Następnie był korespondentem dziennika "Izwiestija" w Paryżu i Berlinie, do ZSRR powrócił w 1925 roku. Opuścił ZSRR w roku 1928 i wyjechał do Niemiec, zerwał wtedy z komunizmem. Mieszkał w Paryżu i Londynie. W 1945 zamieszkał w USA.

</doc>
<doc id="629932" url="https://pl.wikipedia.org/wiki?curid=629932" title="Keiretsu">
Keiretsu

 – grupa spółek powiązanych za pomocą zależności biznesowych i kapitałowych.
Keiretsu w Japonii.
Pierwsze keiretsu pojawiły się w Japonii w okresie „cudu gospodarczego” po II wojnie światowej. Przed kapitulacją Japonii jej przemysł był kontrolowany przez ogromne konglomeraty nazywane zaibatsu. Zaibatsu zostały zdemontowane przez aliantów pod koniec lat 40. XX wieku. Przedsiębiorstwa powstałe po rozmontowanych zaibatsu ponownie stworzyły między sobą powiązania, kupując nawzajem swoje udziały i tworząc wielobranżowe, poziome alianse. Gdy było to możliwe, spółki kredytowały się w ramach keiretsu, do pewnego stopnia tworząc także zależności pionowe.
Każde z głównych keiretsu było skoncentrowane wokół jednego banku, który udzielał kredytów członkom keiretsu, a także posiadał w nich udziały. Centralny bank miał dużą kontrolę nad spółkami tworzącymi keiretsu, pełniąc rolę jednostki monitorującej oraz podmiotu ratującego spółkę w sytuacjach kryzysowych. Jednym ze skutków takiej struktury była minimalna liczba wrogich przejęć na rynku japońskim, ponieważ żaden podmiot nie był w stanie konkurować z siłą banków.
W okresie powojennym można mówić o sześciu głównych keiretsu, choć granice między nimi rozmyły się w ostatnich latach:
Poza tymi megagrupami, wiele spółek stworzyło mniejsze keiretsu. Nissan, Hitachi i ich firmy współpracujące wiąże ze sobą więź keiretsu, wywodząca się jeszcze z ich funkcjonowania w ramach jednego zaibatsu w okresie przedwojennym. Hankyu-Toho Group jest jeszcze silniej powiązanym keiretsu.
Japońska recesja w latach 90. miała znaczący wpływ na keiretsu. Wiele głównych banków znalazło się w kłopotach z powodu kredytów i było zmuszonych do połączeń lub zakończenia działalności. Wynikiem było rozmycie się podziałów między keiretsu: na przykład Sumitomo Bank i Sakura Bank połączyły się w 2001 tworząc Sumitomo Mitsui Banking Corporation, a Sanwa Bank (bankier Hankyu-Toho Group) stał się częścią Bank of Tokyo-Mitsubishi UFJ. Dodatkowo, wiele firm spoza systemu keiretsu, takich jak Sony, zaczęło wykazywać lepsze wyniki niż ich odpowiednicy wewnątrz systemu.
Powyższe przyczyny doprowadziły do powstania w kręgach biznesowych silnych opinii o nieefektywności starego modelu systemu keiretsu i spowodowały rozluźnienie powiązań. Mimo że keiretsu nadal istnieją, nie są tak scentralizowane i zintegrowane jak przed 1990 r. To z kolei doprowadziło do wzrostu liczby przejęć w Japonii, ponieważ banki nie mogą już tak łatwo służyć jako „spadochron” dla spółek grupy, oraz do wzrastającej liczby pochodnego dochodzenia długów (ang. "derivative litigation") przez niezależnych udziałowców.
Keiretsu poza Japonią.
Typowy model keiretsu nie pojawił się poza Japonią, ale wiele nie-japońskich grup jest określanych mianem keiretsu. Należą do nich Virgin Group (Wielka Brytania) i Tata Group (Indie) oraz niektóre sojusze linii lotniczych, np. Oneworld i Star Alliance. Ogólnie, te grupy prezentują wyraźniejsze zarządzanie góra-dół, scentralizowaną kontrolę lub (w przypadku sojuszu linii lotniczych) luźniejsze związki kapitałowe od „prawdziwych” keiretsu. Banki określane jako centra keiretsu-podobnych systemów to między innymi Deutsche Bank i JP Morgan w swoich wczesnych latach w Stanach Zjednoczonych.
Spółka venture capital Kleiner, Perkins, Caufield &amp; Byers (KPCB), główny gracz podczas tzw. dot com boom, określa swój portfel inwestycyjny jako keiretsu. Podobnie jak japońskie keiretsu w okresie powojennym, KPCB zainwestowało w niezależne przedsiębiorstwa z wielu sektorów gospodarki i zachęcało do tworzenia powiązań biznesowych między nimi. Uczyniło to z ich portfela najbliższą analogię keiretsu poza Japonią.
W Ameryce istnieje Keiretsu Forum, określające się jako największa sieć aniołów biznesu na świecie.
Południowokoreańskie konglomeraty czebol są często porównywane do keiretsu, ponieważ tak jak one wywodzą się z przedwojennych japońskich zaibatsu. Jednak te dwa modele znacznie się od siebie różnią.

</doc>
<doc id="629934" url="https://pl.wikipedia.org/wiki?curid=629934" title="Guido Landert">
Guido Landert

Guido Landert (ur. 3 listopada 1985 w Wattwil, kanton St. Gallen) – szwajcarski skoczek narciarski. Członek klubu SC Speer Ebnat-Kappel. W Pucharze Świata zadebiutował w 2005. Należał do szwajcarskiej kadry A. Po sezonie 2007/2008 postanowił zakończyć karierę.
14 marca 2008, w swoim ostatnim sezonie ustanowił na Letalnicy swój rekord życiowy wynoszący 208 metrów.
Początkowo uprawiał również kombinację norweską. W dyscyplinie tej między innymi punktował w Letnim Grand Prix 2003, a rok później zajął 9. lokatę w jednych z zawodów zaliczanych do tego cyklu. W sezonie 2004/2005 punktował także w Pucharze Kontynentalnym, plasując się najwyżej w pojedynczym konkursie na 10. pozycji. Kilkukrotnie startował w mistrzostwach świata juniorów – indywidualnie zajmował najwyżej miejsca pod koniec drugiej dziesiątki, a drużynowo w 2003 zajął 4. miejsce.

</doc>
<doc id="629935" url="https://pl.wikipedia.org/wiki?curid=629935" title="Slavoljub Muslin">
Slavoljub Muslin

Slavoljub Muslin, cyr. Cлaвoљуб Mуcлин (ur. 15 czerwca 1953 w Belgradzie) – serbski piłkarz grający na pozycji obrońcy, trener piłkarski. Posiada również obywatelstwo francuskie.
Kariera piłkarska.
Kariera klubowa.
Jest wychowankiem OFK Beograd, ale większą część swojej profesjonalnej kariery związał z Crveną Zvezdą Belgrad. W latach 70. z klubem ze stolicy Jugosławii, zaliczającym się wówczas do europejskiej czołówki, trzykrotnie zdobył mistrzostwo kraju (1970, 1973 i 1977) i dotarł do finału Pucharu UEFA (1979). W 1981 roku wyjechał do Francji, gdzie – po krótkiej przygodzie z Lille OSC i Stade Brestois – zakończył piłkarską karierę i rozpoczął pracę szkoleniową.
Kariera reprezentacyjna.
Slavoljub Muslin rozegrał w reprezentacji Jugosławii 7 meczów.
Kariera szkoleniowa.
Po doświadczeniach z klubów niższych lig Francji, w 1995 roku został pierwszym trenerem Girondins Bordeaux. Zespół, w którym grali m.in. Zinédine Zidane, Bixente Lizarazu i Christophe Dugarry, doprowadził do finału Pucharu UEFA, ale tuż przed ostatnim meczem otrzymał wymówienie.
Później był szkoleniowcem RC Lens, Le Mans, marokańskiego Wydadu Casablanca, a od 1999 do 2001 roku Crvenej Zvezdy. Zdobył z nią w tym czasie dwa tytuły mistrza Jugosławii oraz Puchar tego kraju.
Od marca 2002 do czerwca 2003 opiekował się piłkarzami Lewskiego Sofia. Kiedy odchodził z klubu, miał w swojej kolekcji trofeów mistrzostwo, wicemistrzostwo i dwa Puchary Bułgarii.
Na rok powrócił do Crvenej Zvezdy, ale – mimo zwycięstwa w rozgrywkach ligowych – w lipcu 2004 roku został zwolniony. Kilka dni wcześniej niepochlebnie wypowiedział się o polityce kadrowej prezydenta klubu Dragana Džajicia.
Następnie pracował w ukraińskim Metałurhu Donieck i od maja do grudnia 2005 roku w belgijskim KSC Lokeren.
Od stycznia do października 2006 roku był szkoleniowcem Lokomotiwu Moskwa. Ze względu na słabe wyniki zarząd klubu zwolnił go z posady trenera zespołu i na tym stanowisku obsadził Olega Dołmatowa, wcześniej wyrzuconego z Szynnika Jarosławl.
Kilka dni po tej dymisji ponownie otrzymał propozycję prowadzenia KSC Lokeren. W 2007 powrócił do Rosji, gdzie trenował FK Chimki, a w 2008 przeniósł się do Białorusi, aby stać na czele Dynamy Mińsk. W sezonie 2009/10 prowadził cypryjski Anorthosis Famagusta. 29 grudnia 2010 podpisał kontrakt z rosyjskim FK Krasnodar. W 2013 roku odszedł z tego klubu.
W 2014 roku został trenerem Amkaru Perm, ale jeszcze tego samego roku został zwolniony z tego klubu.
W 2015 roku podpisał kontrakt z belgijskim klubem Standard Liège, ale tu podobnie jego przygoda skończyła się w tym samym roku zwolnieniem z klubu.
W 2016 został selekcjonerem reprezentacji Serbii.

</doc>
<doc id="629936" url="https://pl.wikipedia.org/wiki?curid=629936" title="Primera B Colombiana">
Primera B Colombiana



</doc>
<doc id="629943" url="https://pl.wikipedia.org/wiki?curid=629943" title="Amiga Disk Format">
Amiga Disk Format

ADF (ang. "Amiga Disk Format") – obraz dyskietki w postaci pliku używanego przez emulatory i komputery Amiga. Pliki w tym formacie były używane przez gry lub programy wykonujące kopie zapasowe. Kontroler dyskietek (ang. "floppy disk controller", "FDC") Amigi jest zdolny do odczytu i zapisu nie tylko własnych dyskietek, ale i komputerów PC, Macintosh, AppleII i C64. Nie jest natomiast możliwy odczyt dyskietki z Amigi przez standardowy kontroler PC. Jest to jedna z przyczyn powstania formatu ADF.
W plikach ADF można przechowywać obrazy dyskietek zawierających poprawny format ścieżek, zgodny AmigaDOS. Wiele gier na Amidze implementowało własne formaty zapisu i protekcji na dyskietkach.
Format.
Pliki w formacie ADF zawierają obraz dyskietki, większość z nich ma rozmiar 901,120 bajtów, co wynika z przemnożenia 512*11*2*80:
Dane te odnoszą się do dysków o podwójnej gęstości – DD (ang. "Double Density"). Dyskietki HD (ang. "High Density") posiadają 22 sektory na ścieżkę, a ich rozmiar to 1,76 MB.
Emulator Amigi – WinUAE pozwala na odczyt formatów 3.5" DD, 3.5" HD i 5.25" SD (ang. "Single Density"). Skompresowany za pomocą programu Gzip plik ADF posiada rozszerzenie ADZ.

</doc>
<doc id="629947" url="https://pl.wikipedia.org/wiki?curid=629947" title="Long John Baldry">
Long John Baldry

John William Baldry, znany jako Long John Baldry (ur. 12 stycznia 1941, zm. 21 lipca 2005) – brytyjski wokalista bluesowy, jeden z pionierów bluesa na Wyspach Brytyjskich.
W latach 60. XX wieku występował z wieloma zespołami. Współpracował między innymi z takimi ikonami muzyki jak Rod Stewart i Elton John. W latach 70. przeprowadził się do Kanady i przyjął kanadyjskie obywatelstwo. Kontynuował tam swą karierę muzyczną biorąc udział w licznych trasach koncertowych. W 1985 pracując jako aktor głosowy zajął się podkładaniem swojego głosu bohaterom animowanym.
Był osobą homoseksualną.

</doc>
<doc id="629958" url="https://pl.wikipedia.org/wiki?curid=629958" title="Agave cantala">
Agave cantala



</doc>
<doc id="629959" url="https://pl.wikipedia.org/wiki?curid=629959" title="Come What(ever) May">
Come What(ever) May

Come What(ever) May – drugi album hardrockowego zespołu Stone Sour. Ukazał się 1 sierpnia 2006 roku nakładem holendersko/amerykańskiej wytwórni Roadrunner Records.
Na albumie nie usłyszymy pierwszego perkusisty zespołu Joela Ekmana, jego obowiązki przejął Roy Mayorga z zespołu Soulfly. Niedługo potem Mayorga został przyjęty do zespołu na stałe. 
Gra on we wszystkich piosenkach oprócz otwierającej album "30/30-150". W tej zastąpił go Shannon Larkin. W pierwszym tygodniu album sprzedał się w liczbie 80 tys. egzemplarzy.
Lista utworów.
Wersja specjalna rozszerzona jest dodatkowo o utwory:
Oraz zawiera DVD z zapisem koncertu w Moskwie i trzema teledyskami zespoły.
Videos:
Live in Moscow:
Twórcy.
Źródło.

</doc>
<doc id="629961" url="https://pl.wikipedia.org/wiki?curid=629961" title="Wisznia (dopływ Sanu)">
Wisznia (dopływ Sanu)

Wisznia − rzeka, prawy dopływ Sanu. Ma źródła na Ukrainie. Całkowita długość rzeki około 100 km (w Polsce 15 km), powierzchnia dorzecza 1220 km². Na Ukrainie przepływa przez miasto Sądowa Wisznia. Granicę polsko-ukraińską przekracza w miejscowości Starzawa. W Polsce płynie przez miejscowości Kalników, Nienowice, Michałówka.

</doc>
<doc id="629964" url="https://pl.wikipedia.org/wiki?curid=629964" title="Cúcuta Deportivo">
Cúcuta Deportivo

Corporación Nuevo Cúcuta Deportivo, często na świecie określany jako Cúcuta Deportivo lub tylko Cúcuta jest kolumbijskim klubem piłkarskim mającym siedzibę w mieście Cúcuta. Klub założony został w roku 1924, a swoje mecze rozgrywa na stadionie Estadio General Santander, którego pojemność wynosi w przybliżeniu 45 tysięcy miejsc. Stadion jest własnością miasta Cúcuta.
Historia.
Klub założony został 10 września 1924. W grudniu 2006 roku sensacyjnie zostali mistrzem pierwszej ligi kolumbijskiej (Liga Postobon) pokonując w finale Deportes Tolima. Klub był wielką rewelacją Copa Libertadores 2007, gdzie pozostawił w pokonanym polu takie firmy jak Grêmio Porto Alegre, Deportivo Toluca czy Nacional Montevideo docierając aż do półfinału. W walce o finał pokonał u siebie 3:1 Boca Juniors. Do finału awansował jednak faworyzowany zespół argentyński, który wygrał u siebie z kolumbijską jedenastką 3:0.
Złote czasy zakończyły się wraz z aresztowaniem ówczesnego prezes Cúcuty - Ramiro Suáreza Corzo, który pod koniec 2007 roku trafił do więzienia za zlecenia zabójstw swoich przeciwników politycznych (Ramiro Suárez Corzo był jednocześnie burmistrzem miasta Cúcuta w latach 2004-2007 i działaczem politycznym). Klub popadł w kłopoty finansowe (z którymi zmaga się do dnia dzisiejszego) i musiał sprzedać swoich najlepszych piłkarzy takich jak Macnelly Torres.
W 2008 roku zespół również awansował do Copa Libertadores. Klub z departamentu Norte de Santander doszedł do 1/8 finału, gdzie uległ brazylijskiemu Santosowi. Był to ostatni do dnia dzisiejszego występ Cúcuty w międzynarodowych rozgrywkach.
Po kilku latach przeciętnych występów w lidze krajowej w 2012 roku Cúcuta zajęła przedostatnie miejsce w tabeli spadkowej, co sprawiło, iż klub musiał rozegrać baraże o utrzymanie. Udało się zwyciężyć je pokonując trzynastokrotnego mistrza Kolumbii - Amerikę de Cali w dwumeczu 5:3 (wygrana 4:1 na wyjeździe i porażka 1:2 u siebie) dzięki czemu "La Furia Motilona" pozostała w najwyższej klasie rozgrywkowej na kolejny sezon po którym zakończyła pierwszoligowe wojaże. Na kilka kolejek przed końcem sezonu Torneo Finalización 2013 degradacja piłkarzy z Estadio General Santander wydawała się być przesądzona bowiem klub w tabeli spadkowej zajmował ostatnie miejsce tracąc do premiowanego barażami, przedostatniego sześć punktów. Nagle piłkarze prowadzeni przez Julio Césara Gonzáleza dostali niesamowitego zrywu wygrywając trzy z ostatnich czterech spotkań (w tym pokonując Alianza Petrolera w derbach wschodniej Kolumbii, a także będąc lepszym od najlepszych wówczas dwóch drużyn w kraju: Atlético Nacional oraz Independiente Santa Fe) i kosztem Deportes Quindio wydźwignęli się z ostatniej lokaty drugi raz z rzędu kwalifikując się do play-offów o utrzymanie. Tam okazali się gorsi od Fortalezy przegrywając z nimi dwumeczu 1:2 (0:2 na wyjeździe i 1:0 u siebie) po ośmiu latach wracając do rozgrywek Primera B.
W styczniu 2015 roku Cúcuta Deportivo wróciła do pierwszej ligi po dodatkowych barażach o awans, które zawdzięcza decyzji krajowej federacji piłkarskiej. Ta bowiem jeszcze w 2014 roku podjęła decyzję o powiększeniu liczebności zespołów w najwyższej klasie rozgrywkowej z 18 do 20. Po roku występów w Liga Águila drużyna spadła bez walki do drugiej ligi. W sezonie 2016 na szczeblu drugiej ligi zajęła dopiero dziesiąte miejsce w tabeli i nie awansowała nawet do fazy play-off o awans. Do pierwszej ligi udało się wrócić w 2018 roku po trzech latach drugoligowej banicji. Wówczas drużyna prowadzona przez argentyńskiego trenera Lucasa Pusineriego zdominowała zaplecze ligi kolumbijskiej w kapitalnym stylu wracając na najwyższy szczebel rozgrywkowy. 
Aktualny skład.
"Stan na maj 2017"

</doc>
<doc id="629965" url="https://pl.wikipedia.org/wiki?curid=629965" title="Corporación Nuevo Cúcuta Deportivo">
Corporación Nuevo Cúcuta Deportivo



</doc>
<doc id="629969" url="https://pl.wikipedia.org/wiki?curid=629969" title="Agave sisalana">
Agave sisalana



</doc>
<doc id="629972" url="https://pl.wikipedia.org/wiki?curid=629972" title="Medal Australijski Służby 1939–1945">
Medal Australijski Służby 1939–1945

Medal Australijski Służby 1939–1945 (ang. "Australia Service Medal 1939–1945") – pierwszy australijski medal wśród medali Wspólnoty Narodów; ustanowiony przez króla Jerzego VI w roku 1949.
Zasady nadawania.
Medal nadawany jako dodatkowy do medali i gwiazd kampanii brytyjskich, w dowód uznania dla australijskich żołnierzy i członków ochotniczych korpusów obrony biorących udział w II wojnie światowej.
Kryterium do otrzymania medalu była 18-miesięczna służba w pełnym lub 3-letnia służba w niepełnym wymiarze godzin.
W roku 1996 zasady nadawania medalu zostały zmienione odpowiednio 30 i 90 dni służby.
Opis medalu.
Okrągły niklowo–srebrny medal.
Awers: lewy profil Króla Jerzego VI w koronie, na obwodzie napis: "GEORGIUS VI:G:BR:OMN:REX ET INDIAE IMP:"
Rewers: herb Australii otoczony słowami "The Australia Service Medal 1939–1945".
Odznaczeni.
Łącznie odznaczono ponad 43 723 osob.

</doc>
<doc id="629973" url="https://pl.wikipedia.org/wiki?curid=629973" title="Akebia quinata">
Akebia quinata



</doc>
<doc id="629974" url="https://pl.wikipedia.org/wiki?curid=629974" title="Most Browna">
Most Browna

Most Browna – proces gaussowski formula_1 o ciągłych trajektoriach takim, że formula_2 i formula_3 dla formula_4
Most Browna możemy łatwo skonstruować mając proces Wienera formula_5
Inny sposób zdefiniowania mostu Browna to zwarunkowanie procesu Wienera w formula_6 – formula_7 Stąd też bierze się nazwa. Zauważmy bowiem, że formula_8 punkty czasu formula_9 i formula_10 to „pylony mostu do których jest przymocowany proces Wienera”.

</doc>
<doc id="629984" url="https://pl.wikipedia.org/wiki?curid=629984" title="Ranunculanae">
Ranunculanae

" Ranunculanae " – nadrząd roślin z klasy "Ranunculopsida" Brongn. w systemie Reveala. W nowszych systemach (system APG I, APG II) ani podklasa, ani klasa nie jest wyróżniana. Taksony skupione przez Reveala w nadrzędzie są w istocie grupą niemal monofiletyczną, jedynie zaliczone tu w randze rzędu piwoniowce "Paeoniales" okazały się kladem w obrębie skalnicowców "Saxifragales" (oznaczony tam w randze rodziny jako piwoniowate "Paeoniaceae"). Ze względu na bliskie pokrewieństwo pozostałych grup roślin w systemie APG III zaliczane są one wszystkie w randze rodzin do rzędu jaskrowców "Ranunculales".

</doc>
<doc id="629991" url="https://pl.wikipedia.org/wiki?curid=629991" title="Guillaume Musso">
Guillaume Musso

Guillaume Musso (ur. 6 czerwca 1974 w Antibes) – francuski powieściopisarz.
Życiorys.
Z wykształcenia ekonomista, tytuł licencjata otrzymał na uniwersytecie w Nicei, studia kontynuował w Montpellier. Z zawodu nauczyciel, przez kilka lat nauczał w liceum w Lotaryngii. Pracował także na uniwersytecie w Nancy.
W 2001 roku wydał swoją pierwszą powieść pt. "Skidamarink". Jego druga powieść, z 2004 roku, "Et après..." sprzedała się we Francji w ponad 2 mln egzemplarzy i została przetłumaczona na 24 języki. Prawa do jej ekranizacji wykupiła wytwórnia Fidélité Productions.
W 2012 roku został wyróżniony Orderem Sztuki i Literatury w stopniu kawalera.

</doc>
<doc id="629992" url="https://pl.wikipedia.org/wiki?curid=629992" title="Leszek Weres">
Leszek Weres

Leszek Weres – polski astrolog, socjolog, pisarz, wykładowca, z wykształcenia prawnik, współtwórca współczesnej polskiej astrologii. Autor i współautor wielu opracowań i książek z dziedziny astrologii. W roku akademickim 1978/79 wykładowca-stypendysta na UCLA. Współpracuje z miesięcznikiem „Nieznany Świat”.
Syn Stanisława Weresa (1911–1980, profesora Akademii Rolniczej w Poznaniu, absolwenta Politechniki Lwowskiej), brat Jerzego Weresa (ur. 1946, profesora Uniwersytetu Przyrodniczego w Poznaniu).
Życiorys.
Jeszcze w trakcie studiów zajmował się problemami więziennictwa i więźniów w zamkniętych zakładach karnych we władzach Ruchu Penitencjarnego. W 1969 roku ukończył studia na Uniwersytecie im. Adama Mickiewicza w Poznaniu na Wydziale Prawa i Administracji pod kierunkiem profesora Krzysztofa Skubiszewskiego – późniejszego szefa MSZ. Specjalizował się w dziedzinach prawa międzynarodowego. W tym samym roku został pracownikiem Instytutu Zachodniego Polskiej Akademii Nauk w Poznaniu w którym przepracował później ponad dwie dekady, specjalizując się w teorii konfliktu oraz logice kreatywnych rozwiązań sytuacji konfliktowych. W międzyczasie w 1972 wygrał konkurs i otrzymał stypendium Fulbrighta w USA. Pracował tam jako asystent prof. Alkera w bostońskim oddziale Massachusetts Institute of Technology, zajmując się matematyczną teorią gier, strategią konfliktów międzynarodowych i kulturowych. W 1973 podjął jednocześnie studia na Uniwersytecie Harvarda zgłębiając teorię i logikę sytuacji konfliktowych, koalicje, negocjacje, integracje. Później na Uniwersytecie Stanforda w Kalifornii studiował psychologię agresji i kreatywną komunikację. Lata 1974–1975 spędził w Sajgonie podczas wojny wietnamskiej, pracując dla ONZ w Międzynarodowej Komisji Kontroli i Nadzoru.
W 1977 obronił doktorat z teorii konfliktu i matematycznej teorii gier u profesora Andrzeja Kwileckiego w Instytucie Socjologii UAM.
Lata 1978–1979 spędził na stypendium Kościuszki w USA, wykładając gościnnie na Uniwersytecie Kalifornijskim w Los Angeles. W latach 1978–1985 był wiceprezydentem Międzynarodowego Towarzystwa Badań Astrologicznych w Los Angeles, wykładał i uczestniczył w Światowych Kongresach Psychotroniki, Kongresach Astrologii i Kosmobiologii, a także na Światowym Forum Symbolizmu. Do wprowadzenia stanu wojennego w Polsce działał w Wielkopolskim Stowarzyszeniu Różdżkarskim, jednej z większych organizacji tego typu w Europie.
Od 1990 roku jest dyrektorem Ośrodka Kosmobiologicznych Analiz i Prognoz w Poznaniu a od 1999 w Rąbieniu AB koło Aleksandrowa Łódzkiego.

</doc>
<doc id="629994" url="https://pl.wikipedia.org/wiki?curid=629994" title="New Line Cinema">
New Line Cinema

New Line Cinema – amerykańska wytwórnia filmowa założona w 1967 roku, należąca do Warner Bros. Jest jednym z 10 największych studiów filmowych. Prezesem i dyrektorem kreatywnym studia jest Richard Brener.
New Line Cinema dawniej podzielona była na kilka oddziałów, m.in. produkcji teatralnych, marketingu, home video, oraz jednostkę specjalizującą się w produkcjach niezależnych, działającą pod nazwą "Picturehouse" (związana z HBO). W 2008 roku po połączeniu wytwórni z Warner Bros., większość z nich zostało włączonych do poszczególnych oddziałów Warner Bros.
New Line Cinema w ciągu ostatnich lat umocniło swoją pozycję, na co duży wpływ miała produkcja hitu – trylogii "Władca Pierścieni". Pierwszym dużym sukcesem komercyjnym tego studia stał się cykl "Koszmar z ulicy Wiązów", z którym go silnie kojarzono, nadając jej przydomek „Dom, który zbudował Freddy” („The House that Freddy Built”). Kilka innych produkcji również zalicza się do kultowych: "Dark City", filmy Austina Powersa, czy też osadzone w klimacie fantasy "Pleasantville".
Z New Line współpracował też Hulk Hogan, twórca "Wszystkie chwyty dozwolone", "Pan Niania" i "Kosmita z przedmieścia".
W 1994 roku New Line Cinema przyłączono do Turner Broadcasting System, a wraz z nim 2 lata później została częścią Time Warner.
Dystrybucją filmów New Line Cinema zajmuje się Warner Bros. Pictures.

</doc>
<doc id="629996" url="https://pl.wikipedia.org/wiki?curid=629996" title="Jan Piekałkiewicz">
Jan Piekałkiewicz

Jan Piekałkiewicz, ps. "Juliański, Wernic, Wrocławski" (ur. 19 września 1892 w Kursku, zm. 19 czerwca 1943 w Warszawie) – polski ekonomista, polityk, działacz ruchu ludowego (Polskie Stronnictwo Ludowe „Piast”, Stronnictwo Ludowe), Delegat Rządu na Kraj od 5 sierpnia 1942 do 19 lutego 1943.
Życiorys.
Pochodził z rodziny inteligenckiej. Był synem Seweryna i Zofii z domu Zywert, bratem Stanisława (1887-1940, lekarz z tytułem doktora, major Wojska Polskiego, ofiara zbrodni katyńskiej, zamordowany w Charkowie).
Ukończył studia ekonomiczne w Petersburgu. Jako statystyk, w 1921 przeprowadził pierwszy spis ludności II Rzeczypospolitej. W latach 20. pracował w GUS. Od 1924 pełnił funkcję profesora Szkoły Nauk Politycznych w Warszawie. Od 1927 był członkiem Międzynarodowego Instytutu Statystycznego. W latach międzywojennych był autorem prac z zakresu finansów, statystyki i ekonometrii, a także docentem na Uniwersytecie Jana Kazimierza we Lwowie.
Od 1926 był członkiem PSL „Piast”. W latach 1931–1939 działał w SL. W okresie 1938–1939 zasiadał w Radzie Naczelnej SL. Od 1940 prowadził działalność konspiracyjną w SL „Roch”. Z ramienia SL „Roch” został w 1941 zastępcą Delegata Rządu na Kraj. W 1942, po ustąpieniu Cyryla Ratajskiego, został Delegatem Rządu na Kraj.
3 grudnia 1942 wydał w „Biuletynie Informacyjnym” odezwę o powszechnym obowiązku walki cywilnej. W grudniu 1942 zatwierdził powołanie Rady Pomocy Żydom „Żegota”. Następnie polecił dokumentowanie zbrodni niemieckich oraz objęcie opieką więźniów politycznych. W oświadczeniu zamieszczonym na łamach „Biuletynu Informacyjnego” z października 1942, napiętnował kolaborantów i osoby pomagające Niemcom w wyniszczaniu narodu polskiego jako zdrajców, ostrzegając ich przed konsekwencjami ich działalności (z karą śmierci włącznie).
19 lutego 1943 został aresztowany przez Gestapo (wcześniej odmówił dowódcy AK przydzielenia sobie ochrony osobistej) i przewieziony do więzienia na Pawiaku. Następnie wywieziony do siedziby Gestapo w Alei Szucha, gdzie po torturach został zamordowany w dniu 19 czerwca 1943.
Został pochowany w grobowcu rodzinnym na cmentarzu Powązkowskim w Warszawie (został tam także pochowany Józef Krzyżanowski) (kwatera 25-1-14/15).
12 sierpnia 1954 odznaczony pośmiertnie Krzyżem Niepodległości Polski Podziemnej z Mieczami przez Prezydenta RP na Wychodźstwie Augusta Zaleskiego.
25 listopada 1995 roku, w uznaniu wielkich historycznych zasług dla niepodległości i chwały Rzeczypospolitej Polskiej, został pośmiertnie odznaczony przez Prezydenta RP Lecha Wałęsę Orderem Orła Białego.
W 2022 roku z inicjatywy Premiera RP Mateusza Morawieckiego grób Piekałkiewicza został odrestaurowany. Cały projekt był realizowany przez Fundację Stare Powązki we współpracy z Kancelarią Prezesa Rady Ministrów.

</doc>
<doc id="629998" url="https://pl.wikipedia.org/wiki?curid=629998" title="Ljubomir Petrović">
Ljubomir Petrović

Ljubomir „Ljupko” Petrović (, ur. 15 maja 1947 w Brusnicy Velikiej) – serbski trener piłkarski, piłkarz i futsalista.
Kariera.
Jako piłkarz przez całą karierę był zawodnikiem NK Osijek, a po wyjeździe do Stanów Zjednoczonych grał w futsal dla Buffalo Stallions (1979–1981), Kansas City Comets (1981–1982) oraz Phoenix Inferno (1982).
Po powrocie do Jugosławii rozpoczął pracę szkoleniową. Prowadził NK Osijek, Spartaka Subotica, FK Rad, FK Vojvodinę, a w 1990 został trenerem FK Crvenej zvezdy. Zespół z Miodragiem Belodedicim, Dejanem Savičeviciem, Darko Panczewem i Sinišą Mihajloviciem na czele jeszcze w tym samym sezonie niespodziewanie sięgnął po Puchar Europejskich Mistrzów Krajowych. W finale podopieczni Petrovicia pokonali Olympique Marsylia (0:0, k. 5:3).
Petrović był szkoleniowcem Crvenej zvezdy trzykrotnie, w latach 1990–1991, 1994–1996 i przez kilka miesięcy 2004. Zdobył z nią – nie licząc najcenniejszego europejskiego trofeum – dwa tytuły mistrza (1991 i 1995) i dwa Puchary Jugosławii (1995 i 1996).
Ponadto pracował w hiszpańskim Espanyolu Barcelona, urugwajskim CA Peñarol i zespołach z Chin.
Dwa razy opiekował się zawodnikami Lewskiego Sofia (1999 i 2000–2001), a drugą przygodę w tym klubie zakończył zdobyciem mistrzostwa kraju. Puchar Bułgarii wywalczył w 2004 z Liteksem Łowecz, którego trenerem drugi raz był od czerwca 2005 do czerwca 2007. Od sierpnia 2008 jest trenerem klubu Croatia Sesvete, beniaminka chorwackiej ekstraklasy.

</doc>
<doc id="630000" url="https://pl.wikipedia.org/wiki?curid=630000" title="Krępieniowate">
Krępieniowate

Krępieniowate ("Lardizabalaceae" Decne.) – rodzina roślin okrytonasiennych. Obejmuje 7–9 rodzajów z 40 gatunkami. Należą tu pnącza (tylko do rodzaju "Decaisnea" obejmuje krzewy) występujące w Azji wschodniej i w Chile. We rodzimej florze Polski brak przedstawicieli tej rodziny; tylko akebia pięciolistkowa częściej bywa uprawiania jako ozdobna. Niewielkie znaczenie użytkowe ma palecznik chiński (owoce jadalne w Chinach), pnącza dostarczające włókien do wyrobu lin oraz wykorzystywane do trucia ryb. 
Systematyka.
Rodzina zaliczana do rzędu jaskrowców ("Ranunculales"), kladu dwuliściennych właściwych (eudicots). Stanowi grupę siostrzaną dla rodziny "Circaeasteraceae", a wraz z nią tworzą grupę siostrzaną dla kladu obejmującego m.in. rodziny berberysowatych i jaskrowatych.
Wyróżnia się dwie podrodziny, przez niektórych autorów podnoszone do rangi odrębnych rodzin (np. system Cronquista z 1981):
W systemie tym taksonowi odpowiadającemu według APweb i APG II rodzinie krąpieniowatych nadana została ranga rzędu (krępieniowce "Lardizabales"), jako rodziny wydzielone zostały zaś trzy grupy roślin, częściowo wydzielone w APweb w randze podrodzin:
Gromada okrytonasienne ("Magnoliophyta" ), podgromada "Magnoliophytina" , klasa "Ranunculopsida" , podklasa jaskrowe ("Ranunculidae" ), nadrząd "Ranunculanae" , rząd krępieniowce ("Lardizabales" ), rodzina krępieniowate ("Lardizabalaceae" )

</doc>
<doc id="630002" url="https://pl.wikipedia.org/wiki?curid=630002" title="Kurt Scheller">
Kurt Scheller

Kurt Scheller (ur. 2 kwietnia 1952 w Lucernie) – szwajcarski szef kuchni, krytyk kulinarny, założyciel Akademii kulinarnej.
Życiorys.
Ukończył szkołę gastronomiczną w Lucernie i tam znalazł pierwszą pracę w hotelu "Luzernhof". W 1971 przeniósł się do Londynu i rozpoczął praktykę kulinarną w restauracji normandzkiej. Również tu pierwszy raz został szefem kuchni w lunchowej restauracji typu coffee-shop. W 1972 opuścił Wielką Brytanię i udał się do Hiszpanii, gdzie poznawał kuchnię śródziemnomorską. Następnie podróżował przez rok po Europie, by przyjąć posadę w hotelu Hilton w Amsterdamie. Zdobyte referencje wykorzystał do dalszego rozwoju – w 1975, w wieku zaledwie 23 lat, został "executive chef" w jednym z hoteli na Jamajce, gdzie otrzymał złoty medal podczas wystawy kulinarnej w Montego Bay. W 1979 przeniósł się do Ekwadoru, gdzie był szefem kuchni prezydenckiej. Od 1980 gotował dla szejków w Kuwejcie (zdobył tu kolejny złoty medal). Przez kolejne trzy lata odpoczywał w rodzinnej Szwajcarii, gdzie nie odnosił większych sukcesów, aż do kulinarnego Pucharu Świata w Luksemburgu – przewodził tam drużynie egipskiej. Został uznany Szefem Roku 1989 przez organizację kucharzy "Toques Blanches" ("Białe Czapki"). Dwukrotnie był wybierany na szefa tej organizacji. W 1989 otrzymał również zaproszenie do szefowania kuchnią hotelu "Moskwa" w stolicy Rosji, które przyjął. W 1991 przyjechał do Polski i objął funkcję szefa kuchni hotelu Bristol w Warszawie. W 1995 udał się do Bahrajnu, by po krótkim czasie znów związać się z Warszawą (tym razem szefostwo kuchni hotelu Sheraton).
Od 2002 prowadzi Akademię sztuki kulinarnej sygnowaną własnym nazwiskiem. Prowadził program w telewizji Polsat "Alfabet kulinarny Kurta Schellera". Scheller jest zdobywcą wielu nagród, jest jurorem w wielu kulinarnych konkursach oraz członkiem i założycielem organizacji kulinarnych, inicjator założenia Polskiego Stowarzyszenia Szefów Kuchni i Cukierni. W 2012 był gościem specjalnym w programie "MasterChef". W 2013 roku został dyrektorem artystycznym programu kulinarnego "Top Chef" wyprodukowanego przez stację Polsat.
Był gościem specjalnym w finale drugiej edycji programu "MasterChef" w TVN.
Pojawiał się w polskiej edycji "Hell’s Kitchen" jako ekspert udzielający porad kucharzom biorącym udział w programie.

</doc>
<doc id="630005" url="https://pl.wikipedia.org/wiki?curid=630005" title="Lardizabalaceae">
Lardizabalaceae



</doc>
<doc id="630006" url="https://pl.wikipedia.org/wiki?curid=630006" title="Sejm Niemy">
Sejm Niemy



</doc>
<doc id="630009" url="https://pl.wikipedia.org/wiki?curid=630009" title="SMS Viribus Unitis">
SMS Viribus Unitis

SMS Viribus Unitis – pierwszy z drednotów typu "Tegetthoff" zbudowany dla Kaiserliche und Königliche Kriegsmarine. „Viribus Unitis” został zamówiony przez austro-węgierską marynarkę w 1908 roku. Stępka pod okręt została położona 24 lipca 1910 roku w stoczni Stabilimento Tecnico Triestino w Trieście. Wodowanie odbyło się 24 czerwca 1911 roku, a wprowadzenie do służby 5 grudnia 1912 roku.
W czasie I wojny światowej pancernik brał udział w zabezpieczeniu ucieczki niemieckich krążowników SMS „Goeben” i SMS „Breslau”, jak również w ostrzale Ankony w maju 1915 roku. Został zatopiony 1 listopada 1918 roku w trakcie rajdu na Pulę przez dwóch marynarzy Regia Marina.
Budowa.
SMS „Viribus Unitis” został zamówiony w 1908 roku, jako pierwszy z czterech jedynych drednotów zbudowanych dla austro-węgierskiej marynarki. Pierwotnie miał nosić nazwę „Tegetthoff”, jednak została ona zmieniona na osobistą prośbę cesarza Franciszka Józefa I. "Viribus Unitis" oznacza „wspólnymi siłami” i było to personalne motto cesarza. Nazwę „Tegetthoff” nosił drugi okręt z typu. Stępka pod okręt została położona 24 lipca 1910 roku w stoczni Stabilimento Tecnico Triestino w Trieście. Po 11 miesiącach budowy, „Viribus Unitis” został zwodowany 24 czerwca 1911 roku. Po zakończeniu prac wykończeniowych, został wprowadzony do służby w Austro-Węgierskiej Marynarce Wojennej 5 grudnia 1912 roku.
Konstrukcja.
„Viribus Unitis” miał 152,2 metra długości całkowitej, 27,3 m szerokości i 8,9 m zanurzenia przy pełnej wyporności, która wynosiła 21 595 ton. Standardowo okręt wypierał 20 000 ton. Załoga okrętu składała się z 31 oficerów i 1066 marynarzy. Napęd pancernika składał się z czterech turbin parowych Parsonsa, z których każda znajdowała się w oddzielnej maszynowni. Turbiny napędzane były przez 12 kotłów parowych Yarrow. Konstrukcyjnie turbiny miały generować 27 000 KM mocy wyjściowej, co powinno było zapewniać planową prędkość maksymalną 20 węzłów, jednak nieznane są jakiekolwiek dane z testów prędkości okrętu. Okręt przenosił zapas 1844,5 tony węgla oraz dodatkowo 267,2 tony oleju opałowego, którym spryskiwany był węgiel w celu zwiększenia szybkości jego spalania. Przy pełnej wyporności zapas węgla zapewniał zasięg 4200 Mm przy prędkości 10 węzłów.
Uzbrojenie główne okrętu składało się z dwunastu dział Škoda K10 kal. 305 mm L/45 w czterech potrójnych wieżach. Kąt podniesienia lufy dział miał zakres od -4° do +20°. 140-kilogramowy ładunek prochu nadawał 450-kilogramowym pociskom prędkość wylotową 800 m/s, co przy maksymalnym podniesieniu lufy dawało donośność ok. 25 000 m. Uzbrojenie średniego kalibru składało się z dwunastu dział Škoda K10 kal. 150 mm L/50 zamontowanych w ręcznie obracanych wieżach w kazamatach na śródokręciu, po sześć na każdej burcie. Jak w większości austro-węgierskich pancerników, ich umiejscowienie tuż nad linią wody powodowało, że stawały się one bezużyteczne przy wzburzonym morzu. Uzbrojenie lekkiego kalibru składało się z osiemnastu dział Škoda K10 kal. 66 mm L/50 zamontowanych na górnym pokładzie nad kazamatami, a część z nich na drugiej i trzeciej wieży artylerii głównej. Niektóre zostały zastąpione później działami przeciwlotniczymi Škoda K10 BAG kal. 66 mm L/50, zamontowanymi na szczycie wież artyleryjskich. Pozostałe uzbrojenie artyleryjskie składało się z dwóch szybkostrzelnych dział Škoda kal. 47 mm L/44, dwóch dział desantowych Škoda kal. 66 mm L/18 i dwóch karabinów maszynowych Schwarzlose M.7/12 kal. 8 mm. Okręt był również wyposażony w cztery podwodne wyrzutnie torpedowe kal. 533 mm (jedna na dziobie, jedna na rufie i po jednej na burtach). Zapas wynosił dwanaście torped Fiume – wyprodukowanych przez zakłady Roberta Whiteheada pierwszych na świecie pocisków tego rodzaju kalibru 533 mm.
Służba.
Wizyta arcyksięcia Franciszka Ferdynanda w Sarajewie.
Pod koniec czerwca 1914 roku arcyksiążę Franciszek Ferdynand Habsburg odbył na pokładzie „Viribus Unitis” podróż do Bośni w celu inspekcji manewrów wojskowych. 25 czerwca wsiadł on na pancernik w porcie w Trieście i odbył podróż do ujścia rzeki Neretwy, gdzie przesiadł się na inny okręt. 30 czerwca, dwa dni po zamachu na arcyksięcia i jego żonę, „Viribus Unitis” przetransportował ich ciała z powrotem do Triestu.
I wojna światowa.
Przed wojną „Viribus Unitis” został przydzielony do I Dywizjonu Pancerników w I Eskadrze Bojowej. W czasie I wojny światowej rola okrętu była mocno ograniczona przez blokadę cieśniny Otranto, która nie pozwalała austro-węgierskim okrętom wypłynąć poza Morze Adriatyckie. W rezultacie austro-węgierska flota rzadko opuszczała Pulę.
W przededniu wybuchu wojny „Viribus Unitis” razem z resztą floty został zmobilizowany w celu osłony ucieczki SMS „Goeben” i SMS „Breslau”. Niemieckie okręty próbowały wyrwać się z Cieśniny Messyńskiej, która była otoczona przez brytyjskie okręty i uciec do Turcji. Kiedy austro-węgierska flota była na wysokości Brindisi na południu Włoch, wieść o udanej ucieczce dotarła do Wiednia i okręty zostały odwołane. „Viribus Unitis” brał również w bombardowaniu Ankony w maju 1915 roku. Po tych wydarzeniach pancernik pozostawał w Puli aż do czerwca 1918 roku.
Jego pobyt w Puli został ożywiony przez wizytę nowego cesarza Austrii, Karola I 15 grudnia 1916 roku oraz cesarza Wilhelma II 12 grudnia 1917 roku, który odbywał w tym czasie inspekcję niemieckiej bazy okrętów podwodnych w Puli. Ponadto Włosi przeprowadzili ponad 80 nalotów lotniczych na Pulę w okresie od 1915 do 1917 roku.
Akcja przeciw blokadzie cieśniny Otranto.
W 1918 roku nowy dowódca austro-węgierskiej floty, Miklós Horthy, postanowił przeprowadzić kolejny atak na blokadę Cieśniny Otranto, aby więcej niemieckich i austro-węgierskich okrętów podwodnych mogło bezpiecznie wyjść na pełne morze. W nocy 8 czerwca Horthy opuścił Pulę z „Viribus Unitisem” i „Prinzem Eugenem”. Dwa pozostałe drednoty, „Szent István” i „Tegetthoff”, razem z niszczycielem i sześcioma torpedowcami, wyruszyły z Puli następnego dnia. 10 czerwca o godzinie 3:15 dwa włoskie kutry MAS, MAS-15 i MAS-21, wykryły austro-węgierską flotę. Pluton kutrów dowodzony był przez "Capitano di fregata" Luigiego Rizzo, natomiast pojedyncze okręty odpowiednio przez "Capo timoniere" Armando Gori i "Guardiamarina di complemento" Giuseppe Aonzo. Oba kutry przedarły się przez eskortę i rozdzieliły się, by zaatakować drednoty. MAS-21 chybił torpedami w „Tegetthoffa”, lecz MAS-15 uzyskał trafienie w „Szenta Istvána” o 3:25. Następnie włoskie jednostki zostały przepędzone przez okręty eskorty.
Pomimo prób wzięcia na hol uszkodzonego „Szenta Istvána” przez „Tegetthoffa”, kilka minut po 6:00 pancernik zatonął. Admirał Horthy, myśląc, że Włosi odkryli jego zamiary, odwołał rajd i zawrócił okręty do Puli. W rzeczywistości Włosi nie wiedzieli, że pancerniki wyszły w morze aż do 10 czerwca, kiedy zdjęcia lotnicze ujawniły, że nie ma ich w porcie. Była to ostatnia operacja wojskowa, w której brał udział „Viribus Unitis” i resztę wojny okręt spędził w Puli.
Włoski atak i zatopienie.
W październiku 1918 roku stało się jasne, że Austro-Węgry przegrają wojnę. Cesarski rząd zdecydował przekazać „Viribusa Unitisa”, razem ze znaczną częścią austro-węgierskiej floty, nowo powstałemu Państwu Słoweńców, Chorwatów i Serbów. Dzięki temu uniknięto by przekazania floty aliantom, jako że nowe państwo zadeklarowało swoją neutralność. Oficjalne przekazanie odbyło się 31 października, a „Viribus Unitis” otrzymał nową nazwę – „Jugoslavija”.
1 listopada 1918 roku, gdy poza Austro-Węgrami nie wiedziano nic o przekazaniu okrętu, dwóch marynarzy Regia Marina, Raffaele Paolucci i Raffaele Rossetto, wpłynęło do portu w Puli na prymitywnej żywej torpedzie Mignatta. Z włoskiego portu wypłynęli jakiś czas wcześniej i nie wiedzieli o przekazaniu austro-węgierskiej floty poprzedniego dnia.
Płynąc wzdłuż rzędów austriackich okrętów, dwaj marynarze napotkali „Viribus Unitis” około 4:40 nad ranem. Na dziobie Mignatty znajdowały się dwa ładunki wybuchowe z trotylem. Włosi umocowali jeden z ładunków pod kadłubem okrętu za pomocą magnesu, do którego ładunek był przywiązany liną o długości 6 m. Przy założeniu ładunku ustawili czas wybuchu na 6:30 i zaczęli się wycofywać. Włosi nie mieli zestawów do nurkowania, więc musieli trzymać głowy nad poziomem wody i zostali uchwyceni w jeden z reflektorów okrętowych. Szybko ustawili timer na drugim z ładunków i wypuścili Mignattę, która przepłynęła przez port i rozbiła się o falochron, dokładnie pod miejscem cumowania transportowca „Wien”. Włosi nie wiedzieli, że austriacki rząd przekazał „Viribusa Unitisa”, razem z większością austro-węgierskiej floty, Jugosławii. Zostali zabrani na pokład pancernika i poinformowali nowego kapitana okrętu o swoim czynie, lecz nie ujawnili dokładnej pozycji ładunków. Następnie nowy kapitan, Janko Vuković, dopilnował, by więźniowie zostali bezpiecznie przetransportowali na siostrzany okręt, „Tegetthoff”, i rozkazał ewakuację okrętu. Jednak ładunki nie wybuchły o 6:30, więc Vuković uznał, że Włosi kłamali i powrócił na pancernik razem ze znaczną liczbą marynarzy. Po wybuchu ładunków na krótko po 6:44 okręt zatonął w ciągu 15 minut, zabierając ze sobą Vukovicia i około 300-400 członków załogi. Drugi ładunek zatopił transportowiec „Wien”. Dwaj Włosi zostali internowani do końca wojny i zostali odznaczeni przez Królestwo Włoch Złotym Medalem za Męstwo Wojskowe.
Upamiętnienie.
SMS „Viribus Unitis” został wybrany jako główny motyw dla austriackiej monety pamiątkowej, wybitej 13 września 2006 roku. Na awersie przedstawiony jest „Viribus Unitis” widziany z pokładu towarzyszącego okrętu. W tle widać dwa okręty starszego typu. Rewers monety jest hołdem dla Austro-Węgierskiej Marynarki Wojennej. „Viribus Unitis” ukazany jest od frontu pod kątem, nad okrętem krąży wodnosamolot, a na pierwszym planie wynurza się okręt podwodny. Moneta nie upamiętnia jedynie pancernika, lecz również trzy główne typy broni, używanych przez austro-węgierską flotę w czasie pierwszej wojny światowej. Moneta ta była ostatnią z serii „Austria na pełnym morzu”.

</doc>
<doc id="630010" url="https://pl.wikipedia.org/wiki?curid=630010" title="Medal Nowozelandzki Służby Wojennej 1939–1945">
Medal Nowozelandzki Służby Wojennej 1939–1945

Medal Nowozelandzki Służby Wojennej 1939–1945 (ang. "New Zealand War Service Medal 1939-1945") – jest pierwszym nowozelandzkim medalem wśród medali Wspólnoty Narodów; ustanowionym przez króla Jerzego VI, jako jeden z medali kampanii brytyjskich,
Zasady nadawania.
Medal nadawany był za 1 miesiąc pełnowymiarowej lub 6 miesięcy w niepełnym wymiarze godzin służby w dowolnych siłach zbrojnych, rezerwie lub gwardii narodowej między 3 września 1939 i 2 września 1945.
Opis medalu.
Awers: lewy profil króla Jerzego VI, na obwodzie napis: "GEORGIUS VI:G:BR:OMN:REX ET INDIAE IMP:"
Rewers: napis "FOR SERVICE TO NEW ZEALAND 1939-1945" oraz motyw liścia paproci.
Kolory wstążki oparte na narodowych barwach: czerni i bieli.

</doc>
<doc id="630013" url="https://pl.wikipedia.org/wiki?curid=630013" title="Dżabir Ibn Hajjan">
Dżabir Ibn Hajjan

Dżabir Ibn Hajjan (arab. جابر بن حیان, w średniowiecznej Europie znany jako Geber; ur. ok. 720 w Tusie, Persja; zm. ok. 813 w Kufie w dzisiejszym Iraku) – arabski alchemik i lekarz. Swą działalność prowadził na dworze Haruna ar-Raszida, kalifa Bagdadu.
Przypisuje mu się autorstwo wielu alchemicznych traktatów i teorii, jednak zważywszy, że jego nazwiskiem podpisywali się inni autorzy, w wielu przypadkach jest to wątpliwe. Według jednej z jego teorii metale (między innymi złoto) można otrzymać przez zmieszanie siarki i rtęci w określonych proporcjach (ta teoria stała się podstawą teorii flogistonu). Jego teksty zawierały opisy takich związków chemicznych, jak kwas cytrynowy i kwas octowy. Niekiedy Geberowi przypisuje się także odkrycie kwasu siarkowego i kwasu azotowego. Nie ma na to jednak dowodów i pogląd ten wynika z przypisywaniu Geberowi prac tzw. Pseudo-Gebera

</doc>
<doc id="630014" url="https://pl.wikipedia.org/wiki?curid=630014" title="Ljupko Petrović">
Ljupko Petrović



</doc>
<doc id="630016" url="https://pl.wikipedia.org/wiki?curid=630016" title="Jezioro Gowidlińskie">
Jezioro Gowidlińskie

Jezioro Gowidlińskie (kaszb. "Jezoro Gòwidlińsczé") – przepływowe jezioro rynnowe na Pojezierzu Kaszubskim w powiecie kartuskim (województwo pomorskie). Akwen jeziora jest częścią dużej rynnie polodowcowej – rozciągającej się od Gowidlina po Sulęczyno. Jezioro posiada malowniczą i urozmaiconą linię brzegową z zalesionym półwyspem Gogowe i wyspą "Ostrów". Nad jeziorem leżą miejscowości Gowidlino, Lemany, Borek Kamienny, Borek, Bielawki, Amalka, Biguszewo i Podjazy.
Wysokość zwierciadła 165,1 m n.p.m., ogólna powierzchnia: 401 ha

</doc>
<doc id="630019" url="https://pl.wikipedia.org/wiki?curid=630019" title="Herod Archelaos">
Herod Archelaos

Herod Archelaos, Herod Archelaus (ur. ok. 27 lub 23 p.n.e., zm. po 6 n.e.) – etnarcha Judei, Samarii i Idumei w latach 4 p.n.e. – 6 n.e. Syn Heroda Wielkiego,
rodzony brat Heroda Antypasa. Przez ojca został przewidziany na króla Judei, lecz pod wpływem zamieszek, do jakich doszło po śmierci Heroda Wielkiego i sporów między jego synami, Oktawian August mianował Archelaosa jedynie etnarchą. Tyrańskie rządy Archelaosa sprawiły, że August w 6 roku pozbawił go tetrarchii i skazał na zesłanie do Galii. Dalsze losy Archelaosa nie są dokładnie znane.
Życiorys.
Archelaos był starszym synem Heroda Wielkiego i jego czwartej żony Maltake, z pochodzenia Samarytanki; rodzonym bratem Antypasa.
Badacze nie są zgodni, co do jego daty urodzenia. Część podaje, że urodził się około 27 p.n.e., inni że około 23 p.n.e. Archelaos początkowo nie był przewidywany na następcę przez ojca. Pojawił się dopiero w ostatnim, szóstym testamencie Heroda Wielkiego, sporządzonym na kilka dni przed jego śmiercią w 4 p.n.e. W myśl tego testamentu Archelaos miał zostać królem, jego rodzony brat Antypas tetrarchą Galilei i Perei, a przyrodni Filip – tetrarchą Gaulanitis, Trachonitis i Batanei.
Archelaos nie zdecydował się na przyjęcie tytułu królewskiego; uważał, że testament jego ojca musi zostać zatwierdzony przez cesarza Oktawiana Augusta. Faktycznie został jednak następcą ojca; jako taki został przedstawiony armii przez siostrę Heroda, Salome I, i jej męża Aleksasa.
Archelaos, podobnie jak jego ojciec, okazał się okrutny i despotyczny. Rozgniewał także swych tradycyjnie myślących poddanych, poślubiając, wbrew Prawu Mojżeszowemu, Glafirę, dawną żonę jednego ze swych braci, Aleksandra, jednocześnie porzucając swoją pierwszą żonę. Glafira bowiem miała synów z pierwszego małżeństwa. Odwołał z urzędu arcykapłana Joazara syna Boetosa. Następcą mianował jego brata – Eleazara. Tego również usunął z urzędu, powierzając godność arcykapłana Jezusowi synowi See.
Próbował naśladować ojca w kwestiach architektury, odnawiając pałac królewski w Jerychu i budując w tejże okolicy nowe miasto, które nazwał na swoją cześć Archelaidę.
W wyniku wielokrotnych skarg ciemiężonej ludności August w 6 roku postanowił zesłać Archelaosa do Wienny w południowej Galii, a jego ziemie przyłączyć wprost do sąsiedniej prowincji syryjskiej. To zadanie miał wykonać Kwiryniusz, nowo mianowany gubernator Syrii. Pierwszym posunięciem, jakie z konieczności nasuwało się w związku z obejmowaniem nowych ziem, było dokonanie spisu ludności i jej majątków, jak również i prywatnego majątku Archelaosa. Było to niezbędne ponieważ własność prywatna Archelaosa ulegała konfiskacie, ludność zaś Judei miała odtąd podlegać (jak ludność wszystkich prowincji) rzymskiemu systemowi podatkowemu. Jednocześnie Judea otrzymała regionalnego namiestnika ("praefectus") jako zarządcę – pierwszym był Koponiusz. Wiadomość o przygotowaniu spisu wywołała wśród Żydów gwałtowny opór. Arcykapłan Joazar syn Boetosa, próbował uspokoić wzburzoną ludność, jednak niezadowolenie utrzymywało się i doprowadziło nawet do wybuchu powstania zelotów pod wodzą Judy Galilejczyka. Rewolta została jednak szybko stłumiona przez Rzymian.
Archelaos w Nowym Testamencie.
Herod Archelaos jest wspomniany imiennie tylko raz w Ewangelii Mateusza. Józef, Maria i Jezus uciekli do Egiptu, żeby uniknąć rzezi niewiniątek. Gdy umarł Herod Wielki, Józefowi anioł powiedział we śnie, by wrócił do Izraela. Lecz jako że w czasie powrotu usłyszał, że w Judei panuje Archelaos, postanowił udać się do Galilei.
Początek i konkluzja Przypowieści o minach Jezusa Chrystusa w Ewangelii Łukasza prawdopodobnie odnosi się do Archelaosa. W takiej sytuacji znalazł się udawszy się do Rzymu:
"«Pewien człowiek szlachetnego rodu udał się w kraj daleki, aby uzyskać dla siebie godność królewską i wrócić (...) Ale jego współobywatele nienawidzili go i wysłali za nim poselstwo z oświadczeniem: „Nie chcemy, żeby ten królował nad nami”. Gdy po otrzymaniu godności królewskiej wrócił (...)" [rzekł:] "Tych zaś przeciwników moich, którzy nie chcieli, żebym panował nad nimi, przyprowadźcie tu i pościnajcie w moich oczach"»."

</doc>
<doc id="630020" url="https://pl.wikipedia.org/wiki?curid=630020" title="Marian Łącz">
Marian Łącz

Marian Mikołaj Łącz (ur. 5 grudnia 1921 w Rzeszowie, zm. 2 sierpnia 1984 w Warszawie) – polski piłkarz, aktor teatralny i filmowy, reprezentant Polski w piłce nożnej.
Życiorys.
Karierę sportową rozpoczął w 1936 roku w klubie Resovia Rzeszów. Początkowo występował na pozycji bramkarza, a następnie napastnika. Podczas okupacji uczestniczył w tajnych meczach piłkarskich. Był zawodnikiem klubu Sokół Rzeszów. Pod koniec wojny został zawodnikiem klubu Baltia Gdańsk. Po zmianie nazwy klubu rozwiązał umowę i został zawodnikiem ŁKS Łódź. W sezonie 1948 zdobył 17 goli. Rok później z 18 bramkami został wicekrólem strzelców. W 1949 wystąpił po raz pierwszy w reprezentacji Polski przeciwko Rumunii. Następnie przeniósł się do Warszawy i został zawodnikiem Polonii Warszawa. W 1956 roku zakończył karierę piłkarską.
Podczas gry w ŁKS studiował w Państwowej Wyższej Szkole Aktorskiej. W roku 1950 ukończył studia na PWST w Warszawie. Występował w Teatrze Wojska Polskiego w Łodzi (1948–1949) i Teatrze Polskim w Warszawie (1949–1981). Przez wiele lat łączył grę w piłkę z pracą na deskach teatru.
Ojciec aktorki Laury Łącz. Pochowany w grobowcu rodzinnym na cmentarzu Powązkowskim w Warszawie (kwatera 105-2-18).

</doc>
<doc id="630025" url="https://pl.wikipedia.org/wiki?curid=630025" title="Travelling Without Moving">
Travelling Without Moving

Travelling without Moving – trzeci studyjny album Jamiroquai, wydany w 1996 roku. Zawiera międzynarodowy przebój "Virtual Insanity". Teledysk do tej piosenki wygrał cztery nagrody na MTV Video Music Awards 1997 w następujących kategoriach: teledysk roku, najlepsze efekty specjalne, najlepsza kinematografia oraz przełomowy teledysk.

</doc>
<doc id="630026" url="https://pl.wikipedia.org/wiki?curid=630026" title="Ebersbach-Musbach">
Ebersbach-Musbach

Ebersbach-Musbach – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Altshausen. Przez gminę przepływa rzeka Riedbach.

</doc>
<doc id="630028" url="https://pl.wikipedia.org/wiki?curid=630028" title="Miesięcznikowate">
Miesięcznikowate

Miesięcznikowate ("Menispermaceae" Juss.) – rodzina roślin okrytonasiennych. Obejmuje ok. 70 rodzajów z ponad 440 gatunkami. Zwykle są to drewniejące pnącza o liściach dłoniasto unerwionych, kwiatach drobnych. Owocami są jednonasienne pestkowce. Miesięcznikowate występują w ogromnej większości na obszarach niżowych w strefie tropikalnej, poza tym zasięg obejmuje też obszary w strefie klimatu umiarkowanego – wschodnią część Ameryki Północnej i Azji.
Systematyka.
Rodzina miesięcznikowatych zaliczona jest do rzędu jaskrowców ("Ranunculales"), kladu dwuliściennych właściwych (eudicots). Miesięcznikowate są grupą siostrzaną dla kladu obejmującego rodziny berberysowatych i jaskrowatych.
Podrodzina Chasmantheroideae 
Plemię Burasaieae 
Plemię Coscinieae 
Podrodzina Menispermoidaee 
Plemię Anomospermeae 
Plemię Cissampelidae 
Plemię Limacieae 
Plemię Menispermeae 
Plemię Pachygoneae 
Plemię Spirospermeae 
Plemię Tiliacoreae 

</doc>
<doc id="630030" url="https://pl.wikipedia.org/wiki?curid=630030" title="Menispermum">
Menispermum



</doc>
<doc id="630032" url="https://pl.wikipedia.org/wiki?curid=630032" title="Menispermaceae">
Menispermaceae



</doc>
<doc id="630033" url="https://pl.wikipedia.org/wiki?curid=630033" title="Krzywka syntetyczna">
Krzywka syntetyczna

Krzywka syntetyczna jest to krzywka, której zarys określa się w taki sposób, że zakłada się przebieg przyspieszenia popychacza, który jest funkcją ciągłą mającą odpowiednią wartość a następnie oblicza się prędkość oraz wnios zaworu. Zaletą tych krzywek jest to, że jest ciągłość przyśpieszenia nadawanemu popychaczowi oraz stosunkowo mała prędkość osiadania zaworu na gniazdo. Natomiast jej wadą jest to, iż projektowanie tych krzywek jest trudne i pracochłonne. Ta krzywka znalazła zastosowanie m.in. w silnikach.

</doc>
<doc id="630035" url="https://pl.wikipedia.org/wiki?curid=630035" title="Deportivo Pereira">
Deportivo Pereira

Corporación Social Deportiva y Cultural de Pereira, zwany często Deportivo Pereira lub po prostu Pereira, jest kolumbijskim klubem piłkarskim z siedzibą w mieście Pereira. Założony został w 1944, a jego tradycyjne kolory to czerwony i żółty. Klub rozgrywa swoje mecze na stadionie Estadio Hernan Ramirez Villegas (oddanym do użytku w 1971).

</doc>
<doc id="630037" url="https://pl.wikipedia.org/wiki?curid=630037" title="Corporación Social Deportiva y Cultural de Pereira">
Corporación Social Deportiva y Cultural de Pereira



</doc>
<doc id="630040" url="https://pl.wikipedia.org/wiki?curid=630040" title="Eichstegen">
Eichstegen

Eichstegen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Altshausen.

</doc>
<doc id="630043" url="https://pl.wikipedia.org/wiki?curid=630043" title="Krzywka geometryczna">
Krzywka geometryczna

Krzywka geometryczna – krzywka, której zarys jest złożony z regularnych linii geometrycznych. Wznios, prędkość i przyspieszenie zaworu są wynikiem przyjętego zarysu. Zaletą tych krzywek jest ich proste projektowanie, a wadami zaś są nieciągłość przyspieszeń oraz duże wartości maksymalnych przyspieszeń. 
Krzywki geometryczne można podzielić ze względu na typ ich powierzchni bocznych na:

</doc>
<doc id="630044" url="https://pl.wikipedia.org/wiki?curid=630044" title="Remi">
Remi



</doc>
<doc id="630045" url="https://pl.wikipedia.org/wiki?curid=630045" title="Remibrydż">
Remibrydż



</doc>
<doc id="630046" url="https://pl.wikipedia.org/wiki?curid=630046" title="Małgorzata Sabaudzka">
Małgorzata Sabaudzka

Małgorzata Sabaudzka (wł. Margherita Maria Teresa Giovanna; ur. 20 listopada 1851 w Turynie, zm. 4 stycznia 1926 w Bordigherze) – królowa Włoch w latach 1878-1900 jako żona Humberta I. Była pierwszą królową Włoch po zjednoczeniu, ponieważ żona pierwszego króla, Wiktora Emanuela II – Maria Adelajda Habsburg – zmarła przed koronacją męża.
Ze względu na zamiłowanie do kupowania pereł i zgromadzenie ich pokaźnej kolekcji często nazywa się ją „królową pereł”.
Życiorys.
Dzieciństwo i młodość.
Urodziła się 20 listopada 1851 roku o godz. 0.45 w Pałacu Królewskim w Turynie. Była najstarszym dzieckiem i jedyną córką Ferdynanda Sabaudzkiego (1822-1855), księcia Genui, oraz jego żony, Elżbiety Saksońskiej (1830-1912). Ze strony ojca w linii prostej była spokrewniona ze cesarzem rzymskim, Leopoldem II Habsburgiem (1747-1792), królem Neapolu i Sycylii, Ferdynandem I Burbonem (1751-1825) i królem Sardynii, Karolem Albertem (1798-1849), a ze strony matki – z księciem Parmy, Ferdynandem I Parmeńskim (1751-1802), królem Bawarii, Maksymilianem I Józefem (1756-1825) oraz królem Saksonii, Janem Wettynem (1801-1873).
Otrzymała imiona Małgorzata Maria Teresa Joanna (wł. Margherita Maria Teresa Giovanna). Imię Małgorzata było bardzo często nadawane dla córek władców Sabaudii – nosiły je: córka Tomasza I Sabaudzkiego, Małgorzata (1212–1270), córka Amadeusza V Wielkiego, Małgorzata (1280–1339), córka Amadeusza VIII, Małgorzata (1410–1479) oraz córka Karola Emanuela I Wielkiego, Małgorzata (1589–1655). Drugie imię – Maria – nosiła jej matka, babka, trzy prababki oraz pięć praprababek. Trzecie imię – Teresa – nosiła jej babcia i dwie prababcie. Czwarte imię – Joanna – nosiła Joanna Sabaudzka (1392–1460), która wyszła za mąż za Jana Jakuba Paleologa – praprawnuka Andronika II Paleologa, drugiego cesarza bizantyjskiego z dynastii Paleologów.
Małgorzata została ochrzczona w kaplicy Pałacu Królewskiego w Turynie w obecności Massima d’Azeglio, Alfonsa Ferrero La Marmora i Camilla Cavoura. Byli oni włoskimi politykami, którzy w późniejszych latach bardzo przyczynili się do zjednoczenia Włoch.
W 1855 roku matka Małgorzaty została wdową. Małgorzata i jej młodszy brat, Tomasz, spędzili dzieciństwo w Chiablese, skrzydle Pałacu Królewskiego w Turynie. Wkrótce ich matka ponownie wyszła za mąż. Wybrankiem Elżbiety był Nicolò Rapallo. Małżeństwo to nie spodobało się Wiktorowi Emanuelowi II, który postanowił – w ramach kary – uwięzić matkę Małgorzaty w Stresie. Przez pewien czas dziewczynka i jej młodszy brat byli więc oddzieleni od swojej matki.
Małgorzata kształciła się u hrabiny Clelii Monticelli di Casalrosso, która była bardzo surowa. Wkrótce zastąpiła ją jednak inna guwernantka, Rosa Arbesser. Małgorzata nawiązała z nią bardzo bliską więź. Nawet gdy była już dorosła, a baronowa Olimpia Savio zapytała „jak to się stało, że pozostając zawsze w ciasnej (...) atmosferze dworu, (...) wyrosła w tak różnych gustach, instynktach i przyzwyczajeniach”, Małgorzata bardzo duże zasługi przypisywała swojej ukochanej guwernantce.
Nauczycielami dziewczynki byli Cipriano Mottura, Andrea Tintori, Ernesto Allason, Carlo Uria i Stefano Tempia. Księżniczka uczyła się rysowania, grania na pianinie, historii i wiedzy o literaturze. W tym okresie Małgorzata zafascynowała się zwłaszcza poezją i sztuką –zachwycała się dziełami Dantego Alighieri, zwłaszcza "Boską komedią." Oprócz tego w wieku piętnastu lat napisała krótki wiersz o tematyce średniowiecznej zatytułowany "Le Gantelet".
Małgorzata od dzieciństwa była bardzo żarliwą katoliczką. 10 czerwca 1863 roku przyjęła pierwszą komunię świętą w kaplicy pałacu Chiablese, skrzydle Pałacu Królewskiego w Turynie, a w 1866 roku przyjęła bierzmowanie na zamku w Agliè. Prawdopodobnie była zakochana w bracie swojego przyszłego męża, Amadeuszu. Badacze poparli tę tezę, chociaż nie ma na to żadnych niezbitych dowodów. W 1862 roku, podczas wesela Marii Sabaudzkiej i króla Portugalii, Ludwika I, Małgorzata miała wpatrywać się tylko w Amadeusza. Wtedy też po raz pierwszy zobaczyła Humberta, swojego przyszłego męża. Najprawdopodobniej nie zamieniła z nim żadnego słowa – sądziła, że ta znajomość nie będzie kontynuowana.
Małżeństwo.
W 1864 r. polityk włoski, Filippo Gualterio, jako pierwszy zasugerował królowi Włoch, Wiktorowi Emanuelowi II, małżeństwo jego syna, Humberta, z Małgorzatą. Księżniczka miała wtedy jednak tylko trzynaście lat i plany nie zostały zrealizowane, a w pewnym momencie o nich zapomniano. Kilka lat później na żonę Humberta Wiktor Emanuel II wytypował Matyldę Habsburg – do małżeństwa jednak nie doszło, ponieważ osiemnastolatka zmarła tragicznie w czerwcu 1867 roku. W tej sytuacji ponownie – za sprawą premiera i ministra spraw zagranicznych Włoch, Luigiego Federica Menabrea – zaczęto rozważać małżeństwo następcy włoskiego tronu z Małgorzatą.
Po odrzuceniu propozycji małżeństwa ze strony przyszłego króla rumuńskiego, Karola I, Małgorzata zgodziła się wyjść za mąż za swojego kuzyna i ostatecznie w 1868 roku odbył się ślub księżniczki z Humbertem. 21 kwietnia w Pałacu Królewskim w Turynie odbyła się ceremonia cywilna, a dzień później w katedrze turyńskiej – ceremonia religijna zaślubin.
Relacje pomiędzy małżonkami od początku determinował romans Humberta z Eugenią Attendolo Bolognini. Następcę włoskiego tronu i jego kochankę najprawdopodobniej łączyło głębokie uczucie, ponieważ po tym, gdy Małgorzata 11 listopada 1869 roku urodziła jedynego syna, Wiktora Emanuela, mąż odsunął się od niej i nastąpił między nimi całkowity rozpad pożycia. Wydaje się jednak, że Małgorzata akceptowała taki stan rzeczy – małżonkowie godnie reprezentowali Włochy, byli ze sobą bardzo zgodni, a Humbertowi zdarzało się nawet polegać na niej politycznie.
Z powodu braku królowej Małgorzata została „pierwszą damą” Włoch i otrzymała wiele obowiązków reprezentacyjnych. Podczas swoich występów we Włoszech, aby rozbudzić popularność królewskiego domu, a tym samym włoskie poczucie narodowe, starała się nosić tradycyjne lokalne stroje i okazywać zainteresowanie lokalnymi zwyczajami, tradycjami i kulturą, co sprawiło, że była tak popularna, że ​​zdołała przyćmić popularność męża.
Po południu 23 stycznia 1871 roku Małgorzata z mężem przybyli do Rzymu, który w wyniku Risorgimento stał się nową stolicą Królestwa Włoch. Ludność – mimo ulewnego deszczu – zebrała się i należycie powitała następcę włoskiego tronu i jego żonę. Wcześniej, tego samego dnia rano, teść Małgorzaty, król Włoch, Wiktor Emanuel II, nie doczekał się tak entuzjastycznego przyjęcia. 
Swoją popularność Małgorzata zawdzięczała również swoim spotkaniom z różnymi naukowcami oraz przedstawicielami włoskiej arystokracji. Spotkania odbywały się w czwartki i bardzo szybko zyskały rozgłos – uczęszczali na nie między innymi: niemiecki historyk specjalizujący się w dziejach starożytnego Rzymu, Ferdinand Gregorovius, a także dwukrotny premier Włoch, a zarazem bliski przyjaciel Małgorzaty, Marco Minghetti.
W 1872 roku Małgorzata została matką chrzestną najmłodszej córki swojego bliskiego przyjaciela, cesarza niemieckiego, Fryderyka III – Małgorzaty, która otrzymała po niej imię. Pobyt w Niemczech skłonił ją do refleksji, a w następstwie do sformułowania słynnej frazy: „We Włoszech każdy dowodzi, w Niemczech każdy jest posłuszny”.
Królowa Włoch.
9 stycznia 1878 roku zmarł Wiktor Emanuel II, Humbert został królem, a Małgorzata – pierwszą królową Włoch po zjednoczeniu. Po zakończeniu oficjalnej sześciomiesięcznej żałoby po śmierci teścia, towarzyszyła mężowi w podróży po kraju, gdzie urok młodej królowej zjednał sobie tłumy. Małgorzatę podziwiali nawet ci, którzy sprzeciwiali się monarchii.
Sytuacja w państwie była jednak w dalszym ciągu napięta, czego dowiódł (nieudany) zamach na nowego króla przeprowadzony przez Giovanniego Passannante 17 listopada 1878 roku. Król przeżył atak, a zamachowiec został zatrzymany. Zapytany, czy aprobuje, by w swojej obronie uchodził za szaleńca, Passannante odpowiedział: „Nie boję się śmierci, nie chcę wyjść na wariata, z chęcią poświęcę swoje życie moim zasadom”.
Zamach na męża bardzo wstrząsnął Małgorzatą. Królowa we wrześniu 1879 roku wyjechała do Bordighery, aby nabrać sił. Tam pozostała przez kilka miesięcy, do stycznia 1880 roku. Pobyt ten sprawił, że kobieta zauroczyła się okolicami Bordighery i w późniejszych latach często tam powracała.
Małgorzata bardzo szybko stała się królową uwielbianą przez naród ze względu na swą dobroć i pobożność. Nowa władczyni wprowadziła istotne zmiany na dworze, dotychczas dość surowym i prostym, organizując między innymi wystawne bale, które przyciągały licznych gości. Warto dodać, że na dworze znany był dowcip, że król Humbert jest jedynie „il principe consorte della Regina Margherita” (wł. księciem-małżonkiem królowej Małgorzaty). Było to bardzo dalekie od prawdy, ponieważ kobieta nie angażowała się do tego stopnia w politykę, ale sam fakt istnienia tego żartu obrazuje, jak bardzo ważna była Małgorzata dla włoskiej monarchii.
Wspierała artystów i pisarzy, fundowała instytucje kulturalne np. "Società del Quartetto" oraz "Casa di Dante".
Królowa aktywnie brała udział w różnych charytatywnych przedsięwzięciach. Często odwiedzała i działała jako dobroczyńca szpitali, szkół i placówek dla dzieci i niewidomych (w 1892 roku we Florencji pod jej patronatem powstała pierwsza biblioteka dla niewidomych). Ponadto zapewniała różnego rodzaju stypendia naukowe – dzięki niej w "Conservatorio di Milano" uczył się Giacomo Puccini, który z czasem stał się jednym z najwybitniejszych kompozytorów operowych wszech czasów.
W tym okresie mąż Małgorzaty – kontynuując swój związek z kochanką, Eugenią – nawiązał romans z hrabiną Vincenzą Publicola-Santacroce, a jedyny syn kobiety – przyszły król Wiktor Emanuel III – ożenił się z Heleną Petrowić-Niegosz. Królowa natomiast zwróciła większą uwagę na politykę – w przeciwieństwie do męża, zdecydowanie poparła wybuch wojny włosko-abisyńskiej (1894–1896). Oprócz tego, będąc zarazem konserwatystką i monarchistką popierała działania ówczesnego premiera Włoch, Francesca Crispi, który w trakcie swoich rządów zdelegalizował partię socjalistyczną i spacyfikował wystąpienia robotników oraz zubożałych chłopów sycylijskich ("fasci rivoluzionari", 1893-1894). Królowa poparła również represje zastosowane wobec uczestników zamieszek w Mediolanie w 1898 roku.
Wdowieństwo.
29 lipca 1900 roku para królewska odwiedziła Monzę, aby świętować zakończenie zawodów gimnastycznych. Tego samego dnia późnym wieczorem mąż Małgorzaty, Humbert I, został zamordowany przez włoskiego anarchistę, Gaetano Bresciego. Król zdążył wyszeptać: „Myślę, że jestem ranny” (wł. „Credo di essere ferito!”), a kilka chwil później już nie żył. Zabójca później wyznał, że atakiem na monarchę chciał pomścić ofiary strajku robotniczego z 1898 roku w Mediolanie, podczas których generał Bava Beccaris użył przeciw protestującym armat.
Królowa bardzo przeżyła śmierć męża. Po tym, gdy zobaczyła jego ciało miała powiedzieć: „Zabili cię – któryś tak bardzo kochał swój lud! Byłeś taki dobry, nie czyniłeś nikomu nic złego i zabili cię! To jest największa zbrodnia stulecia!” (wł. „Hanno ucciso te, che tanto amavi il tuo popolo! Eri tanto buono, non facesti male a nessuno e ti hanno ucciso! Questo è il più gran delitto del secolo!”).
Jako matka nowego króla – Wiktora Emanuela III – Małgorzata odsunęła się w cień, a obowiązki małżonki króla przejęła jej synowa, Helena Petrowić-Niegosz. Poświęciła się za to działalności charytatywnej, wspieraniu artystów oraz zakładaniu instytucji kulturalnych.
Dwanaście lat po śmierci męża, 14 sierpnia 1912 roku, zmarła matka Małgorzaty, 82-letnia Elżbieta Saksońska. W ciągu dwóch dni agonii królowa cały czas przebywała z matką.
Starała się – w miarę swoich możliwości – chronić tradycje monarchiczne wbrew tendencjom demokratycznym. Wiktor Emanuel III nie chciał, aby jego matka miała jakiś większy wpływ na sprawy państwowe, ale Małgorzata do końca życia była zaangażowana w politykę. W przeciwieństwie jednak do większości włoskich nacjonalistów – była przeciwna wybuchowi I wojny światowej. Gdy jednak do niej doszło, Małgorzata zaangażowała się w działalność Czerwonego Krzyża, a jedną ze swoich rezydencji zamieniła na szpital.
Po zakończeniu wojny obawiała się komunizmu i końca monarchii, dlatego popierała faszyzm i politykę Benita Mussoliniego.
Zmarła 4 stycznia 1926 roku w Bordigherze. Została pochowana w Panteonie.
Małżeństwo i potomstwo.
W 1868 roku wyszła za mąż za swojego kuzyna, przyszłego króla Włoch, Humberta I.
Mieli jednego syna:
Upamiętnienie.
Margheritismo.
W latach 80. XIX nastała moda na "margheritismo" – nazywanie różnych przedmiotów na cześć królowej Małgorzaty.
Pizza Margherita.
Pierwsza współczesna pizza miała powstać w 1889, kiedy Neapol odwiedziła Małgorzata Sabaudzka wraz z mężem. Tamtejszy piekarz, niejaki Raffaele Esposito, przygotował na jej cześć specjalną potrawę – pizzę, w której podstawowymi składnikami były:
Składniki te reprezentowały narodowe barwy Włoch. Esposito nazwał ją "Margherita" na cześć królowej Małgorzaty. Do dziś jest to nazwa najpopularniejszej i najprostszej wersji pizzy.
Tytulatura.
20 listopada 1851 – 21 kwietnia 1868: "Jej Królewska Wysokość" księżniczka Małgorzata Sabaudzka
21 kwietnia 1868 – 9 stycznia 1878: "Jej Królewska Wysokość" księżna Piemontu
09 stycznia 1878 – 29 lipca 1900: "Jej Królewska Mość" królowa Włoch
29 lipca 1900 – 4 stycznia 1926: "Jej Królewska Mość" królowa Małgorzata

</doc>
<doc id="630048" url="https://pl.wikipedia.org/wiki?curid=630048" title="Ranko Krivokapić">
Ranko Krivokapić

Ranko Krivokapić, cyr. Ранко Кривокапић (ur. 17 sierpnia 1961 w Kotorze) – czarnogórski polityk i prawnik, od 2001 do 2019 przewodniczący Socjaldemokratycznej Partii Czarnogóry (SDP), w latach 2003–2016 przewodniczący Zgromadzenia Czarnogóry, w 2022 minister spraw zagranicznych.
Życiorys.
Z wykształcenia prawnik, ukończył studia na Uniwersytecie w Belgradzie. W działalność polityczną zaangażował się pod koniec lat 80., był członkiem władz reformatorskiego ugrupowania SRSJ, które powołał premier Jugosławii Ante Marković. Należał też do założycieli Socjaldemokratycznej Partii Czarnogóry, w 2001 został przewodniczącym tego ugrupowania.
Od 1989 wielokrotnie wybierany na deputowanego czarnogórskiego parlamentu. W latach 1993–1997 i 2003–2006 zasiadał w parlamencie federacji. W lipcu 2003 objął urząd przewodniczącego parlamentu Czarnogóry, utrzymując tę funkcję po kolejnych wyborach w 2006, 2009 i 2012. Jako lider socjaldemokratów był długoletnim koalicjantem rządzącej Demokratycznej Partii Socjalistów Czarnogóry Mila Đukanovicia. W styczniu 2016 kierowana przez niego SDP przyłączyła się jednak do opozycji, wspierając nieudane głosowanie nad wotum nieufności. W maju tegoż roku, po blisko 13 latach, Ranko Krivokapić odszedł z funkcji przewodniczącego parlamentu. W wyborach w 2016 utrzymał mandat deputowanego na kolejną kadencję.
W 2019 na czele partii zastąpiła go Draginja Vuksanović, został wówczas honorowym przewodniczącym ugrupowania. W kwietniu 2022 objął funkcję ministra spraw zagranicznych w rządzie Dritana Abazovicia. W październiku tegoż roku odwołany ze stanowiska na wniosek premiera.

</doc>
<doc id="630050" url="https://pl.wikipedia.org/wiki?curid=630050" title="Góry Kastylijskie">
Góry Kastylijskie

Góry Kastylijskie (hiszp. "Sistema Central" - "Kordyliera Centralna") – łańcuch górski w Hiszpanii i Portugalii, w środkowej części Mesety Iberyjskiej. Najwyższym ich szczytem jest Almanzor, który osiąga wysokość 2592 m.
Geologia.
Eoceńskie ruchy tektoniczne doprowadziły do wypiętrzenia szeregu zrębów zbudowanych głównie ze starych granitów i łupków krystalicznych, jedynie wschodnia część Sierra de Guadarama ma mezozoiczne pokrywy na starszym, hercyńskim podłożu. Wierzchołki gór, wskutek erozji są dosyć silnie zniszczone i wykazują pewną asymetrię. Stoki południowe są bardziej strome, gwałtownie przechodząc w kotlinowate równiny Nowej Kastylii. Stoki północne wykazują większą łagodność, co wynika z faktu istnienia od północy wyraźnego uskoku tektonicznego a od południa fleksur. Grupy górskie wchodzące w skład Gór Kastylijskich tworzą szereg równolegle do siebie biegnących grzbietów, oddzielonych podłużnymi obniżeniami. Poza podszczytowymi zrównaniami w wyższych partiach gór zaznaczają się plejstoceńskie formy polodowcowe. Góry Kastylijskie stanowią dział wodny między dorzeczami Duero i Tagu.
Podział.
Opis.
W skład Gór Kastylijskich wchodzą 3 większe i kilka mniejszych zrębowych bloków. W części zachodniej (Portugalia) są to góry Serra da Estrela (Torre – 1993 m n.p.m.) przechodzące w leżące już na terytorium Hiszpanii Sierra de Gata (Pico Jálama – 1493 m n.p.m.) i Sierra de Francia (Peña de Francia – 1732 m n.p.m.), za którymi znajduje się dosyć szerokie obniżenie wykorzystywane przez rzekę Alagón. Dolina ta stanowi ważny łącznik komunikacyjny pomiędzy ziemiami dawnego królestwa León a Estremadurą. Za obniżeniem znajduje się najwyższe pasmo Gór Kastylijskich Sierra de Gredos (Almanzor – 2592 m n.p.m.), z którym sąsiadują Sierra de Bejar (Canchal de la Ceja – 2430 m n.p.m.), Sierra de Villafranca (Cerro Moros - 2059 m n.p.m.), La Serrota (Cerro del Santo – 2294 m n.p.m.), Sierra de la Paramera (Pico Zapatero – 2160 m n.p.m.) i od północy Sierra de Ávila (Cerro de Gorría – 1727 m n.p.m.). Kolejnym na wschód pasmem, oddzielonym doliną Alberche jest Sierra de Guadarama (Peñalara – 2430 m n.p.m.) i sąsiadujące z nim Sierra de Malagón (Cueva Valiente – 1903 m n.p.m.). Wschodnią część Sierra de Guadarama zajmuje pasmo noszące nazwę Sierra de Samosierra (Pico del Lobo – 2129 m n.p.m.), znajduje się tu słynna przełęcz (Puerta de Samosierra) łącząca Francję i Kraj Basków z Madrytem. Skrajnym, wschodnim pasmem jest Sierra de Ayllón (Pico de la Buitrera – 2064 m n.p.m.).

</doc>
<doc id="630054" url="https://pl.wikipedia.org/wiki?curid=630054" title="Nawozy zielone">
Nawozy zielone

Nawozy zielone – świeża masa roślinna wprowadzona do gleby w celu podniesienia jej żyzności. Do uprawy na nawóz zielony najlepiej nadają się rośliny motylkowe (np. łubin żółty, seradela, peluszka), uprawiane w plonie głównym lub międzyplonie, które wzbogacają glebę w substancję organiczną i azot, a także w inne składniki pokarmowe. Ich wartość nawozowa zależy od ilości i składu chemicznego przyoranej masy; najlepiej działają na glebach lekkich ubogich w próchnicę. Odpowiednio dobrana mieszanka międzyplonowa równoważy 0,75 wartości nawozowej pełnej dawki obornika.
Skuteczność nawozów zielonych.
Nawozy zielone dają doraźny wzrost plonu. Ponadto oddziałują dodatnio na plon w kolejnych latach.
Historia.
Nawożenie zielone jest jednym z najstarszych sposobów na zwiększenie żyzności gleby, stosowanym w Indiach i Chinach około trzech tysięcy lat temu, a w Europie już za czasów Cesarstwa rzymskiego. Stosuje się je powszechnie od drugiej połowy XIX w., po odkryciu symbiozy roślin motylkowych z bakteriami brodawkowymi żyjącymi w brodawkach korzeniowych roślin, mającymi zdolność do wiązania azotu z powietrza glebowego.

</doc>
<doc id="630056" url="https://pl.wikipedia.org/wiki?curid=630056" title="Fleischwangen">
Fleischwangen

Fleischwangen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Altshausen. Leży nad rzeką Ostrach.

</doc>
<doc id="630061" url="https://pl.wikipedia.org/wiki?curid=630061" title="Ostrobotnia (region historyczny)">
Ostrobotnia (region historyczny)

Ostrobotnia (fiń. "Pohjanmaa", szw. "Österbotten", łac. "Ostrobothnia") − region historyczny w centralnej Finlandii, dawna prowincja szwedzka. Graniczy z Karelią, Sawonią, Häme (Tavastia) i Satakunta na południu, Västerbotten i Laponią na północy, Rosją na wschodzie oraz Zatoką Botnicką na zachodzie. Obecnie rozdzielona jest między fińskie prowincje: Finlandia Zachodnia, Laponia i Oulu.
Historia.
Najstarsze ślady obecności człowieka w Ostrobotni pochodzą sprzed 120 000 lat, z których pochodzi grodzisko w okolicach Kriistinkaupunki – najprawdopodobniej jedyny ślad obecności neandertalczyków na terenie Skandynawii. Kolejne ślady pochodzą sprzed 9 000 lat. W średniowieczu region został zasiedlony przez Szwedów. Centrum nowego regionu został Korsholm. W tym samym czasie duża część śródlądowej Ostrobotni została skolonizowana przez osadników fińskich, pochodzących z Sawonii. W 1809 roku Ostrobotnia została odłączona od Szwecji i stała się częścią najpierw Wielkiego Księstwa Finlandii w obrębie Rosji, a następnie niepodległego państwa fińskiego.

</doc>
<doc id="630062" url="https://pl.wikipedia.org/wiki?curid=630062" title="Raí">
Raí

Raí, właściwie Raimundo Souza Vieira de Oliveira (ur. 15 maja 1965 w Ribeirão Preto) – brazylijski piłkarz grający na pozycji ofensywnego środkowego pomocnika. Czterdziestodziewięciokrotny reprezentant Brazylii. Wychowanek Botafogo-SP.
Brat słynnego Sócratesa – uczestnika dwóch mundiali w latach 1982 i 1986.
Z reprezentacją Brazylii mistrz świata w 1994. Turniej zaczynał jako kapitan reprezentacji w zwycięskim 2:0 meczu z Rosją zdobył bramkę z rzutu karnego. Największe sukcesy w karierze osiągał z klubami: São Paulo FC i francuskim Paris Saint-Germain. W 1992 zdobył w barwach São Paulo Copa Libertadores, by w tym samym roku zdobyć Puchar Interkontynentalny odgrywając decydującą rolę w zwycięskim starciu z FC Barcelona, w którym strzelił dwie bramki przesądzające o triumfie São Paulo 2:1.
W 1992 zwyciężył w plebiscycie na najlepszego piłkarza Ameryki Południowej. W 1993 pomógł São Paulo FC obronić Copa Libertadores a następnie przeniósł się do francuskiego klubu Paris Saint-Germain. Po trudnych początkach w nowej drużynie z biegiem czasu stał się najlepszym piłkarzem w historii paryskiego klubu prowadząc Paris Saint-Germain do wielu sukcesów, z których największymi były: mistrzostwo Francji w 1994, Puchar Francji w 1995 i 1998, Puchar Ligi Francuskiej w 1995 i 1998 oraz zdobycie Pucharu Zdobywców Pucharów w 1996.
Przed Mundialem w 1998 nie znalazło się dla Raía miejsce w składzie drużyny reprezentacyjnej, a kiedy ostatecznie jednak dostał powołanie nie potrafił przekonać do siebie trenera Mário Zagallo i występem w meczu przeciwko Argentynie przegranym przez Brazylię 0:1 przed samymi mistrzostwami we Francji pożegnał się z reprezentacją Brazylii. W 1998 zakończył również swą przygodę z Paris-Saint Germain i wrócił do São Paulo FC gdzie w 2002 zakończył karierę.
W 2016 prezydent Francji François Hollande nadał mu obywatelstwo francuskie oraz uczynił kawalerem orderu Legii Honorowej.

</doc>
<doc id="630068" url="https://pl.wikipedia.org/wiki?curid=630068" title="Osterbotten">
Osterbotten



</doc>
<doc id="630069" url="https://pl.wikipedia.org/wiki?curid=630069" title="Imperium portugalskie">
Imperium portugalskie

Portugalia była pierwszym na świecie państwem prowadzącym politykę kolonialną (od 1415). Wraz z zakończeniem rekonkwisty w prowincjach Algarve i Alentejo, kraj ten kontynuował ekspansję chrześcijaństwa poprzez eksplorację wybrzeży Afryki. W połowie XVI wieku to niewielkie królestwo było liderem globalnego handlu.
Początki.
Ustanowienie pokoju z Kastylią w 1411 rozpoczęło długi okres wyjątkowo korzystnej sytuacji międzynarodowej. Południową część Półwyspu Iberyjskiego wciąż zajmował Emirat Grenady, skutecznie blokujący zapędy kolonialne najgroźniejszego konkurenta Portugalii. Ekspansję terytorialną kraju zapoczątkowało zdobycie Ceuty w 1415 i odkrycie bezludnych wysp Madery (1418) i Azorów (1432). Przyczyną takiej polityki był między innymi wysoki przyrost naturalny i brak alternatywnych możliwości rozwoju. Założona około 1416 roku we wsi Sagres Szkoła Morska Henryka Żeglarza to pierwsza tego typu placówka na świecie, która przyciągnęła wybitnych uczonych z prestiżowych "studia generalia". Pobliski Przylądek św. Wincentego był wówczas uważany za koniec znanego Europejczykom świata. Wyprawy, finansowane w dużej mierze z kasy Zakonu Rycerzy Chrystusa (którego Henryk był wielkim mistrzem), miały na celu eksplorację zachodnich wybrzeży dzisiejszego Maroka i Mauretanii. Liczono na pokaźne zyski z handlu niewolnikami, kością słoniową i pieprzem. W tym samym czasie Madera i Azory, jako posiadłości portugalskie, zostały zaludnione skazańcami, którzy zapoczątkowali tam uprawę roli.
Przełom.
Wielu żeglarzy (m.in. Diogo Cão i Dinis Dias) poświęciło się badaniom wybrzeży Afryki. W 1446 roku drugi z nich dotarł do Wysp Zielonego Przylądka, które mianował portugalską kolonią. W latach 1484–1485 mało wówczas znany Krzysztof Kolumb kilkakrotnie pisał do ówczesnego króla, Jana II. Po konsultacji z grupą doradców ("Junta dos Mathemáticos") monarcha odrzucił jednak na początku 1485 roku propozycję zorganizowania wyprawy z Europy przez Ocean Atlantycki na zachód do Indii. Kontynuowano zamiar opłynięcia Czarnego Lądu. W 1488 roku silny sztorm zepchnął karawele Bartolomeu Diasa do wybrzeży dzisiejszego RPA. Odkryty skrawek lądu nazwano Przylądkiem Burz. Żeglarz chciał płynąć dalej, jednak bunt załogi zmusił go do powrotu, cypel przemianowano zaś wkrótce na Przylądek Dobrej Nadziei ("Cabo da Boa Esperança").
Najdalej idącym skutkiem królewskiej polityki była słynna wyprawa Vasco da Gamy z lat 1497–1499, który korzystając z utartych przez swoich poprzedników szlaków dotarł drogą morską do hinduskiego portu Kalikat. Mało znany jest polski epizod tej przełomowej dla Europy ekspedycji w osobie przybranego syna Vasco i ulubieńca późniejszego króla Manuela I, niejakiego Gaspara da Gamy – poznańskiego Żyda w służbie Portugalii. Niewielki ładunek pieprzu, przywieziony z tej wyprawy pozwolił na wybudowanie w lizbońskiej dzielnicy Belém (dosł. Betlejem) okazałego Klasztoru Hieronimitów. Ekspedycja Vasco da Gamy zaprzeczyła również jednoznacznie teoriom niektórych średniowiecznych uczonych, według których Afryka w ogóle nie posiadała południowego przylądka i łączyła się z ziemią zwaną "Terra Incognita".
Złoty wiek.
Za panowania Manuela I Szczęśliwego (1495–1521) potęga portugalska sięgnęła zenitu. Udział tego państwa w zyskach z handlu światowego wynosił w tym czasie około 20%. Monarcha planował nawet zjednoczenie Półwyspu Iberyjskiego pod berłem dynastii Avis. Na mocy zawartego w Tordesillas (1494) traktatu pokojowego z Kastylią, który kończył toczące się od lat spory terytorialne między mocarstwami, Portugalia otrzymała szeroką strefę wpływów, rozciągającą się od południka oddalonego o 370 mil na zachód od Wysp Zielonego Przylądka. Mimo nasilających się z czasem protestów innych państw, w posiadaniu Lizbony znalazły się lepiej wówczas znane tereny Afryki, Indii (zwanych od tego czasu Indiami Portugalskimi), Dalekiego Wschodu, a także nieodkryta jeszcze Brazylia, do której przypadkowo dotarła w 1500 roku ekspedycja handlowa Pedro Álvaresa Cabrala. 13 okrętów z 1200 marynarzami na pokładzie miało za zadanie założyć sieć faktorii kupieckich na wybrzeżu dzisiejszego stanu Kerala, wiatry i prądy morskie pokrzyżowały jednak te plany. Ponieważ Gaspar da Gama był przewodnikiem flotylli Cabrala, niektórzy historycy uważają go za współodkrywcę jedynej portugalskiej kolonii w Ameryce Południowej.
Królewski monopol na handel pieprzem i innymi hinduskimi przyprawami zapewnił monarchii olbrzymi dochód, widoczny w bogactwie architektonicznym ówczesnych budowli, wśród których wyróżnić można siedzibę Zakonu Chrystusowego w Tomar ("Convento de Cristo") oraz strzegącą wejścia do lizbońskiego portu Torre de Belém. Obfitujący w szczegóły i delikatnie orientalizujący styl, jaki reprezentują wymienione budowle, nazwany został od imienia władcy manuelińskim. W 1522 roku ekspedycja żeglarza portugalskiego w służbie Hiszpanii, Ferdynanda Magellana opłynęła po raz pierwszy w historii kulę ziemską. Sam kapitan nie doczekał końca podróży – zginął w czasie walk z tubylcami na Filipinach. Z innych znanych portugalskich odkrywców tego okresu wymienić należy Francisco de Almeidę, Alfonsa de Albuquerque, Luísa Vaz de Torresa oraz Gaspara Corte-Reala.
Schyłek.
Pomimo silnej pozycji międzynarodowej, niewielka Portugalia nie posiadała realnej siły ludzkiej (niecałe 1,5 miliona mieszkańców pod koniec XV stulecia), zdolnej administrować ogromnymi połaciami odkrytych terenów. W wyniku tego administratorzy kolonii ograniczali się najczęściej do stawiania fortów w strategicznych dla monarchii miejscach (np. Ormuz, Malakka), które pełniły również funkcję więzień dla niewolników. Brazylia została skolonizowana dopiero w XVIII wieku, kiedy w dzisiejszym stanie Minas Gerais odkryto pokaźne złoża złota, srebra i diamentów, zaś wybrzeża afrykańskie pozostały praktycznie niezamieszkane do początku XIX stulecia, gdy większość posiadłości została już dawno odbita przez inne imperia kolonialne. Główną przeszkodą w rozwoju kraju była jednak paradoksalnie monarchia, która poprzez praktyki monopolistyczne uniemożliwiała rozwój przedsiębiorczości. Krytyczna w skutkach okazała się decyzja o wydaleniu Żydów, podjęta już w 1496 roku. Kraj cierpiał na niedobór fachowców finansowych. Od 1531 roku przywrócono Inkwizycję. Sytuację pogorszyła utrata suwerenności na rzecz Hiszpanii w 1580, po wygaśnięciu rodzimej dynastii Avis. Aż do 1640 bezpośredni wpływ na całość portugalskiej polityki mieli Habsburgowie. Filip II nie liczył się z interesami podporządkowanego królestwa, które straciło w tym czasie sporą część swoich zamorskich posiadłości na rzecz Niderlandów (inwazja na brazylijski stan Pernambuco w 1630; utrata Indonezji) i Francji (m.in. Fort Coligny, założony w 1555 w okolicach dzisiejszego Rio de Janeiro, aneksja Złotego Wybrzeża).
1 grudnia 1640 roku niewielka grupa spiskowców wtargnęła do pałacu królewskiego w Queluz pod Lizboną i uwięziła regentkę Portugalii, księżną Mantui. Wyniesiona w tym samym roku na tron dynastia Bragança kontynuowała politykę wyzysku kolonii i monopolu królewskiego na większość przychodów monarchii. Przy budowanym od 1717 roku za pieniądze z brazylijskiego srebra klasztorze w Mafrze pracowało w szczytowym okresie 50 tys. robotników. Po obejrzeniu gromadzącej około 35 tys. dzieł klasztornej biblioteki George Gordon Byron miał rzec "Czy Anglicy mają w swoim kraju jakieś książki?" Proces stawiania tej ogromnej konstrukcji, mającej być w zamierzeniu konkurencją dla hiszpańskiego Eskurialu, opisał w swojej powieści "Baltazar i Blimunda" portugalski noblista José Saramago.
Polityka kolonialna w XVIII wieku.
Tradycyjny sojusz militarno-handlowy z Wielką Brytanią nie spełniał pokładanych w nim nadziei. W wyniku zawartego w 1703 roku traktatu Methuena praktycznie cały proces produkcji dochodowego wina Porto przeszedł w ręce angielskie (do dziś większa część wytwórni zachowała brytyjskie nazwy, np. "Offley", "Sandeman", "Tawny"). Podobnie stało się też z Maderą, która posiadała w praktyce jednego importera. Dawało to Anglikom ogromne możliwości dyktowania cen i ilości zakupywanego wina. Nie inaczej postępował Albion w kwestii polityki kolonialnej. Wymienić tu można chociażby przejęcie Malezji oraz XIX-wieczne wydarzenia z Afryki, gdzie najzwyczajniej zignorowano zagwarantowane w Tordesillas portugalskie prawa do ziem w głębi lądu, pomiędzy współczesną Angolą a Mozambikiem. W 1911 i 1923 roku powstały brytyjskie kolonie: Rodezja Północna i Rodezja Południowa (dzisiejsza Zambia i Zimbabwe). Pomimo tego traktat o współpracy do dziś nie został wypowiedziany przez żadną ze stron, a Wielka Brytania i Portugalia pozostają jednymi z niewielu europejskich państw, które nigdy nie prowadziły między sobą wojny.

</doc>
<doc id="630070" url="https://pl.wikipedia.org/wiki?curid=630070" title="Luszyn Cramp">
Luszyn Cramp



</doc>
<doc id="630074" url="https://pl.wikipedia.org/wiki?curid=630074" title="IPod nano">
IPod nano

iPod nano – przenośne elektroniczne urządzenie cyfrowe należące do grupy odtwarzaczy MP3 firmy Apple z rodziny odtwarzaczy iPod.
Został zaprezentowany publicznie 7 września 2005. Tak samo jak iPod shuffle, do zapisywania danych używa pamięci typu flash, dzięki czemu jego grubość wynosi 6,5 milimetra. Poprzednik - iPod mini - przechowywał dane na jednocalowym twardym dysku. Ostatnia, 7 generacja iPoda Nano została zaprezentowana w grudniu 2012.
Informacje.
iPod nano stanowi hybrydę iPoda shuffle i wycofanego już z produkcji iPoda mini. Jest bardzo mały – jego wymiary to 9,0 x 4,0 x 0,69 cm (II generacja), 6,9 x 5,2 x 0,65 cm (III generacja) co oznacza, że można umieścić go w portfelu w przegródce na karty kredytowe. Niewielkie rozmiary tego modelu oznaczały konieczność zmiany układu portów. Gniazdo słuchawkowe zostało przeniesione na dół urządzenia i znalazło się obok standardowego złącza 30-pinowego. Może to sprawiać pewne problemy w przypadku korzystania z akcesoriów wyposażonych w grubsze wtyczki.
Dzięki zastosowaniu pamięci flash przechodzenie między kolejnymi ekranami jest wyjątkowo szybkie. Jest to szczególnie widoczne podczas wyświetlania zdjęć – iPod nano jest pod tym względem wyraźnie szybszy niż iPod photo 60 GB.
iPod nano łączy się z komputerem przez wtyczkę USB, przez którą również ładuje się wewnętrzna bateria (do trzeciej generacji włącznie ładowanie jest możliwe również przez FireWire). Po przyłączeniu do komputera można ładować pliki do pamięci używając programu iTunes. Ponieważ nie ma wewnętrznych części ruchomych, odtwarzacz jest bardzo odporny na wstrząsy i uszkodzenia. Może być także używany jako PenDrive, jeśli część pamięci zostanie zarezerwowana do tego celu.
Obsługiwane formaty audio i wideo.
iPod nano w obecnej, piątej generacji obsługuje następujące formaty:
Pierwsza generacja.
Pierwszy model Nano trafił do sprzedaży 7 września 2005. Dysponuje on kolorowym wyświetlaczem LCD wielkości 1,5 cala, na którym można również wyświetlać zdjęcia. Możliwe jest wyświetlanie tekstu odtwarzanych piosenek. Ekran LCD iPoda Nano wykonany został w technologii TFT, która pozwala na odwzorowanie 16-bitowej palety kolorów. Jest dzięki czemu bardzo wyraźny i czytelny, pomimo rozdzielczości 176 x 132. Co ciekawe, jest ona większa niż w przypadku iPoda mini (138 x 110), co jest wynikiem mniejszej plamki (0,168 mm zamiast 0,18 mm). Pozwala to wyświetlić większą ilość informacji jednocześnie. Jednak kiedy ekran nie jest podświetlony, trudno sprawdzić, co jest na nim wyświetlone. Bateria iPoda Nano pierwszej generacji starcza na około 13 godzin słuchania muzyki lub 4,5 godziny oglądania zdjęć z muzyką.
iPod Nano 1 Generacji był sprzedawany w 3 wersjach pojemności:
W kolorach:
Druga generacja.
Druga generacja iPoda Nano miała miejsce 11 września 2006 roku. Nie różniła się znacząco od pierwszej generacji. Obudowa została w całości wykonana z aluminium i miała zaokrąglone boki. Nowością były nowe wersje kolorystyczne. Ta edycja miała poprawioną energooszczędność (mogła odtwarzać muzykę nawet do 24 godzin). Wyświetlacz był tych samych rozmiarów jednak 30% jaśniejszy. 13 października 2006 roku została wypuszczona na rynek czerwona wersja iPoda nano. Z każdego sprzedanego Apple przekazywało 10 USD na rzecz charytatywnej organizacji Product Red.
iPod Nano 2 Generacji był sprzedawany w 3 wersjach pojemności:
W kolorach:
Trzecia generacja.
5 września 2007 Apple wypuściło na rynek zupełnie odświeżoną wersję iPoda nano. Już teraz nano ma 2-calowy ekran QVGA (320x240), zupełnie nowy design oraz nowe kolory. Jest jednak cięższy od poprzedników. Nowościami jest również zupełnie nowe menu, możliwość odtwarzania filmów oraz obsługa gier dostępnych przez iTunes. Bateria wystarcza na około 24 godziny słuchania muzyki.
iPod Nano 3 Generacji jest sprzedawany w 2 wersjach pojemności:
W kolorach:
Czwarta generacja.
Na początku września 2008 Apple wypuściło na rynek odświeżoną wersję iPoda Nano, który ma 2-calowy ekran (320x240) ustawiony w pionie. Apple powróciło do wydłużonej formy znanej nam z II generacji. Dodano także wiele ciekawych funkcji, np. funkcja Genius, która pozwala na znalezienie piosenek pasujących do aktualnie słuchanej. Dodano też akcelerometr, który wykorzystano przy nowych grach, a także przy przeglądaniu zdjęć. Na w pełni naładowanej baterii iPod oferuje 24 godziny słuchania muzyki lub 4 godziny oglądania video. Podstawą sterowania jest Clickwheel.
W niektórych krajach – bez oficjalnej premiery – pojawiła się wersja limitowana 4 GB.
iPod Nano 4 Generacji jest sprzedawany w 3 wersjach pojemności:
W kolorach:
Piąta generacja.
We wrześniu 2009 roku Apple wypuściło na rynek mocno zmodyfikowanego iPoda Nano. Model ten został wyposażony w kamerę wideo, dyktafon, radio FM z funkcją pauzy, głośnik i krokomierz. Wizualnie iPod Nano V generacji jest bardzo podobny do IV generacji. 5 generacja posiada błyszczącą obudowę oraz większy ekran, kosztem mniejszego niż w poprzednich generacjach click-wheel'a. V generacja jest dostępna w wersji 8GB i 16GB.
Kolory:
Szósta generacja.
iPod Nano VI generacji został wydany we wrześniu 2010. Model ten został wyposażony po raz pierwszy w dotykowy ekran Multi-Touch, radio FM z funkcją "live pause" (pauza na żywo) i krokomierz. VI generacja nie posiada kamery wideo oraz kółka nawigacyjnego - click-wheel'a, posiada za to kwadratową obudowę oraz mniejszy ekran niż V generacja. Z tyłu jest wyposażony w "klips" znany z serii Shuffle. Jest dostępny w wersji 8 i 16GB.
Kolory:
Siódma generacja.
Apple zaprezentowało siódmą generację iPoda Nano 12 września 2012. Pokazana została tylko wersja 16GB. Jest o połowę cieńsza od poprzedniego modelu i najcieńsza spośród wszystkich dotychczasowych generacji. Posiada 2,5-calowy ekran obsługujący technologię multi-touch oraz Bluetooth.

</doc>
<doc id="630076" url="https://pl.wikipedia.org/wiki?curid=630076" title="Borecznik rudy">
Borecznik rudy

Borecznik rudy ("Neodiprion sertifer") – gatunek owada z rodziny borecznikowatych. Szkodnik występujący w lasach wyżynnych. 
Owad ten występuje w lasach na wyżynach, roi się w sierpniu, zasiedla przeważnie młode drzewka sosny pospolitej, kosodrzewiny, sosny czarnej, limby, wejmutki i innych sosen. Preferuje drzewostany rosnące na ubogich siedliskach w dobrze nasłonecznionych miejscach. Owalne jaja składa w pewnych odstępach do nacięć na brzegach igieł. Na wiosnę wylęgają się z nich larwy, które w maju i czerwcu gromadnie zgryzają starsze igły, lecz pozostawiają nienaruszone młode pędy. Mogą też placowato ogryzać soczystą korę. Zakończywszy żer opuszczają się na ziemię (niektóre pozostają nieco wyżej na pędach sosnowych lub na roślinności zielnej), gdzie przędą kokony. Przepoczwarczają się we wrześniu i wkrótce po tym wydostają się z kokonu owady doskonałe przez wycięty w jego górnej części okrągły otwór. Generacja roczna, ale w terenie górzystym, ponad 1500 m n.p.m. wskutek przelegiwania dwuletnia lub dłuższa. Szkody wyrządzane przez tego owada polegają na stratach w przyroście drzew. Duże znaczenie gospodarcze ma na terenach piaszczystych.
Zwalczanie: preparatami kontaktowymi, a także biopreparatami wirusowymi.

</doc>
<doc id="630078" url="https://pl.wikipedia.org/wiki?curid=630078" title="Sierra Nevada (Hiszpania)">
Sierra Nevada (Hiszpania)

Sierra Nevada (hiszp.: "Góry Śnieżne") – pasmo górskie w Górach Betyckich, w południowej Hiszpanii, w Andaluzji. Jego długość wynosi około 120 km, szerokość do 40 km, a powierzchnia – około 2000 km². Zbudowane jest ze skał metamorficznych, w niższych partiach z piaskowców, miejscami z wapieni i dolomitów. Najwyższy szczyt, Mulhacén (3478 m n.p.m.) jest również najwyższym szczytem Półwyspu Iberyjskiego i europejskiej części Hiszpanii. Pod jego wierzchołkiem znajdują się najdalej na południe w Europie położone ślady plejstoceńskiego zlododowacenia. W górach jest mało wody, jedynie w rejonie szczytu Mulhacén znajduje się kilka jezior. Północne stoki porośnięte są lasami szpilkowymi. Na wysokości 1200–2000 m rosną dęby oraz kasztan jadalny. Powyżej 2000 m rosną zarośla jałowca. Powyżej 3000 m rozciąga się piętro hal.
Sierra Nevada stanowi rezerwat biosfery, w którym żyje kilkadziesiąt endemicznych gatunków roślin i zwierząt. Góry te są również najbardziej wysuniętym na południe rejonem w Europie umożliwiającym uprawianie narciarstwa.
Główne ośrodki miejskie rejonu to: Grenada, Málaga i Almería.
Powstanie.
Pasmo to powstało w trzeciorzędzie podczas orogenezy alpejskiej, podczas której powstały także Alpy oraz Góry Atlas. Góry Sierra Nevada powstały w wyniku kolizji płyt kontynentalnych eurazjatyckiej i afrykańskiej między 65 a 1,8 mln lat temu.

</doc>
<doc id="630080" url="https://pl.wikipedia.org/wiki?curid=630080" title="Krzywka harmoniczna">
Krzywka harmoniczna

Krzywka harmoniczna jest częścią mechanizmu krzywkowego. Krzywka posiada kształt ślimaka pascala, dzięki czemu współpracujący z nią popychacz wykonuje ruch harmoniczny.

</doc>
<doc id="630081" url="https://pl.wikipedia.org/wiki?curid=630081" title="EC Santo André">
EC Santo André

Esporte Clube Santo André, znany też jako Santo André lub EC Santo André – brazylijski klub piłkarski ze stanu São Paulo.
Największym i odwiecznym rywalem Santo André jest klub São Caetano.
Osiągnięcia.
2004 Copa do Brasil.
Novo Horizonte (GO) - Santo André 0:5
Santo André - Atlético Mineiro Belo Horizonte 3:0 i 0:2
Guarani FC Campinas - Santo André 1:1 i 0:0
Santo André - SE Palmeiras 3:3 i 4:4
Santo André - 15 de Novembro Campo Bom 3:4 i 3:1
Santo André - CR Flamengo Rio de Janeiro 2:2 i 2:0
Historia.
Santo André został założony przez ludzi koniecznie pragnących mieć zawodowy klub piłkarski we własnym mieście.
Pierwsze kierownictwo klubu wybrano 4 października 1967, a w jego skład weszli następujący członkowie: prezes Newton Brandão, wiceprezesi Wigand dos Santos, Antonio Ferreira dos Santos i Hildebrando Mota Carneiro, sekretarze Nelson Cerchiari i Durval Daniel, oraz skarbnicy Matheus Guimarães Jr. i João Manha.
Pierwszy oficjalny mecz klubu miał miejsce 8 kwietnia 1968 na stadionie Américo Guazzelli. Przeciwnikiem był Santos FC, w którego składzie nie wystąpił jednak Pelé, który tylko oglądał mecz i wziął udział w uroczystościach. Santo André wygrał 2:1.
W roku 2004 Santo André zdobył pierwszy narodowy tytuł. W finale Copa do Brasil drużyna pokonała CR Flamengo z Rio de Janeiro, zyskując prawo startu w Copa Libertadores w roku 2005.
Stadion.
Santo André rozgrywa swoje mecze na stadionie Estádio Bruno José Daniel,
oddanym do użytku w 1969, o maksymalnej pojemności 18000 widzów.

</doc>
<doc id="630083" url="https://pl.wikipedia.org/wiki?curid=630083" title="Biały koń nie jest koniem">
Biały koń nie jest koniem

Biały koń nie jest koniem – słynny sofizmat, który ukuł chiński filozof Gongsun Long (325-250 p.n.e.). 
Według legendy Gongsun Long przekraczał granicę między dwoma chińskimi państwami i celnicy zażądali od niego myta za należącego do niego konia o białej maści. Przeprowadził on wówczas wywód, w którym udowodnił, że „Biały koń nie jest koniem”. 
Jego rozumowanie brzmiało następująco: "Słowo „koń” odnosi się do kształtu nazywanej rzeczy. Słowo „biały” – do jej koloru. Nazwa kształtu nie jest nazwą koloru, dlatego można powiedzieć, że biały koń nie jest „koniem”".
Istnieją jeszcze inne metody przeprowadzenia tego sofizmatu; można powiedzieć, że nazwa „koń” odnosi się do wszelkich maści, toteż wyrażenie „dosiadać konia” może oznaczać jazdę na koniu gniadym, karym itd. Natomiast w wyrażeniu „dosiadać białego konia”, chodzi tylko o konia białej maści. Dlatego właśnie „Biały koń nie jest koniem”.

</doc>
<doc id="630084" url="https://pl.wikipedia.org/wiki?curid=630084" title="TKW">
TKW

TKW – polska eksperymentalna tankietka z czasów dwudziestolecia międzywojennego, będąca modyfikacją tankietki TK-3. Modyfikacja obejmowała wyposażenie pojazdu w wieżę, w której miało być umieszczone uzbrojenie w postaci karabinu maszynowego, dzięki czemu zwiększyć się miało pole ostrzału. Ostatecznie z tankietki TKW zrezygnowano z powodu niedoskonałości tej konstrukcji oraz rozpoczęcia prac nad następcą tankietek w Wojsku Polskim – czołgiem 4TP.
Historia.
Już podczas prób poligonowych z tankietką TK-3 zalecono rozpoczęcie prac nad ulepszeniem pojazdu. Rozpoczęto je 13 sierpnia 1931 roku i doprowadziły one do powstania kilku doświadczalnych pojazdów bazujących na TK-3: TKF (zastosowanie nowego silnika), TKD (zwiększenie siły ognia przez uzbrojenie w armatę) i TKS (zastosowanie nowego silnika i przekonstruowanie układu zawieszenia)
Równolegle i niezależnie do tych prac, w Biurze Badań Broni Pancernych powstał projekt tankietki opartej na TK-3 i wyposażonej w wieżę. Otrzymała ona oznaczenie TKW (TK z Wieżą). W tym projekcie zakładano wyeliminowanie jednej z zasadniczych wad tankietki TK-3 – ograniczonego pola ostrzału. Dlatego też zdecydowano się na umieszczenie uzbrojenia w obrotowej wieży. Takie rozwiązanie zaleciła komisja przeprowadzająca badania prowadnic szynowych dla tankietek TK-3. Stwierdzono, że tankietka bez wieży obrotowej nie spełnia wymagań stawianych drezynom pancernym. Podobna konstrukcja powstawała wtedy w Wielkiej Brytanii (Vickers 4-Ton).
W budżecie na lata 1932–1933 zaplanowano budowę sześciu czołgów TKW. Prototyp powstał w zakładach w Ursusie w końcu 1932 roku. Przy jego budowie wykorzystano gotową tankietkę TK wykonaną z blach żelaznych (nr rej. 1164). Uzbrojono go w chłodzony powietrzem karabin maszynowy wz. 25 Hotchkiss. Prototyp ten przezbrojono potem w chłodzony wodą karabin maszynowy wz. 30 i poddano testom w listopadzie 1933. Próby te wykazały wady konstrukcji: mało stabilne jarzmo broni, słaba widoczność i zła wentylacja, uniemożliwiająca dłuższe prowadzenie ognia (groziło to zatruciem strzelca). Wady te wyeliminowano poprzez przekonstruowanie wieży. Nowa wieża miała m.in. specjalny otwór wentylacyjny osłonięty pancernym kołpakiem oraz nowe jarzmo konstrukcji inż. J. Napiórkowskiego przystosowane do karabinu maszynowego wz. 25.
Kolejne badania przeprowadzono w Doświadczalnej Grupie Pancerno-Motorowej w Modlinie. Podczas tych testów stwierdzono, że TKW ma źle usytuowany środek ciężkości i prawa strona jest zbyt obciążona, co źle wpływa na zachowanie tankietki w czasie jazdy. Co prawda spodziewano się, że przy takim umiejscowieniu wieży (na prawej burcie) własności trakcyjne zmienią się, jednakże obciążenie było zbyt duże. Umiejscowienie wieży w osi symetrii, co rozwiązałoby problem złego usytuowania środka ciężkości, nie było jednak możliwe, bowiem wieża musiałaby się znajdować ponad silnikiem, absurdalnie wysoko. Ponadto zwrócono uwagę na to, że możliwość komunikacji pomiędzy członkami załogi jest bardzo ograniczona. Wynikało to z tego, że kierowca-mechanik i dowódca-strzelec umiejscowieni byli w dwóch różnych przedziałach, a pojazdu nie wyposażono w żadne środki łączności wewnętrznej. Po zakończeniu badań pojazd odesłano do Ursusa.
W lutym 1935 roku definitywnie zakończono badania nad czołgiem TKW. W tym czasie rozpoczęto już wstępny projekt nowego czołgu lekkiego rozpoznawczego z wieżą – 4TP. Po zakończeniu projektu TKW dokumentację przesłano do archiwum, zaś pojazd przez dłuższy okres służył w Biurze Badań Technicznych Broni Pancernych, gdzie służył do różnych eksperymentów. Pod koniec 1935 roku na prototypie TKW przeprowadzono badania nowych, gumowo-metalowych gąsienic I.F.K.15 opracowanych przez mjr. S. Kardaszewicza. Nowe gąsienice nie zdały jednak egzaminu.
Opis techniczny.
Jako że TKW był bezpośrednią modernizacją TK-3, większość elementów konstrukcji pozostała bez zmian. Wszystkie zmiany wynikały z zastosowania wieży. Wymusiło to przekonstruowanie górnej części kadłuba i przedziału bojowego. Ponieważ wysokość przedziału bojowego w stosunku do TK-3 uległa obniżeniu – głowę mechanika-kierowcy osłonięto niewielką nadbudówką z włazem wejściowym umieszczonym w pokrywie. Aby zapewnić lepsze pole widzenia, kierowca miał do dyspozycji ruchomy peryskop odwracalny konstrukcji Rudolfa Gundlacha umieszczony na nadbudówce. Wieża skonstruowana specjalnie dla TKW wykonana była z blach pancernych o grubości 4–8 mm mocowanych nitami do kątowników. Obracana była ręcznie, przez dowódcę-strzelca. W wieży umieszczony był właz, obserwacja otoczenia odbywała się za pomocą niewielkich szczelin. Dowódca-strzelec nie miał do dyspozycji peryskopu.
Uzbrojenie umieszczono w wieży. Początkowo prowadzono badania z karabinem maszynowym wz. 25 Hotchkiss, później pierwszy prototyp przezbrojono w chłodzony wodą, karabin maszynowy wz. 30. Ostatecznie prototyp z nową wieżą uzbrojony miał być w karabin maszynowy Hotchkiss.

</doc>
<doc id="630087" url="https://pl.wikipedia.org/wiki?curid=630087" title="Esporte Clube Santo André">
Esporte Clube Santo André



</doc>
<doc id="630088" url="https://pl.wikipedia.org/wiki?curid=630088" title="Sierra Nevada">
Sierra Nevada



</doc>
<doc id="630090" url="https://pl.wikipedia.org/wiki?curid=630090" title="Medal Korei 1950–53">
Medal Korei 1950–53

Medal Korei 1950–53 (ang. "Korea Medal 1950-1953") – brytyjski medal ustanowiony w roku 1951 za udział wojnie Koreańskiej.
Zasady nadawania.
Medal nadawany wszystkim siłom zbrojnym Wspólnoty Narodów, które wzięły udział w wojnie koreańskiej między lipcem 1950 i lipcem 1953.
Każdy rodzaj wojsk obowiązywały inne kryteria otrzymania medalu:
Nagrodzeni Korea Medal 1950–53 otrzymywali również medal ONZ o nazwie United Nations Korea Medal.
Opis medalu.
awers: prawy profil królowej Elżbiety II, na obwodzie napis "ELIZABETH II DEI GRATIA BRITT OMN REGINA".
rewers: scena Herkulesa siłującego się z Hydrą lernejską, pod spodem napis "Korea".

</doc>
<doc id="630092" url="https://pl.wikipedia.org/wiki?curid=630092" title="Ryūtarō">
Ryūtarō

 – męskie imię japońskie.
Możliwa pisownia.
Znaki użyte do zapisania „tarō” (太郎) znaczą „duży, syn”. Może to być także samodzielne imię, które przeważnie otrzymuje najstarszy chłopiec. Do zapisania „ryū” używa się różnych znaków, o różnym znaczeniu (np. 竜 „smok”, 龍 „smok”, 隆 „podnieść”).

</doc>
<doc id="630093" url="https://pl.wikipedia.org/wiki?curid=630093" title="Herodiada">
Herodiada

Herodiada (ur. ok. 15 p.n.e., zm. po 39) – wnuczka Heroda Wielkiego. Siostra Heroda Agryppy I. Była najpierw żoną Heroda III (Heroda Boethosa, Heroda Filipa I), którego później porzuciła, aby poślubić jego brata Heroda Antypasa, tetrarchę Galilei i Perei. Małżeństwo to, jako niezgodne z żydowskim prawem, wywołało powszechne oburzenie. Żydówka Herodiada doprowadziła do stracenia Jana Chrzciciela, otwarcie potępiającego ten związek. W 39 roku, gdy jej drugi mąż został pozbawiony tetrarchii, udała się z nim na wygnanie. Z pierwszego małżeństwa miała córkę Salome III.
Dzieciństwo i małżeństwo z Herodem III.
Herodiada była córką Arystobula i Bereniki. Miała trzech braci: Heroda z Chalkis, Arystobula i Heroda Agryppę I. Jej siostrą była Mariamme IV, prawdopodobnie pierwsza żona Heroda Archelaosa. Badacze nie są zgodni, czy była starszą, czy młodszą córką Arystobula.
W 7 p.n.e. Herod Wielki, w wyniku intryg pałacowych, kazał stracić m.in. swojego syna Arystobula. Później jednak otoczył opieką osierocone przez niego dzieci. Postanowił też, że Herodiada poślubi swojego stryja, Heroda III (Heroda Boethosa, Heroda Filipa I).
Około 1 p.n.e. Herodiada poślubiła Heroda III. W jednej z wersji testamentu Heroda Wielkiego miał być nawet następcą ojca, jednak ostatecznie został pominięty przy dziedziczeniu. Z tego powodu Herodiada i Herod Boethos żyli jako osoby prywatne. Mieli jedno dziecko – córkę Salome III.
Małżeństwo z Herodem Antypasem.
Herodiada porzuciła swojego męża. Między jesienią 27 a wiosną 30 roku poślubiła jego brata – Heroda Antypasa, tetrarchę Galilei i Perei. Drugi mąż Herodiady, podobnie jak pierwszy, był jej stryjem. Związek ten wywołał oburzenie wśród Żydów, ponieważ ich prawo zakazywało małżeństwa z żoną brata.
Małżeństwo Heroda Antypasa i Herodiady miało też konsekwencje polityczne. Herod Antypas, aby poślubić bratanicę, oddalił swoją pierwszą żonę, córkę Aretasa IV, króla Petry. Spowodowało to pogorszenie stosunków między dwoma władcami, aż doprowadziło do wojny na przełomie 36 i 37 roku.
Herodiada przez swoją babkę Mariamme I pochodziła z dynastii Hasmoneuszy, więc małżeństwo z nią wzmacniało pozycję Heroda Antypasa w ewentualnych staraniach o królewską koronę.
Pojawiła się hipoteza, że po rozwodzie z pierwszym mężem Herodiada poślubiła innego szwagra tetrarchę Filipa, a dopiero po jego śmierci Heroda Antypasa; nie cieszy się ona popularnością w literaturze przedmiotu.
Herodiada a śmierć Jana Chrzciciela.
Jak podają "Ewangelia według świętego Mateusza" i "Ewangelia według świętego Marka" małżeństwo Herodiady i Heroda Antypasa jako niezgodne z prawem krytykował Jan Chrzciciel. Antypas, pod wpływem żony, kazał uwięzić proroka. Herodiada pragnęła go zgładzić, jednak na to jej mąż nie przystał. Uległ dopiero w dniu urodzin, kiedy oczarowany tańcem Salome III zgodził się spełnić każde jej życzenie. Salome po konsultacji z matką zażądała głowy Jana Chrzciciela. Herod Antypas kazał ściąć Jana Chrzciciela.
Według "Dawnych dziejów Izraela" Józefa Flawiusza tetrarcha Galilei i Perei obawiał się, że Jan Chrzciciel może pociągnąć lud do buntu. Kazał go uwięzić w twierdzy Macheront na wschodnim wybrzeżu Morza Martwego i tam stracić.
Dalsze losy Herodiady.
W 37 roku nowy cesarz rzymski Kaligula mianował swojego ulubieńca Heroda Agryppę I, brata Herodiady, królem Batanei, Gaulanitydy, Trachonu i Paneas (dawnej tetrarchii Filipa). Ambitna Herodiada namówiła swojego męża, aby udał się do Rzymu i starał się o tytuł królewski. W międzyczasie Herod Agryppa I doniósł Kaliguli, że Antypas gromadzi wielkie zapasy broni. Ten na miejscu nie potrafił się z tego wytłumaczyć przed cesarzem. Nie otrzymał korony, a dodatkowo stracił swoją tetrarchię i został skazany na wygnanie w 39 roku.
Galilea i Perea przypadły Herodowi Agryppie I.
Kaligula pozwolił Herodiadzie pozostać na dworze Heroda Agryppy I. Ta jednak odmówiła i udała się wraz z mężem na wygnanie do Lugdunum Convenarum (obecnie Saint-Bertrand-de-Comminges).
Jej dalsze losy nie są znane. Przypuszcza się, że zmarła niedługo po skazaniu na wygnanie.
Herodiada w literaturze pięknej.
Rola jaką odegrała przy śmierci Jana Chrzciciela sprawiła, że Herodiada pojawiła się w wielu utworach literackich. Wśród nich znajdują się m.in.:

</doc>
<doc id="630094" url="https://pl.wikipedia.org/wiki?curid=630094" title="Thor Able I">
Thor Able I

Thor Able I – amerykańska trójstopniowa rakieta nośna produkowana przez firmę Douglas Aircraft Company. Była modyfikacją rakiety Thor Able. Różniła się od niej ulepszonym silnikiem drugiego członu i obecnością trzeciego stopnia na paliwo stałe. Startowała tylko trzy razy. Żaden nie był w 100% udany. Mimo to rodzina Thor Able ewoluowała potem w najbardziej niezawodne amerykańskie rakiety serii Delta.
Budowa.
Pierwszy człon to zmodyfikowana rakieta Thor – Thor DM-19. Drugim członem rakiety był zmodyfikowany drugi człon rakiety nośnej typu Vanguard. Miał silnik, w którym paliwem była dimetylohydrazyna, reduktorem kwas azotowy. Silnik wytwarzał ciąg 3400 kG. Zapas mieszanki paliwowej umożliwiał pracę silnika przez 120 sekund. Masa członu wraz ze składnikami mieszanki paliwowej wynosiła 1820 kg. Składniki mieszanki były przetłaczane do silnika metodą ciśnieniową. Człon ten był również sterowany. Jako trzeci człon zastosowano trzeci człon rakiety Vanguard zasilany stałym paliwem. Silnik wytwarzał ciąg o sile 1135 kg, a zapas paliwa pozwalał pracować przez osiem sekund. Trzeci człon nie był sterowany, a do stabilizacji zastosowano osiem małych silników rakietowych na paliwo stałe. W ciągu sekundy działania, wprawiały w ruch wirowy trzeci człon rakiet wokół jego podłużnej osi. Cała rakieta miała masę startową około 50 ton i wysokość 26,85 m. Pierwszy i drugi człon sterowane były sposobem bezwładnościowym. Rakieta mogła wprowadzić w ruch ku Księżycowi sondę o masie do 38,5 kg.

</doc>
<doc id="630098" url="https://pl.wikipedia.org/wiki?curid=630098" title="Jazz w Lesie">
Jazz w Lesie

Jazz w Lesie – doroczny jazzowy, plenerowy festiwal muzyczny organizowany w lipcu w Sulęczynie, w województwie pomorskim.
Jego inicjatorami byli dwaj mieszkańcy Sulęczyna: Jacek Leszewski i Adam Czerwiński. Pierwsza edycja festiwalu (1996 r.) odbywała się w ośrodku wypoczynkowym „Leśny Dwór”, a od 1997 r. przemieniła się w imprezę plenerową w sąsiadującym parku.
Artyści.
Piotr Baron, Adam Czerwiński, Antoni Dębski, Krzysztof Herdzin, Kazimierz Jonkisz, Wojciech Karolak, Emil Kowalski, Leszek Kułakowski, Bernard Maseli, Grzegorz Nagórski, Zbigniew Namysłowski, Jacek i Wojtek Niedzielowie, Piotr Rodowicz, Wojtek Staroniewicz, Tomasz Szukalski, Jarek Śmietana, Michał Urbaniak, Zbigniew Wegehaupt, Piotr Wojtasik, Jan Ptaszyn Wróblewski, Pascal Byvalski, Art Farmer, Garrison Fewell, Bumi Fian, Nigel Kennedy, Bennie Maupin, ]Harvie S, Jean Christoph Tant, Paul Zauner, Ewa Bem, Hamiet Bluiett, Gilad Atzmon.

</doc>
<doc id="630100" url="https://pl.wikipedia.org/wiki?curid=630100" title="Chanty-Mansyjski Okręg Narodowościowy">
Chanty-Mansyjski Okręg Narodowościowy

Chanty-Mansyjski Okręg Narodowościowy – nazwa autonomicznego okręgu w składzie ZSRR, obowiązująca w latach 1940–1977. 
Nazwa ta zawiera pochodzące z języków chantyjskiego i mansyjskiego określenia rdzennych narodów okręgu – Chantów i Mansów. W 1940 r. zastąpiła ona nazwę Ostiako-Wogulski Okręg Narodowościowy, która zawierała rosyjskie określenia obu autochtonicznych narodów.
Po poszerzeniu zakresu autonomii w 1977 r. okręg przemianowano na Chanty-Mansyjski Okręg Autonomiczny.
Informacje na temat położenia, funkcjonowania i historii Chanty-Mansyjskiego Okręgu Narodowościowego znajdują się w artykule poświęconym Chanty-Mansyjskiemu Okręgowi Autonomicznemu – Jugrze – jak obecnie nazywa się ta jednostka administracyjna.

</doc>
<doc id="630101" url="https://pl.wikipedia.org/wiki?curid=630101" title="Copa Merconorte 1999">
Copa Merconorte 1999

II Copa Merconorte 1999
1/8 finału.
Runda kwalifikacyjna dla reprezentantów Boliwii:
??.?? Oriente Petrolero – The Strongest 0:0
25.06 The Strongest – Oriente Petrolero 1:0
1/4 finału.
Grupa A.
28.07 Atlético Nacional – América Cali 2:3 (1:2)
29.07 CD El Nacional – Universitario de Deportes 4:1 (1:0)
18.08 Atlético Nacional – CD El Nacional 4:0 (1:0)
19.08 Universitario de Deportes – América Cali 1:2 (0:0)
08.09 Universitario de Deportes – Atlético Nacional 2:2 (0:1)
09.09 América Cali – CD El Nacional 3:1(0:1)
29.09 América Cali – Atlético Nacional 1:1 (1:0)
30.09 Universitario de Deportes – CD El Nacional 2:0 (2:0)
19.10 América Cali – Universitario de Deportes 2:1 (1:1)
21.10 CD El Nacional – Atlético Nacional 3:2 (1:1)
10.11 Atlético Nacional – Universitario de Deportes 0:0
11.11 CD El Nacional – América Cali 2:2 (1:1)
Grupa B.
04.08 The Strongest – Millonarios FC 0:2 (0:1)
05.08 Alianza Lima – Barcelona SC 1:0 (0:0)
25.08 Millonarios FC – Alianza Lima 0:1 (0:1)
26.08 Barcelona SC – The Strongest 4:0 (2:0)
15.09 Barcelona SC – Millonarios FC 1:1 (0:0)
16.09 The Strongest – Alianza Lima 3:2 (2:1)
06.10 Barcelona SC – Alianza Lima 0:0
07.10 Millonarios FC – The Strongest 3:2 (2:1)
27.10 The Strongest – Barcelona SC 2:2 (1:0)
28.10 Alianza Lima – Millonarios FC 2:1 (0:1)
17.11 Millonarios FC – Barcelona SC 1:2 (1:1)
18.11 Alianza Lima – The Strongest 2:0 (0:0)
Grupa C.
11.08 Caracas FC – CS Emelec 2:1 (2:1)
12.08 Sporting Cristal – Independiente Santa Fe 1:1 (0:1)
01.09 Independiente Santa Fe – Caracas FC 3:0 (0:0)
02.09 CS Emelec – Sporting Cristal 5:3 (1:1)
22.09 Caracas FC – Sporting Cristal 3:1 (0:0)
23.09 Independiente Santa Fe – CS Emelec 2:0 (1:0)
12.10 Independiente Santa Fe – Sporting Cristal 2:0 (1:0)
14.10 CS Emelec – Caracas FC 0:1 (0:0)
03.11 Sporting Cristal – CS Emelec 0:1 (0:0)
04.11 Caracas FC – Independiente Santa Fe 0:1 (0:1)
24.11 Sporting Cristal – Caracas FC 2:3 (1:1)
25.11 CS Emelec – Independiente Santa Fe 2:1 (1:1)
1/2 finału.
 América Cali – Alianza Lima 3:1 i 0:2, karne 4:3 (mecze 01.12 i 08.12)
 Caracas FC- Independiente Santa Fe 1:1 i 1:1, karne 2:4 (mecze 02.12 i 09.12)
Finał.
 América Cali – Independiente Santa Fe 1:2 i 1:0, karne 5:3
15 grudnia 1999 Cali Estadio Pascual Guerrero (7000)
 América Cali – Independiente Santa Fe 1:2 (1:0)
Sędzia: Henry Cervantes (Kolumbia)
Bramki: 1:0 Nilson Pérez 12, 1:1 David Hernández 77, 1:2 Moreno Murillo 83
Żółte kartki: Valencia 12, Perafan 60 / González 14, Espańa 28, García 44
Corporación Deportiva América de Cali: Robinson Zapata; Diego Bonilla, Francisco Moreno, Víctor Murillo, Kilian Virviescas; William Zapata (46 Angel Perafan), Carlos Gutiérrez, Luis Valencia (85 Wilson Pérez), Mauricio Romero; Leonardo Fabio Moreno (64 Héctor Luna), Nilson Pérez. Trener: Otoniel Quintana
Club Deportivo Independiente Santa Fe: Agustín Julio; Iván López, Hilario Cuenu, Adelmo Vallecilla, Edison González (46 Luis Moreno); Juan Carlos Espańa (87 Iván Velásquez), Luis García, Emir González (54 David Hernández), Aldo Ramírez; Wilson Cano, Jeffrey Díaz. Trener: Fernando Castro
22 grudnia 1999 Bogotá, Estadio El Campín (35000)
 Independiente Santa Fe – América Cali 0:1 (0:0), karne 3:5
Sędzia: John Jairo Toro (Kolumbia)
Bramki: 0:1 Jairo Castillo 59
Karne: 0:1 Leonardo Fabio Moreno, 1:1 Iván López, 1:2 Jersson González, 1:2 Jeffrey Díaz (obrona), 1:3 Wilson Pérez, 2:3 Franklin González, 2:4 Jairo Castillo, 3:4 Adelmo Vallecilla, 3:5 Diego Gómez
Żółte kartki: Edison González 24, Hernández 82, Emir González 83; Pérez 8, Vargas 21, Zapata 78
Club Deportivo Independiente Santa Fe|Independiente Santa Fe: Agustín Julio; Iván López, Adelmo Vallecilla, Hilario Cuenu, Edison González; Luis García (72 Iván Velásquez), Emir González, Luis Moreno, Aldo Ramírez (46 David Hernández); Wilson Cano, Jeffrey Díaz. Trener: Fernando Castro
Corporación Deportiva América de Cali: Diego Gómez; Wilson Pérez, Pablo Navarro, Carlos González, Jersson González; Fabian Vargas (77 Mauricio Romero), Angel Perafan, William Zapata, Franki Oviedo (90 Diego Bonilla); Jairo Castillo, Julián Téllez (46 Leonardo Fabio Moreno). Trener: Jaime De La Pava

</doc>
<doc id="630102" url="https://pl.wikipedia.org/wiki?curid=630102" title="Ogończe">
Ogończe



</doc>
<doc id="630103" url="https://pl.wikipedia.org/wiki?curid=630103" title="Wojna polsko-rosyjska (1654–1667)">
Wojna polsko-rosyjska (1654–1667)

Wojna polsko-rosyjska (1654–1667), wojna moskiewska 1654–1667 – wojna obronna Rzeczypospolitej Obojga Narodów wobec najazdu na jej terytorium wojsk Carstwa Rosyjskiego rozgrywająca się w latach 1654–1667, na czas której przypadł również potop szwedzki (1655-1660).
Wojna rozpoczęła się wiosną i latem 1654 roku od inwazji armii liczącej, w zależności od źródeł i opracowań, od 70 tys. do ponad 150 tys. żołnierzy rosyjskich oraz zajęcia większości terytorium Ukrainy i Wielkiego Księstwa Litewskiego pod pretekstem pomocy powstaniu Chmielnickiego i poddania terytorium Hetmanatu carowi rosyjskiemu na podstawie ugody perejasławskiej i rzekomej obrony ludności prawosławnej w Rzeczypospolitej.
Wojna trwała z przerwami niemal 14 lat i składała się z kilku kampanii, w wyniku których Rosjanie zostali wyparci z większości terytorium polsko-litewskiego. Działania wojenne zakończyły się w 1667 roku rozejmem andruszowskim. W wyniku wojny Rzeczpospolita utraciła jednak Smoleńsk oraz Kijów i Ukrainę Zadnieprzańską.
Był to najdłużej trwający – ponad 13 lat – konflikt zbrojny w historii Rzeczypospolitej i drugi w całej historii Polski (po wojnie o Ruś Halicką), stąd bywa nazywany "(drugą) wojną trzynastoletnią". Formalnie stan wojny został zniesiony przez zawarcie traktatu pokojowego w 1686, jednak traktat ten został ratyfikowany przez Sejm dopiero w 1764 roku.
Na czas wojny polsko-rosyjskiej przypadły również potop szwedzki (II wojna północna, 1655-1660), najazd Rakoczego (1657), a także trwały powstania kozackie.
Wstęp.
Sposobność do wystąpienia przeciwko Rzeczypospolitej dało Rosji powstanie Chmielnickiego 1648–1654. Gdy do Moskwy dotarła wiadomość o śmierci władcy Rzeczypospolitej Władysława IV i o klęsce armii koronnej pod Korsuniem, wojska cara Aleksego, które według wcześniejszych ustaleń miały wspólnie z armią Rzeczypospolitej zaatakować Chanat Krymski, wstrzymały swój pochód i zawróciły.
Był to już wstępny sygnał, że Moskwa dostrzegła w powstaniu kozackim szansę na odzyskanie utraconych w pierwszej połowie XVII wieku ziem, a może nawet i zdobycie Ukrainy. Na początku Rosja czekała na rozwój wypadków. Cierpliwość cara Aleksego nie trwała długo i już w końcu 1649 postanowił wykorzystać kłopoty Rzeczypospolitej. W tym celu przybyło do Polski w końcu stycznia 1650 roku poselstwo rosyjskie, na czele którego stał Jerzy Gawryłowicz Puszkin. W marcu przedstawiono Rzeczypospolitej pretekst, pod jakim Rosja chce rozpocząć wojnę. Pretekstem tym była jedna z książek wysławiających czyny wojenne Władysława IV w walkach z Rosją, w której niewłaściwie tytułowano ojca obecnego cara Rosji. Ambasador moskiewski zażądał spalenia wszystkich egzemplarzy książki i skazania autora na śmierć. Zażądano do tego skazania na śmierć Jeremiego Wiśniowieckiego, oddania wszystkich grodów przyznanych Rzeczypospolitej na podstawie pokoju polanowskiego (czyli także Smoleńska) i do tego jeszcze pół miliona złotych kontrybucji. Niespełnienie tych niewiarygodnych żądań miało oznaczać natychmiastową wojnę.
W kwietniu wieść o oburzającym poselstwie rosyjskim dotarła do chana krymskiego Islama Gireja, który natychmiast zaproponował Rzeczypospolitej wspólny atak na Rosję. Chan krymski w wystąpieniu moskiewskim dostrzegł okazję do odzyskania ziem utraconych przez Tatarów, Chanatu Kazańskiego i Chanatu Astrachańskiego. W maju 1650 roku przybył w tej sprawie do Warszawy poseł chana krymskiego Mustafa aga. Przed Rzecząpospolitą pojawiła się szansa popchnięcia wszystkich sił kozacko-tatarskich na Rosję. Sam hetman kozacki Bohdan Chmielnicki nie był niechętny tej wojnie i wymagał jedynie, by w trakcie działań wojennych wojska koronne nie wkraczały na obszary przez niego kontrolowane. Poselstwo rosyjskie zatrzymane zostało w Warszawie, a do Moskwy wysłany został specjalny posłaniec.
W lipcu 1650 roku car Aleksy pojął, w jak strasznym znalazł się położeniu. Rzeczpospolita jednak nie wykorzystała stworzonej przez Rosję szansy, a senatorowie, by uniknąć wojny z Rosją zgodzili się na wydarcie ze spornej książki kart z tekstami uznanymi za obraźliwe dla cara. Tak więc rok 1651 zamiast przenieść burzę kozacko-tatarską na tereny państwa moskiewskiego doprowadził do bitwy pod Beresteczkiem. Panująca na Naddnieprzu zaraza i klęska pod Batohem w roku 1652 pozbawiły Rzeczpospolitą tysięcy znakomitych weteranów. Brak doświadczonych i wyszkolonych żołnierzy był jedną z głównych przyczyn przyszłych klęsk w wojnie ze Szwedami. Dodatkowo państwo osłabione zostało przez liczne zarazy, które z Ukrainy rozchodziły się na całą Rzeczpospolitą. W 1653 roku koncentrujące się nad granicą wojska rosyjskie wywołały zaniepokojenie mieszkańców Wielkiego Księstwa Litewskiego.
Szczególną datą był rok 1654 i traktat perejasławski, który spowodował interwencję wojsk rosyjskich w wewnętrzne sprawy Rzeczypospolitej. Już 1 października 1653 car Aleksy zwołał Sobór Ziemski, który podjął decyzję o przyłączeniu Ukrainy do Rosji, a trzy miesiące później, na początku stycznia 1654 roku, do Perejasławia przybyło poselstwo rosyjskie z Wasylem Buturlinem na czele. 17 stycznia zwołano radę kozacką i postanowiono poddać się Moskwie. Następnego dnia, 18 stycznia 1654 Ukraina poddana została carowi. Moskwa poparła Bohdana Chmielnickiego, a car Aleksy Michajłowicz przyjął jego poddaństwo. Ten akt poddaństwa uznaje się za koniec powstania kozackiego i początek wojny polsko-rosyjskiej.
Potężnie osłabiona dotychczasowymi walkami z Kozakami, Rzeczpospolita Obojga Narodów stanęła u progu długiej i kosztownej wojny z Rosją toczonej w latach 1654–1667 (tocząc jednocześnie walki ze Szwedami podczas Potopu), która ostatecznie zakończyła się traktatem andruszowskim, w wyniku którego Wielkie Księstwo Litewskie utraciło Smoleńsk z okolicznymi ziemiami, a Korona Królestwa Polskiego całą Ukrainę zadnieprzańską z Kijowem.
I faza 1654–1655.
1654.
, a 18 stycznia Ukraina poddała się Rosji. W odpowiedzi na ten akt wiosną 1654 roku armia koronna pod wodzą Stanisława Rewery Potockiego i Stefana Czarnieckiego wkroczyła na Ukrainę z karną ekspedycją, która miała zasiać postrach i skłonić Kozaków do powrotu pod władzę Jana Kazimierza, a w rzeczywistości wzmocniła więzi kozacko-rosyjskie i przekonała do sojuszu z Rosją nawet tych, którzy uprzednio byli temu przeciwni.
28 marca 1654 w obliczu straszliwego zagrożenia król Jan Kazimierz zerwał za pośrednictwem posła Pawła Białobłockiego sejm z bardzo błahej przyczyny, gdyż ze względu na niechęć do Janusza Radziwiłła nie chciał, by ten został hetmanem wielkim litewskim. Drugie w historii "liberum veto" powiększało anarchię magnackiej Rzeczypospolitej, której zaczynało brakować czasu na przygotowanie obrony. W kwietniu ambasador Rzeczypospolitej w Bachczyseraju strażnik wielki koronny Mariusz Stanisław Jaskólski zawarł porozumienie z chanem Islamem Girejem, który wobec wystąpienia Rosji postanowił zmienić front i stanąć przeciwko swym dotychczasowym sojusznikom.
Tymczasem w kraju działo się bardzo źle, a przeciw królowi zawiązywała się koalicja magnacka z hetmanem polnym litewskim Januszem Radziwiłłem na czele. Doszło do tego, że Janusz Radziwiłł wezwał księcia Siedmiogrodu Jerzego II Rakoczego, by ten starał się zbrojnie opanować polski tron. Radziwiłłów wspierali Lubomirscy i Opalińscy.
Na początku maja wkroczyła na Ukrainę silna armia rosyjska (ok. 10 tysięcy), pod dowództwem Wasilija Szeremietiewa i Fiodora Buturlina, a w końcu maja na czele ogromnych wojsk ruszył w pochód na Litwę sam car Aleksy, który wydał manifest wzywający wszystkich prawosławnych na terenie Rzeczypospolitej do walki z wrogami wiary. Rosja bardzo starannie przygotowała się do wojny, a w skład armii rosyjskiej wchodziło wiele najemnych regimentów z Europy zachodniej. Wielu jej oficerów służyło w poprzednich latach w Rzeczypospolitej, znając jej mocne i słabe punkty. Rosja, która już od dłuższego czasu szykowała się do tej wojny, w ogromnym stopniu powiększyła swą armię.
Dlatego latem 1654 roku trzy potężne armie rosyjskie, które wkroczyły na teren Wielkiego Księstwa Litewskiego, liczyły łącznie około 70 000 żołnierzy. Niemal bez walki zajęły większość miast i fortyfikacji aż po Mińsk, w tym Dzisnę i Druję. Główną przyczyną tak błyskawicznych sukcesów obok ogromu sił rosyjskich były przestarzałe umocnienia twierdz, brak załóg i niedostatki w zaopatrzeniu. 17 czerwca padł Połock, a 7 lipca car Aleksy stanął pod Smoleńskiem.
Logicznym następstwem wszystkich tych wydarzeń było odwrócenie przymierzy. Wspomagający dotąd Kozaków Tatarzy zawarli 20 lipca 1654 sojusz z Rzecząpospolitą, kiedy to Jan Kazimierz zaprzysiągł zawarty przez posła Mariusza Stanisława Jaskólskiego traktat z chanem krymskim Islamem Girejem. Rzeczpospolita wracała na drogę, którą odrzuciła w 1650 roku. Jednak tym razem jej kondycja materialna była zupełnie inna, a do tego Kozacy stali już po stronie Rosji.
22 lipca padł Mścisław, wojska rosyjskie splądrowały miasto, dokonując tzw. rzezi Trubeckiego. Następnie padły Witebsk i Mohylew. Hetman wielki litewski Janusz Radziwiłł 12 sierpnia popisał się wielkim talentem i pobił wielokrotnie silniejszych Rosjan pod Szkłowem, ale 24 sierpnia został rozbity pod Szepielewiczami. W wyniku tej bitwy Rosjanie błyskawicznie zdobyli całą połać Litwy aż po Berezynę i Dźwinę. Przerażona ludność cywilna tłumnie uciekała na zachód, głównie do Wilna. Nieco dłuższy opór stawiała jedynie twierdza Smoleńska, jednak skapitulowała 3 października 1654 roku.
Rosja zdecydowanie wygrywała wojnę, jednak radość z tego powodu tłumiła straszliwa epidemia, która szerzyła się w państwie moskiewskim, zabijając tysiące ludzi i w znacznym stopniu osłabiając kraj materialnie i demograficznie. W październiku ruszyła na wschód potężna wyprawa armii koronnej, na czele której stanął hetman wielki koronny Stanisław Rewera Potocki i hetman polny koronny Stanisław Lanckoroński. Towarzyszyli im oboźny wielki koronny Stefan Czarniecki, wojewoda czernihowski Krzysztof Tyszkiewicz, Aleksander Koniecpolski, wojewoda bracławski Piotr Potocki i Jan Sobieski. Wojska szły na spotkanie z nowym sprzymierzeńcem – Tatarami, pustosząc przy tym Bracławszczyznę. W tym samym czasie pojawiły się wieści, że będąca w rozpaczliwym położeniu Litwa zamierza poddać się królowi Szwecji. W niecałe sto lat po unii lubelskiej Rzeczypospolitej zagroził rozpad.
W początkach października, zająwszy tereny aż po Berezynę, wojska rosyjskie rozłożyły się na leżach zimowych i Litwa uzyskała trochę spokoju. Przybyły posiłki z Korony, jednak wobec kłótni w litewskim dowództwie nie podejmowano żadnych działań.
W listopadzie Jaskólski drugi raz przybył do Bachczyseraju, gdzie chan Mehmed IV zatwierdził układ sojuszniczy z Rzecząpospolitą. Traktat obok upominków dla Tatarów mówił o przyznaniu Tatarom Kazania i Astrachania. Na Ukrainie 18 grudnia do obozu koronnego przybył podjazd tatarski liczący 150 ludzi i było to pierwsze sojusznicze spotkanie wojsk koronnych z Tatarami. Ze względu na to, że Rosja napuściła na Chanat Krymski Ordę Kałmucką i Kozaków dońskich, chan przysłał Rzeczypospolitej na pomoc mniejsze od spodziewanych siły dowodzone przez Kai beja i kałgę sułtana Mengli Gereja, syna nieżyjącego chana Islama III Gereja.
Pierwsza połowa 1655.
Na początku 1655 roku wojsko litewskie rozpoczęło działania, jednak bez większych efektów – działając zimą Radziwiłł podejmował bezskuteczne próby odzyskania Nowego Bychowa i Mohylewa. Wojska koronne 6 stycznia 1655 połączyły się z Tatarami, a 29 stycznia stoczyły pod Ochmatowem zwycięską bitwę z potężną armią rosyjsko-kozacką Bohdana Chmielnickiego i Szeremietewa, choć początkowo zanosiło się na zwycięstwo wojsk koronnych na miarę Beresteczka. Ostatecznie 2 lutego armii rosyjsko-kozackiej po przekupieniu Tatarów udało się wyjść z potrzasku. Wszelkie podjęte dotąd próby odzyskania terenu i inicjatywy przez wojska litewskie i koronne nie przyniosły skutku. Tam, gdzie Rosjanie umocnili już swą władzę, przystępowali do systematycznej grabieży miast i wsi litewskich. Na podbitych terenach rozpoczęła się deportacja ludności w głąb państwa moskiewskiego.
Wiosną car Aleksy wznowił działania wojenne na Litwie, bez większego oporu powiększając swój stan posiadania. Janusz Radziwiłł z 5000 żołnierzy stanął pod Wilnem, na które szła potężna armia kozacka atamana nakaźnego Zołotareńki i rosyjska kniazia Czerkaskiego.
W tym samym czasie na Ukrainie zamiast walczyć z Kozakami i Rosjanami wojska koronne zajęte były naganianiem jasyru dla Tatarów. Całe obszary Ukrainy zamieniły się w pustynię, zniszczono około 1000 cerkwi, a między Dniestrem a Bohem 270 miast zamieniono w zgliszcza.
W lipcu Kozacy i Rosjanie dowodzeni przez Buturlina, Potemkina i Chmielnickiego bezskutecznie oblegali broniony przez wojewodę bracławskiego Piotra Potockiego Kamieniec Podolski. Podczas oblężenia Chmielnicki, pragnąc uwolnić się od coraz cięższej ręki moskiewskiej i jednocześnie nie chcąc wracać pod władzę króla Polski, rozpoczął pertraktacje z posłami króla Szwecji Karola Gustawa.
Potop.
Latem 1655 mające ogromną przewagę armie rosyjskie podjęły ofensywę w Wielkim Księstwie Litewskim. 11 lipca Rosjanie zajęli Mińsk, a 10 dni później, 21 lipca 1655 armia szwedzka, dowodzona przez feldmarszałka Arvida Wittenberga wkroczyła do Wielkopolski, rozpoczynając w historii Polski okres, który dzięki powieści Henryka Sienkiewicza powszechnie znany jest jako Potop. Na Litwie 7 sierpnia Rosjanie pobili Radziwiłła pod Wilnem. Gdy pobite wojska litewskie opuściły Wilno, Kozacy i Rosjanie następnego dnia z łatwością złamali opór mieszczan. Rzeź mieszkańców trwała trzy dni, a miasto płonęło przez siedemnaście. Zniszczeniu uległo wiele cennych budowli, w większości już nie odbudowanych.
Wkrótce po utracie Wilna część armii Radziwiłła dowodzona przez pułkownika Kazimierza Żeromskiego wymówiła mu posłuszeństwo. Wincenty Aleksander Gosiewski i Żeromski wraz z częścią wojsk stanęli po stronie Jana Kazimierza, podczas gdy Janusz Radziwiłł postanowił poddać się królowi Szwecji Karolowi Gustawowi. W Jaszwojniach koło Kiejdan Radziwiłł podpisał 18 sierpnia akt poddania Wielkiego Księstwa Litewskiego królowi Szwecji Karolowi Gustawowi. Układ dotyczył także wojska, jednak większość oddziałów opowiedziała się po stronie Jana Kazimierza i odeszła na zachód.
Ataman nakaźny Iwan Zołotareńko na czele armii kozackiej 26 sierpnia dotarł aż do Kowna, w którego okolicach wspólnie z armią carską walczył z partyzantką organizowaną przez żmudzkich chłopów. Dwa dni po upadku Kowna padło Grodno. Rezydujący w Wilnie car Aleksy ogłosił się 13 września Wielkim Księciem Litwy, Białej Rusi, Wołynia i Podola.
W tym czasie na Prawobrzeżnej Ukrainie Bohdan Chmielnicki, wraz z dowódcą wojsk rosyjskich na tym terenie Buturlinem, po nieudanej próbie zdobycia Kamieńca Podolskiego ruszyli na zachód i wkroczyli na Podole, gdzie 29 września pobili hetmana "Rewerę" Potockiego pod Gródkiem. W okresie 25 września – 8 listopada armia kozacko-rosyjska oblegała broniony przez Krzysztofa Grodzickiego Lwów. Po otrzymaniu okupu wojska oblężnicze odstąpiły od oblężenia.
W październiku potężny zagon rosyjsko-kozacki pod wodzą hetmana Wyhowskiego zajął Lublin, Puławy i Kazimierz oraz spustoszył Lubelszczyznę aż po Wisłę. Rabowani mieszkańcy zmuszani byli do przysięgania na wierność carowi. Hetman wielki litewski Janusz Radziwiłł podpisał 20 października ostateczny układ poddający Litwę Szwecji. Na podstawie zawartego układu król Szwecji zobowiązał się do przywrócenia Litwie jej dawnych granic. Znajdujący się w coraz bardziej rozpaczliwej sytuacji hetman wielki koronny Stanisław „Rewera” Potocki, chcąc ratować resztki swych wojsk, jakie pozostały w jego rękach po klęsce pod Gródkiem, także poddał się 28 października królowi Szwecji Karolowi Gustawowi.
W dniach 10–12 listopada pod Jezierną, w czasie odwrotu spod Lwowa, cała armia rosyjsko-kozacka Chmielnickiego, Buturlina i Potemkina została otoczona przez potężną armię chana Mehmeda IV Gireja. Wojska rosyjskie wypuszczono za okupem, a Bohdan Chmielnicki został zmuszony około 20 listopada 1655 do podpisania traktatu, zobowiązującego go do udzielenia pomocy zbrojnej Rzeczypospolitej oraz do zerwania związków z Rosją. Wszystkie zdobyte przez Rosjan i Kozaków łupy, także te z Lubelszczyzny, dostały się w ręce Tatarów. Stojący w Haliczu chan wysłał 27 listopada pisma do Jana Kazimierza, w których zapewniał go o swojej pomocy dla Polski oraz żądał od wojsk koronnych, by porzuciły służbę szwedzką i z powrotem poddały się władzy swego prawowitego króla.
Działania wojenne oficjalnie przerwał rozejm polsko-rosyjski zawarty 3 listopada 1656 w Niemieży. Traktat przewidywał, że car Aleksy wybrany zostanie na króla Polski jeszcze za życia Jana Kazimierza, który zachowałby władzę dożywotnio. W rzeczywistości walki polsko-rosyjskie zamarły już na końcu 1655 roku, gdyż w wyniku najazdu szwedzkiego sytuacja polityczna uległa rewolucyjnej zmianie i Rosja nie wiedziała jeszcze, jakie w tych warunkach zająć stanowisko. Wybuch wojny rosyjsko-szwedzkiej w 1656 ułatwił polsko-rosyjskie porozumienie i zawarcie rozejmu. Działania wojenne na froncie rosyjsko-kozackim wygasły i rozpoczęła się teraz wojna Polski ze Szwecją mająca trwać do roku 1660.
II faza 1658–1659.
W miarę jak na Naddnieprzu stopniowo umacniała się władza carska, rosła liczba niezadowolonych. Także po stronie polsko-litewskiej liczne nieszczęścia okresu Potopu kazały inaczej spojrzeć na sprawy Ukrainy. Coraz wyraźniej szykowało się zbliżenie polsko-kozackie. Zapowiedzią zmiany nastawienia coraz znaczniejszej liczby Kozaków była rada kozacka z 3 października 1657, kiedy to przeciw Rosji w ostrym tonie wypowiadali się pułkownicy Michał Zieliński i Iwan Bohun.
Kampania 1658.
Nowy hetman kozacki Iwan Wyhowski, doraźnie sprzymierzony z Tatarami, rozbił 1 czerwca 1658 na stepach pod Połtawą wojska sprzyjającego Rosji Martyna Puszkara. Następnie próbował odebrać Kijów wojskom moskiewskim, jednak bez powodzenia. W lipcu Sejm Rzeczypospolitej wysłał na Ukrainę poselstwo, któremu przewodził kasztelan czernihowski Stanisław Kazimierz Bieniewski. W efekcie prowadzonych rozmów 16 września 1658 zawarta została unia hadziacka, czyli unia pomiędzy Rzecząpospolitą a Hetmanatem. Jej istotą było utworzenie Księstwa Ruskiego wchodzącego w skład Rzeczypospolitej jako jej trzecia część obok Litwy i Korony. Księstwo Ruskie miało posiadać całkowicie odrębną administrację, urzędy, wojsko i trybunał. Biskupi prawosławni wejść mieli w skład Senatu Rzeczypospolitej. Warunki unii mogły być zmienione wyłącznie za zgodą Księstwa Ruskiego. Wprowadzenie tych postanowień w życie uczyniłoby z Rzeczypospolitej związek trzech równorzędnych państw: Polski, Litwy i Rusi – tzw. Rzeczpospolitą Trojga Narodów.
Unia hadziacka, która unieważniała postanowienia ugody perejasławskiej o poddaniu Hetmanatu władzy cara Rosji, stała się główną przyczyną wznowienia wojny polsko-rosyjskiej. Do pierwszego starcia doszło pod Kownem, gdzie 25 sierpnia wsparte oddziałem Bogusława Radziwiłła wojska litewskie dowodzone przez hetmana Gosiewskiego poniosły porażkę. W sierpniu rozpoczęły się walki wojsk moskiewskich z wojskami kozackimi Iwana Nieczaja na południowej Białorusi.
21 października 1658, po bezowocnych rokowaniach w Wilnie, armia księcia Jurija Dołgorukiego natarła na hetmana polnego litewskiego Wincentego Gosiewskiego i rozbiła go pod Werkami. Oznaczało to "de facto" wznowienie wojny. Rosjanie ponownie zajęli Wilno, a następnie Grodno i Nowogródek. 20 grudnia w Waliesar Rosja zawarła ze Szwecją rozejm, rezygnując z walki o dostęp do Bałtyku by bronić swych zdobyczy na Ukrainie i wschodnich terenach Rusi Białej. Tym razem sytuacja początkowa była zupełnie inna niż w 1654 roku. Korona, która wówczas miała stosunkowo niewielką armię, pod koniec wojny północnej miała około 54 000 zaprawionych w boju żołnierzy. Natomiast państwo cara Aleksego nie miało już tych samych rezerw finansowych i mogło zmobilizować maksymalnie do 100 000 żołnierzy.
Kampania 1659.
8 lutego wojska rosyjskie dowodzone przez Iwana Andrzejewicza Chowańskiego zamiast rozłożyć się na leże zimowe, niespodziewanie na północy ruszyły do ofensywy i rozniosły na lodzie jeziora Miadzioł wojska litewskie wojewody Wołłowicza i Judyckiego, a następnie zajęły powiaty brasławski, oszmiański i wiłkomierski.
Po rozbiciu rosyjskiego taboru przez pośpiesznie ściągniętą z Kurlandii dywizję żmudzką Samuela Komorowskiego, został zawarty w maju pod Czadosami rozejm z Rosją, który przerwał walki, dzięki czemu Rzeczpospolita mogła kontynuować walki ze Szwedami w Inflantach i Kurlandii, gdzie zdobyto Goldyngę i gdzie następnie Michał Kazimierz Pac oblegał Bowsk, a Pałubiński oblegał Mitawę. Rosjanie w tym czasie kontynuowali pod dowództwem Łabanowa Rostowskiego kampanię przeciwko Kozakom Nieczaja i Wyhowskiego, zajmując w kwietniu 1659 r. Mścisław, w maju Rosławl i przystępując w czerwcu do oblężenie Starego Bychowa.
22 maja 1659 Sejm Rzeczypospolitej zatwierdził ostatecznie ugodę hadziacką z Kozakami, którą zaprzysiągł król i stany obu stron. Rzeczpospolita teoretycznie stała się państwem Trojga Narodów. Po powrocie poselstwa kozackiego w czerwcu na Ukrainie doszło do rozłamu. Liczne nadania dla Iwana Wyhowskiego i jego rodziny, nobilitacje dla kilkuset najbardziej znaczących Kozaków rozjątrzyły resztę. Ogółowi nie podobała się perspektywa powrotu szlachty polskiej i wyrastanie nowej szlachty ruskiej. Zadnieprze zdecydowanie poparło Moskwę.
W odpowiedzi na świeżą ugodę hadziacką wyprawiła się na Lewobrzeżną Ukrainę potężna armia rosyjska. Jednak w dniach 7–8 lipca Rosjanie ponieśli dotkliwą klęskę zadaną im przez armię kozacko-tatarsko-polską Iwana Wyhowskiego pod Konotopem. Skutkiem przegranej Rosjan pod Konotopem był ostatni wielki najazd tatarski na ziemie rosyjskie. Zwycięskie wojska Mehmeda IV wtargnęły do razrjadu siewskiego i biełgorodzkiego, paląc podobno 10 000 dworów i zabijając lub porywając 27 000 ludzi.
Ta straszliwa klęska uświadomiła Rosjanom, że czasy łatwych zwycięstw z lat 1654–1655 minęły bezpowrotnie i dalsza wojna z Rzecząpospolitą wymagać będzie gruntownych przygotowań. Obie strony zaczęły teraz grać na zwłokę, gdyż Rzeczpospolita także potrzebowała czasu, by dokończyć walkę ze Szwedami. W związku z tym obie strony prowadziły przewlekające się rokowania w Borysowie. Pertraktacje te z góry skazane były na niepowodzenie. Przedstawiciele cara nawet nie chcieli rozmawiać o Ukrainie, a do tego domagali się jeszcze wydania Podola i Wołynia. Strona polska liczyła, że przed wznowieniem wojny z Rosją rozwiąże na swoją korzyść problem kozacki. Jednak w sierpniu pułkownik Tymoteusz Cieciura podniósł powstanie na Ukrainie zadnieprzańskiej, w którym zginął jeden z głównych autorów ugody hadziackiej Jerzy Niemirycz, organizujący w tym czasie przewidziane w traktacie wojsko ruskie szkolone na wzór niemiecki. Cieciura i jego ludzie wymordowali wszystkich rekrutów Niemirycza. Sierpniowe powstanie ostatecznie pogrzebało unię hadziacką i doprowadziło do rozłamu wśród Kozaków. W przyszłych latach Rusini zapłacili za to straszliwą cenę, zyskując zamiast własnego państwa straszliwe rzezie i zniszczenia.
W drugiej połowie tego roku doszło do ważnych wydarzeń, które w znaczącym stopniu zaważyły na przyszłym wyniku działań wojennych. W sierpniu królowa Ludwika Maria założyła tajny związek mający na celu przeprowadzenie elekcji za życia obecnego króla, przy czym nowo obrany miał być Francuzem, który poślubi Annę Henrykę Julię Palatynównę (czyli jej siostrzenicę). Był to wstęp do rokoszu Lubomirskiego, który uniemożliwił zarówno reformę państwa, jak i zwycięstwo w ciężkiej i kosztownej wojnie z Rosją.
W dwa miesiące później, już 27 października 1659, syn Bohdana Chmielnickiego Jerzy Chmielnicki odnowił układ z Rosją. 7 listopada 1659 druga Rada Perejasławska poparła jego decyzję i wybrała go na hetmana kozackiego. Pod wpływem mas kozackich i czerni, zwycięzca spod Konotopa, Wyhowski został zmuszony do rezygnacji z buławy hetmańskiej wojsk zaporoskich. Zrzucenie z hetmaństwa zwolennika unii hadziackiej Wyhowskiego oznaczało, że Kozacy w większości stanęli po stronie Rosjan. Znaczna jednak część Kozaków wybrała Rzeczpospolitą i stanęła po stronie Wyhowskiego, co ostatecznie doprowadziło do podziałów wśród Kozaczyzny.
Pierwsze przygotowania do nowej kampanii rozpoczęły się już pod koniec 1659 roku. Przebywający w Czehryniu nowy hetman kozacki Jerzy Chmielnicki rozesłał w grudniu uniwersały, nakazujące Kozakom koncentrację. Skupianie się sił kozackich opóźniała fatalna pogoda, brak koordynacji z wojskami rosyjskimi oraz nieudolność administracji nowego hetmana. 14 grudnia 1659 Rosjanie zdobyli twierdzę w Starym Bychowie, w której bronił się przed nimi pułkownik kozacki Iwan Nieczaj, a następnie skierowali swoje oddziały w głąb Litwy, wykorzystując zaangażowanie wojsk Rzeczypospolitej w Kurlandii. Rosjanie w następstwie nagłego ataku zajęli 19 grudnia Grodno, a potem Lidę, Słonim, a następnie skierowali się na Podlasie, gdzie rozbili niewielkie jednostki pod Zabłudowem i Krynkami (5 chorągwi Ogińskiego). Rosjanie, idąc przez Kamieniec, zajęli w styczniu 1660 roku przez zaskoczenie praktycznie niebronioną silną twierdzę w Brześciu, wycinając 2000 załogę. Następnie spustoszyli Podlasie po Węgrów, Białą Podlaską, Janów, Brańsk, Międzyrzec Podlaski, a 25 stycznia pod Prużanami rozbili liczące 1400 ludzi zgrupowanie pułkownika Michała Obuchowicza. Cały pochód wojsk moskiewskich odbył się przy biernej postawie hetmana Pawła Jana Sapiehy, który wycofał się pod Zamość.
III faza – Wielka Kampania 1660.
Wstępne działania i plany wojenne.
Po zajęciu przez Moskwę Nowogródka, na początku roku 1660 w Wielkim Księstwie Litewskim pod kontrolą rosyjską nie pozostawał jedynie powiat piński oraz twierdze Słuck, Lachowicze i Nieśwież, pomiędzy którymi operował liczący 2500 ludzi pułk Samuela Oskierki oraz grupa Dionizego Muraszki. Na Litwie Iwan Andrzejewicz Chowański 23 marca 1660 rozpoczął oblężenie Lachowicz. Jan Kazimierz, zakończywszy wojnę ze Szwecją 3 maja 1660 roku pokojem oliwskim, postanowił jeszcze w tym samym roku zakończyć wojnę polsko-rosyjską uderzeniem na Ukrainę, które miało być osłaniane przez działania wojsk litewskich wzmocnionych przez dywizję Stefana Czarnieckiego, która dopiero co zdążyła powrócić z Danii. Do przyśpieszenia działań wojennych już od kwietnia nawoływał również chan krymski Mehmed IV. W połowie 1660 roku z ważniejszych twierdz w rękach Rzeczypospolitej nadal pozostawały Lachowicze (oblegane przez Chowańskiego), Słuck i Nieśwież. Wojna zaczęła nabierać rozpędu.
Na początku maja odbyła się na Kremlu rada wojenna, której przewodniczył car Aleksy. Postanowiono, że nie można dopuścić, by wojska Rzeczypospolitej wtargnęły na teren Rosji – przy czym za ziemie rosyjskie uważano już całą Ukrainę naddnieprzańską. Naczelnym wodzem armii rosyjskiej na Ukrainie został wojewoda kijowski Wasyl Szeremietew. Otrzymał on rozkaz głębokiego wdarcia się w głąb ziem koronnych, aż pod Lwów, a nawet Kraków. Celem kampanii było przesunięcie frontu na linię Sanu, a jeśli się uda, to na linię Wisły. Zabezpieczyło by to zdobycze rosyjskie na Ukrainie i Podolu. Szeremietew zamierzał rozpocząć operację już w połowie czerwca, nie udało się to jednak z powodu opieszałości zbierania się wojsk zarówno rosyjskich, jak i kozackich.
24 maja rozpoczął się w Warszawie sejm, na którym ratyfikowano pokój oliwski oraz ustalono dalszy plan prowadzenia wojny z Rosją. Oczywiście senatorzy koronni domagali się podjęcia ofensywy na Ukrainie, natomiast Litwini przedstawiali argumenty za rozpoczęciem jej na terenach Wielkiego Księstwa. Ustalono w końcu, że Jan Kazimierz z głównymi siłami, wspomagany przez dywizję Lubomirskiego rozbije oddziały Iwana Andrzejewicza Chowańskiego i ruszy na Moskwę, zmuszając cara do zawarcia pokoju. Czarniecki miał pójść na Ukrainę, by wiązać siły zbuntowanych Kozaków i armię Szeremietewa.
Pod naciskiem magnatów koronnych zmieniono decyzję i główne siły ruszyły na Ukrainę, a Czarniecki wraz z Litwinami zabrał się za wypieranie Rosjan z Litwy. W odwodzie pozostały siły Lubomirskiego. W końcu maja rada otrzymała wieść od komisarzy obradujących w Mińsku, że na pomoc Chowańskiemu idą z Rosji posiłki. Rada wojenna zakończyła obrady 4 czerwca, 5 czerwca rozesłano wici wzywające pospolite ruszenie, a Stefan Czarniecki ruszył do swojej dywizji, by już 12 czerwca połączyć się z hetmanem wielkim litewskim Pawłem Sapiehą (z racji swego hetmaństwa oficjalnie naczelnym wodzem połączonych sił był Sapieha).
W tym okresie po nieudanym oblężeniu Bowska w Inflantach od 8 marca dywizja żmudzka pod Pacem spoczywała bezczynnie na leżach w granicach Żmudzi. Oddziały jej znajdowały się na północny wschód od Kowna, około 70 kilometrów od granicy z Kurlandią. Dopiero około 20 czerwca oboźny litewski Michał Kazimierz Pac rozpoczął koncentrację swojej dywizji pod Dziewałtowem, niedaleko Wiłkomierza. Czas naglił z powodu wieści o nadchodzących posiłkach dla Iwana Andrzejewicza Chowańskiego, jednak armie polska i litewska połączyły się dopiero 23 czerwca, by następnego dnia stanąć pod Słonimiem. Michał Kazimierz Pac natomiast w dalszym ciągu stał pod Wiłkomierzem. Aleksander Hilary Połubiński na czele wydzielonego oddziału liczącego 7 chorągwi starł się już z oddziałami rosyjskimi. Chowański zwinął oblężenie Lachowicz, zostawiając jedynie kilka tysięcy piechoty w obozie dla blokowania twierdzy, i ruszył w kierunku Słonimia. O wszystkich tych ruchach siły polsko-litewskie były bardzo dobrze poinformowane.
Bitwa pod Połonką i zmiana przebiegu wojny na Litwie.
28 czerwca doszło do bitwy pod Połonką, gdzie wojska Rzeczypospolitej odniosły znakomite zwycięstwo. Jeszcze w nocy z 28 na 29 czerwca Czarniecki wysłał w stronę Mińska 12 chorągwi pod dowództwem Pawła Borzęckiego. Główne siły polsko-litewskie dotarły do Lachowicz, oddalonych o 150 km od Połonki 3 lipca, zajmując po drodze Kojdanów i Nowogródek. Następnie zwycięska armia dotarła do Mińska, skąd kilka dni wcześniej Iwan Andrzejewicz Chowański zabrał rosyjską delegację i uszedł do Połocka. Sapieha chciał teraz, by zostać na Litwie i odzyskiwać zameczek za zameczkiem, Czarniecki natomiast proponował, wzorem Stefana Batorego, udać się na terytorium wroga i odciąć rosyjskie załogi na Litwie od zaplecza, co samo w sobie zmusiłoby je do poddania się. Ponadto Rosja zaczęłaby na własnej skórze odczuwać ciężar rozpoczętej przez siebie wojny. Szybkie zwycięstwo na północnym teatrze zagroziłoby Moskwie i odcięło armie rosyjskie działające na Ukrainie.
Zdanie Czarnieckiego poparł król Jan Kazimierz, wydając hetmanowi rozkaz marszu za Berezynę i Dniepr. Jedynym problemem była szczupłość armii polsko-litewskiej (10 000 żołnierzy), która przed tak śmiałą operacją wymagała posiłków. Król obiecał przysłać jej bezczynną dotąd dywizję Michała Kazimierza Paca. Ponadto on sam miał przybyć wraz z odwodową dywizją Lubomirskiego. Kilka dni później nastąpiła zmiana decyzji, dywizja Lubomirskiego ruszyła na Ukrainę, a król ograniczył się jedynie do przynaglenia Paca, by połączył się z Sapiehą i Czarnieckim.
Wiadomość o zwycięstwie pod Połonką dotarła do stolicy 2 lipca. W nowej sytuacji strategicznej hetman polny Lubomirski był już niepotrzebny w odwodzie i mógł ruszyć na południe by wesprzeć Potockiego. Korpus Lubomirskiego (oddzielnie piechota i jazda) rozpoczął marsz przez Lubelszczyznę. Na Litwie natomiast regimentarz Michał Pac 8 lipca po zebraniu wojska opuścił Wiłkomierz zmierzając pod Wilno, gdzie znalazł się 13 lipca i przystąpił do oblężenia. Jeszcze tego samego dnia Litwini odparli niespodziewany wypad Rosjan z miasta. Wkrótce jednak Michał Pac sforsował mury miejskie i zepchnął Rosjan do obu zamków wileńskich. Rozpoczęło się oblężenie mające potrwać aż 17 miesięcy. Siłami rosyjskimi w Wilnie dowodził słynący z wyjątkowego okrucieństwa , który w zamkach wileńskich zgromadził ogromne łupy.
W tym czasie w połowie lipca Czarniecki obległ Borysów, jednak podobnie jak w przypadku Mohylewa bez powodzenia. Skapitulowały za to Szkłów, Orsza i Kopyś. Podjazd Aleksandra Hilarego Połubińskiego dotarł aż w pobliże Smoleńska. Zepchnięci do defensywy Rosjanie usiłowali zreorganizować swe siły, by przystąpić do kontruderzenia. Stojący w Połocku Iwan Andrzejewicz Chowański z 6000 żołnierzy otrzymał od cara posiłki wielkości 4000 żołnierzy, podnosząc stan jego sił do 10 000 żołnierzy.
Przygotowania do walk na Ukrainie i ofensywa na Litwie.
15 lipca czołowe oddziały Lubomirskiego dotarły do Janowca, a jazda pod koniec lipca zebrała się w Horodle. Lubomirski przekazał dowództwo w ręce rotmistrza hetmańskiej chorągwi husarskiej Jerzego Sokolnickiego. Wydał mu rozkaz, by przeprawił się przez Bug i ruszył w kierunku Łucka, który wyznaczono na punkt zborny dla całego korpusu. Po dotarciu do Łucka Sokolnicki miał obserwować korpus Werteleckiego i ochraniać koncentrację wojsk polskich. W tym czasie sam hetman udał się na radę wojenną do Lwowa.
W Wasylkowie pod Kijowem 17 lipca doszło z inicjatywy wodza sił rosyjskich na Ukrainie Szeremietewa do kolejnej rady wojennej. Na radzie jako najbliższy cel operacyjny wybrano Lwów. Armia rosyjska Szeremietewa podzielona została na trzy korpusy – jeden pod dowództwem naczelnego wodza, drugi dowodzony przez kniazia Grzegorza Kozowskiego, a trzeci korpus – przez Aleksandra Szczerbakowa. Całość sił wspierana przez Kozaków zadnieprzańskich dowodzonych przez Tymofieja Cieciurę ruszyć miała na Kotelnię, podczas gdy hetman kozacki Jerzy Chmielnicki ze swoją armią maszerować miał szlakiem gonczarowskim wzdłuż południowej granicy by nie dopuścić Tatarów idących na pomoc Potockiemu. Po pobiciu wojsk tatarskich Chmielnicki miał dołączyć do Szeremietewa i iść z nim na Lwów. Koncentrację wojsk rosyjskich i kozackich osłaniał kilkutysięczny korpus pułkownika Werteleckiego, działający na Rusi Czerwonej.
Informacje o ruchach wojsk tatarskich Rosjanie i Kozacy uzyskali od pojmanego sługi Wyhowskiego Stefana Boguszewicza, który wracał z Krymu wraz z listami od chana. Z listów Szeremietew dowiedział się, że na pomoc Potockiemu idzie armia tatarska dowodzona przez nuradyn-sołtana, natomiast bej perekopski Karacz miał przeprowadzić dywersyjne uderzenie na Zaporoże. W tym czasie główna armia tatarska pod wodzą samego chana miała ruszyć na Kozaków dońskich. Na radzie w Wasilkowie postanowiono wysłać przeciw Karaczowi dwa pułki kozackie – czerkaski (dowodzony przez Odyńca) i kaniewski (dowodzony przez Truszenkę), natomiast armię nuradyn-sołtana miał zatrzymać Jerzy Chmielnicki. Chmielnickiego wspomagał hospodar wołoski Konstanty Szerban mający 12 chorągwi jazdy. Po naradzie Chmielnicki udał się do Korsunia, gdzie zbierała się jego armia. Rosjanie i Kozacy nie przeprowadzili rozpoznania sił polskich, toteż byli absolutnie przekonani, że jedyna siła, z jaką będą mieli do czynienia, to niewielka armia koronna Potockiego stojąca koło Tarnopola. Byli pewni, że Lubomirski jest jeszcze w Prusach.
20 lipca dotarła na Ukrainę wieść o klęsce armii rosyjskiej pod Połonką. Szeremietew spowolnił koncentrację wojsk, gdyż w zmienionej sytuacji strategicznej czekał na rozkazy cara. Także Chmielnicki nie kontaktował się z Szeremietewem i korespondował bezpośrednio z carem Aleksym. Dodatkowym problemem w stosunkach kozacko-rosyjskich były spory o podział przyszłych łupów. Szeremietew uważał, że wszystkie należą się Rosjanom, a Chmielnicki chciał podziału po połowie. Car Aleksy stanął w tej sprawie po stronie Szeremietewa. Fatalnie to wpłynęło na morale wojsk kozackich, które bez entuzjazmu przygotowywały się do nadchodzącej kampanii.
Tymczasem na Litwie oblegający Wilno Pac ruszył 31 lipca do szturmu, który został jednak odparty. Wkrótce po tym niepowodzeniu ponaglany przez króla Pac zostawił pod Wilnem piechotę i artylerię z rajtarią, a sam z około 3000 jazdy ruszył by połączyć się z resztą sił polsko-litewskich. W tym czasie podstoli wielki litewski Krzysztof Sapieha od 10 sierpnia oblegał Mohylew, a wkrótce dołączył do niego Czarniecki. W połowie sierpnia armia oblegająca wybudowała most przez rzekę Dniepr, co znacznie przyspieszyło przerzut wojsk na drugi brzeg rzeki.
Narada wojenna we Lwowie i ofensywa rosyjska na zachód.
Król Jan Kazimierz przybył 4 sierpnia do Lwowa, a w dniach 8–15 sierpnia odbyła się we Lwowie narada wojenna, w której udział wzięli król, hetmani oraz Iwan Wyhowski. Na początek rozwiązano najpoważniejszy problem, czyli brak pieniędzy na żołd dla wojska. Obiecano delegatom, że zaległe stawki żołdu wypłacone zostaną 12 listopada, co na razie uspokoiło wrzenie w armii. Po załatwieniu spraw finansowych zajęto się sprawami operacyjnymi. Ustalono, że Lubomirski i Potocki powinni połączyć swe siły w Konstantynowie i ruszyć natychmiast na Szeremietewa, by pobić go przed nadejściem armii Chmielnickiego. Głównym celem kampanii miało być zniszczenie armii rosyjskiej i przywrócenie Kozaków do uległości. Planowanie kampanii ułatwiał świetnie zorganizowany wywiad Rzeczypospolitej, dzięki któremu znano wszystkie ruchy przeciwnika oraz niesnaski panujące w jego obozie. Wiadomości agenturalne uzupełniane były przez podjazdy. Gdy obrady dobiegły końca, hetmani ruszyli do swych wojsk – Potocki do Tarnopola, a Lubomirski do Kryłowa. Sam król pozostał we Lwowie by dopilnować na miejscu gromadzenia broni, zaopatrzenia i odwodów.
Lubomirski dotarł do swej piechoty 19 sierpnia, po czym dwiema kolumnami dowodzonymi przez Cellarego i Grotthauza ruszył do Łucka, gdzie 25 sierpnia spotkał się z dowodzącym jazdą Sokolnickim. Po przejęciu dowództwa hetman polny przyjął poselstwo od brata chańskiego nuradyn-sołtana Safer Gireja. Sokolnicki natomiast wysłany został na czele 14 chorągwi jazdy i 600 dragonii przeciwko grupie Werteleckiego, którego doszczętnie rozbił, uwalniając wojska polskie od wciąż wiszącego zagrożenia. Niedobitki grupy Werteleckiego znalazły schronienie w armii Szeremietewa.
Na Ukrainie Szeremietiew ruszył z Kijowa na czele swego korpusu i trzech pułków Kozaków zadnieprzańskich (perejasławskiego, mirhorodzkiego i kijowskiego) 17 sierpnia. W związku z trudną sytuacją wojsk rosyjskich na Litwie oddelegowano na pomoc Dołgorukiemu dwa pułki kozackie – niżyński (dowodzony przez Zołotareńkę) i przyłucki (dowodzony przez Tereszenkę).
Po dotarciu do Kotelni ruszono na Chwastów, gdzie dołączyła reszta sił kozackich. Tutaj zaczekano na korpus Kozłowskiego i maruderów. Tatarzy natomiast błyskawicznie skoncentrowali siły i ruszyli na Podole. 18 sierpnia Chmielnicki zawiadomił Szeremietewa, że nie udało mu się zatrzymać Tatarów. W odpowiedzi na to Szeremietew nakazał Chmielnickiemu by dołączył do jego armii.
Po ominięciu nieudolnie usiłującej przeszkodzić im armii Chmielnickiego Tatarzy 20 sierpnia dotarli szlakiem kuczmańskim w okolice Husiatyna i Felsztyna, gdzie stanęli, czekając na decyzje rady lwowskiej. Po otrzymaniu informacji o miejscu koncentracji armii koronnej Tatarzy ruszyli na spotkanie Potockiemu.
Na Litwie 19 sierpnia do Lepela przybył Pac. Tam stoczył walkę z podjazdem rosyjskim, po czym 27 sierpnia znalazł się w Orszy.
Na Ukrainie 25 sierpnia przybył do Kotelni korpus kniazia Kozłowskiego. Na zwołanej naradzie Cieciura uważał, że Polacy są jeszcze słabi i bez większych problemów tak potężna armia dotrze do Lwowa. Innego zadania był kniaź Kozłowski, który wobec klęski pod Połonką odradzał marsz na zachód, który niebezpiecznie rozciągnąłby linie zaopatrzeniowe. Uważał, że lepiej skoncentrować się na ochranianiu twierdz, których zdobywanie szybko wyhamuje impet wojsk polskich. Obawiał się otwartej bitwy w polu i nie ufał lojalności Kozaków. Szeremietew poparł jednak zdanie Cieciury i postanowił postępować według wcześniej ustalonego planu. Uznał, że Lubomirski jest nadal w Prusach i że słaba armia Potockiego nie stanowi poważnej przeszkody w marszu na zachód. Tymczasem wojska polskie działały błyskawicznie. Gdy w sierpniu według rozeznania Chmielnickiego Potocki z 10 000 żołnierzy stał pod Międzybożem, koncentracja wojsk koronnych postępowała bardzo szybko. Do tego dzięki świetnie zorganizowanemu wywiadowi Polacy doskonale byli zorientowani zarówno co do sił, jak i zamierzeń przeciwnika. Koncentracja wojsk polskich przebiegała tak szybko, że już 26 sierpnia mogły odbyć się spis i parada wojska. Rosjanie i Kozacy natomiast aż przez 10 dni stali w Kotelni, czekając na maszerującą wolno armię Chmielnickiego.
Hetman wielki zaraz po paradzie wyruszył ze swym wojskiem z kwater, zajmowanych jeszcze od zimy, zamierzając połączyć się z Tatarami w Wiśniowcu. Zmienił marszrutę na wieść o rabunkach tatarskich na Wołyniu. Po jego ostrej interwencji u nuradyna-sołtana, ten zebrał swą armię i połączył się z Potockim 1 września pod Czarnym Ostrowem. Lubomirski 3 września połączył się pod Lachowicami z Wyhowskim, mającym ze sobą 14 chorągwi jazdy i kompanię dragonów. Połączone siły 5 września przeprawiły się przez Horyń i 7 września połączyły się ze Stanisławem Potockim i Tatarami pod Konstantynowem, kończąc w ten sposób koncentrację armii polsko-tatarskiej. Lubomirski poddał się pod rozkazy Potockiego, choć później decyzje podejmowali wspólnie, łącząc solidny kunszt niezbyt zdolnego, ale doświadczonego Rewery z pełną inwencji sztuką wojenną hetmana polnego. Wspierający Polaków Tatarzy mieli dwa podstawowe cele polityczne – zniszczenie siły militarnej Kozaczyzny i przewlekanie wojny między Polską a Rosją. Dodatkowy motyw był natury materialnej – czyli łupy wojenne.
Gdy 6 września Wasyl Szeremietiew otrzymał od Chmielnickiego wiadomość, że ten idzie na stojącego w Międzybożu Potockiego, zdecydował się ruszyć z miejsca i skierować się na Lubar.
Zwycięska kampania na Litwie i bitwa nad rzeką Basią.
Na froncie litewskim 6 września Pac przybył do Szkłowa, gdzie poddał się pod dowództwo Sapiehy. Połączone siły polsko-litewskie osiągnęły stan 12 000 żołnierzy, w tym 2000 piechoty i kilka działek. Z odsieczą dla obleganego Mohylewa i dla odbudowania swych sił na froncie białorusko-litewskim, w większości zniszczonych po bitwie pod Połonką, car posłał armię Jerzego Dołgorukiego, który zaraz ruszył na Smoleńsk, gdzie dotarł w końcu sierpnia. Liczył, że armia Rzeczypospolitej wyjdzie mu naprzeciw. Ponieważ wojska polsko-litewskie wciąż stały pod Mohylewem, sam ruszył w kierunku armii polsko-litewskiej 17 września.
W tym czasie szły Rosjanom z Ukrainy posiłki pod wodzą Zołotareńki. W połowie września Sapieha ruszył spod Mohylewa nad rzekę Basię (30 km od Mohylewa), posyłając tam najpierw Paca i samemu dołączając do niego wraz z Połubińskim dopiero 26 września, choć już 22 września dochodziło do starć litewskich podjazdów z przednimi strażami armii rosyjskiej. Czarniecki został pod Mohylewem, by kontynuować oblężenie. W razie pojawienia się armii rosyjskiej dzięki wybudowanemu mostowi mógł szybko przyjść Litwinom z pomocą.
Sytuacja była trudna, gdyż w razie przegranej bitwy Rosjanie na drodze do Warszawy nie spotkaliby żadnej armii, która mogłaby ich powstrzymać. Poza tym w Połocku wciąż stał z 10 tys. żołnierzy Iwan Andrzejewicz Chowański. Ze względu na zbliżającą się armię rosyjską Czarniecki zwinął oblężenie Mohylewa i 4 października ruszył Litwinom na pomoc. Tego samego dnia nad rzeką Basią zjawiła się potężna armia rosyjska dowodzona przez Jerzego Dołgorukiego.
8 października doszło do nierozstrzygniętej taktycznie bitwy nad rzeką Basią. Jednak strategiczny sukces odniosły wojska polsko-litewskie, gdyż zahamowały rosyjską ofensywę i nie pozwoliły przeciwnikowi odzyskać inicjatywy w tej wojnie. Zaledwie kilka miesięcy wcześniej Iwan Andrzejewicz Chowański mordował mieszkańców Zabłudowa w Boże Narodzenie, a w tym momencie Rosjanie zepchnięci byli aż za Berezynę nad górny Dniepr. Po bitwie armia rosyjska okopała się, zamierzając czekać na przybycie posiłków – albo Zołotareńki, albo Chowańskiego.
Czarniecki z Sapiehą, trzymając Rosjan w zamknięciu, rozesłali podjazdy, dzięki którym dowiedzieli się, że Wasyl Zołotarenko został odwołany przez Jerzego Chmielnickiego na Ukrainę ze względu na trudną sytuację armii rosyjsko-kozackiej Szeremietewa oblężonej pod Cudnowem. Doszła do nich także wieść o wymarszu Iwana Andrzejewicza Chowańskiego (12 000 żołnierzy) z Połocka. Wobec tego wojska polsko-litewskie 24 października zakończyły blokadę armii Dołgorukiego i ruszyły przeciw Chowańskiemu. Gdy 28 października zakończono przeprawę przez Dniepr, hetman Sapieha wysłał w kierunku Czerei Samuela Kmicica z 3000 jazdy, którego wkrótce pod Druckiem całkowicie zaskoczyły wojska rosyjskie z armii Chowańskiego. Litwinów uratowała jazda koronna Czarnieckiego, która potem ścigała Rosjan przez 10 kilometrów, aż do Tołłoczyna. Z główną armią rosyjską sam Czarniecki nie odważył się zmierzyć, czekając na przybycie Sapiehy. Ten 29 października opuścił Szkłów. Wobec zbliżania się armii litewskiej Chowański w pośpiechu zwinął swój obóz pod Czereją i uszedł z powrotem do Połocka. W tym czasie Dołgoruki opuścił obóz nad Basią i ruszył do Mohylewa. Dowiedziawszy się o porażce Chowańskiego i jego odwrocie do Połocka, zawrócił na wschód.
Nadchodząca szybko zima już w listopadzie przerwała działania wojenne. Doszło jedynie do potyczek pomiędzy dywizją Paca a Piotrem Dołgorukim. Kampania 1660 roku dobiegła końca. Wojska Rzeczypospolitej rozłożyły się na leżach zimowych. Udana kampania nie zakończyła się pełnym sukcesem, gdyż nie udało się całkowicie rozbić Rosjan. Jednak była przełomowa, gdyż odtąd inicjatywę w wojnie posiadały już tylko wojska Rzeczypospolitej. Na początku grudnia Sapieha zaproponował Rosjanom zawieszenie broni, na co Dołgoruki zgodził się, licząc, że z nastaniem wiosny sytuacja zmieni się na jego korzyść.
Katastrofa armii rosyjskiej na Ukrainie.
Na Ukrainie 7 września Stanisław Rewera Potocki dowiedział się, że idąca na niego armia rosyjsko-kozacka Szeremietewa nie spodziewa się, że na Ukrainę dotarł już hetman polny koronny Jerzy Lubomirski. Postanowił to wykorzystać i uderzyć na niego zanim przybędzie mu z pomocą hetman kozacki Jerzy Chmielnicki. Pod Lubarem 14 września doszło do boju spotkaniowego straży przednich obu armii. Gdy zaskoczony Szeremietew zdał sobie wreszcie sprawę, że ma do czynienia nie tylko z Potockim, ale i z Lubomirskim, nie odważył się na otwartą bitwę i postanowił się okopać.
Rozpoczął się okres żmudnych walk pozycyjnych i blokada armii rosyjsko-kozackiej. Gdy 23 września przybył z artylerią oblężniczą generał Fromhold Wolff, sytuacja osaczonej armii Szeremietewa stała się krytyczna. W trzy dni później armia rosyjsko-kozacka zburzyła wały, sformowała tabor i podjęła próbę wyrwania się z matni. Rosjanie i Kozacy pomimo ciężkich strat zadanych im przez ścigające ich wojska polskie i tatarskie przeprawili się przez rzekę Ibar. Ostatecznie, mimo wykazanej determinacji, ucieczka ta nie udała się, a armia rosyjsko-kozacka ponownie została osaczona pod Cudnowem. Na wieść o zbliżającej się armii kozackiej Chmielnickiego dowództwo polskie zdecydowało się 6 października na wysłanie części swych sił naprzeciw nowego nieprzyjaciela. Na czele wydzielonej grupy wojsk polsko-tatarskich stanął Jerzy Lubomirski. Następnego dnia doszło pod Słobodyszczami do nierozstrzygniętej bitwy z zamkniętą w taborze armią kozacką Jerzego Chmielnickiego. Na wieść o próbie wyrwania się armii Szeremietewa z potrzasku Jerzy Lubomirski zostawił Tatarów, by pilnowali Chmielnickiego, a sam z resztą wrócił pod Cudnów.
Nieudana próba wyrwania się z pułapki armii rosyjsko-kozackiej skłoniła Jerzego Chmielnickiego do rozmów pokojowych zakończonych 17 października zawarciem nowej ugody polsko-kozackiej. Sytuacja armii Szeremietewa stała się beznadziejna. Rozmowy zakończyły się ostatecznie 4 listopada, kiedy to doszło do kapitulacji całej osaczonej armii rosyjsko-kozackiej. Cała broń i wszystkie sztandary dostały się zwycięzcom. Ponadto wojska rosyjskie opuścić miały Kijów, Perejasław, Niżyn i Czernihów. Postanowienia te zagwarantować miało zatrzymanie Szeremietewa wraz z ośmioma bojarami. Pozostałych w obozie 8000 Kozaków dostało się do niewoli tatarskiej. Tatarzy, bojąc się, że świeżo zawarty układ doprowadzi zbyt szybko do zakończenia całej wojny, złamali jego postanowienia i pomimo oporu polskiej piechoty zagarnęli wszystkich jeńców rosyjskich wraz z ich naczelnym wodzem Wasylem Szeremietewem.
Zakończenie kampanii.
Kampania na Ukrainie 1660 roku była wielkim sukcesem militarnym Rzeczypospolitej: zniszczono południową rosyjską armię polową i niemal w całości siły zbrojne Kozaków zadnieprzańskich. Zniweczono przy tym sojusz rosyjsko-kozacki, zachowując przy tym alians z Chanatem Krymskim. Zrealizowano wszystkie cele wojny wyznaczone na sierpniowej radzie we Lwowie. Jednak problemy finansowe skarbu państwa doprowadziły do konfederacji wojskowych, które niemal całkowicie zahamowały działania wojenne wojsk Rzeczypospolitej w roku 1661. W znacznym stopniu zaprzepaściło to szanse na wygranie wojny.
IV faza – końcowe lata wojny.
Kampania 1661 i elekcja vivente rege.
Wojska polskie opanowały Prawobrzeżną Ukrainę aż po Dniepr. Stefan Czarniecki złożył 8 maja 1661 zdobyte sztandary, a na początku czerwca hetmani koronni Stanisław Rewera Potocki i Jerzy Lubomirski odbyli tryumfalny wjazd do Warszawy, prezentując niebywałe ilości chorągwi rosyjskich, a do tego łupy i jeńców. Sytuacja jaka zaistniała po sukcesach armii polsko-litewskich w kampanii 1660 roku nie została jednak wykorzystana, gdyż wojsko koronne w 1661, a następnie wojsko litewskie (w tym samym roku), podniosło rokosz, domagając się wypłaty zaległego żołdu. Skutki zamieszek domowych w Rzeczypospolitej były takie, że dotychczasowy sojusznik Chanat Krymski zaczął poważnie brać pod uwagę możliwość podporządkowania sobie Ukrainy bez oglądania się na Polskę i Rosję. Chan Mehmed IV namawiany był przez Kaja beja, by wziął pod swoją opiekę hetmana kozackiego Jerzego Chmielnickiego.
4 listopada 1661 pobito Rosjan w bitwie pod Kuszlikami, odzyskując Grodno i Wilno. Gdy 2 grudnia padły zamki wileńskie, ich komendant Daniło Myszacki natychmiast skazany został na karę śmierci za zbrodnie wojenne, jakich dopuszczał się na ludności cywilnej. Wyrok wykonał jego własny kucharz. Rosjanie, osłabieni zamieszkami wewnętrznymi i klęskami w 1660 roku, nie podejmowali ofensywy.
W roku 1662 zamiast wojną i reformami wewnętrznymi za sprawą królowej Ludwiki Marii skoncentrowano się na elekcji "vivente rege". W lutym Sejm uznał, że jakakolwiek działalność na rzecz takiej elekcji będzie oznaczać zdradę państwa. Pomimo takiej deklaracji Ludwika Maria i jej stronnictwo nie zrezygnowali, starając się przekupstwem zjednać największych magnatów – na przykład Jerzemu Lubomirskiemu zaproponowano stanowisko hetmana wielkiego koronnego. Działania te wiosną doprowadziły kraj na skraj wojny domowej.
Związek Święcony, którego wojska zajęły Piaseczno, występował przeciwko elekcji księcia d’Enghien. Wspierający dwór Stefan Czarniecki i jego Związek Pobożny obsadzili Pragę. W kwietniu wrócił z niewoli rosyjskiej hetman polny litewski Wincenty Aleksander Gosiewski, którego wymieniono za pięciu wojewodów rosyjskich. W pół roku później 29 października został zamordowany przez własnych żołnierzy w Ostryni koło Lidy. Przyczyną śmierci Gosiewskiego było jego poparcie dla stronnictwa francuskiego, za co od Ludwika XIV otrzymać miał 18 tys. liwrów i milion talarów, a po elekcji księcia d’Enghien starostwo. Wincenty Gosiewski dokonać miał wewnętrznego rozkładu Związku Święconego. Współdziałający z hetmanem Kazimierz Żeromski również został zamordowany.
W początkach 1663 roku dwór planował wojnę z konfederatami, a w układaniu planów wojennych uczestniczył szwedzki wiceadmirał Gustaw Wrangel. Zaplanowano zamach na życie Jerzego Lubomirskiego, który został udaremniony przez niespodziewany wyjazd hetmana ze Lwowa.
W tym czasie na Ukrainie doszło do zmiany na stanowisku hetmana kozackiego – Jerzy Chmielnicki zrzekł się tej godności i został mnichem o imieniu Gedeon. Na jego miejsce hetmanem wybrany został Paweł Tetera. Tatarzy natomiast zaangażowali się w wojnę austriacko-turecką, plądrując Węgry, Słowację, Czechy i Śląsk. Ponadto musieli odpierać najazdy Kałmuków i Kozaków dońskich oraz tłumić bunt Nogajów.
W czerwcu na Zadnieprzu buławę hetmańską zdobył Iwan Brzuchowiecki, uważany za Polaka lub wychrzczonego Żyda. Dzięki demagogii i hasłom walki z karmazynami zdobył wielką popularność, a swoich współzawodników Wasyla Zołotareńkę i Joachima Somkę stracił 18 czerwca 1663 roku.
Wyprawa zadnieprzańska Jana Kazimierza 1663–1664.
W lipcu nastąpiło czasowe pojednanie między zwaśnionymi stronami, co umożliwiło skoncentrowanie się na wojnie z Rosją. W sierpniu 1663 Rzeczpospolita podjęła ostatnią próbę rozstrzygnięcia wojny polsko-rosyjskiej.
Dowodzone przez króla wojsko liczyło ok. 24 tys. żołnierzy koronnych (10 822 jazdy, 10 174 piechoty i 3650 dragonii) podzielonych na trzy dywizje, do których dołączyli Kozacy Pawła Tetery (14 pułków z Prawobrzeżnej Ukrainy – ok. 14 tys.) oraz Tatarzy w sile 12–15 tys., którymi dowodzili sułtani Sefer Girej i Melli Girej oraz Dedesz aga. Połączone siły ruszyły na wschód, gdzie dołączyć mieli Litwini dowodzeni przez hetmana polnego litewskiego Michała Paca, dzięki czemu liczebność wojsk miała wzrosnąć do 70 tys. Armia koronna, która ruszyła na wschód, była wewnętrznie skonfliktowana po stłumieniu buntów w jednostkach cudzoziemskiego autoramentu i straceniu 80 buntowników, w związku z tym mnożyły się dezercje, co osłabiało jednostki. W dniu 18 października armia dotarła do Białej Cerkwi, gdzie powitał króla archimandryta białocerkiewski Gedeon (Jerzy Chmielnicki) i gdzie połączono się z oczekującymi tam oddziałami Sobieskiego, kozakami Tetery i Tatarami. W trakcie kampanii nadal dawały o sobie znać konflikty związane z niedawno stłumionymi buntami w wojsku i konfederacjami żołnierskimi. 23 października odbyto wielką naradę wojenną i 25 października wyruszono w kierunku Dniepru.
Armia przeprawiła się 31 października na lewy brzeg Dniepru pod Rżyszczowem, pozostawiając w pobliżu Kijowa dla ubezpieczenia korpus Machowskiego. Po zdobyciu Boryspola, chorąży koronny Jan Sobieski z wydzieloną dywizją ruszył na Południowe Zadnieprze, dochodząc aż po rzekę Worsklę, a następnie skierował się z powrotem na północ w kierunku wojsk króla Jana Kazimierza. W tym czasie armia koronna z Kozakami stanęła na miesiąc w okolicach Ostrza i Kozielca (Rewera), oczekując na przybycie wojsk litewskich hetmana Michała Paca, który w tym czasie oblegał Rosławl. Pomimo tego, że wojska Paca na czas nie przybyły, armia koronna pod wodzą króla i Jana Czarnieckiego ruszyła w dalszą drogę. Będąc niedostatecznie zaopatrzona w artylerię, zwłaszcza oblężniczą, amunicję i żywność, za radą króla zrezygnowała z oblegania większych fortec, licząc na to, że pobije Rosjan w otwartym polu. Ci jednak zamknęli się wraz z lewobrzeżnymi Kozakami Iwana Brzuchowieckiego w kilku większych twierdzach i nie wykazywali ochoty do otwartej walki.
Na początku stycznia 1664 odeszli na południe Tatarzy, w związku z czym oddziały Połubińskiego i Jana Kazimierza ruszyły w stronę Moskwy, chcąc połączyć się po drodze z wojskami litewskimi Michała Paca. Wkrótce drogę armii koronnej zastąpiły oddziały kozackie pod dowództwem Brzuchowieckiego, jednak oddziały Sobieskiego i Czarnieckiego rozbiły je w bitwie pod Staryninem. Aby zdobyć żywność i ciepłą odzież z inicjatywy Czarnieckiego oblegano po drodze mniejsze twierdze, takie jak w dniu 6 stycznia, co znacznie opóźniało marsz. 17 stycznia 1664 wojska koronne wkroczyły na terytorium Carstwa Moskiewskiego. Do idących przez Łomieny, Sośnicę, Nowe Młyny, Korop i Królewiec wojsk królewskich dołączył 18 stycznia powracający z południa ze swoją dywizją Sobieski. Niedługo później doszło do odparcia wojsk moskiewskich Czerkaskiego w bitwie pod Putywlem, gdzie szczególnie zasłużyły się pułki Czarnieckiego. Od 22 stycznia do 9 lutego na wniosek Czarnieckiego i wbrew woli króla oblegano Głuchów. W związku z trudnościami w zdobyciu twierdzy i znacznymi stratami, król uznał, że zdobywanie jej nie ma sensu, w związku z tym ominięto ją i ruszono w kierunku Siewska, gdzie już na terenie Rosji w dniu 16 lutego wojska koronne połączyły się z siłami litewskimi dowodzonymi przez hetmana polnego litewskiego Michała Paca (ok. 15 tys. żołnierzy). Po przeglądzie wojska 17 lutego, w dniach 18–19 lutego odbyła się narada wojenna. Podjęto decyzję o wysłaniu 4 tys. zagonu pod wodzą Stefana Bidzińskiego i Aleksandra Połubińskiego oraz kilku tysięcy Kozaków i „wolontariuszy” litewskich pod wodzą Buhaja w głąb państwa moskiewskiego. Zagon ten ruszył w drogę 21 lutego i już po trzech dniach po wyjściu z Siewska natknął się na 14 tys. korpus moskiewski pod dowództwem Iwana Prozorowskiego cofający się w kierunku Karaczewska. W czasie bitwy wojska moskiewskie Prozorowskiego zostały całkowicie rozbite, co spowodowało jeszcze większą panikę wśród ludności rosyjskiej. Zagon dotarł do klasztoru św. Trójcy, rzeki "Sebiessum", paląc według relacji „więcej dziesiątka tysięcy” wsi i docierając na odległość kilkunastu mil od Moskwy. Zagon powrócił do wojsk królewskich po przybyciu posłów moskiewskich do króla w celu podjęcia negocjacji pokojowych.
W tym czasie w nocy z 29 lutego na 1 marca armia Jana Kazimierza napotkała między a Siewskiem główne siły rosyjskie, którymi dowodził kniaź Grigorij Romodanowski. Rosjanie jednak nie odważyli się na bój w otwartym polu i zamknęli się w obwarowanym taborze. Próbując wywabić armię moskiewską na północny brzeg Desny, doprowadzono tylko 4 marca do porażki przedniej straży Rosjan przy moście na rzece Deśnie.
Brak silnej twierdzy jako podstawy dalszych działań oraz nagła odwilż spowodowały, że po naradzie w Sośnicy w dniu 13 marca dowództwo podjęło decyzję o powrocie wojsk Jana Kazimierza nad Dniepr w granice Rzeczypospolitej. Nadeszły też wieści, że Romodowski szybko wycofał się w głąb Rosji. W związku z tym poza korpusem Bidzińskiego i Połubińskiego z Kozakami i Tatarami, którzy wdarli się głęboko w głąb Rosji i dokonali znacznych zniszczeń, wojska zaczęły powolny odwrót w kierunku Zadnieprza. W dniu 8 marca armię opuścił w Łoszkowie Stanisław Rewera Potocki, oddając dowództwo nad nią Czarnieckiemu. 16 marca pozostawiony na zapleczu pułkownik Sebastian Machowski przysłał królowi wieść o wybuchu 26 lutego powstania chłopskiego na południe od rzeki Roś. Tego samego dnia ten sam Machowski z rozkazu króla za spiski z Bohunem i Tatarami rozstrzelał w Kaniowie Iwana Wyhowskiego. Następnego dnia pod Nowogrodem Siewierskim za zdradę rozstrzelano Iwana Bohuna, wówczas już hetmana nakaźnego. Armia Rzeczypospolitej w drugiej połowie marca przeszła na prawy brzeg Dniepru i rozłożyła się na leża w okolicach Korosteszowa i Białej Cerkwi, a Czarniecki rozpoczął przygotowania do pacyfikacji powstania, m.in. wysyłając na wszelki wypadek Jerzego Chmielnickiego do Malborka i w kwietniu zajmując bez walki Korsuń. Idąc ze Staroduba, w dniu 24 marca wojska królewskie stanęły w Krzyczewie, a następnie ruszyły na północ do Mohylewa (5 kwietnia), Mińska (28 kwietnia-9 maja) i Wilna (16 maja).
Kampania nie doprowadziła do osiągnięcia zamierzonego celu politycznego, jakim było odzyskanie wszystkich utraconych na rzecz Rosji ziem za Dnieprem. Pomimo niepowodzenia kampania ta wykazała, jak wiele osiągnęła Rzeczpospolita, która zaledwie przed ośmiu laty utraciła wszystkie swe stolice i prawie całe terytorium, poniosła ogromne straty materialne i demograficzne, stanęła nawet u progu wojny domowej, by teraz wyznaczyć sobie tak ambitny cel jak marsz na Moskwę.
Walki Czarnieckiego nad Dnieprem w 1664 r..
Wybuch powstania kozackiego na prawobrzeżnej Ukrainie zmusił wojska polskie do rezygnacji z marszu na Moskwę i podjęcia walki z Kozakami. Na Bracławszczyźnie w marcu wybuchło powstanie, które wsparł prorosyjski ataman koszowy Iwan Sirko. W kwietniu Czarniecki obległ Bużyn, jednak przejście części sił rosyjskich na Prawobrzeże zmusiło go do marszu pod Czehryń, ale tam też Rosjanie uchylili się od spotkania z jego wojskiem. Po przybyciu posiłków tatarskich Czarniecki, ruszył na obsadzone przez Iwana Sirko miasto Śmiła. Wykorzystując to, Iwan Brzuchowiecki przeszedł na „polskie” Prawobrzeże i zachęcał ludność do powstania. W związku z czym Czarniecki porzucił Śmiłę i niebawem zaatakował Kaniów. W kilku starciach jazda polska odniosła sukcesy, jednak nie była przygotowana do oblegania i Czarniecki musiał się wycofać.
Latem 1664 roku Czarniecki ponownie wkroczył na Prawobrzeże i przystąpił do krwawych pacyfikacji, natomiast Rosjanie nadal nie przyjęli wyzwania i uchylili się od bitwy. Po przybyciu do Subotowa kazał wyrzucić z grobu zwłoki Bohdana Chmielnickiego. W lipcu Czarniecki walczył pod Miedwinem i zdobył ufortyfikowane Stawiszcze. Następnie przez cztery tygodnie oblegał Lisiankę. Potem wojska koronne dowodzone przez Czarnieckiego ruszyły przez Bojarkę na Białą Cerkiew. Gdy ponownie zbuntowało się Stawiszcze, oblegał je 4 miesiące i 7 października miasto skapitulowało, gdy w styczniu ponownie się zbuntowało, wszyscy mieszkańcy zostali wymordowani a Stawiszcze zniszczone. Pomimo pomocy tatarskiej i sukcesu w walce pod Stawiszczami działania Czarnieckiego można uznać za sukces połowiczny. Doprowadził do chwilowej pacyfikacji Prawobrzeża, które ostatecznie pozostało przy Rzeczypospolitej, jednak Lewobrzeże (Zadnieprze) utrzymała pod swoją kontrolą Rosja.
Rokosz Lubomirskiego i koniec wojny.
W tym czasie wojska litewskie hetmana Michała Paca pobiły Rosjan 16 czerwca 1664 pod Witebskiem, jednak 2 sierpnia 1664 doznały porażki pod Szkłowem.
W grudniu 1664 roku sąd sejmowy skazał Jerzego Lubomirskiego na utratę czci, wszystkich dostojeństw i banicję. Przyczyną tak surowego wyroku miały być spiski i knowania Lubomirskiego z zagranicą. Hetmanem polnym po skazanym został Stefan Czarniecki, a marszałkiem wielkim koronnym Jan Sobieski, który jednak godności nie przyjął uznając wyrok za niesprawiedliwy. Lubomirski wyjechał za granicę. Rzeczpospolita stanęła u progu wojny domowej.
W styczniu 1665 roku Jan Kazimierz odwołał z Ukrainy Stefana Czarnieckiego. Stronnictwo dworskie zamierzało doprowadzić do elekcji "vivente rege" Kondeusza Wielkiego, gdyż Ludwik XIV pragnął w ten sposób otoczyć posiadłości Świętego Cesarstwa. Ponieważ po potopie szwedzkim społeczeństwo było nastawione bardzo ksenofobicznie, nienawidząc wszystkiego, co obce, postanowiono przeprowadzić elekcję przemocą. O wybuchu wojny domowej zadecydował więc dwór królewski i była ona już nieunikniona, bez względu na to, czy Lubomirski wróci do kraju i stanie na czele przeciwników elekcji vivente rege, czy też nie. Narzędziem przemocy w ręku króla miał być Czarniecki i jego żołnierze. Sprawa dalszej wojny z Rosją i odzyskania utraconych ziem dla dworu królewskiego przestała być sprawą istotną. Plany królewskie mocno pokrzyżowała śmierć Stefana Czarnieckiego, który zmarł 16 lutego 1665 roku w Sokołówce koło Lwowa. Problemem było teraz znalezienie odpowiedniego następcy.
Gdy 30 kwietnia na czele 800 żołnierzy niemieckich wrócił do Polski skazany na banicję Jerzy Lubomirski, poparła go znaczna część wojska. Rozpoczął się rokosz Lubomirskiego. Do walki z rokoszanami zostały ściągnięte z Ukrainy wszystkie wojska koronne, a w roku 1666 także spora część wojsk litewskich. W roku 1665 problemy wewnętrzne mieli również Tatarzy, ale po pobiciu jesienią na stepach akermańskich zbuntowanych Nogajów mieli wolną rękę i do końca rokoszu Lubomirskiego byli głównym czynnikiem politycznym na Ukrainie prawobrzeżnej. Bardzo poważnie wpłynęło to na przyszłe stosunki polsko-tatarskie. Na Krymie zaczęły brać górę poglądy, by zakończyć sojusz z Polską i poddać Ukrainę prawobrzeżną Chanatowi Krymskiemu. Na przeszkodzie tym planom stał chan Mehmed IV, który chciał dochować wierności układom z Janem Kazimierzem. Na początku 1666 roku wybuchł bunt tatarskiej arystokracji. Gdy bunt ten został wsparty przez wielkiego wezyra Ahmeda Köprülü, który wysłał zbuntowanym na pomoc armię turecką, Mehmed IV został obalony już w marcu. Na tronie zasiadł teraz Adil Girej. Zainteresowanie Imperium Osmańskiego sprawami ukraińskimi stanowiło dla Polski poważną groźbę na przyszłość.
13 lipca 1666 stoczona została bitwa pod Mątwami. Zginęło tysiące wybornych, zaprawionych w licznych kampaniach żołnierzy. Gdy w Polsce trwała wojna domowa, na południowym wschodzie doszło do radykalnych zmian politycznych, gdyż postawa Turcji sprawiła, że sojusz z Tatarami praktycznie dobiegł końca i w nowych warunkach korzystne rozstrzygnięcie wojny z Rosją stało się niemożliwe. Miraże Ludwiki Marii o elekcji "vivente rege" i wynikła z nich wojna domowa odebrały Rzeczypospolitej wielką szansę na pokonanie słaniającej się już z wyczerpania Rosji.
W końcu 1666 roku hetman kozacki, dawny pułkownik czerkaski, Petro Doroszenko uznał protekcję Turcji i Krymu nad Ukrainą i stał się pierwszym w historii hetmanem kozackim z ramienia Turcji. W grudniu sprzymierzeni z Kozakami Doroszenki Tatarzy rozbili pod Ścianą i Braiłowem 6-tysięczną dywizję Sebastiana Machowskiego, a jej wodza wzięli do niewoli. Rozpoczęła się wojna polsko-kozacko-tatarska (1666–1671), która miała być jedynie wstępem do wojny polsko-tureckiej 1672–1676. Fakt ten, wskazujący na coraz większe zainteresowanie sprawami ukraińskimi przez Turcję, przyśpieszył polsko-rosyjskie rozmowy pokojowe.
Między Rzecząpospolitą i Rosją już od dłuższego czasu nie doszło do poważniejszych działań wojennych i ostatecznie 9 lutego (30 stycznia starego stylu) 1667 roku zawarty został traktat rozejmowy w Andruszowie na trzynaście i pół roku. W tym okresie oba państwa miały starać się o zawarcie
trwałego pokoju. Na podstawie traktatu wracały do Rzeczypospolitej Inflanty polskie, województwa połockie i witebskie, ale bez Wieliża. Rosja dostała utracone przez nią w pokoju polanowskim Smoleńsk i Siewierszczyznę, a ponadto Ukrainę Lewobrzeżną oraz na dwa i pół roku Kijów, który nie został mimo tego zapisu zwrócony przez Rosję. Zaporoże miało być wspólnym protektoratem Polski i Rosji jako zasłona przed Tatarami. Zawarty traktat na ponad sto lat podzielił Ukrainę na dwie części – rosyjską i polską. Skutki tych decyzji dają o sobie znać aż do dziś, gdy ziemie naddnieprzańskie weszły w skład niepodległej Ukrainy. Rozejm andruszowski w swojej idei miał być zalążkiem sojuszu wojskowego obu mocarstw zwróconego przeciw Turcji i Tatarom. Ostatecznie wojnę zakończył traktat Grzymułtowskiego zawarty w 1686 roku.

</doc>
<doc id="630104" url="https://pl.wikipedia.org/wiki?curid=630104" title="Fronreute">
Fronreute

Fronreute – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Fronreute-Wolpertswende. Leży w Górnej Szwabii.
Największymi dzielnicami gminy są Blitzenreute (jej siedziba) oraz Fronhofen, w jej skład wchodzi również około 25 mniejszych miejscowości.

</doc>
<doc id="630105" url="https://pl.wikipedia.org/wiki?curid=630105" title="Społeczna Akademia Nauk w Łodzi">
Społeczna Akademia Nauk w Łodzi

Społeczna Akademia Nauk w Łodzi, skrót SAN (dawniej "Społeczna Wyższa Szkoła Przedsiębiorczości i Zarządzania") – uczelnia niepubliczna, funkcjonująca na podstawie decyzji Ministra Edukacji Narodowej z dnia 19 grudnia 1994 r. Nr DNS 3-0145/TBM/362/94 (wraz z późniejszymi zmianami).
Organem założycielskim uczelni jest Stowarzyszenie Oświatowców Polskich. Oba podmioty są też ze sobą powiązane personalnie: rektorem szkoły jest prezes stowarzyszenia, prof. dr hab. Roman Patora. Uczelnia ma charakter szkoły społecznej i działa na zasadzie instytucji non-profit.
W 2000 roku Społeczna Wyższa Szkoła Przedsiębiorczości i Zarządzania, jako pierwsza uczelnia niepubliczna w Łodzi, otrzymała pełne uprawnienia magisterskie, a od 2006 także uprawnienia do nadawania tytułu doktora nauk ekonomicznych. W 2004 szkoła uzyskała pozytywną ocenę Państwowej Komisji Akredytacyjnej na wizytowanych kierunkach i została uhonorowana Medalem Europejskim (odznaczenie przyznane ponownie w 2006). W 2007 roku uczelnia otrzymała tytuł Lidera Polskiego Biznesu Business Centre Club. Do szkoły należy łącznie około 20 budynków o różnym przeznaczeniu, o łącznej powierzchni ponad 35 tys. m.kw. Budynki zlokalizowane są w centrum Łodzi i Warszawy oraz w innych miastach, gdzie znajdują się filie SAN, tj.: Kielce, Garwolin, Bełchatów, Londyn, Ostrów Wielkopolski, Szczecinek, Warszawa, Zduńska Wola, Świdnica.
Struktura uczelni
Kształcenie.
Kierunki.
Uczelnia daje możliwość podjęcia studiów pierwszego i drugiego stopnia oraz jednolitych magisterskich prowadzonych w trybie stacjonarnym i niestacjonarnym w siedzibie głównej, jak i ośrodkach SAN.
Studia doktorskie.
Akademia należy do grona nielicznych uczelni mających uprawnienia do nadawania stopnia naukowego doktora. Uczelnia uzyskała uprawnienia do nadawania stopnia doktora nauk ekonomicznych (od 2006) i tym samym status uczelni akademickiej. SAN wypromował do 2015 roku ponad 30 doktorów nauk ekonomicznych, humanistycznych i technicznych w zakresie: nauk o zarządzaniu, językoznawstwa oraz informatyki.
Społeczna Akademia Nauk w Łodzi posiada uprawnienia do nadawania stopni naukowych:
Współpraca międzynarodowa.
Społeczna Akademia Nauk prowadzi szeroko zakrojoną współpracę międzynarodową w oparciu o umowy bilateralne z uczelniami i ośrodkami naukowymi w Europie i na całym świecie, program Erasmus+ oraz inne programy unijne, organizację konferencji naukowych o charakterze międzynarodowym, a także jest członkiem w wielu międzynarodowych stowarzyszeniach i konsorcjach. Celem współpracy jest wspieranie działań mających na celu tworzenie jak najszerszej oferty kształcenia w wymiarze międzynarodowym, podnoszenie jakości kształcenia, rozwijanie mobilności pracowników i studentów oraz umożliwienie im zdobycia doświadczeń zawodowych o zasięgu międzynarodowym.
Polska Akademia Otwarta – Studia przez internet.
Polska Akademia Otwarta (P@O) została utworzona przez Społeczną Wyższą Szkołę Przedsiębiorczości i Zarządzania w Łodzi (obecnie Społeczna Akademia Nauk) Uchwałą Senatu z dnia 5 marca 2007 roku jako ogólnouczelniana jednostka SWSPiZ (obecnie SAN) oraz zarejestrowana jako jednostka organizacyjna pod nr 204452 Urzędu Patentowego Rzeczypospolitej Polskiej.
P@O realizuje program kształcenia na studiach niestacjonarnych (magisterskich i licencjackich) oraz programy kursów z wykorzystaniem metod i technik kształcenia na odległość. Studia w Polskiej Akademii Otwartej prowadzone są zgodnie z Rozporządzeniem Ministra Nauki i Szkolnictwa Wyższego z dnia 4 listopada 2011 roku określającym warunki, jakie muszą być spełnione, aby zajęcia dydaktyczne na studiach mogły być prowadzone z wykorzystaniem metod i technik kształcenia na odległość.
Blended learning w Wielkiej Brytanii.
Uczelnia prowadzi też studia w systemie "blended learning", stanowiących połączenie studiów zaocznych ze studiami przez Internet, skierowanych głównie do Polaków pracujących w Wielkiej Brytanii.
Filie Społecznej Akademii Nauk.
Społeczna Akademia Nauk jest uczelnią o zasięgu ogólnopolskim. Główna siedziba uczelni znajduje się w Łodzi, ale uczelnia posiada kilkanaście Filii.
Rankingi, wyróżnienia, nagrody.
W rankingach i zestawieniach pozycja Społecznej Akademii Nauk uczelni przedstawia się następująco:

</doc>
<doc id="630110" url="https://pl.wikipedia.org/wiki?curid=630110" title="Tadeusz Kondrusiewicz">
Tadeusz Kondrusiewicz

Tadeusz Kondrusiewicz (, "Tadewusz Kandrusiewicz"; , "Faddiej (Tadeusz) Kondrusiewicz"; ur. 3 stycznia 1946 w Odelsku) – białoruski duchowny rzymskokatolicki polskiego pochodzenia, administrator apostolski Mińska w latach 1989–1991, administrator apostolski dla katolików obrządku łacińskiego w Rosji w latach 1991–2002, przewodniczący Konferencji Episkopatu Rosji w latach 1999–2005, arcybiskup metropolita moskiewski w latach 2002–2007, arcybiskup metropolita mińsko-mohylewski w latach 2007–2021, administrator apostolski diecezji pińskiej w latach 2011–2012, przewodniczący Konferencji Episkopatu Białorusi w latach 2015–2021, od 2021 arcybiskup senior archidiecezji mińsko-mohylewskiej.
Życiorys.
Wykształcenie.
Urodzony w Odelsku blisko Grodna na Białorusi (wówczas Białoruska SRR, Związek Radziecki) w polskiej rodzinie jako syn Ignacego Kondrusiewicza (1906–1985) i Anny Kondrusiewicz z domu Szusta (1911–1999).
W 1962, po ukończeniu szkoły średniej, rozpoczął studia na Wydziale Fizyki i Matematyki Grodzieńskiego Instytutu Pedagogicznego, ale po roku został relegowany ze studiów z powodu swoich przekonań religijnych. W 1964 podjął studia na Wydziale Energetyki i Konstrukcji Maszyn na Politechnice Leningradzkiej. Dyplom uzyskał w 1970, zdobywając tytuł inżyniera mechanika.
Po ukończeniu studiów podjął pracę w Wileńskiej Fabryce Obrabiarek, gdzie początkowo pracował na sali montażowej, a następnie w biurze konstrukcyjnym. Wraz z grupą inżynierów opracował projekt wysokoobrotowej obrabiarki, która znalazła zastosowanie w Wołżańskiej Fabryce Samochodów.
W 1976 wstąpił do Seminarium Duchownego w Kownie. 31 maja 1981 otrzymał święcenia kapłańskie z rąk administratora apostolskiego archidiecezji kowieńskiej arcybiskupa Liudvikasa Povilonisa. W 1985 uzyskał na Wydziale Teologicznym w Kownie licencjat nauk kościelnych na podstawie pracy pt. "Nauczanie konstytucji dogmatycznej o Kościele II Soboru Watykańskiego „Lumen gentium”", a w 1988 na tym samym Wydziale uzyskał stopień doktora teologii na podstawie pracy pt. "Pogłębienie nauki o Kościele w pracach i dokumentach II Soboru Watykańskiego".
Prezbiter.
W latach 1981–1986 był wikariuszem w wileńskim kościele św. Teresy, a od 1986 do 1987 w kościele Matki Boskiej Szkaplerznej w Druskienikach. Następnie powrócił do Wilna, gdzie został wikariuszem w kościele Świętego Ducha. 13 lutego 1988 został mianowany proboszczem dwóch parafii w Grodnie: Matki Bożej Anielskiej oraz św. Franciszka Ksawerego.
Administrator apostolski w Mińsku.
25 lipca 1989 został mianowany biskupem tytularnym Hippo Diarrhytus oraz administratorem apostolskim diecezji mińskiej. 20 października 1989 otrzymał sakrę biskupią w bazylice św. Piotra w Watykanie. Głównym konsekratorem był papież Jan Paweł II. Jako dewizę biskupią Tadeusz Kondrusiewicz przyjął słowa "Quis ut Deus" ("Któż jak Bóg"). Jako biskup sprzyjał odradzaniu się życia religijnego na Białorusi, otworzył w Grodnie Wyższe Seminarium Duchowne, przyczynił się do zwrotu i otwarcia ok. 100 kościołów oraz do wydania Mszału oraz Katechizmu w języku białoruskim. Posługę na Białorusi rozpoczęło ok. 50 kapłanów sprowadzonych przez Kondrusiewicza z Polski.
Administrator apostolski w Moskwie.
13 kwietnia 1991 został mianowany administratorem apostolskim dla katolików obrządku łacińskiego w europejskiej części Rosji. Doprowadził do oficjalnego zarejestrowania administratury apostolskiej w Ministerstwie Sprawiedliwości Federacji Rosyjskiej (31 lipca 1991), dzięki czemu uzyskała statusu osoby prawnej i pełną możliwość legalnej działalności. Odbudowywano i rozbudowywano struktury Kościoła w Rosji. Otwarte zostały: Instytut Teologii Katolickiej im. Św. Tomasza z Akwinu w Moskwie oraz Wyższe Seminarium Duchowne „Maryi Królowej Apostołów” początkowo w Moskwie, przeniesione następnie do Sankt Petersburga. Uruchomiono nadawanie Radia Maria i zainaugurowano działalność Caritas.
W lutym 1999 Tadeusz Kondrusiewicz został wybrany na stanowisku Przewodniczącego nowo powstałej Konferencji Biskupów Katolickich Federacji Rosyjskiej (pełnił je przez dwie kadencje, do 2005). Po wprowadzaniu nowego podziału administracyjnego, 23 listopada 1999 został administratorem apostolskim dla katolików obrządku łacińskiego północnoeuropejskiej części Rosji z siedzibą w Moskwie.
Arcybiskup metropolita moskiewski.
W 2002 papież Jan Paweł II podniósł administraturę apostolską w Moskwie do rangi archidiecezji nadając jej nazwę Archidiecezji Matki Bożej. 11 lutego 2002 Tadeusz Kondrusiewicz otrzymał nominację na arcybiskupa metropolitę tejże archidiecezji. Dzięki jego staraniom rozwinęła się działalność wydawnicza, informacyjna i edukacyjna Kościoła, utworzono Komisję Liturgiczną odpowiedzialną za opracowanie rosyjskich tłumaczeń tekstów liturgicznych oraz Komisję Katechetyczną i Komisję ds. Rodziny.
Arcybiskup metropolita mińsko-mohylewski.
21 września 2007 papież Benedykt XVI zwolnił Kondrusiewicza z dotychczasowych obowiązków i przeniósł na urząd arcybiskupa metropolity archidiecezji mińsko-mohylewskiej na Białorusi. Jego następcą w Moskwie został o. Paolo Pezzi, dotychczasowy rektor seminarium duchownego w Petersburgu, któremu 27 października 2007 osobiście udzielił sakry biskupiej. Ingres Tadeusza Kondrusiewicza do mińskiej archikatedry Imienia Najświętszej Maryi Panny odbył się 10 listopada 2007.
30 czerwca 2011 został mianowany administratorem apostolskim diecezji pińskiej. Zastąpił na tym stanowisku kardynała Kazimierza Świątka. Ustąpił ze stanowiska 16 czerwca 2012, w dniu ingresu nowego biskupa Antoniego Dziemianki.
3 czerwca 2015 został wybrany na przewodniczącego Konferencji Episkopatu Białorusi.
W latach 1994–1999 Tadeusz Kondrusiewicz był członkiem Kongregacji do spraw Kościołów Wschodnich, a od 2004 zasiada w Kongregacji do spraw Duchowieństwa i w Papieskiej Radzie Iustitia et Pax. W 1996 wszedł w skład specjalnej Rady ds. Europy przy Sekretariacie Generalnym Synodu Biskupów.
Po wybuchu masowych protestów na Białorusi w sierpniu 2020 r. wzywał publicznie do pokojowego rozwiązania kryzysu i zaprzestaniu stosowania przemocy wobec protestujących. 31 sierpnia 2020 r. nie został wpuszczony na teren Białorusi, gdy powracał z Polski, ponieważ jego paszport (jak wyjaśniło kierownictwo białoruskiej służby granicznej) został unieważniony. W związku z tym zamieszkał tymczasowo w znajdującej się w pobliżu granicy Sokółce, skąd zarządzał Kościołem na Białorusi zdalnie.
Po interwencji papieża Franciszka oraz wizycie w Mińsku jego specjalnego wysłannika abp Claudio Gugerottiego, który 17 grudnia spotkał się z prezydentem Aleksandrem Łukaszenką, władze białoruskie poinformowały o możliwości powrotu arcybiskupa „ze względu na najgłębszy szacunek dla papieża”. W rezultacie przed świętami Bożego Narodzenia hierarcha powrócił na Białoruś.
3 stycznia 2021 papież Franciszek przyjął jego rezygnację z funkcji arcybiskupa mińsko-mohylewskiego w związku z ukończeniem 75 lat.
14 kwietnia 2021 przestał natomiast pełnić funkcję przewodniczącego Konferencji Episkopatu Białorusi.

</doc>
<doc id="630112" url="https://pl.wikipedia.org/wiki?curid=630112" title="Czarne trójkąty">
Czarne trójkąty

Czarne trójkąty – rodzaj niezidentyfikowanych obiektów latających (UFO). Prawdopodobnie pierwsze wzmianki o tego typu pojazdach widzianych na niebie pojawiły się w marcu 1983 roku, kiedy to o ich obserwacji doniesiono w stanie Nowy Jork (USA). Czarne trójkąty pojawiały się także w Belgii i Wielkiej Brytanii, a wielu świadków twierdzi że widziało je nad St. Petersburgiem 19 lutego 1997.
Obserwacje nad Belgią.
Ogromna liczba obserwacji miała miejsce w Belgii w latach 1989-1991.
Charakterystyka opisywanych UFO, pod kątem ich wspólnych cech, sporządzona na podstawie zeznań naocznych świadków i raportów wojska belgijskiego:
Zasugerowano, że za obserwacje "czarnych trójkątów" mogą być odpowiedzialne myśliwce stealth F-117; krawędź natarcia ich skrzydeł sięga dziobu i tworzy tym samym zarys trójkąta. F-117 został wprowadzony do normalnej eksploatacji właśnie w 1983. Są to jednak maszyny poddźwiękowe bez właściwości VTOL, a ich odrzutowe silniki musiałyby być słyszane przez świadków. 
Innym "kandydatem" jest hipotetyczny superszybki samolot rozpoznawczy Aurora bądź faktycznie eksploatowany, poddźwiękowy ciężki bombowiec strategiczny Stealth B-2, jednak żadna z tych maszyn nie latała w 1983.

</doc>
<doc id="630114" url="https://pl.wikipedia.org/wiki?curid=630114" title="Helios (kino)">
Helios (kino)



</doc>
<doc id="630117" url="https://pl.wikipedia.org/wiki?curid=630117" title="FK Szumen 2010">
FK Szumen 2010

FK Szumen 2010 (bułg. ПФК Шумен 2010 (Шумен)) – bułgarski klub piłkarski z siedzibą w Szumenie.
Historia.
Chronologia nazw:
Klub piłkarski założony w 1929 roku pod nazwą Panajot Wołow Szumen. Właśnie jako Wołow zespół dotarł do półfinału rozgrywek ligowych w 1935 roku.
Po II wojnie światowej klub po raz pierwszy w ekstraklasie w 1972 roku, ale zarówno ten pobyt w I ligze, jak i kolejny w rozgrywkach 1983-1984, trwała tylko rok.
Sezon 1993-1994 FK Szumen, jako beniaminek ligi, zakończył na czwartym miejscu, i jest to najwyższa lokata zespołu w historii. Dzięki temu wynikowi drużyna mogła wystąpić w Pucharze UEFA. Pożegnała się z nim już po pierwszej rundzie, kiedy w dwumeczu uległa cypryjskiemu Anorthosisowi Famagusta (0:1 i 1:2). Niedługo później, w 1996 roku, spadła do II ligi.
W ekstraklasie pojawiła się jeszcze tylko raz, w rozgrywkach 1998-1999, ale ten start, podobnie jak dwa pierwsze, zakończył się niepowodzeniem. W sumie na pierwszoligowych boiskach piłkarze FK Szumen grali przez sześć sezonów.
Od 1999 roku klub wędruje między II a III ligą.
Stadion.
Stadion Panajota Wołowa w Szumenie może pomieścić 24390 widzów. Patronem obiektu jest Panajot Wołow, XIX-wieczny bojownik o niepodległość Bułgarii.

</doc>
<doc id="630119" url="https://pl.wikipedia.org/wiki?curid=630119" title="Dziewczyna z Jersey">
Dziewczyna z Jersey



</doc>
<doc id="630120" url="https://pl.wikipedia.org/wiki?curid=630120" title="Dasyatis">
Dasyatis

Dasyatis – rodzaj morskich i słodkowodnych ryb orleniokształtnych z rodziny ogończowatych (Dasyatidae).
Klasyfikacja.
Gatunki zaliczane do tego rodzaju:

</doc>
<doc id="630122" url="https://pl.wikipedia.org/wiki?curid=630122" title="Shawn Toovey">
Shawn Toovey

Shawn Toovey (ur. 1 marca 1983 w Lincoln) – amerykański aktor.

</doc>
<doc id="630128" url="https://pl.wikipedia.org/wiki?curid=630128" title="Węgorzyno (jezioro na Pojezierzu Kaszubskim)">
Węgorzyno (jezioro na Pojezierzu Kaszubskim)

Węgorzyno (kaszb."Jezoro Wãgòrzëno") – jezioro rynnowe na Pojezierzu Kaszubskim w powiecie kartuskim (województwo pomorskie). Nad jeziorem leżą miejscowości Sulęczyno i Bukowa Góra. Przez jezioro przepływa Słupia (będąca szlakiem kajakowym). Nad brzegiem jeziora znajduje się plaża i kąpielisko, prowadzi tędy również ścieżka przyrodniczo - dydaktyczna "Brzegiem Jeziora Węgorzyno". Pobliski "Leśny Dwór" i przylegający do niego park są miejscami dorocznej imprezy plenerowej – festiwalu "Jazz w Lesie". 
Ogólna powierzchnia: 162,4 ha

</doc>
<doc id="630129" url="https://pl.wikipedia.org/wiki?curid=630129" title="Foreigner">
Foreigner

Foreigner – zespół rockowy założony w 1976 roku w Nowym Jorku przez Micka Jonesa i Iana McDonalda. Zadebiutowali w 1977 roku płytą "Foreigner", która odniosła sukces komercyjny w USA i Kanadzie.
Dyskografia.
ścieżki dźwiękowe do filmów.
źródło: https://www.what-song.com/Artist/3377/Foreigner

</doc>
<doc id="630130" url="https://pl.wikipedia.org/wiki?curid=630130" title="MKUltra">
MKUltra

MKUltra (czasem MK-Ultra) – kryptonim kontrowersyjnego, początkowo ściśle tajnego projektu badawczego prowadzonego w latach 50. i 60. przez Centralną Agencję Wywiadowczą Stanów Zjednoczonych. Projekt został ujawniony i oprotestowany przez dziennikarzy i komisje śledcze Prezydenta i Kongresu USA (Komisję Rockefellera i Komitet Churcha). Na podstawie ustaleń śledztwa celem projektu MKUltra było zbadanie możliwości sterowania pracą ludzkiego mózgu i kontroli umysłu z wykorzystaniem substancji chemicznych (w tym środków psychodelicznych, m.in. LSD), bodźców elektrycznych, analizy fal mózgowych i form percepcji podprogowej. Według wielu relacji badania były często brutalne i odbywały się także na nieświadomych ich celu obywatelach USA, czasem z tragicznymi skutkami.
Geneza i przebieg.
Początki projektu wynikały z lęku przed tym, że ZSRR opanowało sposób na kontrolowanie umysłów za pośrednictwem narkotyków lub technologii. Podczas wojny koreańskiej w mediach amerykańskich pojawiły się doniesienia na temat więźniów, których rzekomo poddawano praniu mózgów. Podejrzewano, że ZSRR dysponuje jakąś specjalną tajną technologią, która wpływa na umysły. 
CIA już na początku lat 50. prowadziło badania nad LSD. W celu przetestowania jego działania narkotyk zażywali sami pracownicy CIA. Projekt MKUltra był rozwinięciem tych badań. Agenci CIA podrzucali LSD przypadkowym osobom, które nie były świadome, że go zażyły i obserwowali ich reakcje. W operacji wykorzystywano prostytutki, które w specjalnie wynajętym mieszkaniu podawały nieświadomym klientom LSD i inne narkotyki. Mieszkania były wyposażone w podsłuchy i lustra weneckie, które umożliwiały ciągłą obserwację. Początkowo podmiotami badawczymi byli głównie osoby z półświatka np. drobni dilerzy narkotykowi. Z czasem poszerzono grupę badawczą o osoby z różnych warstw społecznych i ras.
Eksperymenty prowadził i koordynował chemik Sidney Gottlieb. Badania nadzorowali oficerowie CIA Frank Wisner, Bedell Smith. W ramach MK-Ultra wykonywano także Eksperymenty w Montrealu, gdzie kluczową postacią był autor techniki "psychic driving" Donald Ewen Cameron, który podróżował do Kanady z Nowego Jorku i podawał pacjentom bez ich wiedzy leki nasenne w dawkach powodujących wielotygodniowe śpiączki.
Oprócz badań nad LSD prowadzono również eksperymenty nad hipnozą. W ich ramach podejmowano próbę hipnotyzowania nieświadomych tego, i niewyrażających zgodę na to osób, w celu wywołania efektu amnezji i wpojenia danej osobie jakiejś intencji.
Kulisy ujawnienia.
Program, składający się z ok. 150 oddzielnych podprojektów, został po raz pierwszy opisany w 1974 r. przez dziennik "The New York Times", i wkrótce stał się przedmiotem serii dochodzeń rządowych. Mimo zniszczenia większości dokumentacji dwa lata wcześniej na polecenie ówczesnego dyrektora Agencji, Richarda Helmsa, specjalne komisje – "Church Committee" powołany przez kongres, oraz prezydencka "Rockefeller Commission" – potwierdziły doniesienia gazety.
Podobne badania.
Pokrewnymi projektami z okresu zimnej wojny były między innymi Bluebird (badania nad tworzeniem fałszywych wspomnień i zamazywaniem pamięci, przeprowadzane także z udziałem dzieci) oraz Artichoke (metody przesłuchań wykorzystujące hipnozę, substancje narkotyczne itp.). Podobne prace prowadzone były też przez wywiady Kanady, Wielkiej Brytanii, Związku Radzieckiego i innych krajów.
Skutki projektu.
MKUltra stał się podstawą wielu publicznych spekulacji, debat oraz teorii spiskowych na temat tego, jakie technologie mogły zostać stworzone w trakcie trwania badań, i jaki wpływ mogły lub wciąż mogą mieć na wydarzenia na światowej scenie politycznej.

</doc>
<doc id="630132" url="https://pl.wikipedia.org/wiki?curid=630132" title="MK-ULTRA">
MK-ULTRA



</doc>
<doc id="630133" url="https://pl.wikipedia.org/wiki?curid=630133" title="Envigado FC">
Envigado FC

Envigado Fútbol Club S.A., znany jako Envigado FC lub po prostu Envigado (niekiedy zadarza się nawet zapis FC Envigado) jest kolumbijskim klubem piłkarskim z miasta Envigado. Klub założony został 14 października 1989, a mecze w domu rozgrywa na stadionie Estadio Polideportivo Sur mogącym pomieścić 12000 widzów.
Aktualny skład.
"Stan na sierpień 2011"

</doc>
<doc id="630135" url="https://pl.wikipedia.org/wiki?curid=630135" title="Taeniura">
Taeniura

Taeniura – rodzaj morskich i słodkowodnych ryb chrzęstnoszkieletowych z rodziny ogończowatych (Dasyatidae).
Klasyfikacja.
Gatunki zaliczane do tego rodzaju:

</doc>
<doc id="630136" url="https://pl.wikipedia.org/wiki?curid=630136" title="Corporación Deportiva Envigado Fútbol Club">
Corporación Deportiva Envigado Fútbol Club



</doc>
<doc id="630137" url="https://pl.wikipedia.org/wiki?curid=630137" title="Złożenie (literatura)">
Złożenie (literatura)



</doc>
<doc id="630140" url="https://pl.wikipedia.org/wiki?curid=630140" title="Bokser (pies)">
Bokser (pies)



</doc>
<doc id="630144" url="https://pl.wikipedia.org/wiki?curid=630144" title="Shennong">
Shennong

Shennong (chin. trad. 神農, chin. upr. 神农, pinyin "Shénnóng"; wiet: Thần Nông) – mityczny cesarz chiński i bohater mitologii chińskiej. Jego imię oznacza "Boski Rolnik", gdyż według tradycji nauczył ludzi uprawiać wiele roślin. Miał także zapoczątkować medycynę i handel. Popularna legenda przypisuje mu wynalezienie sztuki parzenia herbaty.
Shennong jest jedną z najważniejszych postaci wczesnej mitologii chińskiej. Często nazywany jest "Płomiennym Cesarzem" (Yandi), jednak początkowo były to dwa różne bóstwa, a ich ostateczne utożsamienie nastąpiło dopiero w okresie dynastii Han. Najstarsze teksty chińskie przedstawiają Shennonga jako władcę ognia, syna Shaodiana i brata Żółtego Cesarza, który w wyniku podziału świata objął panowanie nad jego zachodnią częścią. Tradycja opisuje go jako bóstwo o ciele ludzkim i głowie byka.
Żona Shennonga miała nazywać się Tingyao. Miał z nią syna i kilka córek. Praprawnuk Shennonga, Zhurong, został jego pomocnikiem.

</doc>
<doc id="630146" url="https://pl.wikipedia.org/wiki?curid=630146" title="Imiona chińskie">
Imiona chińskie

Imiona chińskie () są jedno- lub dwusylabowe i zgodnie z tradycją wymienia się je po nazwisku. O ile w kulturze zachodniej wymyślanie nowych imion należy do rzadkości, to w Chinach jest zasadą. Chociaż niektóre imiona się powtarzają (co wynika z wielkiej liczby Chińczyków), to nie istnieje żadna ustalona, powiązana z kalendarzem lista imion. Chińczycy nie obchodzą imienin.
W języku chińskim nie występują zdrobnienia imion, tak jak np. w języku polskim. Istnieje za to kilka odmian imion, które spełniały i nadal spełniają podobną funkcję.
Imię mleczne.
To imię nadawane dziecku i używane na początku jego życia, na przykład "Mały skarb" (小寶/ 小宝). Chociaż rodzice mają miesiąc na rejestrację dziecka, imię mleczne używane jest przez kilka lat.
Imię osobiste.
W języku chińskim każdy znak chińskiego pisma może posłużyć jako składnik imienia, co teoretycznie daje miliony kombinacji. Istnieje jednak kilka zasad, które wybór ograniczają:
Imiona mężczyzn.
Mają się kojarzyć z siłą, mądrością, pracowitością, odwagą i innymi cechami, które chińska kultura tradycyjnie przypisuje mężczyznom. Czasem są nawiązaniami do dzieł klasycznej literatury.
W okresie rewolucji kulturalnej popularne były imiona o "rewolucyjnym" wydźwięku. Np. "Silny Kraj"
(強国) albo "Wschodni Wiatr" (東風, 东风). Dziś Chińczycy próbują zmieniać takie imiona, wywołują one bowiem takie skojarzenia , jak w Polsce "Adolf".
Na Tajwanie istnieje moda, aby w imieniu chłopca występował jeden ze znaków występujących w nazwie Republiki Chińskiej (中華民國).
Imiona kobiet.
Bardzo często są używane nazwy kwiatów. W imionach żeńskich popularna jest również duplikacja znaków, np. Xiuxiu (秀秀) lub Lili (麗麗, 丽丽). 
"Zi" - imię publiczne.
Zi (字) albo biaozi (表字) to rodzaj imienia używanego wyłącznie w życiu dorosłym, zwykle po ukończeniu 20. roku życia. Było ono wymieniane w miejscu imienia właściwego, zwykle po nazwisku. Miało być wyrazem dojrzałości i prestiżu. Używali go zazwyczaj wyłącznie mężczyźni, choć czasem posługiwały się nim także mężatki. "Zi" można było otrzymać od ojca i krewnych, lub wymyślić je sobie samemu. Miało oddawać charakter danej osoby. Dziś "zi" jest praktycznie nieużywane, do czego przyczynił się Ruch 4 Maja.
Imię zachodnie.
Przyjmuje je wielu Chińczyków celem ułatwienia sobie kontaktów z cudzoziemcami. Najczęściej są to imiona anglojęzyczne.
Imiona znanych Chińczyków.
Imion nigdy nie należy tłumaczyć dosłownie, również dlatego, że ze względu na wieloznaczność chińskich znaków są one często grą słów. Niemniej, ich znaczenie ma pewną rolę, gdyż wywołuje określone skojarzenia. Podane niżej tłumaczenia są zatem jedynie przybliżeniami ich chińskich konotacji i nie należy ich traktować jako tłumaczeń, lecz jedynie jako przykłady:

</doc>
<doc id="630147" url="https://pl.wikipedia.org/wiki?curid=630147" title="Ludwik III Wirtemberski">
Ludwik III Wirtemberski

Ludwik III Wirtemberski (ur. 1166 - zm. 1241) – hrabia Wirtembergii.
Syn Ludwika II, brat Hartmana I. Ożenił się z córką hrabiego Adalberta III. Tytułu hrabia używał razem z bratem. Obaj synowie wymienieni są jako władcy Wirtembergii w dokumentach cesarza Ottona IV.
Uważa się, że Hartmann rządził wtedy, gdy Ludwik wykonywał różne zadania powierzone przez cesarza. Tak było np. w 1194, gdy Ludwik brał udział w podboju Sycylii przez cesarza Henryka VI Hohenstaufa. 

</doc>
<doc id="630151" url="https://pl.wikipedia.org/wiki?curid=630151" title="Tibor Gánti">
Tibor Gánti

Tibor Gánti (ur. 10 września 1933 w Vácu, zm. 15 kwietnia 2009) – węgierski biolog i biochemik, twórca teorii chemotonu, jako najprostszego systemu żywego (modelu funkcjonowania organizmu), autor m.in. pracy popularnonaukowej "Az élet principiuma" (Gondolat, Budapeszt, 1971, wyd. drugie, przejrzane i rozszerzone 1978, wyd. polskie "Podstawy życia", Wiedza Powszechna, Warszawa, 1986).
2000–2001 – Fellow "Collegium Budapest" (Institute for Advanced Study)

</doc>
<doc id="630155" url="https://pl.wikipedia.org/wiki?curid=630155" title="Urogymnus">
Urogymnus

Urogymnus – rodzaj morskich ryb chrzęstnoszkieletowych z rodziny ogończowatych (Dasyatidae).
Klasyfikacja.
Gatunki zaliczane do tego rodzaju:

</doc>
<doc id="630160" url="https://pl.wikipedia.org/wiki?curid=630160" title="Benjamin A. Smith II">
Benjamin A. Smith II

Benjamin Atwood Smith II (ur. 11 marca 1916, zm. 6 września 1991) – amerykański polityk, działacz Partii Demokratycznej, który w latach 1960-1962 reprezentował rodzinny stan Massachusetts w Senacie Stanów Zjednoczonych.
Urodził się w Glouchester. Uczęszczał do miejscowych szkół publicznych i ukończył "Governor Dummer Academy". Studiował na Harvardzie, który ukończył w 1939. Mieszkał wówczas w jednym pokoju z innym studentem, Johnem F. Kennedym.
W latach 1941-1945 służył w szeregach US Navy na obszarze Oceanu Spokojnego. Zwolniono go ze służby w stopniu porucznika.
Następnie zaczął karierę w sektorze prywatnym, stojąc m.in. na czele takich spółek, jak Merchants Box Factory, Cape Ann Fisheries, Inc., United Fisheries Co., Gloucester By-Products, Inc.
W okresie od 1954 do 1955 zarządzał rodzinnym Glouchester jako burmistrz z ramienia Partii Demokratycznej.
Kiedy jego dawny kolega ze studiów, John F. Kennedy, został wybrany w roku 1960 na stanowisko prezydenta Stanów Zjednoczonych, musiał opuścić zajmowane przez siebie miejsce w Senacie. Kennedy przekonał ówczesnego gubernatora Massachusetts, Fostera Furcolo, aby mianował senatorem, do czasu przedterminowych wyborów w listopadzie 1962 (sama kadencja upływała w 1965), właśnie Smitha. Smith reprezentował Massachusetts w izbie wyższej Kongresu niespełna rok, czyli od grudnia 1960, do listopada 1962, kiedy zaprzysiężono zwycięzcę wyborów, najmłodszego brata prezydenta, Teda Kennedy’ego, który jest obecnie drugim senatorem pod względem długości stażu. Sam Smith nie ubiegał się wtedy o nominację na własną kadencję.
Po odejściu z Senatu mieszkał dalej w Glouchester. Pochowano go na miejscowym "Calvary Cemetery".

</doc>
<doc id="630165" url="https://pl.wikipedia.org/wiki?curid=630165" title="Jan Czyżowski">
Jan Czyżowski

Jan Czyżowski herbu Półkozic (ur. 1373, zm. między 19 a 25 maja 1458) – przedstawiciel możnego rodu rycerskiego. Wojewoda sandomierski i krakowski.
Rodzina.
Ojciec jego Michał z Bogumiłowic i Chmielowa Czyżowski zmarł w 1432 w wieku 102 lat, przez wiele lat pełnił urząd kasztelana sandomierskiego i lubelskiego. Związany z Krakowem będąc tam sędzią ziemskim krakowskim.
Jan z Czyżowa był dwukrotnie żonaty. Pierwszą żonę Jadwigę, córkę Jana Głowacza z Leżenicy poślubił przed 1430 rokiem. Druga żona Barbara ze Sprowy Odrowążowa urodziła syna Jana (zm. 1475 w Kole) i córkę Agnieszkę.
Pełnione urzędy.
Starosta sandomierski w latach 1431–1439, kasztelan sandomierski w latach 1433–1435, wojewoda sandomierski w latach 1433–1437. Następnie sięgnął po najbardziej prestiżowe urzędy: starosta krakowski, wojewoda krakowski w latach 1437–1438, a następnie kasztelan krakowski 1438–1458, namiestnik królewski w Małopolsce i na Rusi z ramienia Władysława Warneńczyka po jego wyjeździe na Węgry oraz w okresie bezkrólewia (1440–1447). W czasie pobytu króla na Węgrzech w 1448 roku odebrał hołd od hospodara wołoskiego Petryłły. Trzy lata później dowodził zbrojną wyprawą przeciw zbuntowanemu Bohdanowi, hospodarowi wołoskiemu usuwając go z tronu. Na jego miejsce osadził Piotra, syna Eliasza, przychylnego Polsce. Po objęciu tronu przez Kazimierza Jagiellończyka był jednym z zaufanych króla.
Doprowadził do małżeństwa króla Kazimierza Jagiellończyka z Elżbietą Rakuszanką. Reprezentował on stanowisko królewskie w trudnych rokowaniach z zakonem krzyżackim w Łasinie na początku wojny trzynastoletniej (1455). Król wyjeżdżając na Litwę 1456 roku powierzył Janowi obronę ziemi krakowskiej.
Mąż stanu wielkiego znaczenia i energii w działaniu. Jako stronnik kardynała Oleśnickiego, popierał jego działania.
W 1458 musiał ustąpić z kasztelanii krakowskiej. Rok później zmarł. Jego jedyna córka Agnieszka Ligęza Czyżowska, która wyszła za Jana Zaklikę z Międzygórza. Ich potomkowie będą się pisać nazwiskiem jej ojca „Zaklika Czyżowski” lub „Zaklika z Czyżowa”.
31 grudnia 1435 roku podpisał akt pokoju w Brześciu Kujawskim.

</doc>
<doc id="630173" url="https://pl.wikipedia.org/wiki?curid=630173" title="Litania do Wszystkich Świętych">
Litania do Wszystkich Świętych

Litania do Wszystkich Świętych (łac. "Litaniae Sanctorum") – powstała w IV wieku w obrządkach jerozolimskim i antiocheńskim litania zaliczana do grupy litanii mniejszych. Śpiewana podczas Wigilii Paschalnej, w czasie konsekracji kościoła i ołtarza, również podczas święceń kapłańskich, święceń diakonatu oraz sakry biskupiej, a także podczas gdy kardynałowie wchodzą do Kaplicy Sykstyńskiej na konklawe.

</doc>
<doc id="630177" url="https://pl.wikipedia.org/wiki?curid=630177" title="Płaszczka">
Płaszczka



</doc>
<doc id="630178" url="https://pl.wikipedia.org/wiki?curid=630178" title="Ulryk I Założyciel">
Ulryk I Założyciel

Ulryk I Wirtemberski, Ulrich I von Württemberg (ur. 1226, zm. 25 lutego 1265) – hrabia Wirtembergii.
Syn Hermana (s. Hartmanna I) i Irmingard von Ulten (c. Ulryka). Był dwukrotnie żonaty. 
Pierwszą żoną była Matylda, córka Hermana V, margrabiego Badenii. Ślub odbył 4 kwietnia 1251 roku. Para miała 3 dzieci:
Dzięki temu małżeństwu Wirtemberg powiększył swoje terytorium m.in. o tereny dzisiejszego Stuttgartu.
Drugą żona Ulricha została Agnieszka, córka księcia śląskiego Bolesława II Rogatki; para miała jednego syna: Eberharda I.

</doc>
<doc id="630181" url="https://pl.wikipedia.org/wiki?curid=630181" title="Nicotine">
Nicotine

Nicotine – aplikacja P2P, korzystająca z sieci Soulseek, rozprowadzana na zasadach licencji GPL. Napisana jest w Pythonie, interfejs graficzny stworzony został za pomocą PyGTK.
Nicotine powstał na bazie programu PySoulSeek. Hyriand, autor Nicotine, po wydaniu wersji 1.0.8rc1 (później przemianowanej na 1.0.8), rozpoczął pracę nad nowym klientem sieci Soulseek o nazwie Museek.
Z powodu braku nowych wersji Nicotine, daelstorm stworzył fork o nazwie Nicotine+, w założeniach którego jest dodanie nowej funkcjonalności i wspieranie najnowszej wersji protokołu Soulseek.

</doc>
<doc id="630185" url="https://pl.wikipedia.org/wiki?curid=630185" title="Grand Prix Polski na Żużlu 2005">
Grand Prix Polski na Żużlu 2005

Wyniki Grand Prix Polski, ósmej eliminacji Mistrzostw Świata Grand Prix w sezonie 2005.
To dwunaste zawody o Wielką Nagrodę Polski (w tym zawody Grand Prix Polski II w 1999) - ósme Grand Prix w Bydgoszczy.
Lista startowa.
Stawkę 15 stałych uczestników Grand Prix uzupełnili: z dziką kartą Piotr Protasiewicz, natomiast rezerwę toru stanowili Krzysztof Kasprzak oraz Karol Ząbik.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Piotr Protasiewicz oraz Andreas Jonsson w sezonie 2005 reprezentowali barwy miejscowej Polonii Bydgoszcz.
Wyniki.
W żółtym plastronie startował Tony Rickardsson – lider po szóstej rundzie Grand Prix.
Opis.
W szóstym biegu Tony Rickardsson (z prawej) przyjeżdżając na trzecim miejscu (zdobył czwarty punkt w turnieju) zagwarantował sobie zdobycie szóstego tytułu Indywidualnego Mistrza Świata. Po raz pierwszy w tym sezonie, nie awansował do finału.
Tomasz Gollob (z lewej) po raz czwarty z rzędu wygrał Grand Prix Polski na torze w Bydgoszczy. Dokonał tego po raz pierwszy w historii Grand Prix. Tomasz Gollob przez ponad dziesięć lat ścigał się dla miejscowej Polonii Bydgoszcz.
Piotr Protasiewicz (dzika karta) dobrym występem podczas GP Polski (oraz równie dobry występ podczas DPŚ 2005 aspiruje na otrzymanie stałej dzikiej karty na przyszły sezon.
Lee Richardson, który po dwóch biegach nie zdobył punktów, zajął drugie miejsce.
Klasyfikacja przejściowa.
Klasyfikacja przejściowa Grand Prix po turnieju w Bydgoszczy.

</doc>
<doc id="630186" url="https://pl.wikipedia.org/wiki?curid=630186" title="Metropolici kruticzy i kołomierscy">
Metropolici kruticzy i kołomierscy



</doc>
<doc id="630196" url="https://pl.wikipedia.org/wiki?curid=630196" title="Bathytoshia brevicaudata">
Bathytoshia brevicaudata

Bathytoshia brevicaudata – gatunek ryby orleniokształtnej z rodziny ogończowatych (Dasyatidae). Największa ogończa świata. 
Występowanie.
Ocean Indyjski (od Afryki) i zachodnia część Oceanu Spokojnego do Nowej Zelandii i wybrzeży Australii, od płycizn do blisko 500 m głębokości.
Opis.
Osiąga maksymalnie ponad 4 m długości całkowitej wraz z ogonem (przy średnicy dysku ponad 2 m) oraz masę ciała ponad 350 kg. Ciemne ubarwienie grzbietowej części ciała. Ma jadowity, bardzo ostry kolec na ogonie. Jego ukłucie może być śmiertelne. Podrażniona często unosi ogon podobnie jak skorpiony. Nie jest uważana za agresywną. Często obserwowana przez nurków.
Żywi się rybami, małżami, kałamarnicami i skorupiakami. Gatunek żyworodny.
Wypadki śmiertelne.
4 września 2006 w okolicach Port Douglas w stanie Queensland (Australia) od ukłucia kolcem jadowym ogończy "Bathytoshia brevicaudata" w okolice serca zginął Steve Irwin. Istnieje tylko 17 udokumentowanych przypadków śmierci tego typu na świecie.

</doc>
<doc id="630199" url="https://pl.wikipedia.org/wiki?curid=630199" title="Albert King">
Albert King

Albert King, właśc. Albert Nelson (ur. 25 kwietnia 1923 w Indianoli, zm. 21 grudnia 1992 w Memphis) – amerykański gitarzysta i wokalista bluesowy. Jeden z „trzech królów bluesa” (wraz z B.B. Kingiem i Freddiem Kingiem). Z powodu swej wagi (118 kg) nazywany „The Velvet Bulldozer”.
Był samoukiem i zaczął grę na własnoręcznie skonstruowanej gitarze. Gitara elektryczna stała się nieodzownym elementem gry Alberta Kinga. Najczęściej używał modelu Gibson Flying V, którą sam nazywał "Lucy". Był leworęcznym gitarzystą. 
Albert King inspirował wielu późniejszych gitarzystów takich, jak Jimi Hendrix, Eric Clapton, Mike Bloomfield, Gary Moore, Stevie Ray Vaughan i Joe Bonamassa.

</doc>
<doc id="630200" url="https://pl.wikipedia.org/wiki?curid=630200" title="Szymon Wydra &amp; Carpe Diem">
Szymon Wydra &amp; Carpe Diem

Szymon Wydra &amp; Carpe Diem – polski zespół wykonujący rock, pop-rock i pop. Został założony w 1992 roku w Radomiu przez wokalistę i lidera Szymona Wydrę.
Historia.
W latach 1992–2000 zespół wystąpił na licznych festiwalach i przeglądach
regionalnych i ogólnopolskich zdobywając tam nagrody i wyróżnienia. W 2000 roku krytycy "Gazety Wyborczej" zaliczyli zespół do dwudziestu najlepiej zapowiadających się wykonawców na polskiej scenie muzycznej.
Przełomowym momentem w karierze był udział Szymona Wydry w pierwszej edycji programu "Idol" w 2002 roku, gdzie zajął trzecie miejsce. Kilka miesięcy później ukazał się pierwszy album grupy "Teraz wiem", z którego pochodzą przeboje: „Teraz wiem” i „Pozwól mi lepszym być”.
W 2005 roku zespół wydał drugą płytę "Bezczas", promowaną przez single: „Życie jak poemat” i utwór tytułowy.
W 2007 roku, na 15-lecie istnienia zespołu, ukazała się trzecia płyta pt. "Remedium". Album promowały single: „Jak ja jej to powiem” i „Całe życie grasz”.
W 2010 roku zespół ubiegał się o miano Polskiego Hitu Lata 2010 z piosenką „Będę sobą” na Bydgoszcz Hit Festiwalu. Grupa zajęła 10. miejsce, zdobywając 3,95% głosów.

</doc>
<doc id="630202" url="https://pl.wikipedia.org/wiki?curid=630202" title="Hilary z Krutitsy">
Hilary z Krutitsy



</doc>
<doc id="630203" url="https://pl.wikipedia.org/wiki?curid=630203" title="Słupinko (jezioro)">
Słupinko (jezioro)

Słupinko (kaszb. "Jezoro Słupinkò") – jezioro w Borach Tucholskich na obszarze Kaszub Południowych (powiat kościerski, województwo pomorskie). Powierzchnia całkowita jeziora wynosi 62 ha, długość 2,8 km a maksymalna głębokość 4 m. Słupinko jest jeziorem rynnowym, połączonym od zachodu z jeziorem Słupino, a od wschodu z jeziorem Radolnym. Ponadto przez wschodni kraniec jeziora przepływa rzeka Wda. Cały akwen objęty jest obszarem Wdzydzkiego Parku Krajobrazowego.
Przy jeziorze znajduje się miejscowość Słupinko.

</doc>
<doc id="630207" url="https://pl.wikipedia.org/wiki?curid=630207" title="Stowarzyszenie Elektryków Polskich">
Stowarzyszenie Elektryków Polskich

Stowarzyszenie Elektryków Polskich (SEP) – polska organizacja pozarządowa integrująca środowisko elektryków polskiego pochodzenia z całego świata. 
Dzięki otwartej formule członkostwa zrzesza inżynierów i techników, oraz młodych adeptów (uczniów techników i szkół zawodowych) szeroko rozumianej elektryki. SEP zajmuje się głównie działalnością popularyzatorską oraz edukacyjną (szkolenia uprawniające do obsługi urządzeń elektrycznych, w tym uprawnienia do 1 kV). Zajmuje się także oceną zgodności wyrobów elektrycznych niskiego napięcia (od 1933 r.), poprzez Biuro Badawcze ds. Jakości, agendę SEP posiadającą akredytacje krajowe oraz uznania organizacji międzynarodowych i europejskich. Prowadzi też współpracę międzynarodową występując pod angielską nazwą "Association of Polish Electrical Engineers". Należy do krajowej Federacji Stowarzyszeń Naukowo-Technicznych w Polsce oraz do europejskiej organizacji EUREL.
Historia.
Początki Stowarzyszenia sięgają czasów zaborów, kiedy to w XIX w. powstawały lokalne stowarzyszenia elektryków. 27 marca 1899 roku w Warszawie powstała pierwsza taka organizacja pod nazwą Delegacji Elektrotechnicznej z inicjatywy Kazimierza Obrębowicza. W październiku 1903 roku odbył się pierwszy ogólnopolski Zjazd Elektrotechników. W 1904 Delegacja Elektrotechniczna przemianowała się na Koło Elektrotechników, aby w 1907 dołączyć do Stowarzyszenia Techników. We Lwowie od 1901 roku działała organizacja pod nazwą Sekcja Elektrotechniczna przy Towarzystwie Politechnicznym, która powstała z inicjatywy Józefa Tomickiego. W 1908 jej działalność została sformalizowana. Była jedną z pierwszych organizacji tworzących znaczną część współczesnej terminologii elektrycznej w Polsce. W latach 1877–1912 działało na terenach zaboru austriackiego Krakowskie Towarzystwo Techniczne. Jego działalność była związana z powstawaniem pierwszych elektrowni miejskich. W latach 1912–1919 organizacje te podjęły decyzję aby połączyć się w jedną wspólną organizację. W dniach 7–9 czerwca 1919 roku odbył się zjazd na którym powołano Stowarzyszenie Elektrotechników Polskich. Pierwszym Prezesem został wybrany profesor Mieczysław Pożaryski. W 1928 roku organizacja połączyła się ze Stowarzyszeniem Radiotechników Polskich, a w 1929 roku uchwałą zarządu zmieniono nazwę na obecnie stosowaną. W 1939 roku do SEP dołączyło Stowarzyszenie Teletechników Polskich. Proces integracyjny został zakończony.
W szeregach SEP byli także tacy wybitni uczeni jak:
Oddziały SEP.
Biała Podlaska, Białystok, Bielsko-Biała, Bydgoszcz, Chełm, Ciechanów, Częstochowa, Elbląg, Gdańsk, Gliwice, Gorzów Wielkopolski, Jelenia Góra, Kalisz, Katowice (Oddz. Zagłębie Węglowe), Kielce, Konin, Koszalin, Kraków, Krosno, Legnica, Lublin, Łomża, Łódź, Nowa Huta, Olsztyn, Opole, Ostrołęka, Piła, Piotrków Trybunalski, Płock, Poznań, Przemyśl, Radom, Rzeszów, Siedlce, Sieradz, Skierniewice, Słupsk, Suwałki, Szczecin, Tarnobrzeg, Tarnów, Toruń, Wałbrzych, Warszawa, Włocławek, Wrocław, Zamość, Zielona Góra oraz Oddział Elektroniki, Informatyki, Telekomunikacji (łącznie 50 – w porównaniu ze starym podziałem administracyjnym brak oddziałów w Lesznie i Nowym Sączu, w zamian w Gliwicach i Nowej Hucie).
Oddział Gdańsk powstał w 1947 r. w wyniku przekształcenia Oddziału Wybrzeża Morskiego SEP w Gdyni.

</doc>
<doc id="630208" url="https://pl.wikipedia.org/wiki?curid=630208" title="Samuel z Krutitsy">
Samuel z Krutitsy



</doc>
<doc id="630209" url="https://pl.wikipedia.org/wiki?curid=630209" title="Queensbridge">
Queensbridge

Queensbridge (w skrócie QB) – największy komunalny projekt mieszkalny Stanów Zjednoczonych, położony w Queens, na Long Island w Nowym Jorku. Kompleks został otwarty w 1939 roku. Obok kompleksu znajduje się charakterystyczny Most Queensboro. Na kompleks składa się 3142 jednostek mieszkalnych.
W latach 50. podjęto projekt przesiedlenia większości białych mieszkańców dzielnicy o zarobkach powyżej 3000 dolarów rocznie do innych rejonów miasta, w efekcie tworząc enklawę ubogich Afroamerykanów oraz latynosów. Na skutek tych działań Queensbridge jest dziś jedną z najniebezpieczniejszych okolic Nowego Jorku.
Z Queensbridge wywodzi się kilku uznanych amerykańskich raperów, m.in. Nas, Nature, Havoc, Prodigy, Littles, MC Shan, Big Noyd czy Tragedy Khadafi.

</doc>
<doc id="630210" url="https://pl.wikipedia.org/wiki?curid=630210" title="Poligon Nevada">
Poligon Nevada

Poligon Nevada () – poligon atomowy leżący około 105 km na północny zachód od Las Vegas w hrabstwie Nye na obszarze Strefy Sił Powietrznych Nellis. Zarządzany przez Departament Energii Stanów Zjednoczonych.
Powstał 11 stycznia 1951 roku w celu testowania broni jądrowej. W przybliżeniu, 3500 km² pustyni i górzystego terenu. Badania rozpoczęły się od zrzucenia bomby o wagomiarze jednej kilotony na Frenchman Flat 27 stycznia tego samego roku. Wykonano tu wiele znanych rejestracji i zdjęć wybuchów nuklearnych. Na potrzeby wojska wybudowano tu:
W latach 1951–1992 przeprowadzono 925 eksplozji jądrowych z czego 825 podziemnych (sejsmografy wskazują, że mogło być ich więcej). Jest najważniejszym ze wszystkich amerykańskich poligonów. Tylko 129 testów przeprowadzono w innych miejscach (m.in. Pacific Proving Grounds na Wyspach Marshalla).
Na południu znajduje się miasteczko Mercury, w którym są laboratoria Los Alamos, Lawrence Livermore i Sandia National Laboratories. Yucca Mountain jest wygodnym miejscem do przechowywaniach odpadów promieniotwórczych. Od roku 2004 oferowane są wycieczki osób cywilnych po bezpiecznych miejscach. Zakazany jest handel i zbieranie pamiątek.
2 czerwca 2006 roku postanowiono rozpocząć testowanie broni konwencjonalnej (Divine Strake). Mimo poparcia George’a W. Busha, Kongres Stanów Zjednoczonych jest niechętny finansowaniu prób atomowych, do czego przychylają się także rządy stanowe Nevady i Utah. Decyzją Kongresu, operacja została bezterminowo zawieszona.

</doc>
<doc id="630212" url="https://pl.wikipedia.org/wiki?curid=630212" title="Mikołaj z Krutitsy">
Mikołaj z Krutitsy



</doc>
<doc id="630214" url="https://pl.wikipedia.org/wiki?curid=630214" title="Jerzy Siewierski">
Jerzy Siewierski

Jerzy Kwiryn Siewierski, herbu Ogończyk, Siewierscy, (ur. 3 czerwca 1932 w Warszawie, zm. 20 listopada 2000 tamże) – polski pisarz, scenarzysta filmowy, wolnomularz.
W 1956 ukończył studia historyczne na Wydziale Historycznym Uniwersytetu Warszawskiego. W tymże roku wraz z Leszkiem Szymańskim, Romanem Śliwonikiem i grupą młodych, aspirujących literatów, założył pismo Współczesność, będąc autorem jego tytułu.
Wieloletni redaktor i krytyk literacki dwutygodnika Nowe Książki. Znany przede wszystkim jako autor powieści kryminalnych (również pod pseudonimem George Quiryn) z dziedziny SF i horroru (powieści grozy) oraz popularnonaukowych opracowań dotyczących wolnomularstwa i polskiej tradycji ezoterycznej. Pierwszy w Polsce opracował monograficznie temat powieści kryminalnej jako gatunku literackiego i przystępnie podjął tematykę wolnomularstwa. Współautor scenariuszy filmowych ("Brylanty pani Zuzy", "Powrót wilczycy"). Pochowany na cmentarzu Powązkowskim w Warszawie (kwatera 218-6-22/23).
Ojciec Wojciecha Kwiryna Siewierskiego (Voytek Siewierski), venture kapitalisty w Dolinie Krzemowej w Kalifornii i jednego z najwybitniejszych światowych ekspertów w dziedzinie telekomunikacji komórkowej.
Krytyka.
Stanisław Barańczak, recenzując "Zaufajcie Drakuli", zauważył m.in.: „Talent [literacki] jest akurat tą zaletą, której – tak się jakoś złożyło – George Quiryn nie posiada zupełnie”.

</doc>
<doc id="630215" url="https://pl.wikipedia.org/wiki?curid=630215" title="Droga wojewódzka nr 761">
Droga wojewódzka nr 761

Droga wojewódzka nr 761 (DW761) – droga wojewódzka z Kielc do Piekoszowa o długości 9 km. Droga w całości znajduje się na terenie powiatu kieleckiego oraz miasta Kielce w województwie świętokrzyskim.

</doc>
<doc id="630216" url="https://pl.wikipedia.org/wiki?curid=630216" title="DW761">
DW761



</doc>
<doc id="630217" url="https://pl.wikipedia.org/wiki?curid=630217" title="Cerkiew św. Eliasza w Białymstoku">
Cerkiew św. Eliasza w Białymstoku

Cerkiew pod wezwaniem św. Proroka Eliasza – prawosławna cerkiew parafialna w Białymstoku. Należy do dekanatu Białystok diecezji białostocko-gdańskiej Polskiego Autokefalicznego Kościoła Prawosławnego.
Położenie.
Cerkiew znajduje się na osiedlu Dojlidy, przy ulicy księdza Aleksandra Tomkowida 6.
Historia.
W 1874 prawosławny baron Rydygier wybudował na cmentarzu kaplicę-grobowiec, w którym pochował swego tragicznie zmarłego syna (kapitana armii rosyjskiej, stacjonującego we Francji), a następnie swoją żonę i brata. W okresie II wojny światowej (lata 1941–1944) cerkiew służyła za skład amunicji armii niemieckiej. Po wycofaniu się wrogich wojsk, kaplica została wyremontowana i zamknięta na klucz. Ponowna konsekracja świątyni nastąpiła w 1946. Pięć lat później rozpoczęto rozbudowę istniejącej kaplicy na pełnowymiarową cerkiew. W latach 1953–1970 nastąpił dynamiczny rozwój przedmieść Białegostoku – Dojlid. W związku z tym zaistniała potrzeba ponownej rozbudowy cerkwi. W 1963 położono kamień węgielny pod budowę nowej świątyni, która powstała na fundamentach starszej kaplicy. Rozbudowa zakończyła się w 1970 i świątynia uzyskała obecny wygląd.
W 2021 r. ukończono gruntowny remont wnętrza cerkwi, w ramach którego pokryto ściany nowymi freskami, odrestaurowano ikonostas, wymieniono podłogę oraz główne drzwi wejściowe.
Architektura i wnętrza.
Budowę cerkwi prowadzono pod kierunkiem prof. Adama Stalony-Dobrzańskiego (z krakowskiej ASP), natomiast freski wykonał J. Łotowski. Cerkiew została wybudowana w stylu nowogrodzkim na planie prostokąta. Wokół świątyni znajduje się cmentarz prawosławny o powierzchni jednego hektara (zał. 1874), na którym znajdują się m.in. nagrobki ofiar powstania styczniowego. 
We wnętrzu świątyni znajdują się:

</doc>
<doc id="630219" url="https://pl.wikipedia.org/wiki?curid=630219" title="Knittelvers">
Knittelvers

Knittelvers – rodzaj formy poetyckiej spotykany w językach germańskich (zwłaszcza w niemieckim i szwedzkim). Forma ta charakteryzuje się rymami parzystymi (typu aa) oraz dosyć znormalizowanym rytmem, który w wypadku niemieckiego knittelvers oscylował wokół 8-9 sylab na wers, zaś w wypadku szwedzkiego oscylował wokół 3-4 akcentów na wers przy zmiennej liczbie sylab. W Niemczech knittelvers był szczególnie popularny w wiekach XV-XVII, zaś w Szwecji w średniowieczu. Forma ta używana była też przez bardziej współczesnych pisarzy. Na przykład zastosował ją Goethe w swoim "Fauście". Inne przykłady utworów zapisanych w tej formie to:
W polskiej tradycji krytycznoliterackiej knittelvers jest synonimem nieudolnej i prymitywnej formy zbliżonej do rymowanki. Strukturę podobną do szwedzkiego knittelvers ma na przykład "Rozmowa Mistrza Polikarpa ze Śmiercią":
 Polikarpus, tak wezwany, (3)
 Mędrzec wieliki, mistrz wybrany, (4)
 Prosił Boga o to prawie, (3)
 By uźrzał śmierć w jej postawie. (5)

</doc>
<doc id="630223" url="https://pl.wikipedia.org/wiki?curid=630223" title="Medal Służby Wojennej w Afryce Południowej">
Medal Służby Wojennej w Afryce Południowej

Medal Służby Wojennej w Afryce Południowej (ang. "South African Medal for War Service") – odznaczenie brytyjskie ustanowione w roku 1946; jeden z medali przyznawanych za udział w II wojnie światowej.
Zasady nadawania.
Medal był przyznawany mężczyznom i kobietom, którzy służyli co najmniej 2 lata w oficjalnych organizacjach jako wolontariusze w Południowej Afryce lub w rejonach zamorskich; tak długo, jak ich służba była ochotnicza i bezpłatna.
Ci, którzy zakwalifikowali się do medalu Africa Service Medal, nie mogli otrzymać tego medalu.
Opis medalu.
Medal okrągły, srebrny o średnicy 36 mm.
awers: godło Południowej Afryki
rewers: wieniec z kwiatów protei wokół dat 1939 i 1945, na obwodzie inskrypcja w językach angielskim "SOUTH AFRICA FOR WAR SERVICES" po lewej i afrykanerskim "SUID AFRIKA VIR OORLOGDIENSTE" po prawej.
Wstążka to trzy równe pasy będące barwami narodowymi Południowej Afryki.

</doc>
<doc id="630226" url="https://pl.wikipedia.org/wiki?curid=630226" title="Anne Rampling">
Anne Rampling



</doc>
<doc id="630227" url="https://pl.wikipedia.org/wiki?curid=630227" title="Atlético Huila">
Atlético Huila

Club Deportivo Atlético Huila, często zwany Atlético Huila jest kolumbijskim klubem piłkarskim z siedzibą w mieście Neiva. Klub założony w roku 1990 rozgrywa swoje mecze domowe na stadionie Estadio Guillermo Plazas Alcid mieszczącym około 23 000 widzów.

</doc>
<doc id="630229" url="https://pl.wikipedia.org/wiki?curid=630229" title="Wrocław-Leśnica">
Wrocław-Leśnica



</doc>
<doc id="630231" url="https://pl.wikipedia.org/wiki?curid=630231" title="Topkapi">
Topkapi



</doc>
<doc id="630232" url="https://pl.wikipedia.org/wiki?curid=630232" title="Protea królewska">
Protea królewska

Protea królewska ("Protea cynaroides") – gatunek rośliny z rodziny srebrnikowatych ("Proteaceae" Juss.). Występuje w Afryce Południowej. Stanowi jeden z elementów godła Południowej Afryki.
Filatelistyka.
Poczta Polska wyemitowała 15 maja 1968 r. znaczek pocztowy przedstawiający proteę królewską (opis na znaczku "Protea cynaroides") o nominale 90 gr, w serii "Kwiaty". Druk w technice offsetowej na papierze kredowym. Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r.

</doc>
<doc id="630234" url="https://pl.wikipedia.org/wiki?curid=630234" title="Kliczkowy">
Kliczkowy

Kliczkowy (dodatkowa nazwa w j. kaszub. Klëczkòwë; niem. "Klitzkau") – wieś w Polsce, położona w województwie pomorskim, w powiecie kościerskim, w gminie Karsin, na obrzeżach Wdzydzkiego Parku Krajobrazowego. Wieś jest częścią składową sołectwa Górki. 
W latach 1975–1998 miejscowość należała administracyjnie do województwa gdańskiego.

</doc>
<doc id="630237" url="https://pl.wikipedia.org/wiki?curid=630237" title="Mick Jones">
Mick Jones

Muzycy:
Piłkarze:

</doc>
<doc id="630238" url="https://pl.wikipedia.org/wiki?curid=630238" title="Droga wojewódzka nr 431">
Droga wojewódzka nr 431

Droga wojewódzka nr 431 (DW431) – droga wojewódzka klasy G w środkowej części woj. wielkopolskiego o długości 22 km. Droga przebiega przez powiat poznański (gminy: Kórnik, Mosina, Stęszew).
W październiku 2020 roku, na mocy uchwały Sejmiku Województwa Wielkopolskiego, odcinek od Dymaczewa Nowego do Dębiny, o długości 13 km, został wyłączony z przebiegu drogi nr 431 i przeklasyfikowany na drogę powiatową.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi dopuszczalny był ruch pojazdów o nacisku pojedynczej osi do 10 ton.

</doc>
<doc id="630239" url="https://pl.wikipedia.org/wiki?curid=630239" title="St. Louis Blues">
St. Louis Blues

St. Louis Blues – amerykański klub hokejowy z siedzibą w St. Louis (Missouri), występujący w lidze NHL.
Historia.
Klub został założony i włączony do NHL w 1967 roku. Jej nazwa pochodzi od melodii W.C.Handy’ego. Zespół wielokrotnie był w swojej historii na krawędzi bankructwa.
Zespół posiada afiliacje w postaci klubów farmerskich w niższych ligach. Tę funkcję pełnią Peoria Rivermen w lidze AHL i Evansville IceMen w rozgrywkach ECHL.
12 czerwca 2019, Blues, po raz pierwszy w historii klubu, zdobyli Puchar Stanleya, pokonując Boston Bruins 4-1 w siódmym meczu finałów.

</doc>
<doc id="630242" url="https://pl.wikipedia.org/wiki?curid=630242" title="Chlorytoid">
Chlorytoid

Chlorytoid – minerał z gromady krzemianów. Należy do grupy minerałów rzadkich, rozpowszechnionych tylko w niektórych regionach Ziemi.
Nazwa nawiązuje do powierzchownego podobieństwa tego minerału do chlorytów, lecz bardzo różniący się od strukturalnie, w 1837 roku został zidentyfikowany jako oddzielny minerał.
Charakterystyka.
Właściwości.
Tworzy kryształy o pokroju blaszkowym, płytkowym, tabliczkowym o pseudoheksagonalnym pokroju. Występuje w skupieniach zbitych, łuseczkowatych, płytkowych, włóknistych. Cienkie płytki minerału charakteryzują się wyraźnym pleochroizmem. Tworzy odmiany zasobne w magnez – (sismondyt) i mangan – (ottrelit).
Występowanie.
Występuje w skałach przeobrażonych metamorficznych w strefie epi. Powstał pod wpływem temperatury i ciśnienia. Znany z niektórych zieleńców, łupków glaukofanowych, marmurów, hornfelsów. Współwystępuje z chlorytem, kwarcem, miką, staurolitem, granatem, korundem.
Miejsca występowania:

</doc>
<doc id="630243" url="https://pl.wikipedia.org/wiki?curid=630243" title="Zakonnica">
Zakonnica

Zakonnica – kobieta będąca członkinią zakonu.
Kościół katolicki.
W Kościele katolickim według kan. 207 § 2 kodeksu prawa kanonicznego spośród duchownych i świeckich osób wywodzą się wierni, którzy profesją rad ewangelicznych, przez śluby lub inne święte więzy, zatwierdzone i uznane przez Kościół, w sposób szczególny poświęcają się Bogu, a także pomagają w zbawczej misji Kościoła. Ich stan, choć nie odnosi się do hierarchicznej struktury Kościoła, jednak należy do jego życia i świętości.
Zakonnice opierają życie we wspólnotach na konstytucjach i dyrektoriach generalnych, które stanowią o sposobach ich życia, działaniach, celach.
W Kościele katolickim każde zgromadzenie zakonne posiada swój charyzmat, ale zadaniem każdego jest prowadzenie życia w zjednoczeniu z Bogiem, szczególnie poprzez nauczanie i wychowanie dzieci i młodzieży. W Polsce żyje około 30 tysięcy zakonnic.
Kościół Katolicki Mariawitów.
Zakonnice w Kościele Katolickim Mariawitów należą do Katolickiego Zgromadzenia Sióstr Mariawitek. Charakterystyczny dla zgromadzenia jest silny kult „Mateczki” Kozłowskiej, uznanej za świętą, jak i za „małżonkę i oblubienicę Barankową”, czyli duchową żonę Chrystusa. Na czele Katolickiego Zakonu Sióstr Mariawitek stoi Rada Przełożonych, w skład której wchodzi: przełożona kapłaństwa niewiast, przełożona Zgromadzenia Sióstr Mariawitek i arcybiskup (lub arcykapłanka) jako przewodniczący Rady.
Kościół Ewangelicko-Augsburski.
Jeżeli chodzi o Kościół Ewangelicko-Augsburski, to instytucja zakonów została odrzucona w okresie reformacji, dziś odpowiednikiem luterańskich zakonnic są diakonisy. Diakonat Eben-Ezer to stowarzyszenie sióstr diakonis Kościoła Ewangelicko-Augsburskiego w RP. Diakonisy pracują w Domu Macierzystym, Domach Opieki: „Sarepta” w Węgrowie i „Emaus” w Dzięgielowie oraz Domu Gościnnym „Betania” w Bielsku-Białej, prowadzą „Rok służby dla Pana”, pomagają ludziom z okolicy, prowadzą kurs geriatryczny itp.

</doc>
<doc id="630245" url="https://pl.wikipedia.org/wiki?curid=630245" title="Jolanta Zawadzka">
Jolanta Zawadzka

Jolanta Zawadzka (ur. 8 lutego 1987 we Wrocławiu) – polska szachistka, arcymistrzyni od 2005 roku.
Kariera szachowa.
Od najmłodszych lat wielokrotnie uczestniczyła w finałowych turniejach o mistrzostwo Polski we wszystkich grupach wiekowych. W swoim dorobku posiada 5 tytułów mistrzyni Polski juniorek, które zdobyła w latach: 1997 (do lat 10), 1999 (w Wiśle, do lat 12), 2003 (w Krynicy, do lat 16), 2004 (w Łebie, do lat 18) oraz 2005 (w Środzie Wlkp., do lat 20).
Od roku 1997 była stałą uczestniczką mistrzostw świata i Europy juniorek. Największy sukces osiągnęła w roku 2004, zdobywając w Heraklionie tytuł mistrzyni świata do 18 lat. Dwa lata wcześniej, w roku 2002 w hiszpańskim mieście Peníscola została wicemistrzynią Europy do lat 16. Do sukcesów może zaliczyć również występy w roku 2001: IV miejsce na mistrzostwach Europy w Chalkidiki oraz VI na mistrzostwach świata w Oropesa del Mar (oba turnieje do lat 14). W październiku 2007 zdobyła srebrny medal na rozgrywanych w Erywaniu mistrzostwach świata juniorek do lat 20. W 2010 r. wystąpiła w Antiochii w pucharowym turnieju o mistrzostwach świata kobiet, w I rundzie przegrywając z Elisabeth Pähtz. W 2015 r. podzieliła I m. (wspólnie z m.in. Eduardem Andriejewem i Michaiłem Simancewem) w kołowym arcymistrzowskim turnieju w Mariańskich Łaźniach.
W finałach mistrzostw Polski seniorek występuje od 2001 roku. W swoim dorobku posiada 12 medali mistrzostw kraju: cztery złote (Trzebinia 2006, Warszawa 2011, Poznań 2015, Warszawa 2018), pięć srebrnych (Barlinek 2007, Bogatynia 2009, Chorzów 2013, Warszawa 2014, Poznań 2016) oraz trzy brązowe (Suwałki 2005, Warszawa 2010, Warszawa 2012).
Wielokrotnie reprezentowała Polskę w rozgrywkach drużynowych, m.in.:
Jest wychowanką sekcji szachowej przy Młodzieżowym Domu Kultury Wrocław „Śródmieście”, aktualnie reprezentuje barwy wrocławskiego klubu „Polonia”.
Najwyższy ranking w dotychczasowej karierze osiągnęła 1 lipca 2018, z wynikiem 2439 punktów zajmowała wówczas 32. miejsce na światowej liście FIDE wśród kobiet, jednocześnie zajmując 2. miejsce (za Moniką Soćko) wśród polskich szachistek.
Życie prywatne.
Brat Jolanty Zawadzkiej, Stanisław, również jest znanym szachistą (posiada tytuł mistrza międzynarodowego).

</doc>
<doc id="630249" url="https://pl.wikipedia.org/wiki?curid=630249" title="Kościół św. Jadwigi we Wrocławiu-Leśnicy">
Kościół św. Jadwigi we Wrocławiu-Leśnicy

Kościół św. Jadwigi we Wrocławiu - Leśnicy - położony jest w zachodniej części Wrocławia, Leśnicy, przy ul. Wolskiej. Jest niewielką budowlą jednonawową, otoczoną dawniej cmentarzem (zachowanym dziś tylko od północnej strony kościoła).
Historia i architektura.
Pierwsze wzmianki o leśnickim kościele sięgają 1248. Była to prawdopodobnie świątynia drewniana. Dopiero w połowie XIV wieku (możliwe, że w 1365) zbudowano nowy kościół gotycki, którego mury częściowo zachowały się do dziś. 
Wielokrotnie był przebudowywany, zwłaszcza w wieku XVII-XVIII, dlatego dominującym stylem jest tu barok. W 1690 do kościoła dobudowano drewnianą dzwonnicę, która w latach 1785-1786 została zastąpiona wieżą, wybudowaną z kamienia polnego i cegły wypalanej z rudy darniowej. Z uwagi na nietypowy dla swej epoki budulec wieża ta nieco przypomina mury średniowieczne. Również w nietypowy sposób wieża została ulokowana - przy prezbiterium, a nie przy fasadzie kościoła. W 1787 w wieżę kościoła uderzył piorun, co spowodowało zawalenie się górnej części wieży. Odbudowywano ją długo, aż w 1810 zyskała formę obecną. Górna część wieży została ozdobiona neogotyckimi maswerkami. Jest to jeden z pierwszych (możliwe, że pierwszy) zachowanych przykładów neogotyku w architekturze na Śląsku.
W 1739 rozpoczęto zmianę wystroju świątyni na barokowy. W pracach tych brał udział jeden z najlepszych po Willmannie barokowych malarzy śląskich - Felix Anton Scheffler. Artysta wykonał dla kościoła freski w owalnych obramowaniach na suficie świątyni. Są to "Zwiastowanie", "Nawiedzenie Marii", "Pokłon pasterzy", "Ofiarowanie Jezusa" i "Nauczanie Jezusa w świątyni". Oprócz dekoracji malarskiej na suficie zachowało się zabytkowe wyposażenie (kościół nie był zniszczony podczas II wojny światowej). Najważniejsze jego elementy to:
Po roku 2000 wiele zabytkowych elementów kościoła św. Jadwigi poddano gruntownej renowacji i konserwacji. 

</doc>
<doc id="630250" url="https://pl.wikipedia.org/wiki?curid=630250" title="Geser süm">
Geser süm

Geser süm (mon. Гэсэр сγм) – klasztor buddyjski w Ułan Bator w Mongolii. 
Założony w latach 1919–1920 z inicjatywy chińskiego kupca Dzachar Güwe. Klasztor zbudowany został w stylu chińskim, pierwotnie był użytkowany przez taoistów. W 1933 roku przestał pełnić funkcje kultowe, miały w nim siedzibę rozmaite organizacje. Na początku lat dziewięćdziesiątych XX w. przywrócono mu funkcje kultowe, obecnie użytkowany jest przez wyznawców buddyzmu tybetańskiego.

</doc>
<doc id="630252" url="https://pl.wikipedia.org/wiki?curid=630252" title="Materiał samozapalny">
Materiał samozapalny

Materiał samozapalny – jest to materiał palny, substancja lub mieszanina, która ma temperaturę samozapłonu niższą od temperatury pokojowej. Takie substancje są piroforyczne, tj. w zetknięciu z powietrzem () ulegają samozapłonowi (samorzutnie zapalają się). 
Należą do nich np. fosfor biały, siarczek fosforu, fosforki metali, rubid, cez, silnie rozdrobnione metale użytkowe (np. żelazo), wiele związków metaloorganicznych (np. trietyloglin). 
Istnieją również mieszaniny, które ulegają samozapłonowi w temperaturze pokojowej po zmieszaniu składników, np. gliceryna + nadmanganian potasu lub sproszkowany cynk + azotan amonu + woda. 

</doc>
<doc id="630254" url="https://pl.wikipedia.org/wiki?curid=630254" title="Blokada Berlina">
Blokada Berlina

Blokada Berlina (Zachodniego) – jeden z pierwszych poważnych kryzysów zimnej wojny, mający miejsce w latach 1948–1949 w Berlinie Zachodnim.
Historia.
Wraz z upływem czasu od zakończenia II wojny światowej stosunki między Związkiem Radzieckim a zachodnimi aliantami pogarszały się, co znajdowało odzwierciedlenie w dyskusjach na temat przyszłości Niemiec. Bezpośrednią przyczyną kryzysu była reforma walutowa, przeprowadzona bez uzgodnienia z ZSRR przez zachodnich aliantów w ich strefach okupacyjnych (ZSRR, zgodnie ze swą polityką utrzymywania Niemiec w osłabieniu, drukował takie ilości reichsmarek, że zaczęto zamiast nich używać papierosów, jako środka transakcji barterowych) – 20 czerwca 1948 reichsmarka została zastąpiona przez markę niemiecką.
Związek Radziecki obawiał się, że straci gospodarczą kontrolę nad swoją częścią Niemiec i w nocy z 23 na 24 czerwca okupacyjne władze strefy radzieckiej zarządziły blokadę zachodnich sektorów Berlina oraz odcięły dostawy energii elektrycznej. Lądowe szlaki komunikacyjne wiodące przez radziecką strefę okupacyjną (amerykańskie, brytyjskie i francuskie sektory Berlina stanowiły enklawę na terytorium kontrolowanym przez Sowietów) zostały zablokowane, w odpowiedzi na co mocarstwa zachodnie (USA i Wielka Brytania) rozpoczęły tworzenie mostu powietrznego. Amerykanie swoje działania określili mianem operacji Vittles, Brytyjczycy – operacją Plainfare. Początki mostu powietrznego, na małą skalę, dla własnych potrzeb, Amerykanie wdrożyli już 1 kwietnia 1948, a po nich Brytyjczycy. Natychmiast po wprowadzeniu pełnej blokady, alianci zachodni rozpoczęli niemającą do tej pory precedensu akcję zaopatrywania całego miasta mostem powietrznym.
Blokada trwała niemal 11 miesięcy i zakończyła się zwycięstwem mocarstw zachodnich, głównie Stanów Zjednoczonych. Lotnictwo tych państw było w stanie dostarczać zaopatrzenie (węgiel, żywność) mieszkańcom zachodniej części Berlina w wystarczającej ilości. Władze radzieckie, wobec fiaska prowadzonej polityki, na początku maja 1949 podjęły decyzję o zniesieniu blokady (wpływ na tę decyzję miało też utworzenie NATO, co było demonstracją siły państw zachodnich). Zakończyła się ona 12 maja, choć loty w ramach mostu powietrznego odbywały się jeszcze przez kilka miesięcy.
Łącznie w czasie trwania blokady w ramach mostu powietrznego odbyło się 278 228 lotów, w których przewieziono 2 326 406 ton zaopatrzenia (w tym 1 421 119 ton węgla), a w wypadkach lotniczych zginęło 31 pilotów amerykańskich i 41 brytyjskich. W tym brytyjski RAF dostarczył 394 509 ton zaopatrzenia w 65 857 lotach. Po stronie brytyjskiej brało udział także 25 przewoźników cywilnych, których samoloty były czarterowane. Początkowo ciężar spoczywał głównie na standardowych dwusilnikowych samolotach transportowych Douglas C-47 Skytrain (Dakota) z czasów wojny, stopniowo uzupełnianych i zastępowanych przez cięższe typy, jak Douglas C-54 Skymaster i Avro York. Po stronie brytyjskiej używano nawet łodzi latających Short Sunderland.
Na początku jesieni dostawy wynosiły 5620 ton dziennie, a rekordowego 16 kwietnia 1949 (przed niedzielą wielkanocną) dostarczono 13 tys. t ładunków przy 1400 lotach.
Blokada Berlina, zwana także pierwszym kryzysem berlińskim, przyspieszyła proces podziału Niemiec na dwa kraje. Nastąpiło także rozdzielenie władz Berlina. W czerwcu 1948 miała miejsce narada w Londynie, podczas której państwa zachodnie odrzuciły propozycję ZSRR, zmierzającą do utworzenia jednego rządu ogólnoniemieckiego. Stało się jasne, iż Niemcy zostaną podzielone na dwa odrębne państwa, które dostaną się w różne strefy wpływów. Doszło więc do utworzenia dwóch państw niemieckich: Republiki Federalnej Niemiec (23 maja 1949 weszła w życie nowa konstytucja) i Niemieckiej Republiki Demokratycznej (7 października 1949) oraz enklawy Berlina Zachodniego.

</doc>
<doc id="630257" url="https://pl.wikipedia.org/wiki?curid=630257" title="Pierwszy kryzys berliński">
Pierwszy kryzys berliński



</doc>
<doc id="630258" url="https://pl.wikipedia.org/wiki?curid=630258" title="Berliński most powietrzny">
Berliński most powietrzny



</doc>
<doc id="630259" url="https://pl.wikipedia.org/wiki?curid=630259" title="Permutacja spółgłoskowa">
Permutacja spółgłoskowa

Permutacja spółgłoskowa, alternacja spółgłoskowa – zjawisko, polegające na regularnej, gramatycznie uwarunkowanej wymianie spółgłosek na początku lub (zależnie od sufiksu) na końcu rdzenia wyrazu, zgodnie z wzorcem szeregu permutacyjnego, odpowiednio zachodzą permutacje (dla języka fulfulde):
Spółgłoski w, y, r, f, s, h tworzą szereg szczelinowy, spółgłoski b, g, d, p, c, k- szereg zwarty, spółgłoski mb, ng, nj i nd- prenazalizowany, niepełny, bo nie podlegają prenazalizacji p, c, k.
Spółgłoski l, t, nosowe i glottalizowane w permutacji nie uczestniczą.
Permutacja na równi z sufiksem jest wykładnikiem klasy rzeczownika, osoby, związku rzeczownika z przymiotnikiem.
Aczkolwiek permutacja spółgłoskowa jest potwierdzona tylko dla języków atlantyckich z rodziny językowej nigero-kongijskiej, to jednak analogicznymi procesami są lenicja i nazalizacja w językach celtyckich z indoeuropejskiej rodziny językowej (podobnym przykładem są wymiany spółgłosek na granicy rdzenia i końcówki w językach słowiańskich, na przykład polskie "róg-"rożek", "buk- "buczek)".

</doc>
<doc id="630263" url="https://pl.wikipedia.org/wiki?curid=630263" title="José Figueres Ferrer">
José Figueres Ferrer

José Figueres Ferrer (ur. 25 września 1906 w San Ramon w prowincji Alajuela, zm. 8 czerwca 1990 w San José) – polityk kostarykański, inżynier, ekonomista, filozof i plantator kawy.
Założyciel (1949) i przywódca socjaldemokratycznej Partii Wyzwolenia Narodowego (PLN). W latach 1953–1958 i 1970–1974 prezydent. Jego synem był José María Figueres Olsen (ur. 1954), prezydent Kostaryki w latach 1994–1998.
Życiorys.
Ojciec, doktor Mariano Figueres Forges i matka, nauczycielka Paquita Ferrera Minguella, uciekli z Hiszpanii z powodu zamieszek i osiadli w San Ramon, gdzie urodził się José (najstarszy z czworga rodzeństwa). W dzieciństwie okazywał zainteresowanie dla matematyki i fizyki. Ukończył seminarium w stolicy kraju San José, następnie podjął naukę korespondencyjną w szkole w Scranton (w stanie Pensylwania). Potem, co wywołało sprzeciw ojca, wyjechał do Bostonu, gdzie chodził na kursy hydroenergetyki inżynieryjnej na tamtejszym Instytucie Technologii (MIT), której nie udało mu się ukończyć. Oprócz nauki zajmował się w Bostonie pracą w kompanii herbacianej, a także tłumacza. Często odwiedzał Bostońską Bibliotekę Publiczną Publicznej, wybierając z jej zbiorów dzieła o filozofii społecznej (José Martí, Immanuel Kant, Cervantes i Friedrich Nietzsche) oraz hydroenergetyce.
W 1928 reemigrował i zajął się przemysłem, handlem i rolnictwem. Kupił część obszaru na wyżynie Terrazu (znajdującej się na południe od Cartago), gdzie założył farmę La Lucha sin Fin („Walka bez końca”). Uprawiał na niej kawę i prowadził fabrykę lin, zatrudniając ponad 1000 pracowników. Budował mieszkania, oferował opiekę medyczną i rozrywkę swoim pracownikom – mówił o sobie że jest farmerem socjalistą. Do ich użytku powstała również mała farma warzywna, a dla ich dzieci darmowe przydziały mleka. Dzierżawcy jego gruntów mogli odsprzedawać mu konopie po cenach rynkowych lub dostarczać je gdzie indziej, jeśli znaleźli lepsze warunki sprzedaży. Zadebiutował w polityce, kiedy 8 lipca 1942 poprowadził audycję radiową skierowaną przeciwko Rafaelowi Calderonowi Guardii, wytykając mu niezainicjowanie prób zahamowania zamieszek, które wydarzyły się kilka dni wcześniej w stolicy. Aresztowany i oskarżony o pronazistowskie szpiegostwo, wyjechał 11 lipca do Meksyku, gdzie utrzymywał bliskie kontakty ze środkowoamerykańskimi i karaibskimi prezydentami, z którymi utworzył tzw. Legion Karaibów. W 1944 roku powrócił do Kostaryki gdzie założył centrolewicową Partię Demokratyczną.
Opowiadał się za przereformowaniem Kostaryki na wzór socjalistyczny, obarczając zarzutami korupcji i defraudacji rząd Rafaela Calderona. W 1945 i w 1946 bezskutecznie dążył do jego obalenia. W 1947 roku na swojej farmie zainicjował trening własnych siedmiusetosobowych oddziałów, które nazwał Armią Wyzwolenia Narodowego. Składały się głównie z właścicieli ziemskich i studentów.Po próbie sfałszowania wyborów podjętej przez Teodoro Picado Michalskiego 10 marca 1948 rozpoczął pięciotygodniową wojnę domową, w której odniósł zwycięstwo. Figueres stanął na czele junty (Junta Fundatora), objął też stanowisko ministra spraw zagranicznych. Taki był początek II Republiki Kostaryki. Rząd nadał prawa wyborcze kobietom i ludności murzyńskiej (unieważnienie zakazu opuszczania przez nią prowincji Limon), zagwarantowała edukację publiczną dla wszystkich obywateli, zabraniała dwukrotnemu z rzędu kandydowaniu na prezydenta kraju, upaństwowiła banki, a także wprowadziła instytucję Trybunału Wyborczego, mającego nadzorować przebieg każdych kolejnych w przyszłości wyborów prezydenckich. W miejsce koszar zlikwidowanej armii kostarykańskiej powstało Muzeum Narodowe. W 1951 stworzył Partię Wyzwolenia Narodowego (PLN), a podczas drugiej kadencji – Kostarykański Instytut Elektryczności (ICE) oraz Ministerstwo Turystyki. Przywrócił trakcję tramwajową w stolicy Kostaryki. Opiekował się prywatnym sektorem przemysłowym i stymulował państwowe zakłady. Występował przeciwko Stanom Zjednoczonym, obwiniając ich rząd o wspomaganie latynoamerykańskich dyktatur. Dał wyraz tej krytyce zbojkotowaniem w 1954 roku Międzyamerykańskiej Konferencji w Wenezueli. W tym samym roku rząd udzielił wsparcia nikaraguańskiemu przywódcy opozycji Emilianowi Chamorro Vargasowi, który zorganizował spisek mający na cele uprowadzenie tamtejszego dyktatora, Anastasio Somozy Garcíi. Po odkryciu spisku Somoza aresztował spiskowców a dnia 11 stycznia 1954 roku zaatakował Kostarykę. Wojna okazała się sukcesem Kostaryki, która zadała nikaraguańskiej armii katastrofalne straty.
Wspólnie z kubańskim aktywistą Cordem Meyerem Figueres stworzył w 1960 Międzyamerykański Demokratyczny Ruch Społeczny (INADESMO), który udzielił pomocy pieniężnej Pierwszej Konferencji Partii Ludowych Ameryki Łacińskiej w Peru (sierpień 1960). W maju następnego roku Meyer poprosił Fugueresa o zaaranżowanie na swojej farmie La Lucha konferencji w dniach 12–20 maja 1961 dominikańskich przywódców opozycji na emigracji – Juana Boscha i Horacio Ornesa. Udzielał wsparcia kubańskim ruchom walczącym z dyktaturą Fulgencio Batity aż do dojścia do władzy Fidela Castro, którego początkowo wspierał. Gdy w 1959 roku przyleciał na Kubę, w trakcie swojego wystąpienia przestrzegał Castro przed ideologią komunizmu co poskutkowało sporem i odebraniem mu przez Kubańczyków mikrofonu. W trakcie trzeciej kadencji w latach 70. zbliżył się do krajów bloku socjalistycznego: nawiązał stosunki dyplomatyczne z ZSRR (Kostaryka stała się pierwszym środkowoamerykańskim państwem, które to uczyniło) i NRD, a w 1973 – z Kubą. Przyjął też wizytę rumuńskiego dyktatora Nicolae Ceaușescu. Poprawką do konstytucji pozwolił Partii Komunistycznej na uczestnictwo w wyborach. W 1972 Kostaryka znalazła nowy rynek zbytu na kawę w ZSRR. W 1979 opowiedział się za antysomozistowską rewolucją Sandinistów.
Życie prywatne.
Uchodził za zagorzałego przeciwnika alkoholu. W okresie jego rządów na przyjęciach państwowych nie podawano alkoholu, a w trakcie zaprzysiężenia rządu w 1948 roku toast wznoszono nie za pomocą szampana, lecz wody. Oficjalnym powodem tej decyzji było to że szampan jest stosunkowo drogim alkoholem.

</doc>
<doc id="630267" url="https://pl.wikipedia.org/wiki?curid=630267" title="Dar' echijn süm">
Dar' echijn süm

Dar' echijn süm – klasztor buddyjski w Mongolii, położony na obrzeżach Ułan Bator.
Ufundowany w 1779 roku. Zamknięty w latach trzydziestych XX wieku, ponownie funkcjonuje od lat dziewięćdziesiątych. Obecnie użytkowany jako klasztor żeński, w którym mieszka kilkanaście mniszek.

</doc>
<doc id="630268" url="https://pl.wikipedia.org/wiki?curid=630268" title="Makrobiusz (imię)">
Makrobiusz (imię)

Makrobiusz – imię męskie pochodzenia greckiego, od "Makrôbios", oznaczające "ten, który ma długie życie". Patronem tego imienia jest św. Makrobiusz z Afryki, wspominany razem ze św. Julianem.
Makrobiusz imieniny obchodzi 13 września.

</doc>
<doc id="630271" url="https://pl.wikipedia.org/wiki?curid=630271" title="Mauryliusz">
Mauryliusz

Mauryliusz – imię męskie pochodzenia łacińskiego, którego patronem jest m.in. św. Mauryliusz, biskup Angers we Francji. Imieniny obchodzi 13 września.

</doc>
<doc id="630274" url="https://pl.wikipedia.org/wiki?curid=630274" title="Sudomie">
Sudomie

Sudomie (kaszb. "Jezoro Sudomié") – przepływowe jezioro wytopiskowe na wschodnim krańcu Równiny Charzykowskiej (powiat kościerski, województwo pomorskie). Powierzchnia całkowita jeziora wynosi 173,5 ha, Sudomie jest jeziorem o urozmaiconej i zalesionej linii brzegowej, leżącym na północnym obrzeżu Wdzydzkiego Parku Krajobrazowego w bliskim sąsiedztwie Kościerzyny. Akwenem jeziora prowadzi szlak wodny Graniczna-Trzebiocha.

</doc>
<doc id="630280" url="https://pl.wikipedia.org/wiki?curid=630280" title="Zbarż">
Zbarż

Zbarż dawniej też Zbarz tudzież Dzbarz – dawna wieś, a obecnie osiedle w dzielnicy Włochy w Warszawie.
Położenie.
Osiedle znajduje się we wschodniej części dzielnicy i graniczy z osiedlami:
Na terenie osiedla znajduje się fort Zbarż, a także Staw Zbarski.

</doc>
<doc id="630283" url="https://pl.wikipedia.org/wiki?curid=630283" title="Halina Rudnicka">
Halina Rudnicka

Halina Irena Rudnicka z domu Hausman (ur. 12 października 1909 w Mławie, zm. 21 kwietnia 1982 w Warszawie) – polska nauczycielka, pisarka, publicystka żydowskiego pochodzenia; Fundatorka biblioteki, oddziału Biblioteki Publicznej m.st. Warszawy.
Życiorys.
Urodziła się w Mławie. Ukończyła filologię polską i studium pedagogiczne na Uniwersytecie Warszawskim. Jako nauczycielka w okresie okupacji brała udział w tajnym nauczaniu w Słonimie. W 1945 zamieszkała na stałe w Warszawie i podjęła pracę w Ministerstwie Oświaty. Zadebiutowała w 1948 na łamach prasy publicystycznej. Zaistniała wówczas jako prozaik, pedagog, publicystka i autorka podręczników. Jej książki tłumaczono m.in. na j. czeski i j. hebrajski.
Pochowana na cmentarzu Powązki Wojskowe w Warszawie (kwatera C37-7-4).

</doc>
<doc id="630288" url="https://pl.wikipedia.org/wiki?curid=630288" title="Jan Skorobohaty-Jakubowski">
Jan Skorobohaty-Jakubowski

Jan Skorobohaty-Jakubowski, ps. „Dziadek”, „Fogel”, „Jur”, „Kaczmarek”, „Jan Kaczmarek”, „Mohort”, „Rafał”, „Selim”, „Skupień”, „Topór”, „Truszkowski”, „Vogel” (ur. 4 lipca 1878 w Łomży, zm. 12 listopada 1955 w Białymstoku) – generał brygady Wojska Polskiego, tymczasowy Delegat Rządu na Kraj od 25 maja do 14 grudnia 1940, zastępca delegata Delegatury Rządu na Generalne Gubernatorstwo na początku 1941 roku. Odznaczony Orderem Orła Białego.
Życiorys.
Urodził się 4 lipca 1878 w Łomży, w rodzinie Tomasza i Balbiny z Truszkowskich. Ukończył 7 klas gimnazjum filologicznego i szkołę handlową Franciszka Laskusa w Warszawie. Był członkiem Związku Młodzieży Polskiej „Zet”, Organizacji Bojowej PPS, Związku Walki Czynnej i Związku Strzeleckiego. W latach 1914–1917 walczył w Legionach Polskich, później w II Korpusie Polskim. Od 30 grudnia 1916 był mężem Danuty Marii Skorobohatej. W latach 1919–1920 przebywał na Syberii. Od września 1922 był dowódcą 43 pułku piechoty Strzelców Kresowych. 8 grudnia 1922 został mianowany dowódcą piechoty dywizyjnej 13 Dywizji Piechoty w Równem.
Rozporządzeniem Ministra Spraw Wojskowych z 8 maja 1926 r. przeniesiony został, w korpusie oficerów piechoty, do Korpusu Ochrony Pogranicza na stanowisko dowódcy 3 Brygady Ochrony Pogranicza w Wilejce. W listopadzie 1927 przeniesiony został z KOP do kadry oficerów piechoty z równoczesnym oddaniem do dyspozycji dowódcy Okręgu Korpusu Nr III w Grodnie. Z dniem 31 lipca 1928 został przeniesiony w stan spoczynku.
Został osadnikiem wojskowym w kolonii Szwoleżerów (osada Żuków, gmina Klewań, powiat rówieński). Pełnił funkcję II wiceprezesa Związku Byłych Ochotników Armii Polskiej. 1 lipca 1928 został członkiem zarządu głównego założonego wówczas Związku Sybiraków, od 1938 do 1939 był prezesem zarządu głównego ZS. Do 1939 działał w komitecie redakcyjnym organu prasowego tej organizacji, czasopisma „Sybirak”.
W 1939 wziął udział w kampanii wrześniowej, w której wydawał rozkazy niestrzelania do sowieckiego agresora, udało mu się także jako jedynemu ze swojego oddziału wyjść z sowieckiej niewoli i przedostać się na Zachód. W 1940 został wysłany przez Władysława Sikorskiego z misją do okupowanej Polski. Od 1942 był komendantem rezerw krajowych Komendy Głównej Armii Krajowej. Pochowany na cmentarzu Powązki Wojskowe w Warszawie (kwatera C15-4-10).

</doc>
<doc id="630290" url="https://pl.wikipedia.org/wiki?curid=630290" title="Gorzkiewki">
Gorzkiewki

Gorzkiewki – dawna wieś, a obecnie fragment osiedla Paluch w granicach dzielnicy Włochy w Warszawie.
Położenie.
Osiedle znajduje się w południowo-wschodniej części dzielnicy Włochy i graniczy z osiedlami:
Współczesność.
Obecnie teren wsi Gorzkiewki przecina linia kolejowa w kierunku Radomia, a obszar ten zajęty jest przez lotnisko Chopina. Zgodnie z decyzją Rady m.st. Warszawy z dnia 26 marca 2015 urzędowo zniesiono nazwy ulic Barometrycznej i Skawińskiej, przy których dawniej znajdowała się zabudowa mieszkaniowa Gorzkiewek.

</doc>
<doc id="630292" url="https://pl.wikipedia.org/wiki?curid=630292" title="Salustia">
Salustia

Salustia – imię żeńskie pochodzenia łacińskiego, oznaczająca "tę, która jest zdrowa". Patronką tego imienia jest św. Salustia, wspominana razem ze swym małżonkiem, św. Cerealisem.
Salustia imieniny obchodzi 14 września.

</doc>
<doc id="630293" url="https://pl.wikipedia.org/wiki?curid=630293" title="Twierdzenie Fubiniego">
Twierdzenie Fubiniego

Twierdzenie Fubiniego – jedno z podstawowych twierdzeń w analizie matematycznej i teorii miary; pozwala zastępować całki wielokrotne całkami pojedynczymi, tj. z funkcji jednej zmiennej.
W pełnej ogólności wprowadzone i udowodnione przez włoskiego matematyka Guido Fubiniego.
Uproszczoną (ale często podawaną) postacią tego twierdzenia jest:
Wszystkie znaki całki odnoszą się do odpowiednich całek Riemanna.
Postać ogólna twierdzenia.
Niech formula_3 i formula_4 będą przestrzeniami mierzalnymi z miarami σ-skończonymi i niech formula_5 będzie miarą produktową.
Następujące twierdzenie jest również określane mianem twierdzenia Fubiniego. Wynika ono bezpośrednio z powyższego twierdzenia. (W niektórych dowodach twierdzenia ogólnego jest ono używane jako lemat.)
Podobnym twierdzeniem jest twierdzenie Tonellego, które dają tę samą tezę przy założeniu, że funkcje są nieujemne (nie potrzeba sprawdzać całkowalności). W praktyce twierdzenie Tonellego jest często używane do sprawdzania założeń twierdzenia Fubiniego.
Przykłady.
Zastosowanie do obliczenia całki Gaussa.
Jednym z najpopularniejszych przykładów zastosowania twierdzenia Fubiniego jest dowód, że
Dla dodatniej liczby rzeczywistej "a" połóżmy
Gdyby było wiadomo, że całka
jest bezwzględnie zbieżna, to jej wartość byłaby równa granicy
tj. całce
Jest tak istotnie, zważywszy na oszacowanie
Podnosząc formula_25 do kwadratu otrzymujemy
Z twierdzenia Fubiniego wynika zatem, że powyższa całka równa jest całce
tj. całce, której obszarem całkowania jest kwadrat o wierzchołkach {(–"a", "a"), ("a", "a"), ("a", –"a"), (–"a", –"a")}.
Z nieujemności funkcji potęgowej wynika, że całka z funkcji formula_28 po dowolnym kole zawartym w kwadracie formula_29 nie przekracza całki z tej funkcji po rzeczonym kwadracie. Stosując współrzędne biegunowe:
do całek po kołach otrzymujemy nierówność
Odcałkowując, otrzymujemy oszacowanie:
Z twierdzenia o trzech funkcjach wynika zatem, że
Funkcja niecałkowalna.
Rozważmy całki
Ze względu na antysymetrię całkowanej funkcji, łatwo możemy się przekonać, że formula_38 Pokażemy, że formula_39 a więc także formula_40
Do obliczenia całki
użyjemy podstawienia trygonometrycznego formula_42 Tak więc
Granice całkowania formula_45 dają nam formula_46 czyli formula_47 a stąd formula_48 Zatem
Przypomnijmy, że mamy następujące tożsamości trygonometryczne:
Zatem
Następnie obliczamy "całkę zewnętrzną" (ze względu na "x"):
Tak więc
Zatem twierdzenie Fubiniego nie stosuje się do funkcji
formula_59
Cóż jest tego powodem? Ponieważ jest to bardzo porządna funkcja, jedynym możliwym problemem jest to, że "nie jest ona całkowalna" (nawet nie w sensie Lebesgue’a). I rzeczywiście,

</doc>
<doc id="630294" url="https://pl.wikipedia.org/wiki?curid=630294" title="Real Cartagena">
Real Cartagena

Corporación Deportiva Real Cartagena, powszechnie znany jako Real Cartagena, jest kolumbijskim klubem z siedzibą w mieście Cartagena. Klub założony został w 1971 roku i rozgrywa swoje mecze domowe na stadionie Estadio Pedro de Heredia mogącym pomieścić około 14000 widzów.

</doc>
<doc id="630296" url="https://pl.wikipedia.org/wiki?curid=630296" title="Conrad Aiken">
Conrad Aiken

Conrad Potter Aiken (ur. 5 sierpnia 1889 w Savannah, zm. 17 sierpnia 1973 tamże) – amerykański pisarz, poeta i krytyk literacki. Laureat nagrody Pulitzera.
Dzieciństwo.
Urodził się w Savannah (Georgia), jako pierwsze dziecko dra Williama Forda Aikena, chirurga okulisty oraz Anna Potter, pochodzącej z Nowej Anglii. Ojciec Aikena był błyskotliwy, ale niestabilny, coraz bardziej nękany przez napady paranoi pod koniec lat 90. XIX wieku. Głównymi celami jego wściekłości podczas tych ataków była jego żona, która na próżno usiłowała przekonać jego krewnych z północy kraju, o pogarszającym się stanie psychicznym, oraz jego najstarszy syn, który często był bity za drobne lub urojone krzywdy. Aiken powiedział później o tym okresie: „Rzadko kiedy zapomniałem, że ciągle trzeba było się bać”. Gdy miał 11 lat (1900), jego psychicznie chory ojciec zabił jego matkę i sam popełnił samobójstwo z powodu problemów finansowych. Według niektórych źródeł Aiken był świadkiem mordu. Natomiast inne źródła podają, że znalazł ich ciała. Odtąd wychowywała go ciotka z Massachusetts.
Wykształcenie.
Uczęszczał do Middlesex School, następnie studiował na uniwersytecie Harvarda. Podczas studiów wspólnie z T.S. Eliotem redagowali uczelniany magazyn literacki "Harvard Advocate".
Twórczość.
Pisał przede wszystkim utwory poetyckie, a także powieści, opowiadania, wspomnienia i prace krytycznoliterackie. Był symbolistą szczególnie w swych wczesnych dziełach. W 1930 r. otrzymał nagrodę Pulitzera z poezji za "Selected Poems". Wiele z jego dzieł miało charakter psychologiczny. W 1934 r. napisał swoje najsłynniejsze opowiadanie „Silent Snow, Secret Snow”. Podziwiał prozę Jamesa Joyce’a, a w 1927 r. po swoich badaniach nad „strumieniem świadomości” stał się pierwszym naśladowcą Joyce’a. Wydał wtedy naśladującą „Ulissesa” książkę „Blue Voyage”.
W 1924 r. wydał zbiór wierszy Emily Dickinson, przyczyniając się do odkrycia zapomnianej wówczas poetki. Jego córką była angielska pisarka - Joan Aiken.

</doc>
<doc id="630299" url="https://pl.wikipedia.org/wiki?curid=630299" title="Corporación Deportiva Real Cartagena">
Corporación Deportiva Real Cartagena



</doc>
<doc id="630301" url="https://pl.wikipedia.org/wiki?curid=630301" title="Droga wojewódzka nr 433">
Droga wojewódzka nr 433

Droga wojewódzka nr 433 (DW433) – droga wojewódzka w środkowej części woj. wielkopolskiego o długości 15,4 km. Obecnie przebiega wyłącznie przez miasto Poznań, składając się z dwóch odcinków rozdzielonych drogą wojewódzką nr 196. Numer tej drodze został nadany , przez co nie umieszczono go na drogowskazach i nigdzie w terenie nie występuje oznakowanie tej drogi. Droga od węzła z autostradą A2 do wiaduktu kolejowego na Franowie jest bardzo zniszczona, na jezdni prowadzącej do węzła autostradowego występują bardzo liczne spękania poprzeczne.
Historia przebiegu drogi.
14 lutego 1986 roku weszła w życie uchwała Rady Ministrów określająca numerację dróg krajowych, na mocy której wprowadzono drogę krajową nr 433 o przebiegu Swarzędz – Gądki. Następnie wraz z reformą sieci dróg krajowych (2000 r.) szlak otrzymał kategorię drogi wojewódzkiej. Ówcześnie droga znajdowała się w powiecie poznańskim (gminy: Swarzędz, Kleszczewo, Kórnik) łącząc Swarzędz z Koninkiem i drogą krajową nr 11 (po przebudowie ekspresową S11). 1 stycznia 2016 na mocy zarządzenia GDDKiA z dnia 23 grudnia 2015 jej przebieg uległ zmianie – została wydłużona starym śladem drogi krajowej nr 11 przez Poznań do wiaduktu Narutowicza (21,4 km).
16 lutego 2016 roku trasa utraciła kategorię drogi wojewódzkiej na odcinku Swarzędz – Garby – Tulce – Koninko (12 km), który stał się drogą powiatową nr 2489P. Przedtem całkowita długość trasy wynosiła 33,4 km. 
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021.
Wcześniej na całej długości drogi mogły poruszać się pojazdy o nacisku osi pojedynczej do 8 ton.

</doc>
<doc id="630302" url="https://pl.wikipedia.org/wiki?curid=630302" title="Cholestaza ciężarnych">
Cholestaza ciężarnych

Cholestaza ciężarnych (ang. intrahepatic cholestasis of pregnancy) – łagodna choroba obejmująca drogi żółciowe i wątrobę, samoistnie ustępująca po rozwiązaniu ciąży schorzenie, występująca wskutek nadwrażliwości na hormony normalnie wytwarzane w czasie ciąży (estrogeny, progesteron). Z uwagi, że największe stężenie hormonów występuje około 30. tygodnia ciąży (głównie estrogenów), objawy choroby pojawiają się najczęściej właśnie w tym okresie. Częstość występowania w polskiej populacji szacuje się na 1-4%, natomiast wśród Indian andyjskich sięga 25%.
Patogeneza.
U podłoża choroby leży wewnątrzwątrobowy zastój żółci, który powoduje podwyższenie stężenia:
Objawy kliniczne.
Objawy pojawiają się przede wszystkim w III trymestrze ciąży, rzadko przed 20. tygodniem. Są to:
Świąd nasila się wraz z upływem ciąży – najsilniej odczuwalny jest w okresie bezpośrednio poprzedzającym poród. Objawy cholestazy ustępują w ciągu 2–3 tygodni po porodzie.
Leczenie.
Wystąpienie u kobiety objawów cholestazy ciężarnych jest przeciwwskazaniem do stosowania antykoncepcji hormonalnej.
Rokowanie.
W przypadku cholestazy ciężarnych nie zwiększa się umieralność okołoporodowa, zwiększa się jednak częstość porodów przedwczesnych.

</doc>
<doc id="630303" url="https://pl.wikipedia.org/wiki?curid=630303" title="Sierra Nevada de Santa Marta">
Sierra Nevada de Santa Marta

Sierra Nevada de Santa Marta – masyw górski w północnej Kolumbii, położony pomiędzy 10°01'N a 11°20'N oraz 72°36'W a 74°12'W, na wybrzeżu Morza Karaibskiego, i wznoszący się na wysokość 5775 m n.p.m. Najwyższe szczyty masywu to Cristóbal Colón ("pol". Krzysztof Kolumb) i Simón Bolívar. Nie ma pewności, który z nich jest wyższy, ale powszechnie przyjmuje się, że szczyt Cristóbal Colón (5775 m n.p.m.) nie jest niższy od szczytu Simón Bolívar. Masyw jest całkowicie izolowany od innych gór Ameryki Południowej obszarami o wysokości poniżej 200 m n.p.m. i leży w granicach trzech departamentów: Guajira, Magdalena i Cesar. Teren masywu jest rezerwatem biosfery, a jego część (o powierzchni 3830 km²) objęto ochroną tworząc Park Narodowy Sierra Nevada de Santa Marta. 
Rdzennymi mieszkańcami masywu Sierra Nevada de Santa Marta są Indianie Arhuaco, Kagaba, Wiwa i inni. Mieszkają oni obecnie w rezerwatach w środkowych partiach masywu. 
Działalność człowieka.
Początek ekspansywnej działalności człowieka na terenie Sierra Nevada de Santa Marta datuje się od końca XIX wieku. Zaczęto wtedy wycinać lasy u podnóża masywu i zakładać w ich miejsce plantacje bananów. W latach czterdziestych XX wieku rozpoczęło się masowe osadnictwo i spychanie tubylców do wyższych partii masywu. W latach 1975-1980 nastąpił kolejny napływ osadników, przetrzebienie lasów w środkowych i wyższych partiach dolin górskich masywu i masowe zakładanie plantacji marihuany. W celu odzyskania kontroli nad obszarem władze zarządziły wypalenie terenu herbicydami, co spowodowało nieodwracalne szkody w faunie i florze. W 1985 roku, po uporaniu się z problemem marihuany, rozpoczęto przywracanie wartości przyrodniczych zdewastowanym terenom poprzez zakładanie plantacji kawowca i plantacji upraw przejściowych.

</doc>
<doc id="630304" url="https://pl.wikipedia.org/wiki?curid=630304" title="Paluch (Warszawa)">
Paluch (Warszawa)

Paluch – osiedle i obszar MSI w dzielnicy Włochy w Warszawie.
Położenie.
Osiedle znajduje się w południowo-wschodniej części dzielnicy Włochy i graniczy z osiedlami:

</doc>
<doc id="630305" url="https://pl.wikipedia.org/wiki?curid=630305" title="Ba-neb-dżed">
Ba-neb-dżed

Ba-neb-dżed, tj. „baran, pan Dżedu” lub „ba, pan Dżedu” – starożytnoegipskie bóstwo płodności. Był przedstawiany w postaci barana, kozła, także w formie antropomorficznej. Czczony był w całym państwie, szczególnym miejscem kultu był Mendes.
W mitologii egipskiej Ba-neb-dżed pojawił się w kontekście mitu o walce Seta i Horusa o spuściznę po Ozyrysie. Został przywołany z Setit (Sehell), gdzie rządził, przez Atuma na zebranie Wielkiej Dziewiątki, aby rozsądzić spór. Nie podjął się wydania wyroku, doradził jednak, aby bogowie zapytali listownie o radę wielką matkę Neit.
Głównym ośrodkiem kultu Ba-neb-dżeda był Mendes, aczkolwiek jako potężne prabóstwo płodności był obdarzany czcią w całym państwie. Wraz z nim w Mendes oddawano cześć jego małżonce – bogini-rybie Hatmehit i synowi – Harpokratesowi. W Delcie uważany był za dziadka Imhotepa. Tę rolę mu przypisano w procesie deifikacji boskiego lekarza.
Początkowo Ba-neb-dżed przedstawiany był pod postacią barana (zachował się w Mendes cmentarz baranów pogrzebanych w sarkofagach). Od czasów Ramessydów wyobrażano go jako kozła. Gdy został antropomorfizowany, kozioł w dalszym ciągu pozostał jego formą zwierzęcą. W epoce późnej utożsamiany był z Ozyrysem, Grecy nazywali go Mendesem i identyfikowali z Panem. Czasem był utożsamiany też z Chnumem.

</doc>
<doc id="630309" url="https://pl.wikipedia.org/wiki?curid=630309" title="Ines">
Ines



</doc>
<doc id="630310" url="https://pl.wikipedia.org/wiki?curid=630310" title="Thor DM-19">
Thor DM-19

Thor DM-19 – amerykański człon rakiet nośnych będący odpowiednio zaadaptowanym międzykontynentalnym pociskiem PGM-17 Thor. Stanowił podstawowy człon wielu rakiet nośnych. Z racji tego pierwsza część ich nazw zaczyna się od Thor: Thor Delta, Thor Able, Thor Able I, Thor Able II, Thor Able IIM1, Thor Able III, Thor Able IV, Thor Agena A, Thor Agena B, Thor Agena D, Thor Burner, Thor MG-18. Używany był również samodzielnie, np. jako rakieta nośna Thor DM-18A.
Budowa.
Silnik LR 79 wytwarzał ciąg o sile 68 T, w którym paliwem była nafta, a utleniaczem ciekły tlen. Zapas mieszanki paliwowej pozwalał na pracę silnika przez 150 sekund. Cylindryczny zbiornik zawierający naftę znajdował się w górnej części kadłuba, a cylindryczny zbiornik z ciekłym tlenem był w dolnej części rakiety. Masa członu wraz ze składnikami mieszanki wynosiła 45,5 ton, długość 19,8 m i średnica 2,4 m, przy czym średnica kadłuba malała ku górze. Składniki mieszanki paliwowej przepompowywane były do silnika przez pompę turbinową o mocy 2500 KM. Silnik zamocowany był wahliwie w celu możliwości sterowania rakietą.

</doc>
<doc id="630311" url="https://pl.wikipedia.org/wiki?curid=630311" title="Opacz Wielka">
Opacz Wielka

Opacz Wielka – dawna wieś, współcześnie osiedle i obszar MSI w dzielnicy Włochy w Warszawie.
Położenie.
Osiedle znajduje się w południowo-zachodniej części dzielnicy Włochy i graniczy z osiedlami:
Współczesność.
Na pograniczu osiedli Opacz i Załuski powstały centra handlowe. Bliskość lotniska na Okęciu nadal ogranicza wznoszenie tu wysokich budynków.

</doc>
<doc id="630312" url="https://pl.wikipedia.org/wiki?curid=630312" title="Wouter Weylandt">
Wouter Weylandt

Wouter Weylandt (ur. 27 września 1984 w Gandawie, zm. 9 maja 2011 w Rapallo) – kolarz belgijski, sprinter.
Od 2004 jeździł w barwach grupy Quick Step. W 2004 wygrał Grand Prix Waregem (dla kolarzy do lat 23), a rok później Grand Prix im. Brika Schotte. Po II etapie Tour de Pologne 2006 został liderem wyścigu. W 2011 został zawodnikiem Team Leopard Trek.
9 maja 2011 wskutek wypadku na trasie 3. etapu Giro d’Italia doznał poważnych obrażeń wewnętrznych. Po 40-minutowej reanimacji zmarł.
Do fatalnego zdarzenia doszło około 17 km przed metą. Weylandtowi udzielono błyskawicznej pomocy, jednak kolarz stracił mnóstwo krwi. Podczas upadku doznał także złamania podstawy czaszki.

</doc>
<doc id="630317" url="https://pl.wikipedia.org/wiki?curid=630317" title="Salomea (Warszawa)">
Salomea (Warszawa)

Salomea – dawna wieś, współcześnie osiedle i obszar MSI w dzielnicy Włochy w Warszawie.
Położenie.
Osiedle znajduje się w południowo-zachodniej części dzielnicy Włochy i graniczy z osiedlami:

</doc>
<doc id="630318" url="https://pl.wikipedia.org/wiki?curid=630318" title="Agata Passent">
Agata Passent

Agata Maria Passent (ur. 4 lutego 1973 w Warszawie) – polska germanistka, dziennikarka i felietonistka.
Życiorys.
Ukończyła filologię germańską na Uniwersytecie Warszawskim; studiowała także na Uniwersytecie Harvarda. Pisze felietony do „Twojego Stylu” (stała współpraca od 1997) oraz „Twojego Dziecka”. Współpracowała z Radiem PiN, na którego antenie wygłaszała cotygodniowe felietony pt. „Stacja Warszawa”. Felietony powstawały w latach 2005–2006.
Jest założycielką i prezeską Fundacji „Okularnicy” im. Agnieszki Osieckiej, która opiekuje się dorobkiem poetki, między innymi organizuje konkurs na interpretację jej piosenek „Pamiętajmy o Osieckiej”. Wraz z Janem Borkowskim redagowała 10-tomowy (w zamiarze 14-tomowy) "Wielki śpiewnik Agnieszki Osieckiej" (2004–2009), wydany przez fundację „Okularnicy” i Polskie Wydawnictwo Muzyczne.
Życie prywatne.
Jest córką Agnieszki Osieckiej i Daniela Passenta. Ma dwóch synów: Jakuba (ur. 2006) z byłym partnerem fotografem Wojciechem Wieteską, oraz Antoniego (ur. 2015) z mężem – pisarzem Wojciechem Kuczokiem. Mieszka w Warszawie. Jest członkinią Gminy Wyznaniowej Żydowskiej w Warszawie, jednak z pochodzeniem żydowskim utożsamia się wyłącznie w sensie historycznym.

</doc>
<doc id="630319" url="https://pl.wikipedia.org/wiki?curid=630319" title="LR-79-7">
LR-79-7

LR-79-7 – amerykański silnik rakietowy. Był używany w członie Thor DM-19 wielu rakiet z rodziny Thor DM-18. Zaprojektowany w 1955. Ostatni start rakiety z tym silnikiem odnotowano w roku 1980.

</doc>
<doc id="630320" url="https://pl.wikipedia.org/wiki?curid=630320" title="Kryzys gdański (1932)">
Kryzys gdański (1932)

Kryzys gdański 1932 − konflikt pomiędzy II Rzeczpospolitą a Wolnym Miastem Gdańsk, dotyczący prawa stacjonowania okrętów Marynarki Wojennej II RP w porcie gdańskim oraz prawa reprezentowania Wolnego Miasta na arenie międzynarodowej przez II RP, do którego doszło w 1932 roku. Kulminacja kryzysu miała miejsce 14 czerwca 1932 roku, gdy niszczyciel polski ORP „Wicher” wszedł do portu gdańskiego, aby powitać przybywający z kurtuazyjną wizytą zespół okrętów "Royal Navy", wymuszając respektowanie przez władze Wolnego Miasta praw II RP względem Wolnego Miasta. Skutkiem manifestacji zbrojnej było odnowienie dwustronnej umowy o korzystaniu z portu gdańskiego przez okręty polskie oraz, w polityce wewnętrznej II RP, zmiana stosunku decydentów politycznych co do znaczenia Marynarki Wojennej i zwiększenie funduszy na nią przeznaczanych.
Przyczyny.
Choć traktat wersalski przyznawał Polsce dostęp do Morza Bałtyckiego, to jednak na przyznanym odcinku wybrzeża nie znajdowała się odpowiednia infrastruktura portowa (jedynie dwa małe, rybackie porty w Pucku i Helu). Ponieważ zarazem usankcjonowano posiadanie przez Rzeczpospolitą Marynarki Wojennej (zob. Historia Marynarki Wojennej), czego wyrazem było m.in. wydzielenie dla Polski grupy torpedowców z byłej Kaiserliche Marine, powstała kwestia, gdzie te okręty mają bazować. Jedynym portem, który zapewnić mógł odpowiednią infrastrukturę był port gdański, jednak Gdańsk, mocą postanowień traktatu wersalskiego, został ustanowiony wolnym miastem, nie włączonym w granice odrodzonego państwa polskiego. Ponadto jego konstytucja stwierdzała, że na terenie Wolnego Miasta nie może znajdować się żadna baza wojenna. W tej sytuacji Rada Ligi Narodów zasugerowała korzystanie przez polskie okręty z portu gdańskiego jako „port d’attache”: z prawem stacjonowania, bez prawa ustanowienia stałej bazy (a więc budowy składów materiałów wojennych i uzbrojenia, stoczni wojennych etc.). Aby uregulować sytuację prawną, władze RP i Wolnego Miasta zawarły 8 października 1921 roku porozumienie, przyznające prawo do korzystania z portu gdańskiego przez okręty MW RP jako portu macierzystego („port d’attache”) przez okres trzech lat, z możliwością przedłużenia. Było to jednak rozwiązanie połowiczne, nie do końca rozwiązujące problemy bazowania okrętów MW – na jego mocy okręty MW w latach 20. wielokrotnie zimowały w Gdańsku, dokonywały zakupów materiałów eksploatacyjnych i napraw w miejscowej stoczni.
Porozumienia międzynarodowe (Konwencja paryska z 1920 roku) przyznawał też Polsce prerogatywy w zakresie prowadzenia polityki zagranicznej Wolnego Miasta i reprezentowania go na arenie międzynarodowej.
W marcu 1931 roku senat Wolnego Miasta Gdańska jednostronnie wymówił umowę o korzystaniu przez polskie okręty z gdańskiego portu jako port d’attache. Rada Ligi Narodów 19 września 1931 roku przekazała sprawę do rozpatrzenia Stałemu Trybunałowi Sprawiedliwości Międzynarodowej w Hadze, który 11 grudnia stwierdził, że dotychczasowe umowy nie stanowią podstawy do stacjonowania okrętów MW w Gdańsku. Protest władz polskich do Rady Ligi Narodów został odrzucony, jednocześnie zalecono, by władze Rzeczypospolitej i Wolnego Miasta uregulowały tę sprawę bezpośrednio między sobą. 1 maja 1932 roku Senat Wolnego Miasta, wykorzystując to orzeczenie, wprowadził nowe przepisy portowe, zgodnie z którymi okręty polskie miały być traktowane tak samo, jak okręty innych państw, tj. ich wejście do portu gdańskiego możliwe byłoby tylko po uzyskaniu zgody Senatu WM. Sprawa stanęła na ostrzu noża w 1932 roku, wobec zaplanowanej na czerwiec tego roku wizyty zespołu niszczycieli "Royal Navy" w Gdańsku.
Przebieg.
Marszałek Józef Piłsudski, po sugestii wiceministra spraw zagranicznych Józefa Becka, postanowił wykorzystać wizytę brytyjskich niszczycieli w Gdańsku dla zamanifestowania i wyegzekwowania praw Polski wobec Wolnego Miasta poprzez demonstrację siły. Na odprawie z udziałem dowódcy Floty, kmdr. Józefa Unruga i dowódcy ORP „Wicher” kmdr. por. Tadeusza Podjazd-Morgensterna zdecydowano, że „Wicher” miał reprezentować Polskę jako gospodarza i przywitać gości oficjalnie, zależnie od okoliczności – na redzie portu gdańskiego lub w samym porcie. Dowódca okrętu, kmdr por. Podjazd-Morgenstern, otrzymał rozkazy, by w razie utrudnień ze strony władz Wolnego Miasta reagować natychmiast i stanowczo, z użyciem wszelkich środków – w tym broni palnej, a w razie "obrazy polskiej bandery" przez władze Wolnego Miasta ostrzelać najbliższy budynek należący do jakiegokolwiek urzędu gdańskiego. Popołudniem 14 czerwca 1932 roku ORP „Wicher” wpłynął na redę gdańskiego portu. Ponieważ zespół brytyjski, w składzie HMSS „Campbell”, „Westminster”, „Walpole” i „Vidette” pod dowództwem kmdr. H.D. Pridhama-Wippella, przybył już po zachodzie słońca i napięty grafik wizyty uniemożliwiał dokonanie planowanych kurtuazyjnych, wzajemnych wizyt na pokładach okrętów przed spotkaniem z gdańskim magistratem (jak wynikało z ustaleń polskiego oficera komplementacyjnego), dowódca „Wichra” zdecydował o wejściu do portu gdańskiego, by tam powitać gości. Władze Wolnego Miasta zostały o tym powiadomione przez generalnego komisarza RP w Wolnym Mieście, ministra Kazimierza Papée. 15 czerwca około godziny 9:30 brytyjski zespół wraz z ORP "Wicher" wszedł do portu. Pomimo oficjalnych protestów senatu Wolnego Miasta, polski niszczyciel stał zacumowany przy nabrzeżu aż do godzin popołudniowych. Kmdr. Podjazd-Morgenstern, jako młodszy stopniem, pierwszy złożył wizytę na flagowym HMS „Campbell”, a o 15:00 dowódca brytyjskiej flotylli kmdr Henry Daniel Pridham-Wippell (późniejszy admirał) złożył dwudziestominutową rewizytę na "Wichrze". Po jej zakończeniu okręt odcumował i opuścił port. Władze Gdańska nie poważyły się na obrazę bandery, więc nie zaszła konieczność użycia siły.
Skutki.
Manifestacja zbrojna okazana przez stronę polską spowodowała zmianę stanowiska gdańszczan, którzy 13 sierpnia odnowili układ o używaniu gdańskiego portu przez okręty RP. Protokół ten nie zawierał już określania „port d’attache”, uregulowano w nim wzajemne prawa i obowiązki w korzystaniu z gdańskiego portu przez okręty RP.
Jest to jedyny w nowoczesnej historii Polski przykład wykorzystania przez MSZ okrętu Marynarki Wojennej jako tymczasowego, zewnętrznego organu państwa, w celu prowadzenia dyplomacji morskiej (definiowanej jako operacje wojskowe inne niż wojna, umożliwiające kontynuowanie polityki za pomocą innych środków).
Misja „Wichra” wpłynęła też na stosunek władz RP do Marynarki Wojennej. Decydenci II RP, w tym głównie marszałek Józef Piłsudski, pełniący obowiązki Generalnego Inspektora Sił Zbrojnych, przez długi czas po odzyskaniu niepodległości pozostawali sceptyczni wobec znaczenia posiadania przez Polskę silnej Marynarki Wojennej, czego skutkiem był trudności w przekazywaniu funduszy z budżetu Ministerstwa Spraw Wojskowych na rozwój tego elementu sił zbrojnych. Rola, jaką w rozwiązaniu kryzysu odegrał ORP „Wicher”, była jednym z czynników, które przekonały Marszałka do zmiany stanowiska i zwiększenia nakładów na rozwój floty, czego wyrazem było wyrażenie zgody na zakupy i budowę kolejnych okrętów dla MW: m.in. niszczycieli typu "Grom" i okrętów podwodnych typu "Orzeł" oraz, w dalszej perspektywie, przyjęcia tzw. sześcioletniego planu rozbudowy floty.

</doc>
<doc id="630321" url="https://pl.wikipedia.org/wiki?curid=630321" title="Morrisound Studios">
Morrisound Studios



</doc>
<doc id="630322" url="https://pl.wikipedia.org/wiki?curid=630322" title="Kopalnia Węgla Kamiennego „Śląsk”">
Kopalnia Węgla Kamiennego „Śląsk”

Kopalnia Węgla Kamiennego Śląsk – kopalnia węgla kamiennego znajdująca się w Rudzie Śląskiej-Kochłowicach. Powstała w wyniku połączenia kopalń: Śląsk-Matylda i nowej kopalni Śląsk, budowanej od 1968 roku na obszarze pola zachodniego kopalni Wujek. 1 stycznia 2005 kopalnia została połączona z kopalnią „Wujek” i pracowała jako KWK Wujek Ruch Śląsk.
1 stycznia 2005 kopalnia formalnie weszła w skład kopalni „Wujek”. 30 grudnia 2017 roku kopalnia wydobyła ostatnią tonę węgla a 1 lutego 2018 roku trafiła do SRK w celu jej fizycznej likwidacji. Zakończenie likwidacji kopalni i jej majątku było planowane na 31 grudnia 2021.
Historia.
KWK „Śląsk”.
Znajdowała się w Chropaczowie – dzielnicy Świętochłowic. Powstała 6 lipca 1883 przez połączenie pól górniczych: „Gabor”, „Jung Detlev” i „Excellenz”. Eksploatację rozpoczęto w 1884. Właścicielem kopalni był Guido Henckel von Donnersmarck. Do 1922 nosiła nazwę „Schlesien”, a następnie „Śląsk”. W latach 1945-1957 należała do Chorzowskiego Zjednoczenia Przemysłu Węglowego. Od 1957 należała do Katowickiego Zjednoczenia Przemysłu Węglowego. 1 stycznia 1967 została połączona z kopalnią „Matylda” w Lipinach – dzielnicy Świętochłowic pod wspólną nazwą „Śląsk-Matylda”. Eksploatację zakończono w 1974.
KWK „Śląsk-Matylda”.
Znajdowała się w Świętochłowicach. Kopalnia powstała 1 stycznia 1967 przez połączenie dwóch kopalń: „Śląsk” (w Chropaczowie) i „Matylda” w Lipinach. Właścicielem zakładu było Katowickie Zjednoczenie Przemysłu Węglowego. 1 stycznia 1974 r. została włączona do KWK „Śląsk” w Rudzie Śląskiej. W latach 1975-1976 zakończono eksploatację.
Kopalnia.
Budowę dzisiejszej KWK „Śląsk” rozpoczęto dopiero w 1968 r. W dniu 1 stycznia 1974 r. nastąpiło przekazanie zakładu do eksploatacji i rozpoczęcie wydobycia węgla kamiennego. Właścicielem zakładu było Katowickie Zjednoczenie Przemysłu Węglowego. Od 1 stycznia 1976 r. należała do Bytomskiego Zjednoczenia Przemysłu Węglowego. 31 marca 1993 r. kopalnia przekształcona zostaje w jednoosobową Spółkę Akcyjną Skarbu Państwa.
1 stycznia 2005 roku KWK „Śląsk” została połączona z KWK „Wujek” w Katowicach i pracuje jako KWK „Wujek” Ruch Śląsk. Część administracji kopalni została przeniesiona do KWK „Wujek” natomiast reszta została rozsiana po innych kopalniach Katowickiego Holdingu Węglowego. Obie kopalnie pracują jako Centrum wydobywcze nr 1 KHW S.A i należą do Katowickiego Holdingu Węglowego S.A.
Dnia 18 września 2009 roku w kopalni „Wujek” „Ruch Śląsk” doszło do tragicznego wybuchu metanu, w wyniku czego dwudziestu górników poniosło śmierć, a czterdziestu odniosło obrażenia.
18 kwietnia 2015 roku, kilka minut po północy, doszło do silnego tąpnięcia odczuwalnego w miastach ościennych, w wyniku którego zginęło dwóch górników. Akcja ratunkowa była najdłuższą akcją ratunkową w powojennej Polsce. Trwała 67 dni.

</doc>
<doc id="630323" url="https://pl.wikipedia.org/wiki?curid=630323" title="KWK Śląsk">
KWK Śląsk



</doc>
<doc id="630324" url="https://pl.wikipedia.org/wiki?curid=630324" title="Heretic">
Heretic

Heretic – siódmy studyjny album amerykańskiej grupy muzycznej Morbid Angel. Wydany został 23 września 2003 roku nakładem Earache Records.
Jest to jedyny album Morbid Angel, który nie został nagrany w florydzkim Morrisound Studios w Tampie, ponadto "Heretic" to ostatnie wydawnictwo zrealizowane z wokalistą i basistą Steve'em Tuckerem nim ten odszedł z zespołu w 2004 roku.
Album ukazał się również w edycji dwupłytowej, zawierającej m.in. teledysk do utworu "Enshrined by Grace", wywiady z głównym kompozytorem grupy Treyem Azagthothem oraz dodatkowe utwory.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="630325" url="https://pl.wikipedia.org/wiki?curid=630325" title="Spółgłoska uderzeniowa">
Spółgłoska uderzeniowa

Spółgłoska uderzeniowa – spółgłoska, artykulacja, której polega na zwarciu narządów mowy, od spółgłoski zwartej różni się:
Spółgłoski uderzeniowe występują rzadko w językach europejskich, głównie jako allofony głoski [r]; spotykamy je natomiast na przykład w języku japońskim i językach indoaryjskich oraz drawidyjskich, także w niektórych językach australijskich i afrykańskich.
Przykłady.
Istnieją następujące spółgłoski uderzeniowe:
Teoretycznie możliwe, ale niespotykane w żadnym języku naturalnym są: spółgłoska uderzeniowa podniebienna, miękkopodniebienna i języczkowa.

</doc>
<doc id="630329" url="https://pl.wikipedia.org/wiki?curid=630329" title="MSPO">
MSPO



</doc>
<doc id="630332" url="https://pl.wikipedia.org/wiki?curid=630332" title="Uczniowska balanga">
Uczniowska balanga

Uczniowska balanga ("Dazed and Confused") – amerykański film z 1993 roku, którego reżyserem jest Richard Linklater.
Fabuła.
Film został nakręcony w 1993 roku, jednak opowiada on o latach 70' w Stanach Zjednoczonych. Akcja filmu dzieje się w roku 1976 w małej miejscowości w USA. Grupa absolwentów szkoły średniej ("seniorów") postanawia urządzić ogromną imprezę na zakończenie roku szkolnego, na której będzie mnóstwo piwa i marihuany. Planowana zabawa nie dochodzi do skutku i młodzież w inny sposób próbuje spędzić noc. W filmie pojawia się wiele wątków pobocznych, np. zemsta "świeżych" na O'Bannionie lub wątpliwości związane z grą w futbol amerykański. Scenariusz filmu oparty został na pomyśle Richarda Linklatera, który sam wyprodukował i wyreżyserował film. W "Uczniowskiej balandze" pojawia się wielu znanych aktorów, którzy wtedy jeszcze jako nastolatkowie robili pierwsze kroki w branży filmowej. 
Tytuł filmu został zaczerpnięty z utworu zespołu Led Zeppelin, „Dazed and Confused”, który pojawił się na albumie Led Zeppelin w 1969 roku.
Produkcja.
Okres zdjęciowy trwał od 13 lipca 1992 r. do 27 sierpnia 1992 r. Film w całości nakręcono w USA w stanie Teksas, w większości w obszarze metropolitarnym Austin, rodzinnego miasta Richarda Linklatera. Podobno aż jedna szósta budżetu filmu (6 mln $) przeznaczona została na wykupienie praw autorskich piosenek z lat siedemdziesiątych. Skompilowaniem ścieżki dźwiękowej zajął się sam Linklater. 
Muzyka.
Oto lista niektórych piosenek z filmu:
Opinie.
"Dazed and Confused" nie był przebojem kasowym w roku premiery (1993), jednak po latach stał się filmem kultowym. Zyski ze sprzedaży kaset wideo i płyt DVD było wysokie, powstawały fankluby i nieoficjalne strony internetowe. Roger Ebert, autorytet wśród krytyków filmowych, ocenił film na trzy z czterech możliwych gwiazdek i pochwalił film jako „"sztukę skrzyżowaną z antropologią"”, wskazał na „"bolesne podłoże"” fabuły. Quentin Tarantino umieścił film na swojej liście 12 najlepszych filmów wszech czasów, a tygodnik Entertainment Weekly – na 3. miejscu listy 50 najlepszych filmów o szkole średniej.

</doc>
<doc id="630340" url="https://pl.wikipedia.org/wiki?curid=630340" title="Makulopatia cukrzycowa">
Makulopatia cukrzycowa



</doc>
<doc id="630343" url="https://pl.wikipedia.org/wiki?curid=630343" title="Tom Tykwer">
Tom Tykwer

Tom Tykwer (ur. 23 maja 1965 w Wuppertalu) – niemiecki reżyser, scenarzysta, producent filmowy i telewizyjny oraz kompozytor muzyki filmowej.
Życiorys.
Filmem fascynował się już jako nastolatek – w wieku 14 lat pracował w kinie jako bileter. Na początku lat 90. kręcił filmy krótkometrażowe. W 1994 był jednym ze współzałożycieli firmy producenckiej X-Filme Creative Pool, która wyprodukowała jego kolejne filmy.
Międzynarodowe uznanie zyskał po premierze "Biegnij Lola, biegnij" (1998) z Franką Potente w roli tytułowej. Film składał się z trzech wariantów tej samej historii, a przebieg opowiedzianych wydarzeń był zależny od pozornie nieistotnych szczegółów. Budową film Tykwera przypominał "Przypadek" Krzysztofa Kieślowskiego, a do twórczości tego reżysera Tykwer będzie się często odwoływał.
Franka Potente, z którą był wówczas w związku, zagrała też w jego kolejnym dziele – nakręconej w rodzinnym mieście Tykwera "Księżniczce i wojowniku" (2000). W 2002 powstało "Niebo" z Cate Blanchett w roli głównej, powstałe na podstawie scenariusza Kieślowskiego i Krzysztofa Piesiewicza.
Tykwer był także reżyserem "Pachnidła" (2006), filmowej adaptacji bestsellerowej powieści swego rodaka Patricka Süskinda, rozgrywającej się pod koniec XVIII w. we Francji.
Przewodniczący jury konkursu głównego na 68. MFF w Berlinie w 2018.

</doc>
<doc id="630345" url="https://pl.wikipedia.org/wiki?curid=630345" title="Jezioro Kamienickie">
Jezioro Kamienickie

Jezioro Kamienickie (kaszb. "Jezoro Kamienicczé") – jezioro na Pojezierzu Kaszubskim w powiatach kartuskim i lęborskim (województwo pomorskie). 
Jezioro Kamienickie położone jest na północno-zachodnim krańcu Kaszubskiego Parku Krajobrazowego, w zespole jezior potęgowskich.
Do 1 września 1939 przez jezioro przebiegała granica polsko-niemiecka.
Ogólna powierzchnia: 138 ha, długość: 2,4 km, szerokość: 1 km, maksymalna głębokość: 4,8 m.

</doc>
<doc id="630346" url="https://pl.wikipedia.org/wiki?curid=630346" title="Lloyd Kaufman">
Lloyd Kaufman

Lloyd Kaufman (ur. 30 grudnia 1945 w Nowym Jorku; wym. "koffman") – amerykański reżyser, producent filmowy i scenarzysta, specjalizujący się w filmach niskobudżetowych klasy B, głównie horrorach i komediach gore’owych.
W latach 60. studiował sinologię na Uniwersytecie Yale, gdzie poznał Michaela Herza. Razem z nim w 1974 założył wytwórnię filmową Troma. W 1985 dla owej wytwórni nakręcił swój najbardziej znany film, "Toksyczny mściciel".
Linki zewnętrzne.
 

</doc>
<doc id="630348" url="https://pl.wikipedia.org/wiki?curid=630348" title="Karalność form popełnienia przestępstwa">
Karalność form popełnienia przestępstwa

Karalność form popełnienia przestępstwa – w polskim Kodeksie karnym z 1997 roku w różny sposób uregulowano kwestię karania formy popełnienia przestępstwa.
Formy stadialne.
Usiłowanie.
Przy usiłowaniu nieudolnym istnieje możliwość odstąpienia od wymierzenia kary przez sąd.
Formy sprawcze.
Współsprawstwo.
Współsprawstwo zachodzi kiedy co najmniej 2 osoby w porozumieniu powodują czyn zabroniony a) współsprawstwo właściwe, b) z podziałem na role.
Formy zjawiskowe.
Podżeganie.
Sąd może odstąpić od wymierzenia kary, jeżeli czynu zabronionego nie usiłowano dokonać.
Pomocnictwo.
Gdy czynu zabronionego nie usiłowano dokonać, sąd może odstąpić od wymierzenia kary.

</doc>
<doc id="630350" url="https://pl.wikipedia.org/wiki?curid=630350" title="Carl Johan Anderson">
Carl Johan Anderson



</doc>
<doc id="630351" url="https://pl.wikipedia.org/wiki?curid=630351" title="Nedre Elvehavn">
Nedre Elvehavn

Nedre Elvehavn – nowoczesna dzielnica miasta, wybudowana na terenach pofabrycznych.
Trondheim ma także swoje Aker Brygge, które w odróżnieniu od tego z Oslo, oświetlane jest również promieniami wieczornego słońca – Solsiden (słoneczna strona).
Budynki Trondheim Mechaniske Varkstede (zakładów mechanicznych) przy Nedre Elvehavn, w których od 1850 do 1983 istniał port i stocznia w 2003 połączone z centrum za pomocą dużego mostu z ruchem pieszo-rowerowym. Tereny zwanego dawniej "Tavern" stały się w krótkim czasie bardzo popularnym miejscem spotkań. Okolica gdzie niegdyś mieściły się doki została zmieniona w centrum restauracyjno-handlowe, z 1500 miejscami siedzącymi na zewnątrz i 500 wewnątrz, 13 restauracji i barów.
W okolicy budowane są duże apartamentowce, których elewacja nawiązuje do historycznego przeznaczenia tego miejsca.

</doc>
<doc id="630357" url="https://pl.wikipedia.org/wiki?curid=630357" title="Synkronized">
Synkronized

Synkronized – czwarty studyjny album Jamiroquai, wydany w 1999 roku. Piosenka "Canned Heat" została wykorzystana w filmie "Center Stage" oraz "Napoleon Dynamite". "Deeper Underground" stanowiący bonus do płyty stał się pierwszym i jedynym singlem Jamiroquai, który zdobył pierwsze miejsce na brytyjskiej liście przebojów. Został wykorzystany w filmie "Godzilla".

</doc>
<doc id="630358" url="https://pl.wikipedia.org/wiki?curid=630358" title="Osuszyno (jezioro na Równinie Charzykowskiej)">
Osuszyno (jezioro na Równinie Charzykowskiej)

Osuszyno (Szarlota) (kaszb. "Jezoro Òsëszëno") – przepływowe jezioro rynnowe na południowy zachód od Kościerzyny, na Równinie Charzykowskiej (gmina Kościerzyna, powiat kościerski, województwo pomorskie).
Powierzchnia całkowita jeziora wynosi 87,7 ha, Osuszyno jest miejscem wypoczynku dla mieszkańców pobliskiej Kościerzyny. W Szarlocie znajdują się ośrodki wypoczynkowe i pensjonaty.
Nad południowo-wschodnim brzegiem wznosi się pomnik polskich leśników walczących z okupantem hitlerowskim.

</doc>
<doc id="630359" url="https://pl.wikipedia.org/wiki?curid=630359" title="Garczyn (jezioro)">
Garczyn (jezioro)

Garczyn (kasz. "Garczińsczé Jezoro") – jezioro rynnowe na Równinie Charzykowskiej (powiat kościerski, województwo pomorskie). Powierzchnia całkowita jeziora wynosi 113,4 ha, Garczyn jest jeziorem rynnowym leżącym na zachód od Kościerzyny w sąsiedztwie linii kolejowej Kościerzyna – Lipusz (stacja Garczyn) i drogi krajowej nr 20 ze Stargardu do Gdyni. Tradycje ruchu obozowego i wodniackiego na jeziorze Garczyn sięgają początku lat 30. XX wieku. Jezioro jest połączone wąskim przesmykiem z Jeziorem Wieprznickim. Z jeziora wypływa rzeka Graniczna stanowiąca część szlaku wodnego Graniczna-Trzebiocha. Prowadzi tędy również turystyczny Szlak Kaszubski.
Na jeziorze istnieje tzw. „Czarcia Wyspa”, gdzie przed 1933 zorganizowano międzynarodowy zlot skautów morskich.

</doc>
<doc id="630360" url="https://pl.wikipedia.org/wiki?curid=630360" title="Karekin II">
Karekin II



</doc>
<doc id="630361" url="https://pl.wikipedia.org/wiki?curid=630361" title="Dziadek Mróz">
Dziadek Mróz

Dziadek Mróz () – pierwotnie postać ze wschodniosłowiańskiego folkloru, w okresie istnienia Związku Radzieckiego spopularyzowana tamże jako świecki odpowiednik Świętego Mikołaja, z którym czasem bywa mylony. Dziadek Mróz pojawia się na Nowy Rok, żeby wręczać dzieciom prezenty. Jego wnuczką jest Śnieżynka. W okresie stalinowskim rozszerzano teren jego działania na inne kraje bloku wschodniego, w tym Polskę. Od 2005 w Rosji obchodzone są urodziny Dziadka Mroza, które wypadają 18 listopada. Obchody mają miejsce w miejscowości Wielki Ustiug w północnej części Rosji, która jest uważana za siedzibę Dziadka Mroza.
W południowej części Puszczy Białowieskiej, po białoruskiej stronie, w pobliżu wsi Kamieniuki, znajduje się jedna z największych tutejszych atrakcji – siedziba Dziadka Mroza.
Historia.
Dawne opowieści przedstawiały Dziadka Mroza jako nikczemnego i okrutnego czarnoksiężnika, podobnego do starych słowiańskich bogów: „Pozwizda” – boga wiatru i pogody, „Zimnika” – boga zimy i „Korochuna” – boga podziemnego świata. Według legendy, Dziadek Mróz lubił zamrażać ludzi i porywać dzieci, które wsadzał do swojego olbrzymiego worka. Rodzice, żeby je odzyskać, musieli dawać mu w zamian prezenty.
Jednakże pod wpływem prawosławnych tradycji, charakter Dziadka Mroza z czasem zupełnie się zmienił i przejął niektóre cechy holenderskiego Sinterklaasa, odpowiednika Świętego Mikołaja.
W XIX wieku obraz i legenda Dziadka Mroza został ostatecznie ukształtowany przez literaturę. Duży wpływ miała na to bajka sławnego rosyjskiego dramaturga Aleksandra Ostrowskiego, "Śnieżynka", oraz libretto Nikołaja Rimskiego–Korsakowa na niej oparte. Pod koniec XIX wieku Dziadek Mróz stał się w Imperium Rosyjskim najpopularniejszą noworoczną postacią rozdającą dzieciom prezenty. W czasach przedrewolucyjnych Dziadek Mróz przynosił prezenty raczej w prawosławne święta Bożego Narodzenia (według kalendarza gregoriańskiego 7 stycznia) niż na Nowy Rok.
Po rewolucji październikowej bożonarodzeniowe tradycje nie był pochwalane, ponieważ uważano je za zbyt „burżuazyjne i religijne”. Podobnie było z Dziadkiem Mrozem – w 1928 ogłoszono go „sojusznikiem” duchowieństwa i kułaka. Niemniej jednak, jego aktualny wizerunek przyjął swoją formę w czasach ZSRR i stał się głównym symbolem noworocznych świąt, które zastąpiły Boże Narodzenie. Pomimo to niektóre bożonarodzeniowe tradycje zostały przywrócone po słynnym liście Pawła Postyszewa, opublikowanym w Prawdzie, 28 grudnia 1935. W czasach stalinowskich Dziadek Mróz, Śnieżynka oraz Nowy Roczek pojawiali się w typowo komunistycznych szopkach bożonarodzeniowych oraz przedstawieniach jasełkowych, w których odgrywali role Świętej Rodziny.
W okresie radzieckiej dominacji w Europie Środkowo-Wschodniej, Dziadek Mróz przeniknął też do tradycji wielu narodów, zastępując swoje miejscowe odpowiedniki, które po rozpadzie ZSRR usiłowano przywrócić.
Dziadek Mróz we współczesnej Rosji.
W 1998 ówczesny mer Moskwy Jurij Łużkow oświadczył, że rosyjski Dziadek Mróz mieszka w mieście Wielki Ustiug w obwodzie wołogodzkim. Duża popularność jaką się cieszy sprawiła, że w latach 2003–2010 do miejscowego urzędu pocztowego przyszło dwa miliony listów z Rosji i całego świata. 7 stycznia 2008 Władimir Putin oznajmił, że odwiedził dom Dziadka Mroza w Wielkim Ustigu, co było częścią obchodów prawosławnej wigilii Bożego Narodzenia.
Pod koniec 2010 Dziadek Mróz był jednym z kandydatów na maskotkę Zimowych Igrzysk Olimpijskich w 2014 w Soczi.

</doc>
<doc id="630362" url="https://pl.wikipedia.org/wiki?curid=630362" title="Polska transkrypcja sinologiczna">
Polska transkrypcja sinologiczna



</doc>
<doc id="630368" url="https://pl.wikipedia.org/wiki?curid=630368" title="Aleksandar Tunczew">
Aleksandar Tunczew



</doc>
<doc id="630369" url="https://pl.wikipedia.org/wiki?curid=630369" title="Aleksandar Szałamanow">
Aleksandar Szałamanow



</doc>
<doc id="630371" url="https://pl.wikipedia.org/wiki?curid=630371" title="Zbójnickie Okna">
Zbójnickie Okna

Zbójnickie Okna lub Zbójeckie Okna – dwie jaskinie w wapiennych ścianach po wschodniej stronie Doliny Kościeliskiej w Tatrach Zachodnich. Znajdują się blisko siebie w turniach Organów, w pobliżu Jaskini Balkonowej. Są to: Okno Zbójnickie Niżnie o długości korytarzy 160 m, położone na wysokości 1227 m n.p.m. i Okno Zbójnickie Wyżnie o długości korytarzy 14,5 m, położone na wysokości 1274 m n.p.m.
Jaskinie znane były od dawna, według górali ukrywali się w nich w dawnych czasach zbójnicy i stąd ich nazwa. Jaskinie były penetrowane przez poszukiwaczy skarbów. Po raz pierwszy opisał je Jan Gwalbert Pawlikowski. Dawniej były one zwiedzane turystycznie. W 1900 przy znakowaniu szlaku turystycznego do nich uczestniczył Jan Kasprowicz. Były też one inspiracją dla Stefana Żeromskiego, który umieścił w nich akcję rozdziału "Skalne Okno" powieści "Popioły".
Otwory wylotowe jaskiń widoczne są w skałach z drogi prowadzącej Doliną Kościeliską. Obecnie jednak jaskinie te są niedostępne turystycznie.

</doc>
<doc id="630372" url="https://pl.wikipedia.org/wiki?curid=630372" title="Bańdzioch Kominiarski">
Bańdzioch Kominiarski

Bańdzioch Kominiarski – jaskinia w Dolinie Kościeliskiej i Dolinie Lejowej w Tatrach Zachodnich. Jest jedną z największych jaskiń w Tatrach. Zajmuje piąte miejsce pod względem długości i trzecie miejsce pod względem deniwelacji w Polsce. Niektóre części jaskini są słabo zbadane i udokumentowane. Długość odkrytych korytarzy wynosi (grudzień 2020) 10010 metrów, a deniwelacja 562 metry. Ma dwa otwory wejściowe:
W gwarze podhalańskiej "bańdzioch" oznacza brzuch, a w Tatrach kocioł. Odkrywcy jaskini użyli tego słowa do jej nazwania.
Opis jaskini.
Układ korytarzy i studni jaskini jest dosyć skomplikowany. Brak w niej jednego ciągu głównego, samych miejsc które uważa się za dno jest siedem. Dla przejrzystości opisu przyjmijmy, że ciąg główny prowadzi z dolnego otworu do Starego Dna.
Dolny otwór jaskini zaczyna się I Studnią prowadzącą do sali wstępnej, gdzie zaczyna się II Studnia (Lodospad). Następnie jest III Studnia, Kruchy Korytarz i kolejna studnia opadająca do Sali VI Zjazdu (18 × 7,5 metra). Stąd poprzez Dziurawy Korytarz i pochylnię (w bok odchodzi odnoga do Lodowych Kominów) dochodzi się do Sali za Stołem. W górę odchodzą stąd kominy do partii nad kominami MPO. Do Starego Dna idą dwa korytarze: górna przez Wyżymaczkę i dolna przez Studnię z Uchem. Idąc przez Wyżymaczkę, przechodzi się przez salę Roztoki (odchodzą stąd korytarze do VII Dna, Starego Dna, Partii Afrykańskich, studni Kargula, górnego otworu oraz Partii Zamkowych) i dochodzi się do skalnego mostu, gdzie korytarz łączy się z dolnym korytarzem z Sali za Stołem. Z Roztok, idąc w kierunku Starego Dna, dochodzi się do Sali pod Wantą (odchodzi stąd Ciąg Bliźniaczych Studni). Stąd korytarz poprzez Wanty Giganty i studnię prowadzi do Sali Brody (odchodzi stąd korytarz do Partii Afrykańskich). Dalej poprzez studnię Piwowary dochodzi się do rozdroża. W prawo studzienka prowadzi do VII Dna, w lewo poprzez Syfon z Lewarem i zaciski korytarz prowadzi do Starego Dna (−410,5 metra). Tu korytarz kończy się ciasnymi szczelinami.
Nad kominami MPO. Ciąg studni i korytarzy odchodzących w górę powyżej kominów MPO. Kominy prowadzą do Salki Niemena, skąd można dostać się do Szczeliny Mekkiego i Cichej Salki z Cichym Kominem. Stąd dojść można do Sali Lazaret, kolejnego punktu węzłowego jaskini. W górę prowadzi Wielki Komin prowadzący do tzw. Górnych Partii Jaskini, a także poprzez Szczelinę Wiatru do Partii Krakowskich. Inna droga prowadzi do Śliskiego Komina i Byrcynowych Ciągów. Znad Śliskiego Komina poprzez Skośną Komorę (odchodzą stąd Ciągi Almaturu) można zjechać na dno Bazyliki – jednej z największych sal jaskini (6 × 6 metrów). Stąd odchodzą korytarze do Partii Krakowskich, w kierunku Nowego Dna, Syfonu KKTJ, VI Dna oraz Prawych Studni i Syfonu Zenka.
Partie Zamkowe. Odchodzą od sali Roztoki. Są tu m.in. Studnia Kargula (boczne odnogi do górnego otworu i IV Dna) i salka Złodziejka.
Ciąg Bliźniaczych Studni. Odchodzi od Sali pod Wantą. Tworzy równoległą do głównego ciągu pętlę korytarzy, łączących się z nim ponownie tuż przed Syfonem z Lewarem. Są tu m.in. Zacisk z Brzytwą, Studnia z Czaszką, Czarny Komin.Partie Afrykańskie. Odchodzą od sali Brody i prowadzą poprzez Kolorową Salkę do III Dna, za którym znajdują się m.in. syfony: Błotny Pocałunek i Surferów.
Partie Krakowskie. Prowadzą do Białego Pająka. Przed odkryciem górnego otworu był to najwyższy znany punkt jaskini (−143 metry).
Nowe Dno i Syfon KKTJ. Z Bazyliki dochodzi się do Studni Dzwon. Stąd odchodzi boczny korytarz do VI Dna (Dno Szaleńców). Główny korytarz poprzez Studnię Jacka (35 metrów) prowadzi do Lewych Studni i Prawych Studni (prowadzą do Syfonu Zenka). Lewe Studnie (system obszernych pionowych kaskad oraz pochylni o łącznej głębokości 48 metrów) prowadzą do Zacisku Rezonator, Szalonego Meandra i Studzienki z Marmitem (w bok odchodzi korytarzyk do Nowego Dna). Stąd poprzez Galerię Heliktytową i Błotne Pochylnie dochodzi się do najniższego miejsca w jaskini – Syfonu KKTJ (−546 metrów).
Górny Otwór. Korytarzem odchodzącym od Studni Kargula można dostać się do Brązowych Kaskad, Białego Prożku (poniżej znajduje się głębokie jeziorko), a następnie do Sali z Amboną (odchodzi stąd odnoga do V Dna). Stąd cały czas w górę poprzez Wielki Meander dojść można do Sali na Zakosach. Korytarz prowadzi dalej przez Salę z Motyką i szereg ciasnych przejść do wąskiego, górnego otworu jaskini.
Przyroda.
Jaskinia ma dosyć bogatą szatę naciekową. Występują tu stalagmity, stalaktyty, draperie i polewy naciekowe. Najwięcej znajduje się ich na odcinku Roztoki – Syfon z Lewarem oraz w Partiach Zamkowych i Wielkim Meandrze (stalagmity do 1,3 metra wysokości). Mleko wapienne występuje w wielu miejscach centralnej części jaskini. Znane są także pojedyncze egzemplarze heliktytów z Galerii Heliktytowej.
Woda występuje w jaskini w formie cieków, licznych kałuż, małych jeziorek oraz w formie syfonów. W lipcu 1982 roku dokonano barwień w ciągu V Dna, a w lipcu 1983 roku w syfonie KKTJ. W obu przypadkach stwierdzono łączność z wywierzyskami przy Hali Pisanej, a śladowe ilości barwnika pojawiły się także w Wywierzysku Chochołowskim.
Historia odkryć.
Jaskinia (dolny otwór) odkryta została 11 lipca 1968 roku przez Czesława Majchrowicza i Janusza Nickowskiego, członków SG AKT Poznań.
W latach 1968 – 1969 odkryto około 3000 metrów korytarzy i osiągnięto Stare Dno.
W latach 1969 – 1976 odkryto około 1000 metrów korytarzy i osiągnięto Nowe Dno.
W latach 1976 – 1978 odkryto około 5000 metrów korytarzy, odkryto górny otwór i osiągnięto deniwelację −546 metrów.
W następnych latach odkryto kolejnych kilkaset metrów korytarzy.
W lutym 2009 roku przedostano się za syfon w III Dnie i odkryto ponad 200 metrów nowych (dotychczas jeszcze nieskartowanych) Partii Za Czarnym Lądem.
W styczniu i wrześniu 2019 roku odkryto i skartowano partie za III Dnem.

</doc>
<doc id="630374" url="https://pl.wikipedia.org/wiki?curid=630374" title="Terytoria Plemienne Administrowane Federalnie">
Terytoria Plemienne Administrowane Federalnie

Terytoria Plemienne Administrowane Federalnie (ang. "Federally Administered Tribal Areas", "FATA"; urdu: "وفاقی منتظم شدہ قبائیلی علاقہ جات") – dawna jednostka podziału administracyjnego Pakistanu formalnie bezpośrednio administrowana przez pakistańskie władze centralne, faktycznie jednak posiadała bardzo dużą autonomię. Terytoria miały powierzchnię 27 220 km². Formalną stolicą był znajdujący się poza obszarem Terytoriów Peszawar. Faktyczną stolicą był jednak Miran Shah.
Terytoria Plemienne Administrowane Federalnie zostały przyłączone do prowincji Chajber Pasztunchwa na podstawie zmiany konstytucji z 31 maja 2018 roku.
Główne miasta:
Demografia.
Terytoria Plemienne Administrowane Federalnie zamieszkane były przez ok. 3,7 miliona osób (według szacunkowych danych na 2006 rok).

</doc>
<doc id="630375" url="https://pl.wikipedia.org/wiki?curid=630375" title="Linnaea borealis">
Linnaea borealis



</doc>
<doc id="630376" url="https://pl.wikipedia.org/wiki?curid=630376" title="Modrzewnica pospolita">
Modrzewnica pospolita

Modrzewnica pospolita, modrzewnica północna, modrzewnica zwyczajna ("Andromeda polifolia" L.) – gatunek rośliny wieloletniej należący do rodziny wrzosowatych. Jest jedynym współczesnym przedstawicielem rodzaju modrzewnica "Andromeda", choć czasem do rangi osobnego gatunku podnoszona jest odmiana z północno-wschodniej Ameryki Północnej (var. "latifolia") nazywana modrzewnicą siwolistną lub kutnerowatą ("A. glaucophylla"). Modrzewnica pospolita rośnie wśród torfowców na mokradłach półkuli północnej w obszarach okołobiegunowych Europy, Azji i Ameryki Północnej, sięgając na południu do gór Europy Zachodniej i Środkowej (Pireneje, Alpy, Karpaty). W Polsce gatunek opisywany jest jako rozpowszechniony na niżu, rzadki w górach. Na wielu obszarach zanika z powodu przekształcania siedlisk. W Polsce poddany ochronie prawnej od 2014 roku. Roślina trująca. Znaczenie użytkowe ma ograniczone – bywa uprawiana jako ozdobna, zwłaszcza w odmianach. Poza tym w Rosji była wykorzystywana przy garbowaniu skór, rdzenni Amerykanie przygotowywali z niej napój i wykorzystywali leczniczo. 
Rozmieszczenie geograficzne.
Zasięg modrzewnicy pospolitej opisywany jest jako borealny okołobiegunowy, borealno-górski/alpejski, okołobiegunowy borealno-górski.
Gatunek ten rośnie w północnej Europie, Azji i Ameryce Północnej. W Europie jest pospolity w północnej i środkowej części Półwyspu Skandynawskiego, w niżowej części Polski, Białorusi i krajach nadbałtyckich oraz dalej na wschód i północny wschód. Zanika i rzadsze stanowiska ma ku zachodowi i południu kontynentu: w Danii, Niemczech, wzdłuż Karpat, poza tym rośnie wyspowo w rejonie Alp, Masywu Centralnego, Wogezów, w Pirenejach, w Normandii i środkowej Wielkiej Brytanii oraz Irlandii (brak go na Islandii, zanikł w Hiszpanii, Chorwacji i Rumunii).
W Azji rośnie na Syberii, w Mongolii, w północnych Chinach (prowincja Jilin), na wschodzie sięgając po Japonię. W Ameryce Północnej rośnie na Grenlandii i w Kanadzie, na południu sięgając do Idaho na zachodzie i do Nowego Jorku oraz Wirginii Zachodniej na wschodzie kontynentu.
W południowej części zasięgu często rośnie na obszarach górskich, w Europie Środkowej sięgając do 2000 m n.p.m., w Ameryce Północnej do 1500 m n.p.m. Na północy występuje po 74° szerokości geograficznej. 
W Polsce gatunek jest opisywany wciąż jako dość pospolity na niżu, ale brak go na Kujawach, w północno-zachodniej części Niziny Mazowieckiej, na Nizinie Śląskiej i wschodniej części Pojezierza Wielkopolskiego. W Karpatach jest rzadki. Liczniej występuje tylko w Kotlinie Orawsko-Nowotarskiej (jest tam dużo torfowisk), poza tym na pojedynczych stanowiskach na Działach Orawskich, Pogórzu Śląskim, Dynowskim i w Bieszczadach. Z Tatr podany z dwóch stanowisk: z Toporowego Stawu Wyżniego i z młaki pomiędzy Waksmundzką Polaną a Psią Trawką.
Systematyka.
Pozycja systematyczna i pochodzenie.
Modrzewnica pospolita to jedyny współczesny przedstawiciel rodzaju modrzewnica "Andromeda". Zaliczany był on w XX wieku do plemienia "Andromedeae" obejmującego 13 rodzajów, w obrębie którego łączony był w jedną, odrębną grupę z rodzajami chamedafne "Chamaedaphne" i kwaśnodrzew "Oxydendrum". Badania genetyczne wykazały, że powiązania te były błędne i najbliższymi krewnymi modrzewnicy są rośliny z rodzaju zenobia "Zenobia". W zakresie morfologii do autapomorfii specyficznych dla rodzaju "Andromeda" należą m.in. wielowarstwowa łupina nasienna, zalążek kampylotropowy (zgięty), brak szparek na działkach i płatkach korony, brak wielokomórkowych włosków. Współcześnie modrzewnica łączona jest z siostrzanym rodzajem zenobia w plemię "Andromedeae", które z kolei jest siostrzane względem plemienia "Gaultherieae" w obrębie podrodziny "Vaccinioideae" z rodziny wrzosowatych.
Gatunek "Andromeda polifolia" znany jest ze śladów późnoglacjalnych. Rejestrowany jest jako szczególnie obficie występujący gatunek w pierwszych stadiach wzrostu torfowisk wysokich. Z ziem polskich znany jest z osadów z interglacjału mazowieckiego i eemskiego. Roślina zaliczana jest do reliktów glacjalnych.
W okresie trzeciorzędu rodzaj "Andromeda" znany jest z licznych skamielin klasyfikowanych jako różne gatunki.
Zmienność i klasyfikacja wewnątrzgatunkowa.
W obrębie gatunku uznany status mają dwie odmiany (czasem podnoszone do rangi dwóch gatunków lub podgatunków – patrz nazwy synonimiczne):
Na południu terytorium Nunavut oraz z położonych w sąsiedztwie Zatoki Hudsona oraz Zatoki Jamesa obszarów w prowincjach Quebec i Ontario zarejestrowano występowanie mieszańca między ww. odmianami opisanego jako "Andromeda" ×"jamesiana" i "A. polifolia" var. "jamesiana" . Rośliny te mają cechy pośrednie, w tym liście od spodu zarówno sine jak i nieco biało omszone.
Nazewnictwo.
Naukowa nazwa rodzajowa nadana została przez Karola Linneusza i nawiązuje do mitycznej Andromedy. Stało się tak, ponieważ roślina, rosnąc na kępach wśród mszarów, z korzeniami sięgającymi wody, skojarzyła mu się z Andromedą przykutą do skały na morzu, z nogami obmywanymi przez fale. Nazwa gatunkowa "polifolium" oznacza o liściach podobnych do ożanki popielatej "Teucrium polium" (białoszarych).
W języku polskim roślina do końca XIX wieku znana była pod nazwami: „bagienko”, „modrzewnica/modrzewica”, „modrzewnica bagienko”, „rozmarynek” i „rozmarynek bagienko”. W przewodniku do oznaczania roślin Józefa Rostafińskiego z 1923 gatunek nazwany jest „modrzewnicą niską”, a rok później Władysław Szafer, Stanisław Kulczyński i Bogumił Pawłowski nazwali go „modrzewnicą zwyczajną”. W kolejnych wydaniach ich przewodnika wznawianego w ciągu XX wieku ta nazwa została utrwalona. W X tomie cyklu „Flora polska” z 1963 Kazimierz Zarzycki użył wobec tego gatunku nazwy „modrzewnica północna”. W pierwszym wydaniu krytycznej listy flory roślin naczyniowych Polski z 1995 jako nazwa główna podana została „modrzewnica zwyczajna”, a jako poboczna (w nawiasach) „modrzewnica północna”. W wydaniu z 2002 nazwę gatunku zmodyfikowano na „modrzewnicę pospolitą”.
Biologia.
Rozwój.
Chamefit – zimują zdrewniałe pędy i pąki znajdujące się na nich. Gatunek bardzo rzadko rozmnaża się z nasion – siewki obserwowane są sporadycznie i nasion modrzewnicy jest niewiele w glebowym banku nasion, choć niewątpliwie to dzięki nim możliwe jest rozprzestrzenianie gatunku na większe odległości. Klonalny wzrost, odporność roślin na niekorzystne warunki i ich zdolność do regeneracji wskazują na rozmnażanie wegetatywne jako kluczowe dla utrzymywania się gatunku.
Z kłącza wyrastają zwykle słabo rozgałęzione pędy zarówno kwitnące, jak i wegetatywne. Najsilniej rosnące pędy rozwijają się ze szczytowych węzłów pędu. Na pędach kwitnących powstaje bardzo zmienna liczba kwiatów i owoców, przy czym intensywniejsze kwitnienie wiąże się ze słabszym wzrostem pędu i tworzeniem mniejszej liczby nowych liści. Tych na poszczególnych pędach jest średnio 8 i reprezentują cztery generacje. Tylko 5% liści obumiera w tym samym roku, w którym powstaje. W drugim sezonie obumiera 59% zachowanych liści, a w trzecim 62%. Czwartego sezonu nie przeżywa już 96% liści.
Modrzewnica pospolita rozpoczyna wegetację zaraz po ustąpieniu pokrywy śnieżnej i – podobnie jak wiele innych roślin zimozielonych – wiosną osiąga największe stężenie węglowodanów w liściach. Około 91% węgla związanego w trakcie sezonu wegetacyjnego przemieszczanych jest do organów podziemnych.
Najsilniejsze przyrosty pędów następują w maju lub czerwcu (w zależności od szerokości geograficznej – im dalej na północ tym później).
Kwiaty, które jako pąki formują się na końcach przyrostów z minionego roku, rozwijają się już w kwietniu na Wyspach Brytyjskich, w Europie Środkowej w maju, w górach i na północy w czerwcu. Pełnia kwitnienia przypada zwykle na czerwiec. Poszczególne rośliny kwitną przez dwa–trzy tygodnie. Intensywny wzrost i kwitnienie kończy się w ciągu dwóch miesięcy – w lipcu i wtedy też już uformowane są pąki przyszłorocznych kwiatów. Czasem zdarza się, że kwiaty rozwijają się także powtórnie jesienią (we wrześniu–październiku), przy czym pojawiają się one na szczytach tegorocznych przyrostów pędów.
Pylniki i znamię słupka w kwiecie dojrzewają równocześnie i dzieje się to już w pąku. Jednak mimo że znamię jest wilgotne i gotowe na przyjęcie pyłku, a ten znajduje się w otwartych pylnikach – nie wysypuje się, dopóki korona się nie rozwinie i nie otworzy, umożliwiając jego wyschnięcie. Pory pylników znajdują się tuż przy znamieniu, które z kolei niemal zamyka gardziel korony. Uznaje się, że w kwiatach dochodzi zwykle w efekcie do samozapylenia, zanim zdążą odwiedzić je owady, wabione nektarem. Kwiaty zapylane są przez przedstawicieli rodzaju "Bombus", pszczoły "Apis", bzygowate "Syrphidae" i motyle (szlaczkoń torfowiec "Colias palaeno", "Clusia microgramma", "Calophyris rubri", "Thecla rubi"). Z drugiej strony o dużej roli owadów i zapylenia krzyżowego dla zawiązywania owoców świadczyć może eksperyment z osłanianiem kwiatów w sposób uniemożliwiający dotarcie do nich owadów. Nie zawiązywały one owoców lub tylko pojedyncze, podczas gdy na roślinach ze swobodnie dostępnymi kwiatami powstawało ich ponad 20. 
Zapylenie krzyżowe skutkuje wyraźnie skuteczniejszym zawiązywaniem owoców (65% w stosunku do 40%) i rozwojem w nich większej liczby nasion (o 34,7%). Mimo że większość kwiatów zawiązuje owoce – tylko ich część dojrzewa. Udokumentowano różną skuteczność rozwijania się owoców z kwiatów (od 27,5% w Słowacji do 43,1% w Belgii) i różną zawartość w nich nasion (średnio od 11 do 20, rzadziej do 44), przy czym przy większej liczbie nasion zwykle nie więcej jak 20 jest żywych. 
Owoce dojrzewają z końcem lipca do sierpnia i pozostają długo na roślinie (często przez całą zimę). Drobne nasiona rozprzestrzeniane są głównie przez wiatr. Podejrzewany jest też jakiś udział w ich rozsiewaniu zwierząt (choć gorzkie i trujące owoce nie sprzyjają spożywaniu ich w większych ilościach), a także wody (owoce zachowują pływalność przez 72 godziny). Nasiona zachowują zdolność do kiełkowania według niektórych źródeł tylko przez jeden rok, ale inne podają, że aczkolwiek są krótkowieczne, to jednak jeszcze po czterech latach kiełkuje ich 19%. Żywe nasiona modrzewnicy znajdowano na głębokości 40–50 cm.
Kiełkowanie następuje bezpośrednio po wysianiu w temperaturze 25 °C i z podobną skutecznością (66–70%) po miesięcznym ich przechowaniu w temperaturze 4 °C. Dłuższe przechowanie nasion osłabia ich zdolność do kiełkowania, a przemrożenie (przechowanie w temperaturze -20 °C przez dwa miesiące) w ogromnej większości je zabija (kiełkuje tylko ok. 4% nasion). Niższe i wyższe temperatury (w doświadczeniu 15 i 30 °C) osłabiają zdolność nasion do kiełkowania. Według niektórych źródeł nasiona wymagają przed siewem rocznego spoczynku, ale nie zostało to potwierdzone eksperymentalnie.
Rozwój siewek modrzewnicy jest powolny. Korzeń zarodkowy pojawia się zwykle po 11–15 dniach od rozpoczęcia kiełkowania. Liścienie rozwijają się po 17–24 dniach, a liście właściwe po 27–37 dniach. Liścienie są niemal siedzące, nieznacznie pochwowate u nasady, eliptyczne, nagie, o długości 2–3 mm. Hipokotyl jest zielny, nagi i czerwonawy, osiąga 7–10 mm długości. Podobnie zielny i nagi epikotyl ma długość 3–7 mm. Pierwsze liście właściwe są skrętoległe i mają blaszkę długości 1,5–2,5 mm. Siewka po 6 tygodniach wzrostu osiąga do 2 cm wysokości.
Właściwości fizyko-chemiczne.
Roślina trująca. Pędy, liście i kwiaty, włącznie z nektarem, zawierają trujący glikozyd andromedotoksynę (po raz pierwszy wyizolowaną z modrzewnicy, później potwierdzoną u innych przedstawicieli wrzosowatych, zwłaszcza u różanecznika żółtego i chamedafne północnej). Związek ten działa toksycznie na układ krążenia (powoduje silny rzadkoskurcz), na obwodowe zakończenia nerwów czuciowych i działa ośrodkowo powodując zamroczenie świadomości, drgawki i porażając ośrodek oddechowy. W odróżnieniu od akonityny, dającej podobne objawy, nie powoduje rozszerzenia źrenic. Zgon następuje w wyniku porażenia oddechu przy zachowanej do końca czynności serca. Dawka śmiertelna dla gołębi wynosi 0,1 mg/kg, dla psów 0,25–0,3 mg/kg, dla królików 0,6 mg/kg. Do zatruć dochodzi rzadko. U ludzi zdarzały się przypadki wiązane z fałszowaniem za pomocą liści modrzewnicy rozmarynu ("Folia Rosmarini"), przypadkowo u dzieci. Zatrucia u ludzi mają zwykle łagodny przebieg i objawy mijają po dobie.
Zdarzały się zatrucia u zwierząt domowych, zwłaszcza owiec i kóz, w tym także padnięcia owiec po spożyciu modrzewnicy.
Łodygi i liście modrzewnicy cechują się dużą zawartością tanin.
Genetyka.
Liczba chromosomów 2n = 48. Ponieważ gatunek jest tetraploidem, podstawowa liczba chromosomów wynosi x = 12.
Ekologia.
Siedlisko.
Gatunek związany jest przede wszystkim z biomami tundry i tajgi. Występuje na torfowiskach wysokich, na mszarach w obrębie torfowisk przejściowych, w borach bagiennych, z reguły w zbiorowiskach z dominacją torfowców "Sphagnum", wełnianek "Eriophorum" i turzyc "Carex". W zbiorowiskach z udziałem torfowców modrzewnica musi rywalizować z innymi roślinami o skąpe zasoby dostępnych substancji odżywczych w podłożu oraz inwestować w rozwój pędów umożliwiających utrzymanie się w strefie powierzchniowej torfowiska, przyrastającego ze względu na wzrost torfowców o 1–5 cm na kępach i nawet 10 cm w obniżeniach międzykępowych. Ze względu na niski wzrost krzewinek modrzewnicy bywają one niemal całkiem zakryte silnie rosnącymi torfowcami. W Fennoskandii modrzewnica często też spotykana jest na obszarach źródliskowych ze słomiaczkiem złotawym "Straminergon stramineum".
Rośnie na glebach kwaśnych (zwykle o odczynie gleby w przedziale pH od 3,8 do 5,0, ale notowana była w przedziale pH od 2,8 do 7,5), torfowych (rzadko też w piaskach), ubogich w związki azotu (typowym siedliskiem są torfowiska ombrotroficzne – zasilane w wody tylko z opadów, rzadziej rośnie na mezo- i eutroficznych źródliskach oraz w lasach bagiennych). Siedliska modrzewnicy są zwykle mocno podmokłe, z wysokim poziomem wody, jednak gatunek ten utrzymuje się także na glebach suchych, nawet w miejscach, gdzie całkowicie zanikły torfowce "Sphagnum". To, że gatunek jest rzadko rejestrowany na przesuszonych torfowiskach, wiąże się nie tyle wprost z niedoborem wody, co z innymi skutkami towarzyszącymi odwadnianiu – zalesianiem, eksploatacją torfu, zaburzonym składem gatunkowym zbiorowisk. O ile takie zmiany nie wystąpią na osuszonym torfowisku – modrzewnica może utrzymywać się na nim dziesiątki lat po jego odwodnieniu.
Przystosowaniem do okresowych wzrostów temperatur przy powierzchni torfowiska jest kseromorficzna budowa liści – zwinięcie blaszki, pokrycie jej kutykulą, u odmiany "latifolia" włoskami.
W obrębie torfowisk modrzewnica rośnie najczęściej na kępach torfowcowych i w zbiorowiskach krzewinkowych na mszarach torfowcowych unikając najbardziej wilgotnych miejsc, zajmowanych przez zbiorowiska ze związku "Rhynchosporion". Z drugiej jednak strony znosi bardzo dobrze wysoki poziom stagnowania wód. Rośliny rosnące na kępach mają większe i cięższe liście i owoce od roślin rosnących w obniżeniach międzykępowych. Najsilniej rozgałęzione pędy i tworzące najwięcej kwiatów tworzą się w miejscach pośrednich – na stokach między kępami i obniżeniami oraz na mniejszych kępach w obrębie obniżeń. Modrzewnica źle znosi zacienienie i zmniejsza udział w przypadku sukcesji zarośli i drzew w stosunku do otwartych mszarów. W miarę starzenia się mszarów i wzrostu zakwaszenia bywa zastępowana przez chamedafne północną. 
W miejscach otwartych pędy modrzewnicy mogą być uszkadzane przez mróz, zwłaszcza jeśli wystąpi w sezonie wegetacyjnym (w czasie spoczynku zimowego rośliny znoszą silniejsze spadki temperatur). Szczególnie wrażliwe są młode pędy, które rozpoczęły wzrost, i rozwijające się kwiaty. Wiosenne przymrozki mają znaczący, negatywny wpływ na liczbę wytwarzanych nasion. 
Modrzewnica dobrze znosi niewielkie pożary, które w przypadku nawodnienia podłoża wypalają tylko nadziemne części roślin. Jej pędy podziemne pozostają nietknięte i w ciągu kilku lat po pożarze gatunek ten bywa jednym z gatunków o największym pokryciu. Sprzyjają jej zwłaszcza pożary cofające sukcesję zaroślowo-leśną na mokradłach do stadium mszarów turzycowo-krzewinkowych. W efekcie dla utrzymania otwartych siedlisk mokradłowych wypalanie wiosenne, gdy podłoże jest mocno nasiąknięte wodą, jest z jedną z metod ich ochrony w Ameryce Północnej. W przypadku silnie przesuszonych torfowisk pożar może wypalić złoże torfu wraz ze znajdującymi się w nim pędami i bankiem nasion eliminując zupełnie m.in. modrzewnicę. Niekorzystnie na gatunki krzewinkowe oddziałują także powtarzające się pożary.
W typologii siedlisk leśnych Europy Środkowej modrzewnica jest gatunkiem diagnostycznym siedlisk boru bagiennego (Bb) na niżu i boru mieszanego górskiego bagiennego (BMGb).
Relacje międzygatunkowe.
W klasyfikacji zbiorowisk roślinnych Europy Środkowej jest to gatunek charakterystyczny dla rzędu (O.) "Sphagnetalia magellanici". W Europie Zachodniej i Środkowej rośnie jednak w różnych zbiorowiskach mszarnych z klas "Oxycocco-Sphagnetea" i "Scheuchzerietea", także w zbiorowiskach zaroślowych "Pino-Ledion" i "Piceon-Pinion uncinatea".
W środkowej i północno-zachodniej Europie rośnie najczęściej w towarzystwie takich gatunków jak: wełnianka pochwowata "Eriophorum vaginatum", wrzosiec bagienny "Erica tetralix", wrzos zwyczajny "Calluna vulgaris", żurawina błotna "Vaccinium oxycoccus", bagno zwyczajne "Ledum palustre", na dywanach różnych gatunków z rodzaju torfowiec "Sphagnum", zwłaszcza wśród torfowca magellańskiego "Sph. magellanicum", kończystego "Sph. recurvum" i bałtyckiego "Sph. balticum". 
Na północy rośnie na torfowiskach typu aapa na kępach i grzędach wraz z chamedafne północną "Chamaedaphne calyculata", maliną moroszką "Rubus chamaemorus", brzozą niską "Betula nana", bagnem zwyczajnym "Ledum palustre", borówką bagienną "Vaccinium uliginosum" i torfowcem brunatnym "Sphagnum fuscum", czasem też w dolinkach. Podobny skład gatunkowy mają środkowe części masywów bagiennych torfowisk wysokich w tajdze. W jej bagiennych lasach sosnowo-krzewinkowo-mszarnych modrzewnica panuje wraz z chamedafne w warstwie krzewinek. Na Dalekim Wschodzie modrzewnica rośnie w mszarnych lasach modrzewiowych (z modrzewiem dahurskim) z podobną florą towarzyszącą jak w zachodniej Eurazji, ale też z udziałem specyficznych dla tego obszaru gatunków takich jak "Maianthemum trifolium" i "Betula fruticosa". Często modrzewie rosną w nich luźno lub niskie (np. na Sachalinie do 2 m wysokości), a podszyt tworzy w nich sosna karłowa "Pinus pumila". Na grzędowych torfowiskach w Kraju Nadmorskim modrzewnica tworzy warstwę krzewinek wraz z chamedafne pod okapem modrzewi dahurskich i "Betula ovalifolia".
W Ameryce Północnej modrzewnica rośnie w różnorodnych zbiorowiskach, których wspólną cechą jest zwykle silnie rozwinięta warstwa mszysta z panującymi torfowcami. Współtworzy warstwę krzewinkową z chamedafne północną, różnymi gatunkami z rodzaju bagno "Ledum" i kalmią wielokwiatową "Kalmia polifolia". Na torfowiskach z różnych zagęszczeniem rosną, tworząc mniej lub bardziej luźną warstwę niskich drzew lub krzewów, świerk czarny "Picea mariana" i modrzew amerykański "Larix laricina".
Podobnie jak inne gatunki z rodziny wrzosowatych, modrzewnica żyje w symbiozie z grzybem tworząc mikoryzę erikoidalną. Strzępki grzybni przerastają całą roślinę, aż do okrywy nasion. Grzyb należy zwykle do gatunku workowca "Hymenoscyphus ericae", ale najwyraźniej infekcje mikoryzowe tworzą także przedstawiciele rodzaju "Bisoascus" i jego anamorfy "Oidiodendron". Grzyb ułatwia roślinom detoksykację i pozyskiwanie substancji odżywczych, zwłaszcza związków azotu. 
Roślinie nie zagrażają ssaki ani ptaki, dla których na ogół jest trująca (po spożyciu powoduje u nich wymioty i konwulsje). Do wyjątków żywiących się liśćmi i owocami modrzewnicy należą gryzonie z rodzaju wrzosownik "Phenacomys" oraz głuszec zwyczajny. Rzadko i w niewielkich ilościach modrzewnicę jedzą łosie i renifery. Niewyjaśniony jest związek między modrzewnicą a mulakiem białoogonowym "Odocoileus virginianus", ale w skali lokalnej obszary występowania tych gatunków są w wysokim stopniu zbieżne.
Włoski pokrywające wnętrze korony chronią nektar przed drobnymi owadami będącymi złodziejami nektaru, ale nie przed mrówkami, które uszkadzają słupek i pręciki.
Liśćmi modrzewnicy żywią się gąsienice "Eugraphe subrosea" (sówkowate) i larwy "Lochmaea suturalis" (stonkowate). Na roślinie żyją także osobniki dorosłe ostatniego z wymienionych gatunków. Na liściach galasy tworzą roztocza "Cecidophyopsis ruebsaameni". Żeruje na modrzewnicy także pochodzący z Japonii pluskwiak "Stephanitis takeyai", inwazyjny w Ameryce Północnej.
Z modrzewnicą pospolitą związana jest grupa kilkudziesięciu (zidentyfikowanych dotąd jest ponad 60, a szacowanych około 100) gatunków grzybów. Większość obecnie znanych to saprotrofy rozwijające się na martwych liściach modrzewnicy. Spośród podstawczaków na liściach modrzewnicy rejestrowany jest głównie płaskosz pędowy modrzewnicy "Exobasidium karstenii". Modrzewnica może być też jednak infekowana i niszczona przez grzyby z kompleksu opieńki miodowej "Armillaria mellea" "s.l." Większość stwierdzonych na żywych lub martwych organach modrzewnicy to workowce: "Rhytisma andromedae" rozwijający się na łodydze i liściach, "Epipolaleum andromedae", "Gibbera andromedae", "Godronia andromedae", "Odontotrema andromedae", "Lophodermium intermissum", "Stigmatea andromedae", "Antennularia andromedae", "Microsphaeria penicillata", "Durandiella andromedae", "Nectria ochroleuca", "Protoventuria alpina", "Eupropolella vaccinii", "Physalospora vaccinii", "Coccomyces duplicarioides", "Hyaloscypha leuconica" i in.
Zagrożenia i ochrona.
Gatunek na wielu obszarach traci swoje stanowiska z powodu niszczenia i przekształcania siedlisk. Kluczowym problemem w jego utrzymaniu są zmiany warunków wodnych, powiązane często z eksploatacją torfowisk wysokich. Zagrożeniem dla izolowanych stanowisk bywa też sukcesja, np. na tatrzańskich torfowiskach perspektywy gatunku są złe z powodu zarastania ich kosodrzewiną. Torfowiska przekształcane są także na plantacje żurawiny lub borówek, eksploatowane jako źródło torfu, przekształcane bywają po osuszeniu na pastwiska i grunty orne, bywają także niszczone z powodu eksploatacji torfowców w związku z zapotrzebowaniem ze strony florystyki. Na niektórych obszarach ich areał, a tym samym powierzchnia siedlisk modrzewnicy, zmniejszył się radykalnie (np. w amerykańskim stanie Ohio do 1991 roku o 98%).
Gatunek ustępuje zwłaszcza w południowej części zasięgu, gdzie jego stanowiska mają charakter reliktowy. Utracił swoje stanowiska w Hiszpanii, Chorwacji i Rumunii. Zagrożony jest także w szeregu stanów we wschodniej części USA (rośnie tam var. "latifolia"): prawdopodobnie wymarł już w Ohio, ma status zagrożonego lub narażonego na wymarcie w: Connecticut, New Jersey i Rhode Island, a rzadki jest w Indianie i Pensylwanii.
W Polsce od roku 2014 gatunek jest wpisany na listę gatunków roślin objętych ochroną częściową na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin. Nie jest jednak ujęty na czerwonej liście roślin kwiatowych, pojawia się natomiast w zestawieniach gatunków zagrożonych regionalnie, np. dla polskiej części Karpat.
Do działań ochronnych koniecznych dla zachowania zasobów gatunku zalicza się przede wszystkim zachowywanie w dobrym stanie mokradeł zasiedlonych przez modrzewnicę, najlepiej przez poddanie ich ochronie i niedopuszczanie do odwadniania oraz eksploatowania torfu.
Ze względu na rozległość zasięgu geograficznego globalne zasoby gatunku uznawane są za bezpieczne i na czerwonej liście gatunków zagrożonych publikowanej przez Międzynarodową Unię Ochrony Przyrody (IUCN) modrzewnica zaliczona jest do kategorii gatunków najmniejszej troski (LC).
Zastosowanie.
W Rosji pędy i liście modrzewnicy wykorzystywano do garbowania skór. W Ameryce Północnej Odżibwejowie pili napój ze świeżych lub suszonych liści modrzewnicy (var. "latifolia") moczonych w zimnej wodzie. Spożywano jego niewielkie ilości, ponieważ w większych powodował zatrucie. Inuici z grupy Mahuna używali modrzewnicy jako ziołowego leku przeciwzapalnego.
Modrzewnica czasami jest uprawiana jako roślina ozdobna. Do niedawna spotykana była rzadko nawet w ogrodach botanicznych. Jest w pełni mrozoodporna (strefy mrozoodporności 2–9). Szczególnie nadaje się do bagiennych i wilgotnych partii ogródków skalnych, ogrodów przydomowych i wrzosowisk.
Uprawiane są głównie kultywary wyhodowane w Europie Zachodniej, Japonii oraz w Ameryce Północnej. Odmiany japońskie selekcjonowane są z roślin odmiany "A. polifolia" var. "acerosa" rosnących na górskich torfowiskach i cechują się wąskimi, często czerwono nabiegłymi liśćmi oraz zwartym pokrojem. Odmiany amerykańskie, uzyskane z odmiany "A. polifolia" var. "latifolia", cechują się wyższym wzrostem, dłuższymi liśćmi i większymi, liczniejszymi kwiatami. Poza odmianą 'Kirigamine', najmniej wymagającą pod względem wilgotności, pozostałe nie różnią się znacząco wymaganiami siedliskowymi.
Uprawa.
Gatunek jest bardzo trudny do uprawy. Wymaga gleby torfowej, kwaśnej, wilgotnej i przepuszczalnej. Rosnąć może w miejscu słonecznym lub w półcieniu. 
Rozmnażać można modrzewnicę z nasion, przez podział, z sadzonek zielnych i z odkładów, przy czym te ostatnie powstają tylko w bardzo wilgotnym podłożu, ale ukorzeniają się bardzo dobrze.
Według niektórych autorów nasiona nie wymagają stratyfikacji, według innych na miesiąc lub dwa przed wysianiem powinny być przechowane w temperaturze 12 °C. Zaleca się wysiew nasion jesienią w ciepłej szklarni lub w lutym albo marcu. Gorsze wschody daje siew w czerwcu. Zaleca się sianie nasion do płaskich skrzynek z ziemią wrzosową z dodatkiem torfu. Na miejsca docelowe powinny być wysadzane dopiero rośliny co najmniej dwuletnie, które mają 15 cm wysokości, przy czym rekomenduje się, by młode rośliny pierwszą zimę były przechowane w szklarni. 
Sadzonki pozyskuje się w drugiej połowie roku (od lipca nawet do lutego), najlepiej listopadzie i grudniu. Ukorzeniają się bardzo łatwo przy użyciu ukorzeniacza (IBA – kwasu indolilomasłowego) posadzone w szklarni w podłożu z piasku zmieszanego z torfem.
W przypadku planowanego podziału rośliny rekomendowane jest jej wcześniejsze wykopanie i wsadzenie na 6–12 miesięcy na większą głębokość, tak żeby przykryć jej pędy podłożem. Powoduje to rozwój korzeni w węzłach i pozwala podzielić roślinę na liczne okazy potomne.

</doc>
<doc id="630377" url="https://pl.wikipedia.org/wiki?curid=630377" title="Andromeda polifolia">
Andromeda polifolia



</doc>
<doc id="630380" url="https://pl.wikipedia.org/wiki?curid=630380" title="Gazeta Uniwersytecka">
Gazeta Uniwersytecka



</doc>
<doc id="630381" url="https://pl.wikipedia.org/wiki?curid=630381" title="Gielas dziesięcioplamek">
Gielas dziesięcioplamek

Gielas dziesięcioplamek ("Calvia decemguttata") – gatunek chrząszcza z rodziny biedronkowatych.
Opis.
Chrząszcz ten osiąga od 5 do 6,5 mm długości okrągławego, lekko wypukłego ciała. Przedplecze żółtawe o rozjaśnionych bocznych brzegach. Na każdej z jasnobrunatnawych pokryw pięć białawych, dużych plam. Czasem jednak jedna ze środkowych plam zanika lub nawet plam całkowicie brak.
Ekologia.
Zamieszkuje lasy liściaste, gdzie spotykany bywa na dębach, wiązach, lipach i leszczynie. Preferuje stanowiska wilgotne. Często przylatuje do światła. Zimuje w ściółce.
Rozprzestrzenienie.
Występuje od Europy przez kontynentalną Azję po Japonię. W Europie podawany z Austrii, Belgii, Bośni i Hercegowiny, Bułgarii, Białorusi, Chorwacji, Czech, europejskiej Turcji, Francji, Hiszpanii, Holandii, byłej Jugosławii, Litwy, Luksemburga, Niemiec, Rumunii, Słowacji, Słowenii, Szwajcarii, Szwecji, Ukrainy, Węgier, Włoch, Wielkiej Brytanii oraz południowej i środkowej części europejskiej Rosji. Znany również z południowej Syberii.

</doc>
<doc id="630382" url="https://pl.wikipedia.org/wiki?curid=630382" title="Siniewska Góra">
Siniewska Góra

Siniewska Góra – najwyższe wzniesienie w Paśmie Oblęgorskim w Górach Świętokrzyskich, o wysokości 449 m n.p.m. Zbudowana jest z piaskowców i mułowców triasowych pokrywających pofałdowane skały paleozoiku.
Przez Siniewską Górę przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.
Przypuszczalnie na górze istniały wały kultowe podobne do wałów na Łysej Górze i Górze Dobrzeszowskiej (na zdjęciach lotniczych dopatrywano się elipsoidalnych założeń).

</doc>
<doc id="630385" url="https://pl.wikipedia.org/wiki?curid=630385" title="Piotr Herburt (1485–1532)">
Piotr Herburt (1485–1532)

Piotr Herburt z Odnowa, Zboisk i Felsztyna herbu Herburt (ur. w 1485 roku – zm. w 1532 roku) – starosta biecki, sądecki, podkomorzy lwowski, w roku 1522 przeprowadził odbudowę zamku sądeckiego. Zastaw długu na wsi Odrzykoń (1497).
Ożeniony z Beatą z Romanowa v. Romanowska. Syn Jana z Odnowa (1437–1487) i Zuzanny Bal ze Zboisk, wnuk Frydrusza z Chlipel. 
Potomstwo: syn Mikołaj, córki Katarzyna, Anna, Barbara z Herburtów (matka Mikołaja Reja), Elżbieta (żona Jakuba Paniewskiego, Andrzeja Barzego). Właściciel Zboisk, Zahoczewia, Mchawy i Żernicy. W roku 1511 przeprowadził rozgraniczenie swoich dóbr pomiędzy wsiami Mchawą i Stężnica należącą do Mikołaja Bala. W miejscu rozgraniczenia powstała następnie wieś i miasto Baligród.
Rodzeństwo: siostry Marta żona Jana Laszniowskiego, Katarzyna, Barbara i Elena 1v. Ramsz. Kuzyn Fryderyka Herburta, Dziadek Piotra Barzego, starosty lwowskiego.
Poseł na sejm piotrkowski 1524/1525 roku z ziemi lwowskiej.

</doc>
<doc id="630389" url="https://pl.wikipedia.org/wiki?curid=630389" title="Złotka cynobrowa">
Złotka cynobrowa

Złotka cynobrowa ("Chrysolina polita") – gatunek chrząszcza z rodziny stonkowatych.
Morfologia.
Ciało długości od 6,5 do 8 mm. Spód ciała zwykle z zielonym, metalicznym połyskiem, pokrywy brunatnoczerwone i bez metalicznego połysku, a reszta ciała metalicznie miedziana, mosiężna, zielona lub niebieska. Odnóża i czułki z metalicznym połyskiem. Między środkową częścią przedplecza a jego zgrubiałymi brzegami smugi dużych i bardzo głębokich punktów. Prącie zwężające się ku wierzchołkowi, gdzie jest poprzecznie ścięte.
Ekologia i występowanie.
Owad ten zasiedla wilgotne: łąki, polany, prześwietlenia i przydroża oraz pobrzeża wód. Roślinami żywicielskimi są jasnotowate, zwłaszcza mięty. Zimuje w ściółce, spróchniałych kłodach i pod korą drzew. Zasiedla wilgotne środowiska jak pobrzeża wód i wilgotnych łąk, mokradła czy rowy.
Gatunek palearktyczny. Znany z prawie całej Europy, Azji Mniejszej, Środkowej i Syberii. W Polsce wszędzie pospolity.

</doc>
<doc id="630390" url="https://pl.wikipedia.org/wiki?curid=630390" title="Złotka miętówka">
Złotka miętówka

Złotka miętówka ("Chrysolina herbacea") – gatunek chrząszcza z rodziny stonkowatych.
Opis.
Ciało długości od 7 do 11 mm, z wierzchu metalicznie połyskujące i żywo, zielono, złociście, miedziano, błękitnie, granatowo lub czarnofioletowo ubarwione. Na punktowanie przedplecza i pokryw składają się dwa rodzaje punktów. Przedplecze o bokach zaokrąglonych, a brzegu bocznym z tyłu odgraniczonym przez płytkie, punktowane wgniecenie. Punktowanie na bokach przedplecza silne, na środku drobne. Przedpiersie o środkowej części z wąskimi krawędziami i wyraźnym, poprzecznym pomarszczeniem. Prącie przed wierzchołkiem przewężone.
Biologia i ekologia.
Roślinami żywicielskimi są mięty. Zasiedla środowiska wilgotne.
Rozprzestrzenienie.
W Europie wykazany został z Albanii, Austrii, Bośni i Hercegowiny, Bułgarii, Chorwacji, Czech, Danii, europejskiej Turcji, Francji, Grecji, Hiszpanii, Holandii, byłej Jugosławii, Korsyki, Liechtensteinu, Macedonii Północnej, Mołdawii, Niemiec, Polski, Portugalii, Rumunii, Rosji, Słowacji, Słowenii, Szwajcarii, Ukrainy, Węgier, Wielkiej Brytanii i Włoch. Niepewne dane pochodzą z Białorusi, Belgii i Wysp Normandzkich. Ponadto znany z Azji Mniejszej i Środkowej oraz Afryki Północnej. W Polsce pospolity.

</doc>
<doc id="630392" url="https://pl.wikipedia.org/wiki?curid=630392" title="Horgenzell">
Horgenzell

Horgenzell – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład wspólnoty administracyjnej Wilhelmsdorf.
Geografia.
Gmina leży pomiędzy Jeziorem Bodeńskim a górami Górnej Szwabii, ok. 10 km od Ravensburga i Weingarten oraz około 20 km od Friedrichshafen.
Historia.
Po raz pierwszy o tych ziemiach usłyszano w 1094 pod nazwą "Horguncella", lecz pochodzenie tej nazwy jest do dziś niejasne.
Gmina powstała w 1972 z połączenia gmin "Hasenweiler", "Kappel", "Wolketsweiler" oraz "Zogenweiler".

</doc>
<doc id="630393" url="https://pl.wikipedia.org/wiki?curid=630393" title="Grünkraut">
Grünkraut

Grünkraut – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, siedziba związku gmin Gullen.

</doc>
<doc id="630394" url="https://pl.wikipedia.org/wiki?curid=630394" title="Guggenhausen">
Guggenhausen

Guggenhausen – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Altshausen.

</doc>
<doc id="630396" url="https://pl.wikipedia.org/wiki?curid=630396" title="Grunkraut">
Grunkraut



</doc>
<doc id="630397" url="https://pl.wikipedia.org/wiki?curid=630397" title="Gruenkraut">
Gruenkraut



</doc>
<doc id="630398" url="https://pl.wikipedia.org/wiki?curid=630398" title="Hoßkirch">
Hoßkirch

Hoßkirch – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Altshausen.

</doc>
<doc id="630399" url="https://pl.wikipedia.org/wiki?curid=630399" title="Hosskirch">
Hosskirch



</doc>
<doc id="630401" url="https://pl.wikipedia.org/wiki?curid=630401" title="GeekCode">
GeekCode



</doc>
<doc id="630410" url="https://pl.wikipedia.org/wiki?curid=630410" title="Zdziary Pisaniarskie">
Zdziary Pisaniarskie

Zdziary Pisaniarskie – postrzępiony grzbiet górski po wschodniej stronie Doliny Kościeliskiej w Tatrach Zachodnich. Według "Wielkiej encyklopedii tatrzańskiej" ciągnie się od Upłazkowej Przełączki ponad Pisaniarskim Żlebem w kierunku Organów. Władysław Cywiński w 3. części przewodnika "Tatry" używa nazwy Zdziary (bez przymiotnika Pisaniarskie) i inaczej określa granice. Według niego Zdziary ciągną się od Białego Siodełka (ok. 1570 m) po Karczmarski Przechód (ok. 1660 m), a ich obramowanie tworzy Pisaniarski Żleb (Żleb nad Pisaną) i jego ramiona: Karczmarski Żleb opadający z Karczmarskiego Przechodu i Biały Żleb opadający z Białego Siodełka.
Zdziary zbudowane są ze skał węglanowych i składają się z wielu ścian i ścianek częściowo porośniętych kosodrzewiną. Najwyższym ich punktem jest skała wznosząca się tuż po północnej stronie Karczmarskiego Przechodu, największe zaś i najbardziej strome są dwie ściany znajdujące się w północnej części Zdziarów, w górnej części Białego Żlebu. Złączone są wybitnym filarem o wysokości około 170 m opadającym do Białego Żlebu. Jest to tzw. „Filar Zdziarów”. Po raz pierwszy pokonał go Leszek Nowiński latem 1968 r. Po obydwu stronach Filara Zdziarów znajdują się dwie ściany; zachodnia opadająca do Białego Żlebu i południowa opadająca do niewielkiego żlebka będącego odnogą Białego Żlebu. W ścianach tych znajdują się nyże, zacięcia, niewielkie okapy i kominy, a taternicy wytyczyli w nich osiem dróg wspinaczkowych, opisanych przez W. Cywińskiego w przewodniku "Tatry".
Znajduje się tu też pięć jaskiń: Komin w Żdziarach, Dziura w Ździarach Wyżnia, Dziura w Ździarach, Nyża w Ździarach i Okap w Ździarach.
Zdziary nie są udostępnione turystycznie. Są dobrze widoczne szczególnie ze ścieżki zejściowej od Wąwozu Kraków oraz z Polany Pisanej.

</doc>
<doc id="630411" url="https://pl.wikipedia.org/wiki?curid=630411" title="Pisaniarskie Zdziary">
Pisaniarskie Zdziary



</doc>
<doc id="630412" url="https://pl.wikipedia.org/wiki?curid=630412" title="Kißlegg">
Kißlegg

Kißlegg – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg. Leży w regionie Allgäu.

</doc>
<doc id="630413" url="https://pl.wikipedia.org/wiki?curid=630413" title="Kisslegg">
Kisslegg



</doc>
<doc id="630414" url="https://pl.wikipedia.org/wiki?curid=630414" title="Oszynda leszczynowiec">
Oszynda leszczynowiec

Oszynda leszczynowiec ("Apoderus coryli") – gatunek chrząszcza z nadrodziny ryjkowców i rodziny podryjowatych.
Taksonomia.
Gatunek ten opisany został po raz pierwszy w 1758 roku przez Karola Linneusza w dziesiątym wydaniu "Systema Naturae" pod nazwą "Attelabus coryli".
Morfologia.
Chrząszcz o ciele długości od 5,9 do 8 mm, typowo ubarwionym czarno z czerwonymi: przedpleczem, pokrywami i środkowymi odcinkami ud. Zdarzają się jednak okazy całkiem czarne, całkiem czerwone i z różnymi przejściami w ubarwieniu. Głowa i przedplecze są błyszczące, podczas gdy pokrywy raczej matowe. Ryjek jest krótki, gruby, prawie tak długi jak szeroki, z guzowatą wypukłością pomiędzy znajdującymi się przed środkiem jego długości nasadami 12-członowych czułków. Czułki są krótkie, u samców dłuższe niż u samic. Głowa za dużymi, okrągławymi i wyłupiastymi oczami jest znacznie dłuższa od ryjka i silnie zwęża się ku tyłowi, tworząc szyję. U samca owa szyja jest dłuższa i węższa niż u samicy. Przedplecze jest niewiele szersze niż dłuższe, o kształcie dzwonkowatym, ku przodowi silnie zwężonym i na przednim brzegu węższe niż połowa szerokości jego brzegu tylnego. Powierzchnię przedplecza cechuje bardzo delikatne i rozproszone punktowanie. Prawie prostokątne w zarysie pokrywy mają wyraźnie zaznaczone: guzy barkowe, rzędy i międzyrzędy. Rzeźba pokryw różni się od tej u podobnego "Compsapoderus erythropterus" węższymi, żebrowatymi i lekko pomarszczonymi międzyrzędami oraz obecnością dwóch dodatkowych, skróconych rzędów między trzecim a piątym międzyrzędem.
Ekologia i występowanie.
Owad foliofagiczny. Żeruje głównie na leszczynie pospolitej, rzadziej na olszy szarej i olszy czarnej. Notowany również z różnych wierzb, dębów, buków, brzóz i grabów. Wydaje jedno pokolenie w ciągu roku. Owady dorosłe są aktywne od maja do września. Samica składa jaja do naciętego z boku i zwiniętego w rulon liścia. Larwa żywi się tkanką obumarłego liścia. Przepoczwarczenie następuje w opadłej na glebę tutce, rzadziej w samej glebie. Postacie dorosłe drugiego pokolenia pojawiają się w sierpniu.
Gatunek euroazjatycki, powszechny w Europie, a na wschód sięgający przez Turcję, Kaukaz i Syberię po północne Chiny i Japonię. Północna granica zasięgu w Europie biegnie przez środkową Norwegię, środkową Finlandię i Karelię. W Polsce jest spotykany w całym kraju.

</doc>
<doc id="630415" url="https://pl.wikipedia.org/wiki?curid=630415" title="Apoderus coryli">
Apoderus coryli



</doc>
<doc id="630421" url="https://pl.wikipedia.org/wiki?curid=630421" title="Park Narodowy Kouchibouguac">
Park Narodowy Kouchibouguac

Park Narodowy Kouchibougac (ang. "Kouchibougac National Park", fr. "Parc national Kouchibouguac") – park narodowy położony na wschodnim wybrzeżu prowincji Nowy Brunszwik w Kanadzie. Park został utworzony w 1969 na powierzchni 269 km2. W parku można zobaczyć wydmy, laguny. 
Nazwa parku pochodzi od rzeki Kouchibouguac. W języku Mikmaków nazwa rzeki oznacza "rzeka długich fal".
Fauna.
Na terenie Parku Narodowego Kouchibougac występuje wiele gatunków zwierząt, wśród których można wymienić: sieweczkę, foki.
Turystyka.
Kellys Beach, położona na wydmie jest jedną z największych atrakcji parku. Znajduje się tam wiele szlaków turystycznych, rowerowych, dwa kempingi oraz przystań żeglarska.

</doc>
<doc id="630422" url="https://pl.wikipedia.org/wiki?curid=630422" title="Zbigniew Sienieński (zm. 1567/1568)">
Zbigniew Sienieński (zm. 1567/1568)

Zbigniew Sienieński (ur. ok. 1520 roku – zm. w 1567/1568 roku) – kasztelan sanocki w latach 1511-1560.
Właściciel Rymanowa (dwór w Rymanowie), Wisłoczka, Iwonicza, Klimkówki, Ladzina, Sieniawy, Deszna, Głębokiego, Królika Polskiego. Prowadził handel z Bardejowem. Krzewiciel kalwinizmu a następnie socynianizmu. W 1547 obłożony klątwą biskupią przez bp. Jana Dziaduskiego o zabór kościoła katolickiego w Króliku Polskim oraz zamienienia kościoła na zbór kalwiński. 
Był synem Wiktoryna z Sienna herbu Dębno, kasztelana małogoskiego i Elżbiety Dembińskiej. Jego żoną była Anna Lenko (szlachcianka inflancka).
Jego synem był Jan Sienieński (zm. 1580) – kasztelan halicki, a wnukiem Zbigniew Sienieński (zm. 1633) – kasztelan lubelski i poseł.

</doc>
<doc id="630425" url="https://pl.wikipedia.org/wiki?curid=630425" title="Złota jedenastka">
Złota jedenastka

Złota jedenastka (węg.: "Aranycsapat") – określenie nadane reprezentacji Węgier w piłce nożnej z okresu 1950-1954, trenowanej przez Gusztavá Sebesa.
Drużyna ta od 14 maja 1950 do meczu finałowego mistrzostw świata 1954 z reprezentacją RFN w dniu 4 lipca 1954 nie poniosła porażki w 32 kolejnych meczach. W tym czasie zdobyła złoty medal na turnieju olimpijskim 1952 w Helsinkach oraz wicemistrzostwo świata 1954 w Szwajcarii. Jej najsłynniejszym meczem było zwycięstwo 6:3 nad reprezentacją Anglii odniesione 25 listopada 1953 na stadionie Wembley w Londynie.
W skład "Złotej jedenastki" wchodzili: Grosics, Buzánszky, Lóránt, Lantos, Bozsik, Zakariás, Budai, Kocsis, Hidegkuti, Puskás (kapitan), Czibor.
Igrzyska Olimpijskie 1952.
W 1952 roku reprezentacja Węgier wystąpiła na turnieju olimpijskim 1952 w Helsinkach. W rundzie wstępnej drużyna pokonała reprezentację Rumunii 2:1, a następnie odnosiły zwycięstwa z reprezentacją Włoch 3:0, reprezentacją Turcji 7:1, reprezentacją Szwecji 6:0 oraz dnia 2 sierpnia 1952 roku w finale z reprezentacją Jugosławii 2:0, dzięki czemu reprezentacja Węgier po raz pierwszy w historii sięgnęła po złoty medal igrzysk olimpijskich.
Po triumfie w Helsinkach francuscy dziennikarze nadali reprezentacji Węgier nazwę "„Złota jedenastka”", gdyż sukces ten przypadł w momencie, gdy reprezentacja Węgier już od dwóch lat był niepokonana. Okrzyknięto ich najwspanialszą drużyną w historii piłkarskich turniejów olimpijskich. W Helsinkach "Złota jedenastka" grała w swym najmocniejszym składzie: Gyula Grosics, Jenő Buzánszky, Gyula Lóránt, Mihály Lantos, József Bozsik, József Zakariás, László Budai, Sándor Kocsis, Nándor Hidegkuti, Ferenc Puskás (kapitan), Zoltán Czibor.
Mecz Anglia – Węgry (1953).
Dnia 25 listopada 1953 roku na stadionie Wembley w Londynie, odbył się mecz towarzyski pomiędzy reprezentacją Węgier a reprezentacją Anglii. "Złota jedenastka", która zagrała w rewolucyjnym ustawieniu 2-3-3-2 (Nándor Hidegkuti jako cofniętym napastnik), wygrała ten mecz aż 6:3 po hat-tricku Nándor Hidegkutiego, dwóch bramkach Ferenca Puskása i Józsefa Bozsika, będąc tym samym pierwszą drużyną spoza Wysp Brytyjskich, która pokonała reprezentację Anglii na stadionie Wembley. Bramki dla reprezentacji Anglii zdobyli: Jackie Sewell, Stan Mortensen i Alf Ramsey.
Mecz Węgry – Anglia 7:1.
Dnia 23 maja 1954 roku w Budapeszcie przed mistrzostwami świata 1954 w Szwajcarii, reprezentacja Węgier ponownie pokonały reprezentację Anglii tym razem 7:1, co stanowi najwyższą porażkę w historii reprezentacji Anglii
Mistrzostwa Świata 1954.
Faza grupowa i pucharowa.
Reprezentacja Węgier pojechała na mistrzostwa świata 1954 do Szwajcarii jako faworyt do zdobycia mistrzostwa. W eliminacjach ich rywalem miała być reprezentacja Polski, jednak ta wycofała się z eliminacji, w związku z czym "Złota jedenastka" wygrała je walkowerem. Pierwsze mecze "Złota jedenastka" w fazie grupowej wygrała bardzo wysoko: 9:0 z reprezentacją Korei Południowej i 8:3 z reprezentacją RFN.
W meczu ćwierćfinałowym z reprezentacją Brazylii, w którym reprezentacja Węgier musiała sobie radzić bez kontuzjowanego Ferenca Puskása pokonała "Canarinhos" 4:2 po dwóch bramkach Sándora Kocsisa oraz po jednej bramce Nándora Hidegkutiego i Mihály'ego Lantosa. Mecz ten ze względu bardzo ostrą i brutalną grę obu reprezentacji, w którym angielski sędzia Arthur Ellis usunął z boiska aż trzech piłkarzy, brytyjscy dziennikarze określili "Bitwą pod Bernem". W meczu półfinałowym "„Złota jedenastka”" wygrała z reprezentacją Urugwaju 4:2 po dwóch bramkach Sándora Kocsisa oraz po jednej bramce Nándora Hidegkutiego i Zoltána Czibora.
Finał.
Dnia 4 lipca 1954 roku na Wankdorfstadion w Bernie, reprezentacja Węgier z Ferencem Puskásem w składzie w finale spotkała się z reprezentacją RFN, którą pokonali w fazie grupowej aż 8:3.
Po ośmiu minutach meczu finałowego "Złota jedenastka" po bramkach Ferenca Puskása i Zoltána Czibora prowadziła już 2:0. Jednak drużyna przeciwna w ciągu dziesięciu minut zdołała wyrównać na 2:2 po bramkach Maxa Morlocka i Helmuta Rahna.
W drugiej połowie meczu "Złota jedenastka" ponownie zdobyła przewagę, jednak Ferenc Puskás, Zoltán Czibor, Sándor Kocsis, Nándor Hidegkuti i Mihály Tóth zmarnowali swoje sytuacje do zdobycia bramki, a następne próby zdobycia gola uniemożliwiała znakomita gra obrońców reprezentacji RFN.
W 84. minucie Hans Schäfer podał główką do Helmuta Rahna, który zdobył bramkę dla reprezentacji RFN na 3:2, a następnie strzał "„nie do obrony”" Zoltána Czibora został obroniony przez bramkarza Toniego Turka.
W 87. minucie Ferenc Puskás trafił do bramki przeciwników na 3:3, jednak angielski sędzia William King, nie uznał gola sądząc, że Ferenc Puskás znajdował się na pozycji spalonej.
Mecz zakończył się wynikiem 3:2 dla reprezentacji RFN, którzy zostali sensacyjnie mistrzami świata, gdyż nie dawano im szans na wyjście z grupy, a co dopiero na wygranie tego turnieju. Reprezentacja RFN przerwała również niesamowitą passę "Złotej jedenastki", która w latach 1950-1954 rozegrała wszystkie 32 mecze bez porażki, ze względu na co ten mecz później został nazwany "Cudem w Bernie".
Upadek „Złotej jedenastki”.
Wicemistrzostwo świata było dla reprezentacji Węgier porażką. Po mistrzostwach świata 1954 kibice odwrócili się od swoich piłkarzy, którzy musieli w nocy, po cichu wracać do swoich domów. Była nawet plotka, że każdy z zawodników dostał od Niemców mercedesa w zamian za oddanie im zwycięstwa w finale. Inaczej zawodników potraktował węgierski rząd, szczególnie Mátyás Rákosi – I sekretarz generalny Węgierskiej Partii Robotniczej, którego zdaniem "Złota jedenastka" istnieje dzięki komunistycznym rządom na Węgrzech i przywitał reprezentację Węgier w Sándor Palace otwartymi ramionami i podziękował im za waleczną grę podczas Mistrzostw Świata 1954.
Jednak to był początek końca "„Złotej Jedenastki”". Wkrótce bramkarz Gyula Grosics został oskarżony o zdradę i szpiegostwo. Został zdyskwalifikowany na półtora roku. Nie pozwolono mu już na grę w Honvedzie Budapeszt i trafił do Tatabánya Bányász.
Dnia 23 października 1956 roku na Węgrzech wybuchło powstanie węgierskie. W wyniku licznych represji w kraju na emigrację udali się: Zoltán Czibor, Sándor Kocsis (obaj FC Barcelona) i Ferenc Puskás do Realu Madryt, a trenerem od kilku miesięcy już nie był Gusztáv Sebes. To był całkowity rozpad „Złotej jedenastki”, a reprezentacja Węgier już nigdy więcej nie nawiązała ponownie do tych wspaniałych czasów.
Mecze „Złotej jedenastki”.
Wyniki meczów reprezentacji Węgier w piłce nożnej pod wodzą Gusztavá Sebesa.
Bilans: 62 mecze (50 zwycięstw – 9 remisów – 3 porażki)

</doc>
<doc id="630429" url="https://pl.wikipedia.org/wiki?curid=630429" title="Wilkinson Microwave Anisotropy Probe">
Wilkinson Microwave Anisotropy Probe

Wilkinson Microwave Anisotropy Probe (WMAP) – misja amerykańskiej agencji NASA mająca za zadanie wykonanie pomiarów temperatury promieniowania reliktowego wraz z jej rozkładem kątowym. Była to następna po COBE misja kosmologiczna.
Misja została nazwana na cześć dr. Davida Wilkinsona, członka grupy naukowej sondy i pioniera w dziedzinie badania mikrofalowego promieniowania tła.
Satelita WMAP został wyniesiony w kosmos 30 czerwca 2001 roku przez rakietę nośną Delta II 7425-10 i wszedł na orbitę Lissajous wokół punktu libracyjnego L2 układu Ziemia-Słońce znajdującego się w odległości ok. 1,5 miliona km od Ziemi.
Głównym celem WMAP było wykonanie mapy różnic temperatur mikrofalowego promieniowania tła, powstałego gdy Wszechświat miał ok. 376 000 lat. Mapę tę zaprezentowano dnia 11 lutego 2003 na podstawie danych zebranych w ciągu pierwszego roku działania satelity. Kolejne, dokładniejsze mapy i dopasowania parametrów kosmologicznych, opublikowano w 2006, 2008, 2010 i 2012 roku, po trzech, pięciu, siedmiu i dziewięciu latach zbierania danych obserwacyjnych.
Misja zakończyła zbieranie danych w sierpniu 2010 roku. We wrześniu 2010 roku silniki satelity zostały odpalone po raz ostatni i umieściły WMAP na „cmentarnej” orbicie okołosłonecznej.
Następcą misji WMAP był satelita Europejskiej Agencji Kosmicznej Planck, uruchomiony w 2009 roku.
Dane z WMAP przyczyniły się do upowszechnienia obecnego standardowego modelu kosmologicznego. Zgodnie z tym modelem i według pierwszych obserwacji WMAP wiek Wszechświata to ok. 13,75 miliarda lat, zaś w jego skład wchodzi tylko ok. 4,5% materii barionowej oraz ok. 23% ciemnej materii i ok. 72% ciemnej energii, opisywanej przez tzw. stałą kosmologiczną. Dane zebrane przez WMAP do 2008 roku potwierdziły również istnienie kosmicznego tła neutrin.
Dane z 2013 roku zebrane przez Plancka nieco się różnią – wiek Wszechświata szacowany jest na 13,82 miliarda lat, a jego skład to 4,9% materii barionowej, 26,8% hipotetycznej ciemnej materii i 68,3% ciemnej energii.

</doc>
<doc id="630432" url="https://pl.wikipedia.org/wiki?curid=630432" title="Ranking FIVB">
Ranking FIVB

Ranking FIVB – ranking sporządzany przez Międzynarodową Federację Piłki Siatkowej (FIVB), w celu zestawienia wszystkich krajowych reprezentacji siatkarskich na świecie i porównania ich aktualnej wartości sportowej. Obejmuje on w sumie 4 odrębne zestawienia, osobne dla reprezentacji seniorskich i juniorskich zarówno kobiet jak i mężczyzn.
Juniorzy.
Ranking uwzględnia występy i osiągnięcia podczas:
Punktacja Punktów Punktowanych Punktów na Mistrzostwach, igrzyskach, Pucharze Świata i Grand Prix.
Do każdej z imprez przypisana została tabela punktowa za poszczególne miejsca uzyskane po zakończeniu danego turnieju. Punkty po każdej z imprez są sumowane, dając łączny wynik punktowy, decydujący o poszczególnych miejscach w rankingu. W kolejnych latach, następujących po roku przeprowadzenia danej imprezy – rozgrywanej co 2 lub 4 lata – punkty uzyskane po jej zakończeniu są proporcjonalnie zmniejszane (o 50 lub 25 punktów procentowych), zaś w przypadku imprez organizowanych corocznie – całkowicie anulowane.
Miejsce w rankingu FIVB ma wpływ na rozstawienie danej drużyny reprezentacyjnej w poszczególnych oficjalnych turniejach międzynarodowych (docelowych, bądź kwalifikacyjnych do docelowych), a także otrzymywaniu do nich tzw. "dzikich kart". Może mieć również wpływ na zaproszenie do udziału w turniejach nieoficjalnych (towarzyskich).

</doc>
<doc id="630433" url="https://pl.wikipedia.org/wiki?curid=630433" title="Iwan Iwanowicz">
Iwan Iwanowicz

Iwan Iwanowicz (ur. 28 marca 1554, zm. 19 listopada 1581 r.) – carewicz rosyjski z dynastii Rurykowiczów, drugi syn Iwana Groźnego i Anastazji Zacharyny.
Pochodzenie.
Urodził się 28 marca 1554 r. jako czwarte z sześciorga dzieci cara Iwana Groźnego i jego pierwszej żony Anastazji Zacharyny. Z jego rodzeństwa tylko młodszy brat Fiodor przeżył dzieciństwo.
Wiódł zwyczajne życie następcy tronu – brał udział w spotkaniach państwowych, egzekucjach, wyprawach wojennych, przyjęciach delegacji zagranicznych, czyli wszelkich czynnościach, które miały go przygotować do sprawowania władzy.
Napisał żywot świętego Antoniego Sijskiego.
Małżeństwa.
W 1571 r. dwukrotnie owdowiały Iwan Groźny poszukiwał kolejnej żony. Do Moskwy sprowadzono około 2000 kobiet, spośród których car na swoją trzecią żonę wybrał Marfę Sobakinę. Na żonę następcy tronu została wybrana Eudokia Bogdanowa Saburowa. Już rok po ślubie Eudokia została odesłana do klasztoru na rozkaz cara. Tak samo postąpiono z drugą żoną carewicza, Paraskewą Sołową. Powodem krótkich małżeństw był brak potomstwa, gdyż Iwan oczekiwał od swoich synowych zapewnienia ciągłości dynastii.
W 1581 r. Iwan wziął trzeci ślub. Jego wybranką była Helena Iwanowna Szeremietiewą, córka Iwana Wasiljewicza Mniejszego, który zginął w bitwie pod Rewlem w 1577 r. Iwan Groźny był skonfliktowany z rodziną swojej trzeciej synowej.
Śmierć.
Helena szybko zaszła w ciążę. W połowie listopada 1581 r. car wszedł do jej komnaty i pobił ją, gdyż była ubrana tylko w jedną koszulę. W obronie żony stanął carewicz, wywiązała się awantura podczas której doszło do ostrej wymiany zdań. Car uderzył Iwana w ucho ciężką laską zakończoną metalowym okuciem. Według niektórych źródeł Iwan cierpiał na epilepsję i gwałtowne uderzenie spowodowało napad paniki. Dodatkowo pojawiło się zapalenie płuc. Iwan chorował przez dziesięć dni, a car nakazał przywieźć do pałacu wielu lekarzy, którym obiecywał sowite wynagrodzenie, jeśli uratują życie następcy tronu. Carewicz zmarł 19 listopada 1581 r. w wieku 27 lat. Car opłakiwał syna, a patriarchom posłał znaczne sumy pieniędzy na modlitwy za duszę zmarłego.
Wdowa po Iwanie tuż po jego śmierci urodziła martwego syna. Z rozkazu cara odesłano ją do klasztoru.

</doc>
<doc id="630435" url="https://pl.wikipedia.org/wiki?curid=630435" title="Plusy dodatnie, plusy ujemne (film)">
Plusy dodatnie, plusy ujemne (film)

Plusy dodatnie, plusy ujemne – wyprodukowany przy współudziale TVP film dokumentalny Grzegorza Brauna opisujący postać tajnego współpracownika Służby Bezpieczeństwa o pseudonimie „Bolek”. 
W filmie przedstawiono dokumenty oraz wypowiedzi świadków, według których „Bolek” to Lech Wałęsa. W 2006 Telewizja Polska odmówiła emisji filmu.

</doc>
<doc id="630436" url="https://pl.wikipedia.org/wiki?curid=630436" title="Sławomir Rutka">
Sławomir Rutka

Sławomir Rutka (ur. 16 kwietnia 1975 w Jedlni–Letnisko, zm. 22 lutego 2009 w Pionkach) – polski piłkarz, grający na pozycji obrońcy.
Sławomir Rutka był wychowankiem Jodły Jedlnia–Letnisko. Następnie grał w Prochu Pionki, Radomiaku Radom, MG MZKS Kozienice i Koronie Kielce. W 1999 roku trafił do Legii Warszawa, w której barwach zadebiutował w pierwszej lidze. Później był zawodnikiem Widzewa Łódź, Ruch Radzionków i ŁKS-u Łódź. W 2003 roku podpisał po raz drugi w karierze kontrakt z Koroną. Z kieleckim klubem przebył drogę z trzeciej do pierwszej ligi.
W kwietniu 2008 roku Rutka rozwiązał kontrakt z Koroną z powodu informacji o aferze korupcyjnej w kieleckim klubie w sezonie 2003/2004. W grudniu został oskarżony przez prokuraturę o udział w korupcji. Przyznał się do zarzucanych mu czynów i zdecydował na dobrowolne poddanie się karze. Zgodził się na wyrok 2 lat więzienia w zawieszeniu na 4 lata i grzywnę.
Latem 2008 roku, po rozwiązaniu kontraktu z Koroną Rutka powrócił do rodzinnych Pionek i został trenerem Prochu. Rozegrał w nim jeden ligowy mecz. 22 lutego 2009 roku popełnił samobójstwo.
Kariera piłkarska.
Proch Pionki.
Sławomir Rutka rozpoczynał piłkarską karierę w Ludowym Klubie Sportowym Jodła Jedlnia–Letnisko. W wieku 16 lat został ściągnięty przez trenera Jerzego Leszczyńskiego do Prochu Pionki. Prowadzony przez niego zespół w sezonie 1992/1993 zajął w lidze okręgowej pierwsze miejsce, a po wygranym barażowym dwumeczu ze Stalą Kraśnik wywalczył historyczny awans do trzeciej ligi. Pobyt na trzecim szczeblu rozgrywkowym trwał rok. Po przegranym meczu ze Spółdzielcą Morszków 0:2 Proch spadł do IV ligi. Działacze klubu wraz z przedstawicielami Tomasovii Tomaszów Lubelski wystosowali pismo do Lubelskiego Okręgowego Związku Piłki Nożnej z propozycją powiększenia III ligi do 18 drużyn. Na Radzie Makroregionu w Lublinie stosunkiem głosów 3 do 5 odrzucono tą propozycję. Tym samym Proch został zdegradowany do IV ligi. Rutka należał wówczas do czołowych graczy swojego zespołu.
Radomiak, MZKS Kozienice i Korona.
W przerwie zimowej sezonu 1994/1995 Rutka przeszedł do Radomiaka Radom. Z nowym zespołem walczył w rozgrywkach drugiej ligi, grupy wschodniej. Klub nie był w stanie nadążyć za przemianami gospodarczo–politycznymi jakie zachodziły w tamtym czasie w kraju. Radomiak ostatecznie zakończył rozgrywki na 15. miejscu i spadł do trzeciej ligi. Po zakończeniu sezonu Rutka przeniósł się do MG MZKS Kozienice, gdzie występował przez dwa lata, a jego klub walczył o awans do drugiej ligi – dwukrotnie zajął wówczas drugie miejsce w tabeli.
W 1997 roku Rutka trafił do Korony Kielce, którą zasilił wraz ze swoim klubowym kolegą, bramkostrzelnym napastnikiem Grzegorzem Seremakiem (początkowo Korona chciała pozyskać jedynie Seremaka, ale działacze klubu z Kozienic zaproponowali jeszcze Rutkę i tak obaj zawodnicy trafili do kieleckiego klubu). W kieleckim zespole szybko wywalczył sobie miejsce w podstawowym składzie oraz był wyróżniającym się graczem.
Gra w pierwszej lidze.
Po półtora roku gry w Koronie Rutka odszedł do Legii Warszawa. W barwach stołecznej drużyny a zarazem I lidze zadebiutował 20 marca 1999 roku w zremisowanym 1:1 spotkaniu z Ruchem Radzionków, w którym zmienił w 79 minucie Jacka Bednarza. Do końca sezonu dostał szansę pokazania swoich umiejętności w czterech innych meczach, w tym z Pogonią Szczecin, w którym zagrał przez pełne 90 minut na pozycji stopera u boku Jacka Zielińskiego.
W rundzie jesiennej sezonu 1999/2000 Rutka wystąpił w barwach Legii w trzech meczach w Ekstraklasie, po czym odszedł do Widzewa Łódź w ramach rozliczenia transferu Tomasza Łapińskiego. W nowym klubie zadebiutował 5 marca 2000 roku w przegranym 0:1 spotkaniu z Polonią Warszawa. Nie zdołał jednak wywalczyć sobie miejsca w podstawowym składzie i do końca rozgrywek grywał głównie w końcówkach pojedynków. W 2000 roku Rutka przeszedł do Ruchu Radzionków, w którym w rundzie wiosennej grał w pierwszej jedenastce. Po spadku radzionkowskiego zespołu do drugiej ligi, Rutka powrócił do Widzewa. W marcu 2002 roku został przesunięty do rezerw przez ówczesnego trenera Dariusza Wdowczyka. Kilka miesięcy później uczestniczył w treningach Odry Wodzisław Śl., jednak ostatecznie został piłkarzem ŁKS-u. Rozegrał w nim 16 meczów w lidze oraz dwa w pucharze Polski.
Powrót do Korony.
W przerwie zimowej sezonu 2002/2003 Rutka po raz drugi w karierze podpisał kontrakt z Koroną Kielce. Trenerem kielczan był wówczas Dariusz Wdowczyk, który znał go z gry w Widzewie. Potrzebował lewego obrońcy i sprowadził właśnie Rutkę. Korona walczyła wtedy o awans do drugiej ligi z Cracovią. Ostatecznie przegrała rywalizację o promocję z krakowskim klubem, tracąc do niego siedem punktów. W kolejnym sezonie Rutka wystąpił łącznie w 25 meczach, a kielecki zespół uplasował się w tabeli na pierwszym miejscu i awansował do drugiej ligi. W sezonie 2004/2005 Rutka nie występował regularnie w Koronie, zaś wiosną zagrał tylko w dwóch spotkaniach. 31 maja 2005 roku, Korona pokonała na wyjeździe GKS Bełchatów 2:1 i po raz pierwszy w historii klubu awansowała do Ekstraklasy.
W swoim pierwszym meczu w Ekstraklasie Korona zremisowała bezbramkowo z Cracovią, zaś Rutka nie wystąpił w nim w ogóle. Później jednak, przebił się do podstawowego składu i regularnie grał w pierwszej jedenastce przez pełne 90 minut. W sezonie 2006/2007 był pierwszym rezerwowym dla Veselina Đokovicia oraz Hernaniego. Korona w tych rozgrywkach dotarła do finału pucharu Polski. Zmierzyła się w nim z Dyskobolią Grodzisk Wielkopolski i uległa 0:2 po golach Radosława Majewskiego i Jarosława Laty. W kolejnym sezonie Rutka trzykrotnie wystąpił w Ekstraklasie oraz osiem razy zagrał w Młodej Ekstraklasie.
Afera korupcyjna.
27 marca 2008 roku wrocławska prokuratura postawiła zarzuty korupcji kierownikowi Korony, Pawłowi Wolickiemu oraz asystentowi trenera, Arkadiuszowi Bilskiemu. Następnego dnia obaj zostali w trybie natychmiastowym zwolnieni z pracy. Ówcześni piłkarze klubu, którzy uczestniczyli również w rozgrywkach III ligi, zostali zawieszeni w prawach zawodnika do czasu zakończenia wewnętrznego śledztwa zmierzającego do pełnego wyjaśnienia czy i w jakim zakresie brali udział w procederze korupcyjnym. Z graczy Korony, którzy zostali zgłoszeni do rundy wiosennej Orange Ekstraklasy sezonu 2007/2008, w ówczesnych rozgrywkach III ligi uczestniczyli Rutka, Hermes i Jakub Zabłocki. Na początku kwietnia wszyscy trzej rozwiązali kontrakty ze swoim pracodawcą.
Pod koniec grudnia Prokuratura Krajowa we Wrocławiu oskarżyła o udział w korupcji w sprawie Korony Kielce 43 osoby – 19 piłkarzy, 12 sędziów, 6 obserwatorów PZPN i 6 trenerów i działaczy. Według prokuratury zawodnicy mieli ze swoich premii składać się na łapówki dla sędziów i obserwatorów PZPN. Wśród 43 oskarżonych znalazło się również nazwisko Sławomira Rutki. Piłkarz, tak jak 27 innych osób, przyznał się do zarzucanych mu czynów i zdecydował na dobrowolne poddanie się karze. Rutka zgodził się na wyrok 2 lat więzienia w zawieszeniu na 4 lata i grzywnę.
Śmierć.
Po rozwiązaniu kontraktu z Koroną Kielce Rutka powrócił do rodzinnych Pionek. Został zgłoszony do gry w Prochu, jednak nie mógł występować ponieważ wcześniej przeszedł skomplikowaną operację i jego kolano nie było jeszcze gotowe do wysiłku. Z czasem zaczął pomagać trenerowi Dariuszowi Nowakowi podczas zajęć z seniorami. W październiku 2008 roku ich role się zamieniły. Rutka został pierwszym szkoleniowcem, zaś Nowak grającym asystentem. W chwili przejęcia przez niego drużyny Proch zajmował w tabeli dziewiąte miejsce i miał 10 punktów straty do lidera. Działacze nie postawili przed Rutką żadnego celu w postaci awansu. On sam przyznał zaś, że w Pionkach jest dużo zdolnej młodzieży i chce wykorzystać olbrzymi potencjał jaki w niej drzemie. Na koniec rundy jesiennej Proch zajmował ósme miejsce w ligowej tabeli. Rutka wystąpił w jednym meczu.
22 lutego 2009 roku w godzinach wieczornych ciało Sławomira Rutki znalazła jego żona. Policja poinformowała, że piłkarz popełnił samobójstwo; powiesił się. Prokurator wykluczył udział osób trzecich. Dariusz Kozubek, zawodnik z którym Rutka grał w Koronie przyznał, że słyszał o tym, że zmarły mężczyzna miał problemy osobiste. Włodzimierz Gąsior, ówczesny trener kieleckiego klubu, powiedział, że według niego Rutka nie był przygotowany do życia bez piłki i być może nie mógł sobie z tym poradzić. Pogrzeb Rutki odbył się 24 lutego 2009 roku w kościele pod wezwaniem Najświętszej Marii Panny przy Alejach Lipowych w Pionkach.

</doc>
<doc id="630437" url="https://pl.wikipedia.org/wiki?curid=630437" title="Dymitr Iwanowicz (1552–1553)">
Dymitr Iwanowicz (1552–1553)

Dymitr Iwanowicz (1552-1553) - pierwszy carewicz wszechruski. 
Był pierworodnym synem Iwana Groźnego i Anastazji Romanowny Zacharyny. Po jego urodzeniu jego ojciec zażądał od bojarów uznania go za następcę tronu, lecz ci odmówili. 
Zmarł w pierwszym roku życia wskutek nieszczęśliwego wypadku - utonął w rzece podczas podróży rodziców. Pierwszy rosyjski carewicz został pochowany w soborze św. Michała Archanioła (Archangielskim) razem z dziadkiem Wasylem III. Ukazana na płycie nagrobnej data śmierci różni się o dwa dni w stosunku do tej znanej z latopisów.

</doc>
<doc id="630439" url="https://pl.wikipedia.org/wiki?curid=630439" title="Bombay Stock Exchange">
Bombay Stock Exchange

 
Bombay Stock Exchange (w skrócie BSE) – giełda papierów wartościowych w Mumbaju. Została założona w 1875; jest najstarszą i jedną z największych giełd w Azji. Obok National Stock Exchange of India jedna z dwóch giełd ogólnokrajowych w Indiach.
Obecnie na giełdzie w Mumbaju notowane są akcje ponad 3500 spółek, których łączna kapitalizacja wynosi około 625 miliardów dolarów.
Najważniejszym indeksem akcji jest BSE SENSEX znany również jako BSE 30.

</doc>
<doc id="630441" url="https://pl.wikipedia.org/wiki?curid=630441" title="Wołek zbożowy">
Wołek zbożowy

Wołek zbożowy ("Sitophilus granarius, Sitophila granaria, Calandra granaria") – owad z rzędu chrząszczy, rodziny ryjkowcowatych. Jest to jeden z najgroźniejszych szkodników występujących w magazynach. Wołek zbożowy to gatunek synantropijny, żerujący na ziarnach zbóż. Może powodować znaczne uszkodzenia przechowywanego ziarna i drastycznie obniżyć plony. Jest to gatunek, który nie występuje w naturze. Można go zaobserwować jedynie w magazynach. Przez brak możliwości lotu jego rozprzestrzenianie jest uzależnione od ludzi. Przemieszcza się wraz z transportem zbóż.
Morfologia.
Owad osiąga od 2 do 5 mm długości w zależności od temperatury oraz wilgotności względnej powietrza panującej w przechowalni. Dodatkowo na wielkość owada wpływa wielkość ziarna, w którym rozwija się larwa – w ziarnach prosa lub sorga zbożowego są one mniejsze, a w kukurydzy większe. Ciało chrząszcza jest wydłużone, walcowate, ciemnobrązowej barwy. Pokrywy są punktowane. Chitynowy pancerz oraz zrośnięte pokrywy nadają owadowi wytrzymałości na zgniatanie. Wołek zbożowy jest pozbawiony skrzydeł błoniastych, a tym samym jest pozbawiony umiejętności lotu. Głowa wyciągnięta jest w długi ryjek, zakończona dobrze rozwiniętym aparatem gębowym. Z przodu umiejscowiona para czułek. Czułki wołka zbożowego są średniej długości, zagięte kolankowo. Człony czułków rozszerzają się ku końcowi. Na przedpleczu chrząszcz posiada liczne, podłużne, eliptyczne wgłębienia, wewnątrz których znajdują się pojedyncze, krótkie szczecinki. Wołek zbożowy posiada trzy pary krótkich i mocnych odnóży zakończonych kolcem, które pozwalają mu na szybkie przemieszczanie się. Zakończenie odwłoka samców jest nieco podwinięte w dół. Samice są większe i masywniejsze od samców oraz mają bardziej wydłużony ryjek.
Biologia.
W zależności od warunków w przechowalniach wołek zbożowy może żyć od kilku miesięcy do roku. Optymalna temperatura dla ryjkowca to 26 °C oraz wilgotność 85–90%. Samica zaczyna składanie jaj w maju; może to być od 150 do 200 jaj do środka nasion (po jednym jaju do każdego z nasion, wyjątkowo w ziarnie kukurydzy kilka jaj) zbóż, na których żerują. Rozpoczyna od wygryzienia kanalików w ziarnie, a następnie umieszcza w nim jaja. Czas od jaja do osiągnięcia formy dorosłej przebiega w ukryciu wewnątrz ziarna. Po 8–10 dniach z jaja wykluwa się larwa. W temperaturze 25 °C i wysokiej wilgotności względnej cykl rozwojowy jednego pokolenia trwa 40 dni, w ciągu roku mogą występować dwa lub trzy pokolenia. Postać dorosła żeruje przez kilka pierwszych dni w ziarnie. Młode chrząszcze po wyjściu z ziarna początkowo mają barwę czerwono-brązową, dopiero z czasem przybierają charakterystyczne zabarwienie.
Zachowanie owada.
Dorosłe ryjkowce, gdy wyczują zagrożenie, przyciągają swoje odnóża blisko ciała i udają śmierć.
Samice potrafią stwierdzić, czy w ziarnie jest złożone jajo przez innego ryjkowca. Samice wówczas unikają składania jaja w tym ziarnie. Osobnik płci żeńskiej robi dziurę w ziarnie, następnie składa jajo i zamyka dziurę galaretowatą wydzieliną. Dzięki temu inne samice wiedzą, że w zbożu jest jajo. W taki sposób młode osobniki przetrwają i wydadzą kolejne pokolenie.
Jedna para wołków może rocznie wydać do 6 tys. potomstwa.
Szkodliwość.
Chrząszcz uszkadza ziarno wygryzając otwory w ziarnach zbóż takich jak pszenica, jęczmień, żyto, owies, a także pszenżyto. kukurydza, ryż, proso, co może prowadzić do skażeń grzybowych lub bakteryjnych. Wołek zbożowy może również żerować w mące lub kaszach, a nawet w suszu owocowym. Uszkodzone przez wołka ziarna traci ok. 15% masy i nie nadaje się do celów spożywczych. W ziarnach zbóż uszkodzonych przez wołka składają swoje jaja inne szkodniki magazynowe. Larwy owada żerują wyłącznie wewnątrz ziarna, również w grubych kaszach i tam przepoczwarczają się. Silnie zaatakowane zapasy ziarna ulegają całkowitemu zepsuciu, co prowadzi do ogromnych strat. W naszym klimacie straty mogą sięgać od 5 do 10%.
Zapobieganie.
Odpowiednie warunki sanitarne oraz inspekcja to klucz do zapobiegania inwazji wołka zbożowego. Ziarna należy przechowywać w odpowiednich, najlepiej metalowych pojemnikach ze szczelnymi pokrywani. Ziarna zbóż najlepiej przechowywać w odpowiedniej, najlepiej niskiej temperaturze oraz w małych ilościach. Jeśli jest podejrzenie wołka zbożowego w zbiorze, powinno się dokładnie zbadać ziarna pod kątem obecności dorosłych osobników lub dziur w ziarnach.
Zwalczanie.
Zaleca się przeprowadzenie profesjonalnej dezynfekcji opróżnionych pomieszczeń, impregnowanie ziarna siewnego oraz obniżanie temperatury w okresie przechowywania. Gdy chrząszcz zostanie zidentyfikowany w trakcie przechowywania zbóż, jedynym skutecznym rozwiązaniem jest zutylizować zbiór.

</doc>
<doc id="630442" url="https://pl.wikipedia.org/wiki?curid=630442" title="Sitophilus granarius">
Sitophilus granarius



</doc>
<doc id="630443" url="https://pl.wikipedia.org/wiki?curid=630443" title="Sitophila granaria">
Sitophila granaria



</doc>
<doc id="630444" url="https://pl.wikipedia.org/wiki?curid=630444" title="Calandra granaria">
Calandra granaria



</doc>
<doc id="630448" url="https://pl.wikipedia.org/wiki?curid=630448" title="Beerwah">
Beerwah

Beerwah (wymowa: „birła”) – miejscowość w stanie Queensland w Australii, ok. 80 km na północ od Brisbane. Beerwah jest rosnącą miejscowością, znaną jako siedziba Steve’a Irwina Australia Zoo. Posiada stację kolejową z połączeniami zarówno dalej na północ w Queensland jak i do Brisbane.
Nazwa pochodzi z języka Dungidau: "birra" (niebo) i "wandum" (wspinając się), i odnosi się do pobliskiej góry, Mount Beerwah, najwyższego wierzchołka Parku Narodowego Gór Szklarnianych (ang. "Glass House Mountains National Park").

</doc>
<doc id="630449" url="https://pl.wikipedia.org/wiki?curid=630449" title="Ulryk II Wirtemberski">
Ulryk II Wirtemberski

Ulryk II Wirtemberski, Ulrich II von Württemberg (ur. 1253, zm. 1279) – hrabia Wirtembergii.
Najstarszy syn Ulryka I Wirtemberskiego i Matyldy księżniczki badeńskiej. W momencie śmierci ojca miał 12 lat, dlatego terenami zarządzał hrabia Gruningen Hartman II. Ulryk nie miał dzieci, najprawdopodobniej nie miał także żony. Po jego śmierci tytuł hrabiego przeszedł w ręce przyrodniego brata Eberharda.

</doc>
<doc id="630452" url="https://pl.wikipedia.org/wiki?curid=630452" title="SMP">
SMP

Skrót SMP może odnosić się do jednego z poniższych haseł:

</doc>
<doc id="630463" url="https://pl.wikipedia.org/wiki?curid=630463" title="Able (człon rakiety)">
Able (człon rakiety)

Able – amerykański człon rakiet nośnych rodziny Thor i Atlas. Używany na przełomie lat 50. i 60. Miał charakterystyczny wydłużony wąski kształt. Występował w kilku wariantach różniących się silnikiem.

</doc>
<doc id="630464" url="https://pl.wikipedia.org/wiki?curid=630464" title="Eberhard I Wirtemberski">
Eberhard I Wirtemberski

Eberhard I Wirtemberski, Eberhard I Dostojny (ur. 13 marca 1265 w Stuttgarcie - zm. 5 czerwca 1325) – hrabia Wirtembergii.
Syn Ulryka I Wirtemberskiego i Agnieszki księżniczki śląskiej. Jego dziadkami byli: Hartmann I Wirtemberski i Irmingard Ulten oraz książę śląski Bolesław II Rogatka i księżniczka Anhalt Jadwiga. Urodził się jako pogrobowiec miesiąc po śmierci ojca. Eberhard był trzykrotnie żonaty. Obecnie nie znamy imienia jego pierwszej żony, wiadomo jedynie że para miała dwójkę dzieci:
Drugą żoną Eberharda I była Małgorzata Lotaryńska, córka Fryderyka III Lotaryńskiego, z którą miał syna:
Trzecią żoną była Ermengarda, córka margrabiego Badenii Rudolfa I, która dała mu 3 córki:
Eberhard prowadził politykę uspokojenia walk toczących się w księstwie Szwabii. Po wojnach starał się utrzymać swój wcześniejszy stan posiadania.

</doc>
<doc id="630468" url="https://pl.wikipedia.org/wiki?curid=630468" title="Kałdunica zielona">
Kałdunica zielona

Kałdunica zielona ("Gastrophysa viridula") – owad z rzędu chrząszczy. Pospolity w całym kraju. Przy masowych pojawach wyrządza duże szkody w uprawie szczawiu i rabarbaru. Żeruje także na bobie, nasturcji i winorośli.

</doc>
<doc id="630469" url="https://pl.wikipedia.org/wiki?curid=630469" title="Gastrophysa viridula">
Gastrophysa viridula



</doc>
<doc id="630470" url="https://pl.wikipedia.org/wiki?curid=630470" title="Układ RAA">
Układ RAA



</doc>
<doc id="630471" url="https://pl.wikipedia.org/wiki?curid=630471" title="Sevilla (Kolumbia)">
Sevilla (Kolumbia)

Sevilla – miasto w Kolumbii, w departamencie Valle del Cauca.

</doc>
<doc id="630472" url="https://pl.wikipedia.org/wiki?curid=630472" title="Stowarzyszenie Elektrotechników Polskich">
Stowarzyszenie Elektrotechników Polskich



</doc>
<doc id="630473" url="https://pl.wikipedia.org/wiki?curid=630473" title="Lista dynastii chasydzkich">
Lista dynastii chasydzkich

Dynastia chasydzka jest dynastią chasydzyckich duchowych, znanych jako rebbes.

</doc>
<doc id="630474" url="https://pl.wikipedia.org/wiki?curid=630474" title="Kawashima Kiko">
Kawashima Kiko



</doc>
<doc id="630475" url="https://pl.wikipedia.org/wiki?curid=630475" title="Königseggwald">
Königseggwald

Königseggwald – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Altshausen. Leży ok. 5 km od Ostrach.
Historia.
Miejscowość "Wald" była od roku 1000 ważnym miejscem pochówku dla klasztoru Reichenau. Później została sprzymierzona z pałacem "Königsegg". Od 1174 władzę sprawowali Panowie z Fronhofen (później nazwali się "Panami z Königsegg"). Ziemie na własność kupili w 1311 a oddali władzom w 1681.
Od 1972 gmina należy do związku gmin Altshausen.
Herb.
Obecny herb został przyjęty 21 kwietnia 1975.
Czerwono-złote romby są herbem Panów z Königsegg, natomiast zielona jodła nawiązuje do nazwy "–wald" (pol. las).

</doc>
<doc id="630476" url="https://pl.wikipedia.org/wiki?curid=630476" title="Kiko (księżna)">
Kiko (księżna)

 jako – japońska księżna, żona księcia Akishino, następcy tronu, członek rodziny cesarskiej poprzez małżeństwo. Jest córką profesora uniwersytetu. Została drugą osobą spoza arystokracji, która dołączyła do rodziny cesarskiej. Pierwszą była obecnie emerytowana cesarzowa, Michiko, w 1959 roku.
Kiko Kawashima urodziła się 11 września 1966 roku w mieście Shizuoka, (prefektura Shizuoka). Jest najstarszym dzieckiem i jedyną córką Tatsuhiko Kawashimy, profesora ekonomii na Uniwersytecie Gakushuin i jego żony, Kazuko. Wczesne dzieciństwo spędziła w Stanach Zjednoczonych, gdzie jej ojciec wykładał na Uniwersytecie Pensylwanii. Uczęszczała do szkoły podstawowej w Wiedniu. Przyszła księżna doskonale opanowała języki angielski i niemiecki. W 1989 roku otrzymała dyplom na Wydziale Psychologii Uniwersytetu Gakushuin. Kontynuowała studia i w 1995 roku ukończyła pierwszą część doktoratu. Księżna jest znana z szacunku i głębokiego zrozumienia dla ludzi głuchych. Doskonale zna język migowy.
Małżeństwo.
Książę Akishino oświadczył się Kiko Kawashimie 26 czerwca 1986 roku, gdy oboje studiowali na Gakushūin, jednakże para nie ogłosiła swoich zamiarów przez następne trzy lata. Zaręczyny zostały oficjalnie zatwierdzone przez dziesięcioosobową Radę Dworu Cesarskiego 12 września 1989 roku. Ślub odbył się 29 czerwca 1990 roku w Pałacu Cesarskim. Wcześniej książę otrzymał pozwolenie Rady Ekonomicznej Dworu Cesarskiego na ustanowienie nowej gałęzi rodu cesarskiego. W dzień ślubu cesarz nadał mu tytuł "Akishino no miya" (książę Akishino). Od momentu ślubu Kiko Kawashima stała się Jej Cesarską Wysokością Księżną Akishino, mniej formalnie określaną jako "księżna Kiko".
Zaręczyny i ślub księcia Akishino z Kiko Kawashimą były bezprecedensowe z kilku powodów. Po pierwsze, pan młody wciąż studiował na Gakushūin i zawarł związek małżeński przed swoim starszym bratem, księciem Naruhito. Po drugie, księżna była pierwszą kobietą z klasy średniej w rodzinie cesarskiej. Mimo że cesarzowa Michiko nie pochodziła z arystokracji, jej rodzina była bardzo bogata; ojciec był prezesem wielkiej firmy młynarskiej. I w końcu: zaręczyny i małżeństwo były określane jako wynik miłości.
Dzieci.
Od 1997 roku książę i księżna Akishino zamieszkują z dziećmi w rezydencji na terenie Cesarskiej Posiadłości Akasaka, w tokijskiej dzielnicy Minato. Para ma dwie córki i syna.
Córki
Syn

</doc>
<doc id="630477" url="https://pl.wikipedia.org/wiki?curid=630477" title="Konigseggwald">
Konigseggwald



</doc>
<doc id="630478" url="https://pl.wikipedia.org/wiki?curid=630478" title="Koenigseggwald">
Koenigseggwald



</doc>
<doc id="630480" url="https://pl.wikipedia.org/wiki?curid=630480" title="LOL (album Blog 27)">
LOL (album Blog 27)

&lt;LOL&gt; – debiutancki album polskiego zespołu muzycznego Blog 27, wydany 27 listopada 2005 roku przez Magic Records.
Tło.
Pierwotna wersja albumu zawierała dziesięć utworów oraz dwa teledyski. Ukazała się ponadto specjalna, limitowana edycja albumu, zawierająca gadżety, takie jak osiem arkuszy naklejek, smycz, znaczki oraz dioda na telefon komórkowy z logo Blog 27. W 2006 roku album został wznowiony, poszerzony o dwa nowe utwory i wersje karaoke do wszystkich piosenek. Jesienią tego samego roku ukazała się kolejna reedycja, zawierająca płytę DVD z teledyskami, materiałami zza kulis i filmikami z dzieciństwa Toli.
Album spotkał się z sukcesem komercyjnym w Polsce, docierając do 2. miejsca krajowej listy sprzedaży i osiągając status podwójnej platynowej płyty. Wydawnictwo zostało notowane także na europejskich listach sprzedaży, docierając między innymi do 12. miejsca listy sprzedaży na Węgrzech, 27. miejsca w Niemczech, 47. pozycji w Austrii i 78. pozycji w Szwajcarii. Wydano go również w Japonii, gdzie dotarł do 64. miejsca krajowego zestawienia sprzedaży albumów.
Lista utworów.
Pierwsze wydanie.
Opracowano na podstawie materiału źródłowego.
Reedycja.
Opracowano na podstawie materiału źródłowego.
Reedycja CD+DVD.
Opracowano na podstawie materiału źródłowego.

</doc>
<doc id="630484" url="https://pl.wikipedia.org/wiki?curid=630484" title="Dasyatidae">
Dasyatidae



</doc>
<doc id="630485" url="https://pl.wikipedia.org/wiki?curid=630485" title="Mobulidae">
Mobulidae



</doc>
<doc id="630486" url="https://pl.wikipedia.org/wiki?curid=630486" title="Belz (dynastia chasydzka)">
Belz (dynastia chasydzka)

Belz – dynastia chasydzka wywodząca się z miejscowości Bełz (obecnie na Ukrainie).
W 1665 r. gmina żydowska uzyskała równouprawnienie w prawach i obowiązkach miejskich. W XIX w. Bełz zasłynął jako ośrodek chasydzki z własną dynastią cadyków, która nieformalnie przewodziła żydom galicyjskim. Sholom Rokeach z Belza, zwany Sar Shalom, był pierwszym Belzer Rebbe w latach 1817–1855.
O Bełzie opowiada słynna żydowska piosenka w języku jidysz „Belz, majn sztetełe”, będąca wspomnieniem szczęśliwego dzieciństwa, spędzonego w miasteczku (sztetlu) o tej nazwie. Pierwotna wersja tego utworu autorstwa Jacoba Jacobsa nie odnosi się jednak do Bełza, a do mołdawskiego miasta Bielce, w której urodził się jej autor.

</doc>
<doc id="630488" url="https://pl.wikipedia.org/wiki?curid=630488" title="Evening Echo">
Evening Echo

Evening Echo – popołudniowy dziennik wydawany w Cork, w Irlandii. Obejmuje zasięgiem całą prowincję Munster, ale sprzedaje się głównie w największych ośrodkach miejskich - Cork i Limerick. Ukazuje się od 1892 roku.
Evening Echo należy do Thomas Crosbie Holdings, podobnie jak Irish Examiner, jednak w odróżnieniu od niego, koncentruje się głównie na sprawach lokalnych. Gazeta przez wiele lat była sprzedawana za pośrednictwem tzw. "Echo Boys" - gazeciarzy, rekrutowanych spośród biednych, często bezdomnych dzieci. Do dziś na ulicach Cork można usłyszeć pokrzykiwania gazeciarzy. Latem 2005 roku na St. Patrick's Street, jednej z głównych ulic miasta, pojawił się pomnik "Echo Boy"a.
Według Audit Bureau of Circulations średni nakład wynosi 27 085 egzemplarzy (dane z czerwca 2006). Gazeta ukazuje się codziennie, z wyjątkiem niedziel.

</doc>
<doc id="630492" url="https://pl.wikipedia.org/wiki?curid=630492" title="Euroafrica Linie Żeglugowe">
Euroafrica Linie Żeglugowe

Euroafrica Linie Żeglugowe Sp. z o.o. () – drugi co do wielkości polski armator.
Historia.
Euroafrica powstała 1 września 1991 roku w wyniku wyodrębnienia ze struktur Polskich Linii Oceanicznych istniejącego od roku 1970 oddziału szczecińskiego przedsiębiorstwa. Od 2002 posiadaczem większości udziałów w ESL jest Andrzej Hass. W 2010 r. spółka Euroafrica została wykreślona ze szczecińskiego rejestru sądowego, gdyż przejęła ją spółka ESL Hass Holding LTD z siedzibą na Cyprze. Prezesem cypryjskiego holdingu jest Jacek Wiśniewski.
Zadania.
Przedsiębiorstwo realizuje połączenia między portami bałtyckimi a Wielką Brytanią oraz Afryką Zachodnią. W skład floty (stan na rok 2010) wchodzi 9 drobnicowców oraz 3 promy kolejowo-samochodowe eksploatowane przez Unity Line. W ofercie przedsiębiorstwa znajdują się przewozy konwencjonalnych ładunków drobnicowych, ładunków typu RORO (samochody ciężarowe, wagony kolejowe), a także rejsy pasażerskie na statkach towarowych.
Euroafrica sprawuje nadzór właścicielski nad przedsiębiorstwami:
Flota.
W skład floty ESL wchodzą:

</doc>
<doc id="630493" url="https://pl.wikipedia.org/wiki?curid=630493" title="Euroafrica">
Euroafrica



</doc>
<doc id="630495" url="https://pl.wikipedia.org/wiki?curid=630495" title="Ger (dynastia chasydzka)">
Ger (dynastia chasydzka)

Ger – chasydzka dynastia wywodząca się z Góry Kalwarii (jid. גער "Ger"). Na początku XIX wieku został uchylony zakaz osiedlania się Żydów w Kalwarii, którzy w krótkim czasie stali się największą grupą wyznaniową w mieście. Góra Kalwaria stała się wtedy jednym z ważniejszych w Polsce centrów chasydyzmu (działał tu m.in. cadyk Icchak Meir Alter).

</doc>
<doc id="630496" url="https://pl.wikipedia.org/wiki?curid=630496" title="Brazylijczycy">
Brazylijczycy

Brazylijczycy – naród południowoamerykański, zamieszkujący Brazylię. Osoby deklarujące narodowość brazylijską są pochodzenia przede wszystkim europejskiego i afrykańskiego. Naród ukształtował się wskutek kolonizacji portugalskiej i przywozu afrykańskich niewolników.

</doc>
<doc id="630497" url="https://pl.wikipedia.org/wiki?curid=630497" title="Curculionidae">
Curculionidae



</doc>
<doc id="630498" url="https://pl.wikipedia.org/wiki?curid=630498" title="Władysław Byszek">
Władysław Byszek

Władysław Byszek (ur. 14 kwietnia 1903 w Haczowie, woj. rzeszowskie, zm. 29 września 1988) ps. "Sewer", "Seweryn", "Władysław Borkiewicz", "Zygmunt Święcicki" – polski pedagog, członek kierownictwa Ruchu Miecz i Pług.
Życiorys.
Był synem Bartłomieja Byszka, komendanta posterunku żandarmerii w Haczowie, i Jadwigi z domu Berfeldt. W latach 1909-1913 uczył się w szkole powszechnej w Haczowie, a od 1913 r. w gimnazjum państwowym w Brzozowie. Maturę zdał w gimnazjum w Jaśle. Następnie studiował do 1924 r. na Uniwersytecie Lwowskim. W 1920 r. podczas wojny polsko-bolszewickiej wstąpił na ochotnika do wojska i uczestniczył w walkach. Po ukończeniu studiów pracował jako nauczyciel kolejno: w Państwowym Seminarium Nauczycielskim w Święcianach, od 1925 r. w szkole w Bornach, od 1930 r. w Prawosławnym Seminarium Duchownym w Wilnie (w-f), od lutego do listopada 1931 r. w gimnazjum w Nieświeżu (geografia i w-f), następnie do wybuchu wojny w Państwowym Gimnazjum im. Romualda Traugutta w Brześciu nad Bugiem.
Brał udział w wojnie obronnej 1939 r. w obronie Brześcia. Po kapitulacji twierdzy przedostał się na obszar Generalnego Gubernatorstwa, gdzie związał się z organizacją konspiracyjną Miecz i Pług (MiP). Na przełomie 1939 i 1940 r. wszedł w skład jego kierownictwa. 17 lub 19 czerwca 1940 r. został aresztowany przez Niemców w Warszawie i osadzony w niemieckim obozie koncentracyjnm Auschwitz. Jednakże w kwietniu 1941 r. został zwolniony. Ponownie działał w MiP jako szef Wydziału Prasy i Propagandy, m.in. sam przenosił podziemne pisma. W 1942 r. stanął na czele Wydziału I Organizacyjnego Komendy Głównej Armii Podziemnej Ruchu Miecz i Pług. Latem 1943 r. brał udział na Pomorzu w rozmowach scaleniowych z Tajną Organizacją Wojskową "Gryf Pomorski". 20 września tego roku uczestniczył w odprawie na Pradze w Warszawie, podczas której zalegalizowano decyzję o likwidacji 2 dni wcześniej kierownictwa MiP w osobie Anatola Słowikowskiego ps. "Andrzej", "Andrzej Nieznany", Zbigniewa Grada ps. "Dr. Zbyszek", "Mikołaj" i Czesława Kłobuta ps. "Sławek" z powodu współpracy z Niemcami. Na krótko stanął na czele Rady Naczelnej, a następnie objął funkcję dowódcy Oddziałów Samoobrony tworzonych przez MiP. W międzyczasie był współautorem deklaracji skierowanej do KG AK dotyczącej podjęcia współdziałania między obiema organizacjami, uczestniczył też w kontaktach z przedstawicielami Delegatury Rządu na Kraj. Od początku 1944 r. brał udział w rozmowach scaleniowych z NSZ-AK, które doprowadziły 10 lipca do połączenia obu organizacji. Po upadku powstania warszawskiego znalazł się w Skierniewicach, gdzie uczestniczył w okresie listopad-grudzień w naradach organizacyjnych kierownictwa MiP.
W marcu 1945 r. próbował skontaktować się z gen. Michałem Rolą-Żymierskim w celu ustalenia przyszłości organizacji. Jednocześnie zgłosił się do Ministerstwa Oświaty urzędującego w Lublinie, które skierowało go do pracy w kuratorium w Łodzi, 20 czerwca tego roku został aresztowany przez UB w Warszawie i przekazany NKWD. Wywieziono go do ZSRR, gdzie w 1946 r. został skazany na 10 lat więzienia za współpracę z Niemcami. 17 października 1948 r. Sowieci przekazali go UB. W kraju był ponownie sądzony i skazany też na 10 lat więzienia pod tym samym zarzutem.
Został odznaczony Krzyżem Walecznych.

</doc>
<doc id="630499" url="https://pl.wikipedia.org/wiki?curid=630499" title="Suillus granulatus">
Suillus granulatus



</doc>
<doc id="630500" url="https://pl.wikipedia.org/wiki?curid=630500" title="Jadwisin (Warszawa)">
Jadwisin (Warszawa)

Jadwisin – osiedle położone w warszawskich Włochach.
Osiedle mieszkaniowe na terenie Jadwisina wybudowano na początku lat 60. XX wieku. Nosiło wówczas nazwę "Okęcie-Pola". Autorem projektu osiedla była Barbara Brukalska. Nazwę Jadwisin nadała później rada osiedla, mimo że nie ma ona żadnego umocowania w historii obszaru.Osiedle bywa mylone z drugą inwestycją Warszawskiej Spółdzielni Mieszkaniowej, "Okęcie" autorstwa Jana Zdanowicza i Jerzego Baumillera, zrealizowaną w l. 1958 - 63 pomiędzy ul. Hynka i 17 Stycznia. 
Położenie.
Jadwisin znajduje się w północnej części dzielnicy, w obrębie obszaru MSI Okęcie. Według podziału przyjętego przez radę dzielnicy Jadwisin leży pomiędzy dwoma jednostkami tego obszaru – Kolonią Rakowiec i Kolonią Okęcinek (granice wyznaczają ulice 1 sierpnia oraz Lechicka). Na południowym wschodzie graniczy z właściwym Okęciem (ulica Lechicka i Sulmierzycka), a na północnym zachodzie przez aleję Krakowską z jednostką Raków-Szczęśliwice obszaru Raków. Bywa także włączany do Wysokiego Okęcia.Pierwotnie osiedle projektu Brukalskiej wzniesiono po 1962 w kwartale al.Krakowska/ul. 1 Sierpnia/ ul. Sulmierzycka/ ul. Lechicka
W ramach Warszawskiej Spółdzielni Mieszkaniowej „Ochota” funkcjonuje osiedle Jadwisin jako jedna z jej dwóch jednostek (obok osiedla Gorlicka). W jego zasobach znajduje się kilkadziesiąt bloków mieszkalnych w Jadwisinie i nieco mniejsza liczba w innych miejscach Ochoty i Włoch, jak również kilka pawilonów handlowych, garaże i studnia oligoceńska.

</doc>
<doc id="630504" url="https://pl.wikipedia.org/wiki?curid=630504" title="Amiga 4000">
Amiga 4000

Amiga 4000 – komputer linii Amiga przeznaczony (po rozbudowie o specjalizowane podzespoły) do profesjonalnych zastosowań w telewizji i filmie.
Stanowił ewolucyjny odpowiednik modelu Amiga 3000, który to zastąpił wcześniejsze modele Amiga 2000 i Amiga 2500. Cena w roku 1995 za podstawowy model A4000 z procesorem Motorola 68040, 6MB RAM 130MB HD wynosiła 3100 marek niemieckich, co stanowiło równowartość 6500 PLN. Komputer umieszczono w obudowie typu desktop przypominającej PC, a nie oryginalny styl znany z wzornictwa A3000.
Dane techniczne.
Zastosowano układy specjalizowane AGA pracujące z częstotliwości 28.48 MHz znane wcześniej z modelu Amiga 1200, w stosunku do A3000 nie ma układu flicker fixer, który zmienia częstotliwość odchylania obrazu w systemach PAL i NTSC na standard VGA. CPU Motorola 68040/25 MHz (A4000/040) lub MC68EC030/25 MHz (A4000/030). Procesor 68040/25 MHz stanowi mniej więcej odpowiednik procesora Intel 80486.
Procesor nie jest umieszczony na płycie głównej, jak to ma miejsce w modelu Amiga 2000, lecz na karcie procesora (daughterboard) o oznaczeniu odpowiednio A3640 i A3630, w specjalnym slocie karty procesora, jednakowym ze stosowanym wcześniej w modelach Amiga 3000 i Amiga 3000T. Pozwala to na zastosowanie wydajniejszych procesorów na kartach procesorowych innych firm. W A2000 opcjonalną kartę procesora instaluje się w złączu karty procesora. Pamięć operacyjna to 2 MB CHIP RAM (pamięć graficzna, jednak może być adresowana przez procesor) typu SIMM i do 16 MB FAST RAM w 4 bankach pamięci (układy 1 MB, lub 4 MB SIMM 70 ns, nie można stosować jednocześnie obu układów). Sterownik dysku AT-Bus (wcześniej stosowano SCSI). Sloty kart rozszerzeń to cztery sloty ZORRO III (zgodne z ZORRO II), przy czym transfer między procesorem a kartą w slocie ZORRO III wynosi do 11 MB/s (ZORRO II zapewnia transfer 2.5 MB/s), slot Video (umożliwia stosowanie np. systemu Video Toaster, genlocków itp.), slot karty procesora. Kickstart 3.1 (rev. 40.70) zapisany jest w układzie 512 kB ROM na płycie głównej. W obudowie jest miejsce na dwa dyski twarde oraz jedna zatoczka na urządzenie 5,25" i dwie zatoczki 3,5". Standardowo zainstalowana jest jedna stacja dysków FDD HD zapisująca na dyskietce HD 1760 kB (w standardzie PC 1440 kB).
Rozbudowa.
Niedostatki konstrukcji A4000 rozwiązane zostały wkrótce po pojawieniu się modelu na rynku firm takich jak GVP. Karta procesora GVP G-Force 040 zawierała procesor MC68040/40 MHz, doskonalszy kontroler pamięci, sloty na cztery układy SIMM 4 MB o czasie dostępu 40 ns, co umożliwiało rozbudowanie pamięci do 52 MB (przy użyciu 5 układów SIMM na płycie głównej, 4 układów na karcie GVP i 4 na płytce z gniazdami do karty GVP), kontroler Fast SCSI II zamiast oryginalnego AT-Bus. Do Amigi 4000 firma NewTek specjalnie przekonstruowała swój sztandarowy produkt do zastosowań telewizyjnych Video Toaster, wcześniej wykorzystywany w modelu Amiga 2000 (w A3000 fizycznie nie mieścił się w obudowie) i nazwała go Video Toaster 4000.

</doc>
<doc id="630507" url="https://pl.wikipedia.org/wiki?curid=630507" title="Opatrunek uciskowy">
Opatrunek uciskowy

Opatrunek uciskowy – opatrunek mający na celu zatamowanie krwawienia. Zakłada się go używając jałowej gazy (lub innego materiału niekłaczkującego) oraz bandaża dzianego.
Istotą opatrunku uciskowego jest wywarty ucisk na ranę - powoduje to zmniejszenie krwawienia wskutek zamknięcia naczyń krwionośnych. Jako usztywniacza można użyć zrolowanego bandaża, płaskiego kamienia itp.
Znajduje zastosowanie np. przy krwotokach, amputacjach.

</doc>
<doc id="630508" url="https://pl.wikipedia.org/wiki?curid=630508" title="Szywiełucz">
Szywiełucz

Szywiełucz (ros. Шивелуч) – aktywny wulkan znajdujący się na półwyspie Kamczatka w Rosji, najdalej wysunięty na północ aktywny wulkan tego półwyspu, uważany jest również za jeden największych i najaktywniejszych wulkanów w tym regionie.
Wulkan uformował się około 60–70 tys. lat temu. Średnica u podstawy wulkanu wynosi około 45–50 km, zajmuje powierzchnię około 1300 km, najwyższy punkt obiektu znajduje się na wysokości 3307 metrów. Zbudowany jest z bazaltów i andezytów. Do wysokości 700 m pokryty jest lasami (brzoza Ermana) i kosolimbą, do wysokości 1500 m – łąkami górskimi. Pobliże wierzchołka pokrywa lawa i popiół.
Cechuje go duża aktywność (wybuchy m.in. w 1790, 1854, 1879–1883, 1896–1898, 1905, 1927–1929, 1944–1950, 1964, 1980–1981, 1993–1995, 2001–2003, 2004–2005, 2010). Spośród nich można wyróżnić dwie najsilniejsze erupcje, które udokumentowano jako katastrofalne w skutkach, jedna z nich miała miejsce w 1854 roku, druga natomiast 12 listopada 1964 roku, kiedy to słup popiołów unoszących się nad wulkanem sięgał wysokości 15 km, a wybuch kopuły wulkanicznej spowodował lawiny gruzowe. Ostatni okres wzmożonej aktywności wulkanu rozpoczął się w 1999 roku i trwa do tej pory (2019).

</doc>
<doc id="630513" url="https://pl.wikipedia.org/wiki?curid=630513" title="Rozpucz lepiężnikowiec">
Rozpucz lepiężnikowiec

Rozpucz lepiężnikowiec ("Liparus glabrirostris") - owad z rzędu chrząszczy. Największy przedstawiciel rodziny ryjkowcowatych występujący w Polsce, osiąga długość 18,3 mm. Ciało czarne, lśniące. Na przedpleczu i pokrywach skrzydeł jasne punkciki i plamy. Ryjek i przedplecze zbliżonej długości.
Osobniki dorosłe można spotkać w dzień, od kwietnia do lipca. Żywią się lepiężnikami. Larwy żerują w kłączach roślin z rodzin astrowatych i selerowatych. Owad występujący głównie w górach (Karpatach, Beskidach, Sudetach), na nizinach występuje rzadko (Pojezierze Pomorskie i Mazurskie).

</doc>
<doc id="630514" url="https://pl.wikipedia.org/wiki?curid=630514" title="Liparus glabrirostris">
Liparus glabrirostris



</doc>
<doc id="630517" url="https://pl.wikipedia.org/wiki?curid=630517" title="Katedra świętego Jakuba w Szczecinie">
Katedra świętego Jakuba w Szczecinie



</doc>
<doc id="630519" url="https://pl.wikipedia.org/wiki?curid=630519" title="Je Tsongkhapa">
Je Tsongkhapa



</doc>
<doc id="630524" url="https://pl.wikipedia.org/wiki?curid=630524" title="Bobow">
Bobow

Dynastia Bobow (jid. חסידות באבוב / "Bobower chasidim") – grupa chasydzka, która założona została pod koniec XIX wieku w Bobowej przez rabina Szlomo Halberstama. Przed II wojną światową była jedną z wpływowych dynastii chasydzkich w Polsce.
Od czasu zakończenia wojny główna siedziba dynastii znajduje się w Borough Park w Brooklynie w Nowym Jorku. Oprócz tego liczne skupiska chasydów z Bobowej znajdują się w Williamsburg, Monsey, Miami, Montrealu, Toronto, Antwerpii, Londynie, Jerozolimie, Bene Berak, Aszdodzie, Betar Illit oraz enklawie "Kirjat Bobow" w Bat Jam.
Chasydzi z Bobowej kontynuują nauki cadyka Chaima Halberstama z Nowego Sącza, który kładł szczególny nacisk na studia talmudyczne oraz skromny, wręcz ascetyczny styl życia.
Cadycy.
W sporze:

</doc>
<doc id="630530" url="https://pl.wikipedia.org/wiki?curid=630530" title="Asar Eppel">
Asar Eppel

Asar Isajewicz Eppel (ur. 11 stycznia 1935 w Moskwie, zm. 20 lutego 2012 w Moskwie) – rosyjski prozaik i tłumacz literatury polskiej na język rosyjski.
Życiorys.
Matka pisarza pochodziła z Lublina. Tłumaczył literaturę piękną z języków: niemieckiego, włoskiego, serbsko-chorwackiego i polskiego, m.in. poezję staropolską, romantyczną, poetów XX wieku: Gałczyńskiego, Tuwima, Leopolda Staffa, czy Wisławy Szymborskiej; także książki Brunona Schulza, utwory Sławomira Mrożka, Henryka Sienkiewicza ("Ogniem i mieczem" t. I, tom II tłumaczyła Ksenia Starosielska), czy Jana Brzechwy. Jest autorem słów piosenki "Rudzy rydz" spopularyzowanej w Sopocie przez Tamarę Miansorową.
Jako prozaik zadebiutował w 1994 książką pt. ("Trawianaja ulica"; tłum. polskie pt. "Trawiasta ulica"), która stała się wydarzeniem literackim Rosji, uzyskując m.in. nominację do prestiżowej Rosyjskiej Nagrody Bookera (w Polsce ukazała się w 1999 nakładem Spółdzielni Wydawniczej „Czytelnik” w serii „Nike”). W 1996 ukazał się zbiór opowiadań "Szampinion majej żyzni" (wolne tłumaczenie pt. "Pieczarka mego życia"). W 2003 ukazał się tom opowiadań pt. "Drablionyj satana", a później tom esejów pt. "In tielega". Jest autorem libretta oraz pieśni do musicalu pt. "Bindiużnik i Korol" na podstawie "Opowiadań odeskich" oraz sztuki pt. "Zakat" Izaaka Babla. Jego utwory publikowały pisma: „Drużba narodów” i „Nowyj mir” oraz polska „Literatura na Świecie” [nr 11-12 (304-305)/1996], Ponadto jego tekst wspomnieniowy znalazł się w antologii "Warszawskie skrzyżowanie" (red. Leszek Engelking, Warszawa 2007).
Otrzymał polski „Oficerski Krzyż Zasługi” oraz medal „Zasłużony dla polskiej kultury” (2000). W 2003 uhonorowany nagrodą Polskiego PEN-Clubu, za przekłady z literatury polskiej na język rosyjski.Ponadto Nagroda im. Jurija Kazakowa za najlepsze opowiadanie roku oraz włoska nagroda „Grinzane Cavour” (2005).

</doc>
<doc id="630535" url="https://pl.wikipedia.org/wiki?curid=630535" title="Irish Examiner">
Irish Examiner

Irish Examiner – dziennik o zasięgu krajowym, wydawany w Corku w Irlandii. Właścicielem tytułu jest Landmark Media Investments.
Gazeta zaczęła się ukazywać w 1841, wtedy jeszcze jako "Cork Examiner". Przez pewien czas nosiła tytuł "The Examiner", by w końcu przemianować się na "Irish Examiner".
Według Audit Bureau of Circulations średni nakład w okresie od stycznia do czerwca 2006 wynosił 57 217 egzemplarzy. Gazeta ukazuje się codziennie, z wyjątkiem niedziel. Od czerwca 2006 roku jedna strona w gazecie jest drukowana w języku polskim.

</doc>
<doc id="630538" url="https://pl.wikipedia.org/wiki?curid=630538" title="Georg von Derfflinger">
Georg von Derfflinger

Georg von Derfflinger (20 marca 1606 w Neuhofen w Austrii - 14 lutego 1695 w Gusow w Brandenburgii), feldmarszałek armii brandenburskiej podczas wojny trzydziestoletniej.
Wczesne lata.
Urodzony w 1606 w Austrii w biednej protestanckiej rodzinie, Georg Derfflinger musiał opuścić swój dom z powodu prześladowań religijnych. Służył w armiach różnych walczących mocarstw, ale najdłużej służył w armii szwedzkiej. Jako śmiały dowódca kawalerii zyskał sobie reputację żołnierza zarówno błyskotliwego, jak i dzielnego, co skłoniło elektora Brandenburgii Fryderyka Wilhelma, by zaoferować mu stanowisko w swej armii.
Barwny charakter.
Prawdopodobnie był alkoholikiem, jednak jego nałóg nie ograniczał jego zdolności militarnych. W roku 1646 wziął ślub z bogatą brandenburską szlachcianką, właścicielką wielu posiadłości, które zostały wkrótce pomnożone przez majątki, które otrzymał w nagrodę za swe wojskowe wyczyny. Żołnierskie życie jakie prowadził od wczesnej młodości było przyczyną braku formalnego wykształcenia, co wcale nie przeszkadzało elektorowi, w pełni ufającemu jego talentom. Fryderyk Wilhelm z pełnym zaufaniem powierzał mu liczne wojskowe zadania, a jego rola w brandenburskiej kawalerii i artylerii była kluczowa. Jego stosunki z Fryderykiem Wilhelmem bywały jednak bardzo burzliwe, często wręcz dochodziło do kłótni. Podczas jednej z nich wyszedł z zamiarem porzucenia służby. Następnie napisał do elektora list z niewiarygodnymi warunkami, od których spełnienia zależał jego powrót do służby. Żądał w nich, by żaden człowiek w bitwie nie stał ponad nim, do tego miał otrzymywać ustalony udział w łupach i udział w okupie za pojmanych oficerów.
Służba w Brandenburgii.
W roku 1674 otrzymał arystokratyczny tytuł Reichsfreiherr. Rok później zdecydowanie pobił Szwedów i wyparł ich z Brandenburgii. Przebierając się za Szweda (nie było to dla niego trudne, gdyż w przeszłości służył w armiach szwedzkich) mógł przekonać Szwedów by otworzyli bramy miasta Rathenow, pozwalając jemu i towarzyszącemu oddziałowi 1000 dragonów wkroczyć do wnętrza fortecy. Potem dowodził w bitwie pod Fehrbellin, gdzie odniósł świetne zwycięstwo nad armią szwedzką okupującą dotąd część Brandenburgii. W 1690 mając 84 lata prowadził swą ostatnią kampanię wojenną przeciwko armiom Ludwika XIV.

</doc>
<doc id="630540" url="https://pl.wikipedia.org/wiki?curid=630540" title="Lelow">
Lelow

Lelow - dynastia chasydzka z Lelowa, której założycielem był cadyk Dawid Biderman (ur. 1746 Lelów, zm. 1814 tamże), jeden z najbardziej znanych ówcześnie cadyków na ziemiach polskich. 
Myśli Bidermana cytowane są do dziś przez chasydów na całym świecie. Jego grób znajdujący się w Lelowie jest miejscem corocznych pielgrzymek chasydów.

</doc>
<doc id="630543" url="https://pl.wikipedia.org/wiki?curid=630543" title="Wierzysko (jezioro)">
Wierzysko (jezioro)

Wierzysko (kaszb. "Wierzëska" lub też "Wierziska")– jezioro położone na Pojezierzu Kaszubskim (powiat kościerski, województwo pomorskie) na wysokości 146,4 m n.p.m., o powierzchni 63 ha, długości 2,25 km, szerokości do 250 m oraz głębokości maksymalnej 6 m, przepływa przez nie Wierzyca.
Jezioro znajduje się na południe od Kościerzyny i jest obecnie zanieczyszczone ściekami.

</doc>
<doc id="630546" url="https://pl.wikipedia.org/wiki?curid=630546" title="Rejon jamalski">
Rejon jamalski

Rejon jamalski (ros. "Ямальский район") – rejon wchodzący w skład położonego w północnej Rosji Jamalsko-Nienieckiego Okręgu Autonomicznego.
Ośrodkiem administracyjnym rejonu jest wieś Jar Sale. Na terenie tej jednostki administracyjnej nie ma ośrodków miejskich.
Rejon ma powierzchnię 117 410 km.² i jest 2. co do wielkości rejonem Jamalsko-Nienieckiego Okręgu Autonomicznego.
Rejon leży na terenie Półwyspu Jamał. Zdecydowaną część powierzchni tego obszaru stanowi tundra. Główną rzeką tych obszarów jest Ob.
Z racji położenia w północnej części Syberii obszar ten posiada bardzo surowy klimat, co powoduje, iż zaludnienie jest bardzo niskie. Obszar ten zamieszkuje zaledwie 15 478 osób (2005 r.), co oznacza, iż gęstość zaludnienia wynosi 0,13 os./km.² W rejonie, na tak rozległym terytorium znajduje się jedynie 18 wsi, a także pewna liczba obozowisk koczowników, jako że część autochtonicznej populacji wiedzie tradycyjny tryb życia.
Ludność stanowią głównie Nieńcy – rdzenni mieszkańcy tej części Syberii oraz pewna liczba osadników europejskich. głównie Rosjan.
Skład narodowościowy: (w 1989 r.; od tej pory wskutek emigracji zmniejszył się udział w populacji Rosjan i innych osadników):
Na terenie Rejonu do transportu służą drogi wodne oraz samoloty. W budowie jest linia kolejowa.

</doc>
<doc id="630547" url="https://pl.wikipedia.org/wiki?curid=630547" title="Rejon krasnosielkupski">
Rejon krasnosielkupski

Rejon krasnosielkupski (ros. "Красноселькупский район") – rejon wchodzący w skład położonego w północnej Rosji Jamalsko-Nienieckiego Okręgu Autonomicznego.
Ośrodkiem administracyjnym rejonu jest wieś Krasnosielkupsk.
Położenie.
Rejon znajduje się jest w Rosji, we wschodniej części Jamalsko-Nienieckiego Okręgu Autonomicznego, wchodzącego w skład obwodu tiumeńskiego. Obszar ten położony jest za kołem polarnym, w północno-zachodniej Azji, na Nizinie Zachodniosyberyjskiej.
Powierzchnia.
Rejon ma powierzchnię 106.270 km² (tj. ponad 1/3 terytorium Polski) i jest 3. co do wielkości rejonem Okręgu Jamalsko-Nienieckiego.
Na obszarze rejonu występują liczne bagna, co związane jest istnieniem na tym terenie wiecznej zmarzliny – zamarzniętej warstwy ziemi grubości kilkuset metrów, nieprzepuszczającej wody, która pozostając na powierzchni tworzy liczne moczary i trzęsawiska.
Roślinność.
Zdecydowaną część powierzchni regionu stanowi tundra i lasotundra, od południa przechodząca w tajgę. Poza tym na terenie jednostki administracyjnej występują tylko zbiorniki wodne i pustkowia.
Roślinność rejonu jest uboga, występują różne gatunki turzyc, mchów, wrzosów i porostów oraz drobne rośliny kwiatowe. Na obszarach tundrowych brak jest drzew, jedynie sporadycznie występują płożące gatunki wierzby, natomiast tam gdzie tundra ustępuje miejsca tajdze oprócz już wymienionych roślin, rosną także drzewa - początkowo pojedyncze i rozproszone, a w miarę posuwania się na południe coraz gęściej występujące: sosny, jodły, modrzewie i brzozy.
Znajduje się tu Rezerwat przyrody „Wierchnie-Tazowskij”.
Klimat.
Z racji położenia w północnej części Syberii rejon posiada bardzo surowy, subpolarny klimat, jedynie w części południowej występuje skrajnie kontynentalna odmiana klimatu umiarkowanego chłodnego. Okres bez przymrozków wynosi ok. 70 - 90 dni, zaś zimą pokrywa śniegowa grubości 60-80 cm zalega od października do maja.
Ludność.
Bardzo surowy klimat powoduje, iż zaludnienie jest tutaj jednym z najniższych na świecie. Obszar ten zamieszkuje zaledwie 6.264 osób(2005 r.); jest to najmniej ludny rejon okręgu. Gęstość zaludnienia wynosi 0,059 os./km.² (najniższa w całym Okręgu).
W rejonie na tak rozległym terytorium znajdują się jedynie 3 wsi a także pewna liczba sezonowych obozowisk koczowników, jako że część autochtonicznej populacji wiedzie tradycyjny tryb życia, wędrując za stadami reniferów.
Do niedawna na obszarze rejonu było 5 zamieszkanych wsi, ale dwie z nich zostały opuszczone przez mieszkańców, którzy przenieśli się do większych ośrodków osadniczych, lub przeszli do koczowniczego trybu życia, jaki praktykowała tutejsza ludność do czasu, gry władze Związku Radzieckiego zmusiły ją do przejścia do życia osiadłego.
Ludność stanowią rdzenni mieszkańcy tej części Syberii – Selkupowie i Nieńcy, oraz pewna liczba osadników europejskich, głównie Rosjan.
Gospodarka.
Podstawą bytu większości ludności jest hodowla reniferów, myślistwo, rybołówstwo i zbieractwo.

</doc>
<doc id="630548" url="https://pl.wikipedia.org/wiki?curid=630548" title="Rejon nadymski">
Rejon nadymski

Rejon nadymski (ros. "Надымский район") – rejon wchodzący w skład położonego w północnej Rosji Jamalsko-Nienieckiego Okręgu Autonomicznego.
Ośrodek administracyjny.
Ośrodkiem administracyjnym rejonu jest miasto Nadym, liczące 49.248 mieszkańców (2005 r.), tj. 2,5 raza więcej niż cała pozostała ludność tego liczącego ponad 100 tys. km² rejonu. Miasto to nie wchodzi jednak w skład tej jednostki administracyjnej stanowiąc miasto wydzielone w składzie Jamalsko-Nienieckiego OA. Do 1972 r. ośrodkiem administracyjnym była wieś Che.
Położenie.
Rejon znajduje się jest w Rosji, w środkowej części Jamalsko-Nienieckiego Okręgu Autonomicznego, wchodzącego w skład obwodu tiumeńskiego. Obszar ten położony jest w północno-zachodniej Azji, na Nizinie Zachodniosyberyjskiej.
Powierzchnia.
Rejon ma powierzchnię 103.960 km.² (1/3 powierzchni Polski). Rejon Nadymski jest 5. co do wielkości rejonem Okręgu Jamalsko-Nienieckiego.
Powierzchnię Rejonu stanowi tundra i lasotundra, od południa przechodząca w tajgę.
Ludność.
Z racji położenia w północnej części Syberii w rejonie panuje surowy klimat. Obszar ten zamieszkuje zaledwie 21,1 tys. osób (2005 r.), co oznacza, iż gęstość zaludnienia wynosi 0,2 os./km.²
W rejonie znajdują się jedynie dwa niewielkie miasta zamieszkane łącznie przez 12 tys. mieszkańców), 34 wsie, a także pewna liczba obozowisk koczowników, jako że część autochtonicznej populacji wiedzie tradycyjny tryb życia. Ludność miejska stanowi 57% populacji.
Ludność stanowią głównie osadnicy europejscy, głównie Rosjanie, a także Nieńcy i Chantowie – rdzenni mieszkańcy tej części Syberii.
Skład narodowościowy: (w 1989 r.; od tej pory wskutek emigracji zmniejszył się udział w populacji Rosjan i innych osadników):
Historia.
Rejon utworzono w 1930 r.
Transport.
Na terenie rejonu biegną dwie linie kolejowe: Nowyj Uriengoj – Nadym i Nowyj Uriengoj – Jamburg. Z powodu ogromnych odległości pomiędzy poszczególnymi osadami w rejonie jest mało dróg, a największe znaczenie ma transport lotniczy oraz wodny - poprzez gęstą sieć rzeczną.

</doc>
<doc id="630553" url="https://pl.wikipedia.org/wiki?curid=630553" title="Wołodymyr Pyłat">
Wołodymyr Pyłat

Wołodymyr Pyłat, ukr. Володимир Степанович Пилат (ur. 15 września 1955) – ukraiński mistrz sztuk walki znany z usystematyzowania Bojowego Hopaka.

</doc>
<doc id="630554" url="https://pl.wikipedia.org/wiki?curid=630554" title="Igła Buffona">
Igła Buffona

Igła Buffona – jeden z najpopularniejszych problemów prawdopodobieństwa geometrycznego. Problem został sformułowany w 1733 przez Georges’a-Louisa Leclerca, hrabiego Buffon, a w 1777 podał on jego rozwiązanie.
Opisany w problemie eksperyment jest statystyczną symulacją pozwalającą oszacować liczbę π. Otrzymana metoda estymacji liczby formula_1 należy do klasy metod Monte Carlo.
Opis problemu i rozwiązanie.
Mamy planszę z zaznaczonymi pionowymi liniami odległymi od siebie o formula_2 Upuszczamy na nią igłę o długości formula_3 przy czym formula_4 Eksperyment powtarzamy formula_5 razy, i zliczamy ile razy igła przecięła którąś z linii siatki, otrzymując wartość formula_6 Jak oszacować stosunek formula_7 czyli prawdopodobieństwo, że igła przetnie którąś z linii?
Niech formula_8 będzie odległością środka igły od najbliższej linii, a formula_9 ostrym kątem między igłą a linią. Obie zmienne losowe są niezależne i podlegają rozkładowi równomiernemu:
Igła przetnie linię jeśli
Zatem prawdopodobieństwo tego zdarzenia wynosi:
Ponieważ eksperyment pozwala oszacować prawdopodobieństwo przecięcia linii i igły przez formula_7 otrzymujemy równość:
która po przekształceniu daje:
Komentarze.
Pierwotna wersja problemu dotyczyła oszacowania prawdopodobieństwa w grze Franc-Carreau polegającej na rzucaniu okrągłą monetą na podłogę podzieloną na kwadraty. Przegrana następowała, gdy moneta upadła na linię.
Jeżeli znamy liczbę π, opisany eksperyment może służyć jako estymacja innych zmiennych, np. długości igły.

</doc>
<doc id="630556" url="https://pl.wikipedia.org/wiki?curid=630556" title="AJ10-101">
AJ10-101



</doc>
<doc id="630557" url="https://pl.wikipedia.org/wiki?curid=630557" title="Krasnosielkup">
Krasnosielkup

Krasnosielkup (ros. Красноселькуп) - osada wiejska w Rosji, w Jamalsko-Nienieckim Okręgu Autonomicznym, ośrodek administracyjny Rejonu Krasnosielkupskiego.
Znajduje się tu dyrekcja Rezerwatu przyrody „Wierchnie-Tazowskij”.

</doc>
<doc id="630558" url="https://pl.wikipedia.org/wiki?curid=630558" title="Żaganie">
Żaganie

Żaganie (Zagnanie) (kasz. "Jezoro Zagnanié") – jezioro położone na Pojezierzu Kaszubskim, w powiecie kościerskim województwa pomorskiego, na północnowschodnim obrzeżu Wdzydzkiego Parku Krajobrazowego („Obszar Chronionego Krajobrazu Doliny Wierzycy”). Żaganie zajmuje powierzchnię 143 ha, długość wynosi 2,3 km, szerokość do 0,8 km a głębokość maksymalna to 19,5 m, przepływa przez nie Wierzyca. W Podlesiu Wielkim nad jeziorem istnieje oficjalne kąpielisko.
Jezioro znajduje się na południe od Kościerzyny przy drodze wojewódzkiej nr 214.

</doc>
<doc id="630560" url="https://pl.wikipedia.org/wiki?curid=630560" title="Altair 1">
Altair 1

Altair 1 – amerykański człon rakiet nośnych. Stanowił zwykle ostatni człon rakiet. Używany od 1959 przez całą dekadę. Napędzany silnikiem rakietowym X-248 na paliwo stałe. Doczekał się ulepszenia w postaci silnika X-248A – modyfikację oznaczono Altair 1A.

</doc>
<doc id="630561" url="https://pl.wikipedia.org/wiki?curid=630561" title="Congkhapa">
Congkhapa

Je Tsongkhapa Losang Drakpa (tyb.: ཙོང་ཁ་པ།, Wylie: "tsong kha pa", ZWPY: "Zongkaba"; ur. 1357, zm. 1419) – reformator i uczony buddyjski z Tybetu, założyciel szkoły Gelug. Tsongkhapa znany jest również jako Dzie Rinpocze. 
Mistrz ten, uważany powszechnie za wielkiego uczonego i scholastyka, jak i również buddyjskiego Mahasiddhę, emanację Mandziuśriego, połączył w jeden klarowny system wiele linii nauk najwybitniejszych współczesnych mu nauczycieli, głównie z Kadam, Sakja i Kagju, oraz bezpośrednie przekazy od Buddy Mandźiuśriego. Zreformował cały ówczesny system monastyczny buddyzmu. Mistrz ten znany jest z uniwersalnego, ekumenicznego, niesekciarskiego i apolitycznego podejścia popartego rozległą wiedzą o wszystkich tradycjach buddyjskich. Ze względu na jego wkład dla rozwoju buddyzmu w Tybecie jest tradycyjnie uważany wraz z Longczenpą i Sakja Panditą za głównego odnowiciela buddyzmu tybetańskiego. 
Głównym dziedzictwem Tsongkhapy, trwającym do dziś, są nauki Stopniowej Ścieżki do Oświecenia Lamrim, teoria i dogłębne studia, gdzie najbardziej ceniona jest Madhjamika Prasangika, techniki tantryczne oparte na jednoczesnej praktyce Guhjasamadży, Wadżrabhajrawy i Czakrasamwary, linia Mahamudry i 6 Jog Naropy, oraz Kalaczakra. Istnieje wiele innych klarownych i kompleksowych komentarzy tego nauczyciela do sutr, siastr i tantr buddyjskich oraz tekstów praktyk Wadżrajany.
Wykaz głównych dzieł Tsongkhapy.
Sześć głównych dzieł Dzie Rinpocze odnosi się do kompleksowych nauk Hinajany, Mahajany i Wadżrajany:

</doc>
<doc id="630562" url="https://pl.wikipedia.org/wiki?curid=630562" title="Arnaldur Indriðason">
Arnaldur Indriðason

Arnaldur Indriðason (ur. 28 stycznia 1961 w Reykjavíku) – islandzki pisarz zajmujący się twórczością z gatunku fikcji kryminalnej.
Życiorys.
Z wykształcenia jest historykiem. Przed rozpoczęciem kariery pisarskiej pracował jako dziennikarz i krytyk filmowy.
Obecnie, według publikowanych przez islandzką prasę list bestsellerów, jest najpopularniejszym autorem w tym kraju. W 2004 roku siedem jego książek znajdowało się na liście najczęściej wypożyczanych pozycji w Bibliotece Miejskiej Reykjaviku.
Zadebiutował książką "Synir duftsins" (‘Synowie pyłu’) w roku 1997, i już ten debiut krytycy uznali za potencjalny początek nowej fali w islandzkiej powieści kryminalnej.
Jego książki zostały wydane w 26 krajach, tłumaczono je na język polski, niemiecki, duński, angielski, włoski, czeski, szwedzki, norweski, holenderski, fiński oraz francuski. Otrzymał "Szklany Klucz" – nagrodę literacką za najlepszą nordycką powieść kryminalną roku, w latach 2002 i 2003. Otrzymał także "Złoty Sztylet", przyznawany przez Crime Writers’ Association, za powieść "Grobowa cisza" z roku 2005.
Mieszka obecnie w Reykjavíku z żoną i trójką dzieci.
Twórczość.
Główne cykle.
Powieści o detektywie Erlendurze Sveinssonie, jego rodzinie i partnerach: Sigurðurze Ólim oraz Elínborg.

</doc>
<doc id="630563" url="https://pl.wikipedia.org/wiki?curid=630563" title="Mazaraki">
Mazaraki

Mazaraki – polski ród szlachecki herbu Newlin, będący jedną z gałęzi epirockiej rodziny książęcej z Janiny o pochodzeniu albańskim. Na ziemie Rzeczypospolitej przybył jako pierwszy Krzysztof Mazaraki w XVII wieku. Jego syn Jan otrzymał polski indygenat, lecz bez potwierdzenia tytułu książęcego.
Zasłużeni przedstawiciele rodu:
Zasłużeni potomkowie po kądzieli:

</doc>
<doc id="630565" url="https://pl.wikipedia.org/wiki?curid=630565" title="Arnaldur Indridason">
Arnaldur Indridason



</doc>
<doc id="630567" url="https://pl.wikipedia.org/wiki?curid=630567" title="CitiFinancial">
CitiFinancial

Citifinancial zostało założone w 1912 roku przez Alexandra Duncana jako Commercial Credit. Obecnie należy do grupy Citigroup i jest jedną z największych światowych instytucji z sektora consumer finance, zajmującego się udzielaniem kredytów i pożyczek dla klientów indywidualnych. 
Produkty Citifinancial obejmują:

</doc>
<doc id="630576" url="https://pl.wikipedia.org/wiki?curid=630576" title="Jezioro Grabowskie (Kaszuby)">
Jezioro Grabowskie (Kaszuby)

 
Jezioro Grabowskie (kasz. "Jezoro Grabòwsczé") – jezioro rynnowe położone na Pojezierzu Kaszubskim (powiat kościerski, województwo pomorskie).
Powierzchnia zwierciadła wody według różnych źródeł wynosi od 135,0 ha do 140,7 ha. 
Zwierciadło wody położone jest na wysokości 179,7 m n.p.m. lub 180,4 m n.p.m. Średnia głębokość jeziora wynosi 13,3 m lub 6 m, natomiast głębokość maksymalna 28,1 m.
W oparciu o badania przeprowadzone w 2002 roku wody jeziora zaliczono do III klasy czystości.

</doc>
<doc id="630581" url="https://pl.wikipedia.org/wiki?curid=630581" title="Mixomyrophis pusillipinna">
Mixomyrophis pusillipinna

Mixomyrophis pusillipinna – gatunek ryby z rodziny żmijakowatych (Ophichthyidae). Jedyny przedstawiciel rodzaju "Mixomyrophis".

</doc>
<doc id="630584" url="https://pl.wikipedia.org/wiki?curid=630584" title="Muraenichthys">
Muraenichthys

Muraenichthys – rodzaj ryb należących do plemienia Myrophini zawierającego się w podrodzinie Myrophinae, z rodziny żmijakowatych – (Ophichthyidae).
Klasyfikacja.
Gatunki zaliczane do tego rodzaju :

</doc>
<doc id="630590" url="https://pl.wikipedia.org/wiki?curid=630590" title="Myrophis">
Myrophis

Myrophis – rodzaj ryb należących do plemienia Myrophini zawierającego się w podrodzinie Myrophinae, tworzącej wraz z podrodziną Ophichthinae rodzinę żmijakowatych – (Ophichthyidae).
Klasyfikacja.
Gatunki zaliczane do tego rodzaju :

</doc>
<doc id="630594" url="https://pl.wikipedia.org/wiki?curid=630594" title="103 (ujednoznacznienie)">
103 (ujednoznacznienie)



</doc>
<doc id="630595" url="https://pl.wikipedia.org/wiki?curid=630595" title="Neenchelys">
Neenchelys

Neenchelys – rodzaj morskich ryb węgorzokształtnych z rodziny żmijakowatych (Ophichthyidae).
Zasięg występowania.
Indo-Pacyfik. "N. microtretus" jest endemitem Morza Czerwonego.
Klasyfikacja.
Gatunki zaliczane do tego rodzaju:

</doc>
<doc id="630596" url="https://pl.wikipedia.org/wiki?curid=630596" title="Rejon tazowski">
Rejon tazowski

Rejon tazowski (ros. "Тазовский район") – rejon wchodzący w skład położonego w północnej Rosji Jamalsko-Nienieckiego Okręgu Autonomicznego.
Ośrodkiem administracyjnym rejonu jest miasto Tazowskij.
Rejon tazowski położony jest na północnym wschodzie Okręgu, ma powierzchnię 137.410 km.² i jest największym rejonem Jamalsko-Nienieckiego Okręgu Autonomicznego. Rejon położony w północnej części Syberii posiada bardzo surowy, subpolarny klimat, przez co zaludnienie jest bardzo niskie. Obszar ten zamieszkuje zaledwie 16,6 tys. osób (2005 r.), a gęstość zaludnienia wynosi 0,12 os./km.²
W rejonie, na tak rozległym terytorium znajduje się jedynie 1 miasto (Tazowskij), 4 wsie i 6 faktorii, a także pewna liczba obozowisk koczowników, jako że część autochtonicznej populacji wiedzie tradycyjny tryb życia. W Tazowskim zamieszkuje blisko 40% populacji Rejonu.
Ludność stanowią Nieńcy – rdzenni mieszkańcy tej części Syberii oraz pewna liczba osadników europejskich, głównie Rosjan.
Obszar rejonu leży w strefie klimatów podbiegunowych, jego powierzchnię stanowi głównie tundra.
Znajduje się tu Gydański Park Narodowy.

</doc>
<doc id="630598" url="https://pl.wikipedia.org/wiki?curid=630598" title="Pseudomyrophis">
Pseudomyrophis

Pseudomyrophis – rodzaj ryb z rodziny żmijakowatych (Ophichthyidae).
Klasyfikacja.
Gatunki zaliczane do tego rodzaju :

</doc>
<doc id="630599" url="https://pl.wikipedia.org/wiki?curid=630599" title="104 (ujednoznacznienie)">
104 (ujednoznacznienie)



</doc>
<doc id="630600" url="https://pl.wikipedia.org/wiki?curid=630600" title="VI WO Sian">
VI WO Sian

WO-6/Grupa Sian – okręg wojskowy (WO) UPA nr 6, wchodzący w skład Grupy Operacyjnej UPA-Zachód, na Zakerzoński Kraj.
Historia Okręgu Sian.
Okręg został utworzony 26 stycznia 1944 roku, jako jeden z sześciu. Dowódcą został początkowo Jakiw Czornij „Udarnyk”, a następnie major Myrosław Onyszkewycz „Orest”. Podlegał on dowódcy zgrupowania UPA-Zachód – Wasylowi Sydorowi ps. „Szełest”, oraz "prowidnykowi" OUN na Polskę – Jarosławowi Staruchowi ps. „Stiah”.
W początkowym okresie istnienia okręgu nie funkcjonowały tutaj większe oddziały UPA, schroniły się przed przejściem frontu w ukraińskich Karpatach. Działały tu tylko oddziały SKW oraz bojówki ukraińskiej SB (Służba Bezpeky).
Po przejściu frontu, we wrześniu 1944 roku doszły z terenu Karpat ukraińskich sotnie „Chomy” (NN) i „Czornoho” (NN). Siły okręgu wzmocniło również zrzucenie przez Niemców w październiku 1944 grupy 7 ukraińskich spadochroniarzy.
28 października 1944 roku oddziały okręgu stoczyły ciężką bitwę z wojskami NKWD koło Leszczawy Górnej. Wprawdzie bitwa została wygrana, jednak UPA poniosły ciężkie straty.
W sierpniu 1945 istniało na terenie okręgu tylko 4–5 sotni:
We wrześniu 1945 roku rozpoczęto przymusową akcję przesiedleńczą ludności na mocy polsko-sowieckiego porozumienia o wymianie ludności. Do Polski ludności polskiej, ukraińskiej do USRR. Zmusiło to dowództwo okręgu UPA do oporu. Ogłoszono mobilizację i utworzono cztery nowe kurenie:
Odcinki Taktyczne.
Odcinek taktyczny był najmniejszą jednostką terytorialnego podziału UPA. W skład dowództwa odcinka wchodzili: dowódca, zastępca dowódcy, oficer szkoleniowy, obsługa kancelarii, łącznicy, ochrona.
Odcinki dysponowały własnymi siłami zbrojnymi(kurenie i samodzielne sotnie), Służbą Bezpieczeństwa i SKW.
Okręg dzielił się na trzy odcinki taktyczne (Taktycznyj Widtinok):

</doc>
<doc id="630601" url="https://pl.wikipedia.org/wiki?curid=630601" title="FYEG">
FYEG



</doc>
<doc id="630602" url="https://pl.wikipedia.org/wiki?curid=630602" title="Czerwony Klasztor (miejscowość)">
Czerwony Klasztor (miejscowość)

Czerwony Klasztor (słow. "Červený Kláštor") – miejscowość (obec) w powiecie Kieżmark, w kraju preszowskim na Słowacji. Rzeka Dunajec oddziela Czerwony Klasztor od polskiej wsi Sromowce Niżne.
Położenie geograficzne i komunikacja.
Usytuowany jest nad rzeką Dunajec, w ciasnej dolinie przy ujściu Lipnika, zwanej Doliną św. Antoniego. Od wschodu wznosi się należąca do Pienin Klasztorna Góra (657 m), od zachodu Uhliská (600 m) znajdujące się już w Magurze Spiskiej. Do miejscowości tej należą również dwie dawniej samodzielne osady: Szwaby Niżne (słow. "Nižné Šváby") i Śmierdzonka (słow. "Smerdžonka", po II wojnie światowej zmieniona na "Červený Kláštor-kúpele"), której nazwa pochodzi od źródła mineralnego o silnym zapachu siarkowodoru.
Dojechać można drogą od Niedzicy przez Łysą nad Dunajcem i Starą Wieś Spiską. Ze Sromowiec Niżnych przez Dunajec przerzucona jest kładka dla pieszych i rowerzystów do Czerwonego Klasztoru. Pieszo lub rowerem można również dostać się także spacerową Drogą Pienińską ze Szczawnicy (zakaz wjazdu pojazdów silnikowych).
Historia i zabytki.
Miejscowość znana jest przede wszystkim z dawnego klasztoru kartuzów i kamedułów – Czerwonego Klasztoru. Został on ufundowany przez węgierskiego magnata Kokosza Berzewiczego w 1319 r. Fundacja ta była częścią kary, jaką miał ponieść za zabicie Chyderka z rodu Gyorgów (za karę miał ufundować 6 klasztorów oraz zamówić w nich 4 tys. mszy). Znajdujący się na terenie klasztoru gotycki kościół pod wezwaniem św. Antoniego pochodzi z lat 1360–1400, rozbudowywany w latach 1496–1506.
Miejscowość Czerwony Klasztor powstała w 1948 r. z połączenia wsi Niżne Szwaby i Śmierdzonka oraz osady Czerwony Klasztor wraz z najbliższą okolicą.
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.
Turystyka.
Miejscowość jest centrum turystycznym. Przy zespole klasztornym znajduje się restauracja, bufety, sklepy z pamiątkami. Obok niego autocamping z polem namiotowym, na którym w czerwcu odbywa się festiwal "Zamagurské folklorné slávnosti". Nad Dunajcem jest pawilon PIENAP-u i przystań flisacka, z której przez Pieniński Przełom Dunajca spływają słowackie tratwy. Miejscowość jest połączona z polską wsią Sromowce Niżne kładką pieszo-rowerową nad Dunajcem. Tym sposobem Czerwony Klasztor jest skomunikowany z polskimi atrakcjami turystycznymi takimi, jak zabytkowy drewniany kościół w Sromowcach Niżnych. Przez tę polską wieś istnieje także możliwość wejścia na najbardziej znany szczyt Pienin – Trzy Korony. Nad Dunajcem rośnie 15 starych lip, które w 1972 r. uznane zostały za pomniki przyrody; ich wiek wynosi 200–350 lat.

</doc>
<doc id="630603" url="https://pl.wikipedia.org/wiki?curid=630603" title="Droga wojewódzka nr 802">
Droga wojewódzka nr 802

Droga wojewódzka nr 802 (DW802) – droga wojewódzka w województwie mazowieckim o długości 38 km łącząca Mińsk Mazowiecki z Seroczynem. 

</doc>
<doc id="630604" url="https://pl.wikipedia.org/wiki?curid=630604" title="105 (ujednoznacznienie)">
105 (ujednoznacznienie)



</doc>
<doc id="630607" url="https://pl.wikipedia.org/wiki?curid=630607" title="Mikołaj Beljung">
Mikołaj Beljung

Mikołaj Beljung, właśc. Miklós Beljung (ur. 5 marca 1914 w Lugoj, zm. 16 maja 1974 w Katowicach) – polski szpieg AK pochodzenia francusko-węgierskiego, piłkarz i instruktor, pierwszy dyrektor Stadionu Śląskiego.
Ojciec Mikołaja był z pochodzenia Francuzem, matka – siedmiogrodzką Niemką. On sam formalnie był siedmiogrodzkim Węgrem i posiadał obywatelstwo węgierskie. Sam również uważał się za Węgra. W młodości był piłkarzem rumuńskich klubów, później wyjechał do Francji, gdzie wdał się w bójkę i groziło mu więzienie. By go uniknąć, wstąpił do Legii Cudzoziemskiej, skąd wkrótce zdezerterował. Ujęty, siedział w więzieniach we Francji i Hiszpanii. Po ucieczce ukrywał się w Niemczech, gdzie związał się z ruchem antyfaszystowskim. Aresztowany przez Niemców, siedział w więzieniach w Saarbrücken, a następnie w Pradze na Pankracu. Po wybuchu wojny dostał nakaz pracy w biurze przesiedleńczym w Katowicach, w Polsce znalazł się w 1940.
Do Armii Krajowej wstąpił w 1941 na Górnym Śląsku za sprawą Elżbiety Orlińskiej, wówczas łączniczki polskiego ruchu oporu, którą poznał w Katowicach. Cechowała go nieprzeciętna inteligencja i zimna krew, jak również talent aktorski. W konspiracji odgrywał role dwóch niemieckich osobistości: SS-Obersturmführera Karla Heimbacha i Petera Androna, wiedeńskiego przemysłowca. Czasem Andron zlecał operacje dewizowe Heimbachowi lub odwrotnie. Zdobyte pieniądze trafiały do kasy śląskiego ruchu oporu. Z Heimbachem spotykali się esesmani, z Andronem różni wysoko postawieni Niemcy. Ginęły im dokumenty, pisma i broń, nigdy jednak nie podejrzewali o to Heimbacha ani Androna.
Niemcy nigdy nie powiązali osoby Beljunga z obydwoma postaciami. Podejrzewany jednak coraz bardziej o powiązania z polskim ruchem oporu musiał w końcu uciekać z Katowic. Ukrywał się w Wiedniu, gdzie o mało co nie został zdekonspirowany przez słynną agentkę gestapo Helenę Matejankę ps. „Krwawa Julka”. Powrócił na Śląsk i do końca wojny ukrywał się w Rudzie Śląskiej.
Po wojnie, jak wielu członków AK, przesiedział kilka lat w więzieniu. Po wyjściu ożenił się z Elżbietą Orlińską. Został trenerem sportowym, a następnie pierwszym dyrektorem Stadionu Śląskiego. Był założycielem, znanej później przez kilka dziesięcioleci, katowickiej restauracji „Hungaria”.

</doc>
<doc id="630608" url="https://pl.wikipedia.org/wiki?curid=630608" title="106 (ujednoznacznienie)">
106 (ujednoznacznienie)



</doc>
<doc id="630612" url="https://pl.wikipedia.org/wiki?curid=630612" title="Vajrabhairava">
Vajrabhairava



</doc>
<doc id="630613" url="https://pl.wikipedia.org/wiki?curid=630613" title="Dom Schlieffów w Gdańsku">
Dom Schlieffów w Gdańsku

Dom Schlieffów – kamienica w Gdańsku, przy ul. Chlebnickiej 14.
Historia.
Została wzniesiona w 1520 r., w stylu późnogotyckim. Jest to jedyny w Gdańsku przykład gotyckiego domu mieszczańskiego o kamiennej dekoracji fasady. W przyziemiu na osi środkowej znajduje się prosty portal ozdobiony rzeźbami lwów. Dolne kondygnacje posiadają duże okna, trzy górne - znacznie mniejsze. Zwieńczenie fasady stanowi attyka z krenelażem. Na środkowej blance umieszczono herb patrycjuszowskiego rodu Schlieffów, do których kamienica należała od 1616 r. Ta wywodząca się z Kołobrzegu rodzina doszła w Gdańsku do wielkiego bogactwa, posiadając w pewnym momencie 23 spichlerze. Przedstawiciele rodu byli rajcami i ławnikami, a jeden z nich, Walenty Schlieff, zgromadził kolekcję książek i manuskryptów, która obecnie znajduje się w Bibliotece Gdańskiej PAN. Pod koniec XVIII wieku, jak wynika ze wspomnień Johanny Schopenhauer, właścicielem kamienicy był brat jej matki, nazwiskiem Lehmann. 
Po 300 latach istnienia budynek był w bardzo złym stanie i groził zawaleniem. Mimo starań niektórych gdańszczan, by uratować piękną fasadę, władze miasta odmówiły wyłożenia 1000 talarów na jej renowację. W 1822 r. ówczesny właściciel zdecydował się na rozbiórkę domu, przy czym fasada została po dokładnej inwentaryzacji osobno zdemontowana i za 300 talarów odprzedana anonimowemu nabywcy. Później okazało się, że był nim król pruski Fryderyk Wilhelm III. 287 elementów kamieniarki o łącznej wadze 3700 kg zostało przewiezionych barkami do Poczdamu. W następnych latach znany architekt Karl Friedrich Schinkel odtworzył fasadę gdańskiej kamienicy jako część skrzydła budynku zwanego Domem Rycerskim ("Kavalierhaus"), stojącego na Pawiej Wyspie. W tym miejscu, położonym obecnie w granicach Berlina, oryginalna fasada Domu Schlieffów zachowała się do dziś. 
Gdy po zniszczeniach wojennych w Gdańsku projektowano odbudowę ulicy Chlebnickiej, podjęto decyzję o odtworzeniu fasady Domu Schlieffów. Rekonstrukcję wykonano w latach siedemdziesiątych XX wieku na podstawie dokładnych pomiarów zachowanego na Pawiej Wyspie oryginału. Obecnie wchodzi ona w skład zespołu budynków Domu Studenckiego Akademii Sztuk Pięknych w Gdańsku.

</doc>
<doc id="630614" url="https://pl.wikipedia.org/wiki?curid=630614" title="Boyacá Chicó FC">
Boyacá Chicó FC

Boyacá Chicó Fútbol Club, znany na ogół jako Chicó FC lub niekiedy Boyacá Chicó FC, do roku 2005 występował pod nazwą Bogotá Chicó Fútbol Club, jest kolumbijskim klubem piłkarskim z siedzibą w mieście Tunja.
Historia.
Klub założony został pod nazwą Chicó Fútbol Club, którą zmienił 26 marca 2002 na Bogotá Chicó Fútbol Club. Znany powszechnie pod nazwą Chicó FC klub miał swoją siedzibę w stolicy państwa Bogocie, skąd po sezonie w 2004 roku przeniósł się do miasta Tunja, zmieniając przy tym nazwę na obecną – Boyacá Chicó Fútbol Club.

</doc>
<doc id="630615" url="https://pl.wikipedia.org/wiki?curid=630615" title="107 (ujednoznacznienie)">
107 (ujednoznacznienie)



</doc>
<doc id="630617" url="https://pl.wikipedia.org/wiki?curid=630617" title="Boyacá Chicó Fútbol Club">
Boyacá Chicó Fútbol Club



</doc>
<doc id="630621" url="https://pl.wikipedia.org/wiki?curid=630621" title="Maciek Maleńczuk">
Maciek Maleńczuk



</doc>
<doc id="630623" url="https://pl.wikipedia.org/wiki?curid=630623" title="108 (ujednoznacznienie)">
108 (ujednoznacznienie)



</doc>
<doc id="630624" url="https://pl.wikipedia.org/wiki?curid=630624" title="Chińska Armia Ludowo-Wyzwoleńcza">
Chińska Armia Ludowo-Wyzwoleńcza

Chińska Armia Ludowo-Wyzwoleńcza, ChAL-W (chiń. 中國人民解放軍) – chińskie siły zbrojne obejmujące Wojska Lądowe, Marynarkę Wojenną, Siły Powietrzne, Wojska Rakietowe oraz Siły Wsparcia Strategicznego. Według rankingu "Global Firepower" (2021) chińskie siły zbrojne stanowią trzecią (po Stanach Zjednoczonych i Rosji) siłę militarną na świecie, z rocznym budżetem na cele obronne w wysokości 178,2 mld dolarów (USD). ChAL-W jest największymi liczebnie siłami zbrojnymi na świecie, pod bronią ma 2,25 mln żołnierzy (ok. 0,18% populacji ChRL), a łącznie z formacjami paramilitarnymi – 3,25 mln. W razie zagrożenia jest w stanie zmobilizować ponad 7 mln ludzi. Ponadto dysponuje 216 mln rezerwistów. Liczba ludzi zdatnych do służby wojskowej w Chinach w wieku 18-49 lat wynosi ok. 343 mln. Budżet sił zbrojnych ChRL chińska władza określiła w 2010 r. jako 78 miliardów USD, co przekłada się na 1,5% PKB, a wg zachodnich analityków bezpieczeństwa państwowego znacznie więcej, podczas gdy budżet Sił Zbrojnych USA stanowi 4,4% PKB.
W przeciwieństwie do sił zbrojnych m.in. na Zachodzie, chińskie wojsko nie podlega kontroli rządu w Chinach, lecz państwowej partii komunistycznej. Przy tym relacje między KPCh a ChAL-W są złożone i wielostronne. Jak twierdzi Jason Kelly triadę rządzącą obecnie Chinami tworzą siły zbrojne, partia i rząd. Żołnierze w teorii podlegają władzom cywilnym, ale wchodzą w skład Komitetu Centralnego KPCh i Politbiura. Poparcie wojska decyduje w rozgrywce między poszczególnymi frakcjami w partii.
Historia.
Za datę powstania Czerwonej Armii () przyjmuje się 1 sierpnia 1927 roku, gdy wybuchło powstanie w Nanchangu, w następstwie postanowienia o stworzeniu zbrojnego ramienia Komunistycznej Partii Chin. Obecną nazwę przyjęła w czerwcu 1946 roku. W 1949, po pokonaniu w wojnie domowej wojska Kuomintangu, stała się jedynym chińskim wojskiem na kontynencie.
Siły strategiczne.
Ogólna liczba chińskich zasobów broni jądrowej nie jest znana. Chiny utrzymują te dane w ścisłej tajemnicy. W 2005 roku według różnych źródeł ChRL miała posiadać od 80 do 2000 głowic różnego typu. W 2004 władze ChRL poinformowały o redukcji swoich zasobów broni nuklearnej. ChRL prowadzi również intensywne prace nad modernizacją swoich sił strategicznych. W tej chwili posiada 4 pułki bombowców strategicznych różnego typu oraz ok. 5 dużych atomowych jednostek podwodnych (klasa 092 Xia i 094 Yin) mogących dokonać ataku za pomocą pocisków balistycznych.
ChRL nie przyznaje się do posiadania broni chemicznej i biologicznej. ChRL podpisała 13 stycznia 1993 Konwencję o broni chemicznej zobowiązując się do nie produkowania i nie rozprzestrzeniania tego rodzaju broni. Jeżeli chodzi natomiast o broń biologiczną ChRL jest również sygnatariuszem międzynarodowej konwencji jednak źródła rosyjskie donoszą o wypadkach jakie miały miejsce w północnych Chinach w latach 80 XX w., które mogły mieć związek z produkcją lub testowaniem broni biologicznej. Centralna Agencja Wywiadowcza podejrzewa ChRL o posiadanie niewielkiego arsenału obu wyżej wymienionych rodzajów broni.
Wojska Lądowe.
Liczą 2 300 000 żołnierzy, zorganizowane w 7 regionach wojskowych i 28 okręgach wojskowych. Strukturę wojskową tworzą 24 zintegrowane grupy armii każda licząca po 43 500 żołnierzy. W składzie każdej z grup znajdują się także 3 dywizje piechoty, brygada czołgów, artylerii i obrony powietrznej. Łącznie są: 84 dywizje piechoty, 10 dywizji pancernych, 11 dywizji wsparcia artylerii, 14 brygad pancernych i 2 brygady kawalerii. Łącznie ok. 8000 czołgów, 4000 wozów opancerzonych i 25 000 jednostek artylerii. Armia wciąż posiada dużo przestarzałego radzieckiego i rosyjskiego uzbrojenia. Obecnie Armia Ludowo-Wyzwoleńcza szybko się modernizuje. Chiny posiadają liczne programy badawcze i w ciągu ostatnich 15 lat wprowadziły do swojego uzbrojenia dużo nowoczesnych maszyn własnej produkcji np. czołgi Typ 99 czy bojowe wozy piechoty ZBD-97. ChAL-W opracowała również oryginalny system laserów polowych służący do „oślepiania” wrogich urządzeń optycznych.
Marynarka Wojenna.
Łącznie liczy 260 000 marynarzy, w tym obrona wybrzeża, lotnictwo morskie i wojska desantu morskiego.
Siły Powietrzne.
Łącznie liczy 470 000 żołnierzy wraz z siłami strategicznymi i obrony przeciwlotniczej zorganizowanej w 7 regionów. Siły Powietrzne posiadają około 2640 maszyn. Ich poziom techniczny jest bardzo różny, ale podobnie jak w wypadku pozostałych formacji, siły powietrzne ulegają szybkiej modernizacji. W 1985 chińskie lotnictwo wojskowe posiadało 5300 samolotów myśliwskich, głównie przestarzałe kopie J-5 (MiG-17), J-6 (MiG-19) i J-7/J-8 (MiG-21); obecnie liczba ta spadła do tysiąca, a połowa z nich to względnie nowoczesne maszyny czwartej generacji Su-27, Su-30 i J-10. Chiny intensywnie pracują nad uniezależnieniem swojego przemysłu lotniczego od Rosji, która od lat 50 XX w. była jedynym dostawcą sprzętu lotniczego i technologii ich produkcji. Rosjanie oskarżają przy tym Chiny o kradzież własności intelektualnej, ponieważ produkują i modyfikują sprzęt wbrew porozumieniom licencyjnym (dotyczy to głównie zmodernizowanych Su-27SK produkowanych jako J-11 oraz rozwijanej kopii Su-33 (J-15), a także podzespołów lotniczych takich jak silniki do tych samolotów). Prowadzone są również prace nad myśliwcem piątej generacji Chengdu J-20. Owocem współpracy z Pakistanem jest lekki myśliwiec Chengdu FC-1, zaprojektowany jako tani następca J-7. W dziedzinie śmigłowców Chiny blisko współpracują z Francją, większość współczesnych śmigłowców to licencyjne produkty Eurocoptera.
Sztab Generalny ChAL-W.
Koordynuje działania chińskich Sił Zbrojnych. Rozpoznaniem, wywiadem wojskowym i analizą wywiadowczą zajmuje się Główny Zarząd Wywiadowczy Sztabu Generalnego ChAL-W ().

</doc>
<doc id="630628" url="https://pl.wikipedia.org/wiki?curid=630628" title="109 (ujednoznacznienie)">
109 (ujednoznacznienie)



</doc>
<doc id="630631" url="https://pl.wikipedia.org/wiki?curid=630631" title="Banfield">
Banfield

Banfield - wioska powstała w dystrykcie ("partido"), obecnie mieście Lomas de Zamora, stanowiącym część zespołu miejskiego Buenos Aires. W miejscu obecnego Banfield powstała w 1873 stacja kolejowa, a sama wioska powstała w latach 80. XIX wieku. Nazwa miejscowości pochodzi od kierownika budowy angielskiej kolei Edwarda Banfielda. Banfield oddalone jest o 14 kilometrów od granic administracyjnych miasta Buenos Aires.

</doc>
<doc id="630632" url="https://pl.wikipedia.org/wiki?curid=630632" title="Amira">
Amira

Amira (arab. أميرة) – imię arabskie, oznaczające „księżniczka”. Słowo to także funkcjonuje w języku arabskim potocznie.

</doc>
<doc id="630634" url="https://pl.wikipedia.org/wiki?curid=630634" title="110 (ujednoznacznienie)">
110 (ujednoznacznienie)



</doc>
<doc id="630636" url="https://pl.wikipedia.org/wiki?curid=630636" title="Owen King">
Owen King

Owen King (ur. 21 lutego 1977 w Bangor w stanie Maine) − amerykański wykładowca i pisarz literatury grozy. Młodszy syn znanego amerykańskiego autora powieści grozy Stephena Kinga i Tabithy King. 
Wychował się w Bangor, w 1999 roku ukończył Vassar College w Poughkeepsie (stan Nowy Jork), a w 2002 Uniwersytet Columbia. Jest nauczycielem akademickim, kierunek: kreatywne pisanie. Obecnie mieszka na Brooklynie w Nowym Jorku. 
Według branżowego serwisu PopMatters debiutancki zbiór opowiadań jest jedną z najlepszych książek wydanych w Stanach Zjednoczonych w 2005. We wrześniu 2017 ukazała się powieść "Śpiące królewny", którą napisał wraz z ojcem.
Twórczość.
Zbiory opowiadań:
Powieści:

</doc>
<doc id="630641" url="https://pl.wikipedia.org/wiki?curid=630641" title="Umm al-Kaab">
Umm al-Kaab

Umm al-Kaab, Umm el-Qa'ab (arab. أم العقاب, czyli Matka Garnków) – nekropola władców starożytnego Egiptu z okresu I i II dynastii (czas powstania najstarszych konstrukcji ocenia się na ok. 3800 rok p.n.e.), położona na terenie starożytnego Abydos. Współczesna nazwa arabska została nadana z powodu znajdującej się na powierzchni olbrzymiej ilości ceramiki ofiarnej.
Wszystkie odkryte tutaj groby to wykopy ziemne, części podziemne grobowców, natomiast części nadziemne najprawdopodobniej miały kształt kopca wypełnionego piaskiem lub żwirem, otoczonego lekko nachylonymi murami o wysokości ok. 2,5 m. Wykopaliska tutaj prowadzone doprowadziły do odkrycia nie tylko samych grobów, ale też najstarszych świadectw egipskiego pisma hieroglificznego. 
W nekropoli znajdują się grobowce z następujących okresów:

</doc>
<doc id="630644" url="https://pl.wikipedia.org/wiki?curid=630644" title="Petr Pospíchal">
Petr Pospíchal

Petr Pospíchal (ur. 16 kwietnia 1960 r. w Brnie) – czeski publicysta, członek Komitetu Obrony Niesprawiedliwie Prześladowanych (VONS), sygnatariusz Karty 77 i działacz Solidarności Polsko-Czesko-Słowackiej.
Aresztowany w 1987 r. w Brnie, został oskarżony o rozpowszechnianie polskich wydawnictw niezależnych i utrzymywanie kontaktów z działaczami podziemnej "Solidarności". Polacy rozpoczęli akcję zbierania podpisów pod petycją żądającą uwolnienia czeskiego dysydenta, zorganizowali też we Wrocławiu demonstrację na rzecz jego uwolnienia. W drugiej połowie lat 90. XX wieku był ambasadorem Republiki Czech w Bułgarii. W roku 2000 z rąk prezydenta RP Aleksandra Kwaśniewskiego otrzymał Krzyż Oficerski Orderu Zasługi RP. W 2003 r. objął stanowisko przewodniczącego czeskiej Rady Radia i Telewizji (czes. "Rada pro rozhlasové a televizní vysílání").

</doc>
<doc id="630647" url="https://pl.wikipedia.org/wiki?curid=630647" title="Mirosław Jasiński">
Mirosław Jasiński

Mirosław Stanisław Jasiński (ur. 12 listopada 1960 w Bolesławcu) – polski scenarzysta, reżyser, dyplomata i urzędnik, wicewojewoda i następnie wojewoda wrocławski (1991–1992), ambasador RP w Czechach (2021–2022).
Życiorys.
W 1986 ukończył studia z zakresu filologii polskiej i historii sztuki na Uniwersytecie Wrocławskim.
W 1980 był współtwórcą Niezależnego Zrzeszenia Studentów na UWr oraz założycielem i szefem Akademickiego Ruchu Oporu we Wrocławiu (1981–1982), działał w Akademickim Klubie Myśli Politycznej „Progres”. Po wprowadzeniu stanu wojennego ukrywał się. Należał do inicjatorów podziemnego ruchu Solidarności Polsko-Czechosłowackiej. Od 1987 był współredaktorem „Biuletynu SPCz”.
Od 1990 do stycznia 1991 był szefem wydziału politycznego w stopniu radcy ambasady RP w Pradze. W 1991 został wicewojewodą wrocławskim, następnie w maju tego samego roku objął stanowisko wojewody wrocławskiego. Funkcję tę pełnił do czerwca 1992. Później przez dwa lata wykładał na Politechnice Wrocławskiej. Do 1993 był rzecznikiem generalnym stowarzyszenia Solidarność Polsko-Czesko-Słowacka. Zakładał także Fundację Solidarność Polsko-Czesko-Słowacka.
Zajmował się także tworzeniem scenariuszy oraz reżyserią filmów i cykli dokumentalnych. Wspólnie z Mirosławem Spychalskim jest autorem zbioru opowiadań "Opowieść heroiczna" (1989). Scenarzysta lub reżyser produkcji: "Kaman" (1995), "Wygrani przegrani" (1996), "Polski dom" (1998), "Wojna z wodą" (1998), "Magdalena Abakanowicz" (2000), "Bełz. Rok 1951" (2001), "Prawdziwy koniec wojny" (2001).
W okresie 1991–2001 należał kolejno do Porozumienia Centrum, RdR, Ruchu Stu i Ruchu Społecznego AWS.
W latach 2001–2006 był dyrektorem Instytutu Polskiego w Pradze. Następnie pracował w sektorze prywatnym jako doradca prezesa, kierownik komórek zajmujących się współpracą międzynarodową, członek rady nadzorczej oraz doradca zarządu w PKN Orlen i Unipetrolu. Od 2012 do 2021 zajmował stanowisko dyrektora Galerii Miejskiej we Wrocławiu. W październiku 2021 mianowany ambasadorem nadzwyczajnym i pełnomocnym RP w Republice Czeskiej. Misję rozpoczął 30 listopada 2021. Listy uwierzytelniające złożył 20 grudnia 2021. W związku z opublikowanym 6 stycznia 2022 przez Deutsche Welle wywiadem, w którym krytykował postawę polskich władz w sprawie kopalni w Turowie, premier Mateusz Morawiecki rozpoczął procedurę jego odwołania. Zakończył kadencję 31 stycznia 2022.
Życie prywatne.
Żonaty z Dorotą Jasińską. Zna język czeski i angielski.

</doc>
<doc id="630650" url="https://pl.wikipedia.org/wiki?curid=630650" title="Miasto wojewódzkie">
Miasto wojewódzkie



</doc>
<doc id="630653" url="https://pl.wikipedia.org/wiki?curid=630653" title="Danuta Przystasz">
Danuta Przystasz

Danuta Antonina Przystasz, ps. „Danuta”, „Brzoza”, „Danuta Skiba”, „Danuta Raczyńska”, „Sławomira Mędrzycka” (ur. 13 czerwca 1920 w Niewistce, zm. 3 listopada 2019 w Warszawie) – polska prawnik, podczas II wojny światowej zaangażowana w konspiracji, uczestniczka powstania warszawskiego, współorganizatorka i komendantka autonomicznej organizacji kobiecej Związek Kobiet Czynu. Po wojnie więziona i prześladowana przez władze komunistyczne PRL. Zawodowo edytorka i redaktorka oraz nauczycielka. Działaczka Rodziny Katyńskiej w Warszawie. Odznaczona Orderem Virtuti Militari, w 2012 awansowana na stopień majora Wojska Polskiego. Honorowa Obywatelka Sanoka i gminy Dydnia.
Życiorys.
Urodziła się w Niewistce jako córka Ignacego (1867–1959) i Anny z domu Iwańczyk (1879–1956). Ignacy Przystasz pochodził z Witryłowa, przejął po swoim ojcu Michale gospodarstwo, ukończył Szkołę Gospodarstwa Wiejskiego w Dublanach z tytułem agronoma, zawodowo zajmował się administrowaniem majątkami ziemskimi, pracował jako zarządca majątków, w tym charakterze przez dwa lata pracował na Podolu, po czym został zatrudniony w Kleciach w posiadłości Honoraty Pawłowskiej. Podczas I wojny światowej odbył półroczną służbę wojskową na froncie na przełomie 1917/1918, a później pracował jeszcze w Niewistce, Nozdrzcu (majątek rodziny Skrzyńskich) i Hroszówce. Jego żona Anna pochodziła z Sanoka, pracowała jako nauczycielka z Witryłowie. Danuta była trzecim dzieckiem Przystaszów, przed nią urodzili się Zbigniew (1912) i Mieczysław (1914). Wobec konieczności nauki szkolnej dzieci, w 1920 rodzina osiadła w Sanoku (zamieszkiwała początkowo przy ulicy Królewskiej, następnie w samodzielnie budowanym od 1931 domu przy ulicy Młynarskiej 18). W Sanoku Przystaszowie przyjaźnili się z rodziną Florkowskich, w tym z Aleksandrem.
W 1938 Danuta Przystasz ukończyła Gimnazjum Żeńskie im. Emilii Plater w Sanoku (czteroklasowe nowego typu), a w 1939 pierwszą klasę liceum w tej szkole. Działała wówczas w Lidze Morskiej i Kolonialnej. Ponadto należała do Sodalicji Mariańskiej, Organizacji Pracy Obywatelskiej Młodzieży „Straż Przednia”, Hufca Szkolnego Przysposobienia Wojskowe Kobiet. Przed wybuchem II wojny światowej w 1939 przeszła szkolenia przysposobienia obronnego (głównie sanitarne) oraz kursy obrony przeciwlotniczej i przeciwpożarowej. W ramach tej służby, podczas kampanii wrześniowej 1939 pełniła funkcję zastępcy dowódcy rejonu. Podczas wojny obronnej posiadała przydział do obrony przeciwlotniczej i przeciwpożarowej w Sanoku oraz udzielała się w służbie sanitarnej. Po kapitulacji Polski zaangażowała się na Rzeszowszczyźnie w działalność konspiracyjną w ramach Chłopskiej Organizacji Wolności „Racławice”, do której została przyjęta przez kpt. art. Władysława Kołodziejskiego (przybrała pseudonimy „Danuta”, „Danuta Skiba” i „Brzoza”; używała też fałszywej tożsamości „Danuta Raczyńska”), działała przy nasłuchu radiowym, jako kurierka, zbierając informacje o przejętym przez Niemców przemyśle naftowym w okolicy Sanoka. Uczestniczyła w różnych akcjach m.in. w przy przerzutach polskich wojskowych na Węgry organizowała kwatery oraz dwa razy przeprowadziła grupy mężczyzn do Leska. Jednocześnie uczyła się w Sanoku na tajnych kompletach w ramach przedwojennego sanockiego gimnazjum, zaś egzamin dojrzałości zdała 2 stycznia lub 31 grudnia 1942 w konspiracyjnych warunkach w domu p. Kądzielowej przy ulicy Kazimierza Lipińskiego (przewodniczącą komisji egzaminacyjnej była dr Zofia Skołozdro, kierowniczka Gimnazjum Żeńskiego w Sanoku).
Z powodu licznych aresztowań w Sanoku, włącznie z najściem domu rodzinnego przez gestapo, na przełomie marca i kwietnia 1942 wyjechała do Warszawy, gdzie zamieszkała u Wandy Tumidajskiej (wkrótce potem do stolicy dotarł także jej brat). W stolicy nawiązała kontakt z tworzącą się organizacją kobiecą Związek Kobiet Czynu, która działała autonomicznie przy Ruchu Miecz i Pług. Wstąpiła do tej organizacji składając przysięgę 13 czerwca 1942 w mieszkaniu kierującej od 1941 Wydziałem Kobiecym w Centralnym Kierownictwie Ruchu MiP ps. „Alicja”. Była organizatorką ZKC, a po wyjeździe z Warszawy „Alicji”, jesienią 1942 została komendantką organizacji funkcjonując pod pseudonimem „Danuta”. Po przekształceniu Wydziału Kobiecego w autonomiczny ZKC MiP (luty 1943) kierowała tą organizacją do listopada 1944 . W ramach tej działalności zajmowała się w tym okresie pracą oświatową, sanitarną i kolporterską związaną z wydawaniem podziemnego pisma „Polka Czynu”, stanowiącego organ prasowy ZKC (współdziałała w jego redagowaniu od końca 1942 do lipca 1944). W 1942 wraz z bratem Mieczysławem ukrywała się tymczasowo na terenie wsi Raczkowa nieopodal rodzinnego Witryłowa (w tym czasie ukrywał się tam mjr Emil Holuka-Charzewski). Po rozpadzie MiP (we wrześniu 1943 zostali zlikwidowani dwaj przywódcy Anatol Słowikowski i Zbigniew Grad) zaangażowała się w działalność Wojskowego Korpusu Służby Bezpieczeństwa (wywodzącego się z Korpusu Bezpieczeństwa), a w ramach jego 3 Dywizji była organizatorką Pomocniczej Służby Kobiet na przełomie 1943/1944 i została mianowana dowódcą Samodzielnego Oddziału PSK–AK (początkowo jako łączniczka z cenzusem, następnie w stopniu podporucznika czasu wojny, a w styczniu 1945 awansowana na stopień kapitana czasu wojny). W WKSB działała nadal w 1944, do tego czasu funkcjonowała pod tożsamością „Sławomira Mędrzycka” i mieszkała przy ulicy Juliusza Słowackiego 25 na Żoliborzu. W stolicy pracowała w ciastkarni, uczęszczała też na wykłady historii na Uniwersytecie Warszawskim.
Po wybuchu powstania warszawskiego 1 sierpnia 1944 przystąpiła do walczących przyjmując pseudonim „Skiba”. Służyła jako łączniczka w kompanii 200 sztabowej Zgrupowania AK „Żywiciel” na Żoliborzu do 30 września 1944. Posiadała stopień wojskowy strzelca i przydział do plutonu 299 w strukturze Wojskowej Służby Ochrony Powstania. Udzielała się także przy pomocy na rzecz cywilow prowadzonej przez ks. mjr. Zygmunta Trószyńskiego ps. „Alkazar”. Pod koniec września 1944 brała udział w ewakuacji szpitala przy ul. Krechowieckiej, została wówczas zasypana przez gruzy, po czym uratowana.
Po upadku powstania na Żoliborzu wyszła z miasta wraz z ludnością cywilną 30 września 1944. W Gołąbkach zdołała zbiec z transportu do obozu w Pruszkowie. Następnie przedostała się przez Piastów (tam 10 października dotarł też jej brat Mieczysław, także uczestniczący w powstaniu). Następnie przez Żyrardów przedostali się w rejon Skierniewic (gdzie odtwarzało się kierownictwo Miecza i Pługa oraz struktury tej organizacji, włącznie ze Związkiem Kobiet Czynu) i otrzymali zakwaterowanie we wsi Mokra Prawa. Tam udzielała lekcji języka polskiego, historii i geografii wiejskiej młodzieży. Jednocześnie nadal funkcjonowała w działalności konspiracyjnej w okolicach Skierniewic, Sochaczewa, Łowicza. Po rozwiązaniu formacji organizacji Miecz i Pług oraz Związku Kobiet Czynu w listopadzie 1944, Danuta Przystasz działała nadal w WKSB służąc w 3 Dywizji tegoż. Rozkazem z 20 listopada 1944 została przydzielona w charakterze kurierki do 12 pułku, będąc wówczas w stopniu podporucznika czasu wojny. Tego samego dnia za działalność w tej organizacji Rozkazem Dywizyjnym nr 29 z 20 listopada 1944 została odznaczona Krzyżem Srebrnym Orderu Virtuti Militari. Jako kurierka przewoziła broń i rozkazy. W styczniu 1945 została awansowana na stopień kapitana czasu wojny. W Skierniewicach została dowódcą Oddziału WSK Sztabu 3 Dywizji WKSB-AK. Przewoziła także rozkazy (np. do Częstochowy i Krakowa) do Szefostwa Biur Wojskowych KG AK.
W styczniu 1945 powróciła wraz z bratem na krótko do zburzonej Warszawy, jednak wskutek braku mieszkania wyjechała do Sanoka. Stamtąd na wiosnę ponownie przyjechała do stolicy, skąd (po rozwiązaniu WKSB) z bratem jako pracownicy Ministerstwa Ziem Odzyskanych 10 kwietnia 1945 zostali skierowani do pracy w Urzędzie Pełnomocnika Rządu w Olsztynie (płk. Jakuba Prawina). Ich zamierzeniem była praca na rzecz ujednolicenia ziem z resztą Polski. Danuta Przystasz pracowała jako referentka prasowa w biurze Delegata Rządu, prowadziła kursy repolonizacyjne dla młodzieży warmińskiej i mazurskiej. W 1945 wraz z bratem byli założycielami Spółki Wydawniczej „Zagon”, której celem miało być zaspokajanie potrzeb materialnych i kulturalnych jej członków, podnoszenie oświaty ogólnej i rolniczej. Danuta Przystasz współuczestniczyła w uruchomieniu jej drukarni. W trakcie 1945 przeszła tyfus. W Olsztynie wraz z bratem zamieszkiwała przy ul. Warmińskiej 2. 19 października 1945 w swoim mieszkaniu została aresztowana przez funkcjonariuszy UB (dwa dni wcześniej aresztowany został także jej brat Mieczysław, aczkolwiek w innej niż ona sprawie). Oboje początkowo byli przetrzymywani w Olsztynie, a po około 10 dniach przewiezieni do Warszawy i osadzeni osobno, aczkolwiek w tych samych zakładach; Danuta Przystasz w okresie przesłuchań była przetrzymywana w budynkach MBP przy ulicy Koszykowej, a następnie przy ulicy Rakowickiej przez ponad 7 miesięcy. Po ciężkim śledztwie i umorzeniu śledztwa została zwolniona 24 maja 1946. Mieczysław Przystasz został skazany na karę 10 lat pozbawienia wolności, zaś Danuta do jego zwolnienia z więzienia w 1954 wspierała go poprzez widzenia, korespondencję i przekazywane paczki.
Po wyjściu na wolność wróciła do Olsztyna, gdzie została zatrudniona w Wydziale Zdrowia Urzędu Wojewódzkiego, a ponadto pracowała w Składnicy Sanitarnej w pobliskim Kortowie (w tym czasie miała wydany nakaz meldowania się o pobycie). Od 1945 w Olsztynie prowadziła studia na zamiejscowym Wydziale Prawa Uniwersytetu Mikołaja Kopernika w Toruniu. W 1948 zamieszkała w Warszawie. Pracowała wówczas w Zarządzie Głównym Pracowników Bankowych, Kas Komunalnych PZU, a zamieszkiwała przy ulicy Lwowskiej 7 u swojej przyjaciółki Janiny (wcześniej wdowy po kpt. Stanisławie Poraj Jakubowskim, zamordowanym w obozie Mauthausen, od 1947 żony Zygmunta Robla; matki Leonarda Jakubowskiego). Następnie pracowała w Centrali Banku Komunalnego (1949), skąd została zwolniona jako „wróg Polski Ludowej”. W stolicy kontynuowała studia prawnicze od trzeciego roku toku nauczania na Wydziale Prawa Uniwersytetu Warszawskiego i ukończyła je w 1951 z tytułem magistra nauk prawnych. Jeszcze przed magisterium, jej opiekun dydaktyczny, prof. Jerzy Starościak zaproponował jej asystenturę oraz tytuł przyszłej pracy doktorskiej pt. „Rola skarg i zażaleń na działanie administracji”, co jednak zostało zablokowane przez władze polityczne uniwersytetu, z uwagi na wrogą działalność Danuty Przystasz wobec władzy ludowej w przeszłości.
Po ukończeniu studiów z uwagi na swoją działalność konspiracyjną z przeszłości nie mogła znaleźć pracy zgodnej z wykształceniem. Do 1952 pracowała w sferze bankowości (została zwolniona z Centrali Banku Komunalnego). Następnie przez pół roku pozostawała bez pracy. W rezultacie podjęła się zajęcia redaktorskiego i edytorskiego, zwłaszcza w zakresie podręczników szkolnych. Od wiosny 1952 była zatrudniona w Państwowych Zakładach Wydawnictw Szkolnych i pracowała tam do końca 1981, gdy przeszła na emeryturę. Zajmowała się edytorstwem, zajmowała stanowiska redaktora, redaktora działu, kierownika redakcji, zastępcy redaktora naczelnego. Była członkiem komisji programowych w Ministerstwie Oświaty i Wychowania oraz komisji pod egidą UNESCO ds. nazewnictwa geograficznego i historycznego w podręcznikach szkolnych. Publikowała artykuły, referaty wydawane w czasopismach i wydawnictwach szkolnych, dotyczące kwestii zawodu nauczycielskiego i teorii podręcznika szkolnego. Została autorką artykułu pt. "Związek Kobiet Czynu w Ruchu Miecz i Pług". Była redaktorką publikacji "Dwa dni w mieście naszej młodości. Sprawozdanie ze zjazdu koleżeńskiego wychowanków Gimnazjum Męskiego w Sanoku w 70-lecie pierwszej matury w roku 1958" podsumowującego zjazd absolwentów sanockiego gimnazjum (1960). Współtworzyła książkę dla młodzieży polonijnej pt. "Polska. Ziemia i ludzie" (1984). Dodatkowo, latach 50. i 60. przez ok. 10 lat pracowała jako nauczycielka w szkołach średnich dla dorosłych, a do 1998 współpracowała z działem czasopiśmiennictwa przedmiotowego dla nauczycieli w ramach Wydawnictw Szkolnych i Pedagogicznych. Do 1965 była inwigilowana przez służby bezpieczeństwa PRL.
Po wojnie zamieszkała przy ulicy Lwowskiej w Warszawie. Od 1988 zaangażowała się w działalność Warszawskiej Rodziny Katyńskiej, późniejszego Stowarzyszenia Rodzina Katyńska w Warszawie. Była autorką pierwotnej wersji statutu tego stowarzyszenia, a w jego ramach zajmowała się sprawozdaniami i regulaminami. W 1989, upamiętniając brata Zbigniewa, po raz pierwszy odwiedziła miejsce pochówku polskich jeńców w Katyniu. W latach 90. podjęła współpracę z Fundacją Archiwum i Muzeum Pomorskie Armii Krajowej oraz Wojskowej Służby Polek w Toruniu i Memoriałem Generał Marii Wittek. Staraniem Danuty Przystasz w 2000 ukazała się publikacja pt. "Listy z więzienia Mieczysława Przystasza z lat 1945–1954", opracowana na podstawie listów nadsyłanych przez niego w okresie więzienia; redaktorem opracowania był historyk Andrzej Romaniak, daleki krewny rodziny Przystaszów, zaś wstęp i objaśnienia napisała Danuta Przystasz. Listy i pamiątki po bracie Mieczysławie przekazała Danuta Przystasz na rzecz Muzeum Historycznego w Sanoku. Przekazane przez Danutę Przystasz odznaczenia własne oraz brata Mieczysława Przystasza zostały umieszczone w gablocie obok prawego ołtarza w kościele Przemienienia Pańskiego w Sanoku.
Jako kombatantka była mianowana i awansowana na stopnie oficerskie w Wojsku Polskim: 13 grudnia 2000 na podporucznika, 17 lipca 2003 na kapitana, a w 2012 postanowieniem ministra obrony narodowej na majora. Po zatwierdzeniu w czerwcu 2002 w swoim mieszkaniu otrzymała Order Virtuti Militari. Została członkiem zwyczajnym Stowarzyszenia Klub Kawalerów Orderu Wojennego Virtuti Militari. W 2001 wydano drukiem jej wspomnienia pt. "Jedno życie. Tak mało... Tak wiele...". 
Danuta Przystasz zmarła 3 listopada 2019 w Warszawie. 8 listopada 2019, po mszy św. odprawionej przez ks. Andrzeja Skibę, została pochowana w grobowcu rodzinnym na Cmentarzu Centralnym w Sanoku.
Miała braci Zbigniewa (1912–1940, ofiara zbrodni katyńskiej) i Mieczysława (1914–1986). Danuta i Mieczysław byli jednymi z nielicznych powstańców warszawskich w 1944 pochodzących z Sanoka. Wszyscy z trojga rodzeństwa studiowali prawo na Uniwersytecie Warszawskim. Ich wujem (mąż siostry ich matki, Marii) był uczestnik walk o niepodległość i oficer Wojska Polskiego Władysław Mączka, brat oficera i poety legionowego Józefa Mączki.

</doc>
<doc id="630655" url="https://pl.wikipedia.org/wiki?curid=630655" title="Stone Sour (album)">
Stone Sour (album)

Stone Sour – pierwszy album zespołu o tej samej nazwie – Stone Sour. Został wydany 27 sierpnia 2002 roku.
Na płycie umieszczono 13 utworów (w tym 3 single), a w edycji specjalnej albumu dołączono dodatkowe 5 piosenek. Single zaczynając od najbardziej popularnego to: „Bother”, „Inhale” i „Get Inside”. Utwór „Omega” jest bardziej wierszem niż piosenką. Album został nominowany do dwóch nagród Grammy (za utwory „Get Inside” i „Inhale”) oraz zdobył tytuł złotej płyty za sprzedaż 500 tys. sztuk.
Specjalna edycja albumu zawiera 5 dodatkowych piosenek: „Rules of Evidence”, „Wicked”, „Inside the Cynic”, „Kill Everybody” i „Road Hogs”. Dodatkowe DVD zawiera teledyski 3 singli.

</doc>
<doc id="630657" url="https://pl.wikipedia.org/wiki?curid=630657" title="Święta Klara z Asyżu">
Święta Klara z Asyżu



</doc>
<doc id="630658" url="https://pl.wikipedia.org/wiki?curid=630658" title="Drago Jančar">
Drago Jančar

Drago Jančar (ur. 13 kwietnia 1948 w Mariborze) – słoweński pisarz i eseista, autor sztuk teatralnych.
Życiorys.
Drago Jančar urodził się w Mariborze, jego ojciec, były partyzant, pochodził z Prekmurja. Jančar ukończył szkołę podstawową i Szkołę Techniczną o profilu chemicznym w Rušach. Zapisał się do Wyższej Szkoły Prawnej w Mariborze, gdzie został głównym redaktorem studenckiego pisma "Katedra".
Z powodu „szerzenia wrogiej propagandy” w 1974 roku został aresztowany. Bezpośrednią przyczyną aktu oskarżenia była zakazana książka "V Rogu ležimo pobiti", opisująca rzeź Słoweńców (domobranów) w Kočevskim rogu, którą Jančar przywiózł z Austrii. Zwolniono go z pracy przy czasopiśmie "Večer" i został skazany na karę więzienia na czas jednego roku. „W tym samym więzieniu, dla podkreślenia ironii losu, Gestapo zamknęło mojego ojca”. Właśnie wtedy zaczął pisać powieść "Galernik". Po napisaniu odwołania został wypuszczony z więzienia po trzech miesiącach. W tym samym roku powołano go do służby wojskowej w Serbii, gdzie był poniżany przez przełożonych. Po odbyciu służby wojskowej zdecydował, że poświęci się pracy pisarskiej. Ze względu na to, że to zajęcie nie przynosiło wystarczających dochodów, zatrudnił się ponownie w redakcji "Večera", ale z pracy wkrótce zrezygnował, ponieważ zamiast pisania artykułów wykonywał prace korektorskie.
Zdecydował się na przeprowadzkę do Lublany, gdzie poznał wielu wpływowych artystów i intelektualistów, krytycznie nastawionych wobec restrykcyjnej polityki kulturalnej władz komunistycznych, wśród których byli: Edvard Kocbek, Ivan Urbančič, Alenka Puhar, Dane Zajc, Jože Snoj, Tomaž Šalamun, Marjan Rožanc, Rudi Šeligo i inni. W latach 1978–1980 pracował jako scenarzysta w studiu filmowym Viba Film, zrezygnował ze względu na ocenzurowanie adaptacji scenariusza Vitomila Zupana dla filmu Živojina Povlovicia "Żegnaj aż do następnej wojny" ("Doviđenja u sledećem ratu"). W 1981 roku zatrudniono go jako sekretarza w wydawnictwie Slovenska Matica, gdzie pracuje do dzisiaj jako redaktor. W roku 1982 został współzałożycielem pisma "Nova Revija", które wkrótce stało się głównym ośrodkiem opozycji w Socjalistycznej Słowenii. Zaprzyjaźnił się z Borysem Pahorem, słoweńskim pisarzem z Triestu, który pisał o swoich doświadczeniach z nazistowskich obozów koncentracyjnych. Pahor miał ogromny wpływ na Jančara, który poświęcił mu esej "Człowiek, który powiedział nie" (1990), będącym jedną z pierwszych wyczerpujących ocen literatury Pahora oraz roli moralności w okresie powojennym w Słowenii.
Początkowo Jančar nie mógł publikować swoich utworów, ale sytuacja zmieniła się w wyniku stopniowej liberalizacji po śmierci Kardelja i Tity. W połowie lat 80., jego nowele i opowiadania cieszyły się powodzeniem, a sztuki teatralne stały się rozpoznawalne w całej Jugosławii. Pod koniec lat 80., zaczął zdobywać popularność również w innych państwach, zwłaszcza w krajach Europy Środkowej, ale również w Hiszpanii i we Włoszech.
Praca.
Jančar zaczął pisać jeszcze jako nastolatek. Jego pierwsze krótkie nowele zostały opublikowane w czasopiśmie "Mladina".
W prozie Jančara odnajdujemy wpływy modernizmu. Jednym z głównych tematów jego dzieł jest konflikt pomiędzy jednostką a instytucjami represyjnymi, takimi jak więzienia, galery, szpitale psychiatryczne i koszary wojskowe. Jest znany ze swojego lakonicznego i ironicznego stylu, często wykorzystuje chwyty tragikomiczne. Większość jego powieści oparta jest na prawdziwych wydarzeniach z historii Europy Środkowej, które uważa za ilustrację kondycji człowieka.
Pisał również eseje i felietony, w których komentował aktualne wydarzenia polityczne i kulturalne. W czasie wojny w Bośni, wyraził swoje poparcie w sprawie bośniackiej i osobiście odwiedził oblężone Sarajewo, aby przywieźć posiłki dla cywili zebrane przez Stowarzyszenie Słoweńskich Pisarzy. Później napisał esej zatytułowany "Krótki raport z długo obleganego miasta" ("Kratko poročilo z dolgo obleganega mesta"), w którym zawarł refleksję nad wojną w Jugosławii oraz nad kilkoma ogólnymi kwestiami dotyczącymi dwuznacznej roli intelektualistów w etnicznych, narodowych i politycznych konfliktach.
W latach 90. prowadził polemikę z austriackim pisarzem Peterem Handke dotyczącą rozwiązania Jugosławii.
W latach 1987–1991 był prezesem słoweńskiego PEN Clubu i to stanowisko umożliwiało mu wspieranie początków demokracji w Słowenii. W czasie procesu Janeza Janšy, Ivana Borštnera, Davida Tašicia i Francija Zarla (JBTZ) w 1988, był jednym z organizatorów pierwszej, wolnej, publicznej i politycznej manifestacji w Słowenii po 1945 roku, która miała miejsce na Placu Kongresowym w Lublanie. W czasie pierwszych demokratycznych wyborów w 1990 roku, prowadził aktywną kampanię popierającą kandydata na prezydenta Jože Pučnika. A w czasie Słoweńskiej Wojny o Niepodległość (Wojna Dziesięciodniowa) pomagał, wraz z kilkoma innymi pisarzami (zwłaszcza Alešem Debeljakiem i Tonem Pavčkiem) manifestować międzynarodowe wsparcie dla niepodległości Słowenii.
Pod koniec lat 90., zorganizował, wspólnie z historykiem Vasko Simoniti, wystawę zatytułowaną "Ciemna strona księżyca" ("Temna stran meseca"), która dotyczyła pogwałcania praw człowieka w Słowenii w czasie dyktatury komunistów. W 2000 roku, wywołał kontrowersję esejem "Ksenos i ksenofobia", wydanym przez najpopularniejszy w Słowenii dziennik "Delo", w którym oskarżył liberalne media o wzburzanie ksenofobii i anty-katolicyzmu (sam Jančar jest agnostykiem). Jednakże były to oskarżenia, które powtarzał od 1994, kiedy to w eseju "Egipskie garnki mięsa" ("Egiptovski lonci mesa") oskarżył liberalne media o pomoc w wypromowaniu szowinistycznej Słoweńskiej Partii Narodowej.
Jakkolwiek nigdy aktywnie nie uczestniczył w polityce, to jednak publicznie popierał Słoweńską Partię Demokratyczną w wyborach powszechnych w 2000 i 2004 roku.
Nagrody i wyróżnienia.
Powieści, eseje i nowele Jančara zostały przetłumaczone na 18 języków i wydane w kilku państwach europejskich i azjatyckich, a także w Stanach Zjednoczonych. Również jego sztuki były wystawiane na deskach wielu zagranicznych teatrów. W Słowenii są przebojami scen teatralnych. Jančar otrzymał wiele nagród literackich, w tym Nagrodę Prešerna, najbardziej prestiżową ze słoweńskich nagród literackich, Europejską Nagrodę za Krótką Prozę (Augsburg, 1994) oraz Nagrodę Herdera w dziedzinie literatury w 2003 roku. Jego książka "Katarzyna, paw i jezuita" została wyróżniona Nagrodą Kresnika za najlepszą powieść w 2000 roku. Od 1995 roku jest członkiem Słoweńskiej Akademia Nauki i Sztuki.
Mieszka i pracuje w Lublanie.
Dzieła.
Eseje.
W Polsce wydano jego powieści "Galernik" ("Galjot" 1978), "Katarzyna, paw i jezuita" i "Widziałem ją tej nocy", zbiór opowiadań "Spojrzenie anioła" ("Pogled angela" 1992) oraz tomy publicystyki literackiej.

</doc>
<doc id="630659" url="https://pl.wikipedia.org/wiki?curid=630659" title="Drago Jancar">
Drago Jancar



</doc>
<doc id="630667" url="https://pl.wikipedia.org/wiki?curid=630667" title="Informacja gospodarcza">
Informacja gospodarcza

Informacją gospodarczą w rozumieniu "ustawy z dnia 9 kwietnia 2010 r. o udostępnianiu informacji gospodarczych i wymianie danych gospodarczych" () są dane dotyczące:
Obecnie działa 6 biur informacji gospodarczej. Są to:
Krajowe Biuro Informacji Gospodarczej, Krajowy Rejestr Długów BIG SA, InfoMonitor BIG SA, ERIF BIG SA (dawniej: KSV BIG SA), Krajowa Informacja Długów Telekomunikacyjnych BIG SA oraz Bisnode Międzynarodowe Biuro Informacji Gospodarzeczej SA. W przeszłości istniało jeszcze biuro InFoScore, jednak nie utrzymało się długo na polskim rynku (była to firma pochodzenia niemieckiego).
W celu uzyskania informacji z poszczególnych BIG należy do każdego z osobna się zgłosić, składając odpowiedni wniosek.

</doc>
<doc id="630670" url="https://pl.wikipedia.org/wiki?curid=630670" title="Alley Cat">
Alley Cat

Alley Cat – gra komputerowa autorstwa Billa Williamsa, wydana przez Synapse Software na Atari 8-bit w 1983, a następnie w 1984 na komputery PC. Gracz kieruje ulicznym kotem, którego zadaniem jest wykonanie odpowiednich zadań w mieszkaniach obcych ludzi.
Opis.
Wersja PC-towa została zaprojektowana do współpracy z systemami PC-DOS i MS-DOS, lecz można ją uruchomić na ich następcach, włączając w to system Microsoft Windows (nie licząc 64-bitowych wersji, w których nie ma obsługi MS-DOS). Gra działa w rozdzielczości 320x200 i korzysta z czterech kolorów standardu CGA i PC speakera. Gra została zapisana w całości w jednym pliku COM zajmującego 56 448 bajtów.
W czasie wydania gry trudno byłoby zaklasyfikować grę ze względu na to, że mało tego typu gier istniało. Dzisiaj grę można sklasyfikować jako grę arcade z elementami gry przygodowej lub też jako platformówkę z różnymi mini-grami.

</doc>
<doc id="630673" url="https://pl.wikipedia.org/wiki?curid=630673" title="Little Havana">
Little Havana

Little Havana (hiszp. "Pequeña Habana"; pol. "Mała Hawana") – dzielnica miasta Miami, położonego na Florydzie w USA. Little Havana otrzymała nazwę po Havanie, stolicy i największym mieście Kuby.
Little Havana jest zanotowana jako centrum społecznej, kulturalnej i politycznej działalności w Miami.
Odbywają się tam liczne festiwale, między innymi: Carnival Miami (Karnawał Miami), Cultural Fridays (Kulturalne piątki), the Three Kings Parade (Parada Trzech Króli) i inne, są one transmitowane dla milionów ludzi, każdego roku na różnych kontynentach. Little Havana jest również znana z jej zabytków łącznie z Calle Ocho, i z jej Chodnika Gwiazd (dla sławnych latynoskich osobowości, łącznie z Celią Cruz, Willym Chirino i Glorią Estefan), Kubański Bulwar Pamięci, Plaza de la Cubanidad, Domino Park, The Tower Theater, Park Jose Marti i innych. Nazwa "Little Havana" pojawiła się w latach 60. XIX wieku.

</doc>
<doc id="630675" url="https://pl.wikipedia.org/wiki?curid=630675" title="Australia Pacific Exchange">
Australia Pacific Exchange

Australia Pacific Exchange (w skrócie APX) – niewielka giełda papierów wartościowych w Australii.
Pierwotnie działała jako rynek zwolniony z obowiązku uzyskania licencji wymaganej w Australii dla rynków finansowych. Charakteryzowała się mniejszymi wymaganiami stawianymi spółkom niż największa giełda w Australii Australian Securities Exchange. APX w przeciwieństwie do ASX nie zmuszała właścicieli do rezygnacji z kontroli nad spółką ze względu na rezygnację z zasady „jedna akcja jeden głos”.
Jako licencjonowana giełda papierów wartościowych Australia Pacific Exchange działa od sierpnia 2004.
We wrześniu 2006 na APX notowane były akcje dwóch spółek.

</doc>
<doc id="630679" url="https://pl.wikipedia.org/wiki?curid=630679" title="Walt Disney Concert Hall">
Walt Disney Concert Hall

Walt Disney Concert Hall – hala koncertowa znajdująca się w Stanach Zjednoczonych w centrum Los Angeles w stanie Kalifornia. Mieści 2256 ludzi i jest siedzibą orkiestry "Los Angeles Philharmonic" oraz "Los Angeles Master Chorale".
Autorem projektu budynku jest amerykański architekt Frank Gehry, będący jednym z głównych przedstawicieli dekonstruktywizmu oraz laureatem nagrody Pritzkera. Projekt ruszył w 1987, a całość została otwarta 23 października 2003 roku.
Koszt projektu oszacowano na 274 miliony dolarów. Większość została sfinansowana przez prywatnych inwestorów i z darowizn, a firma The Walt Disney Company dołożyła około 110 milionów dolarów.
Budynek jest obiektem zainteresowania wielu fotografów ze względu na swoją nowoczesną, metalurgiczną budowę.

</doc>
<doc id="630681" url="https://pl.wikipedia.org/wiki?curid=630681" title="Monolit">
Monolit

Monolit – geologiczny lub technologiczny twór (np. góra lub obelisk) składający się z pojedynczego bloku skalnego. Formacje takie zazwyczaj ujawniane są na skutek erozji. Najczęściej stworzone są z niezwykle twardej skały metamorficznej.
Nazwa pochodzi od łacińskiego słowa "monolithus", a to z greckiego μονόλιϑος ("monolithos") pochodzącego od słów μόνος ("jeden" lub "samotny") oraz λίϑος ("głaz").
Terminem określa się także ludzi, rzeczy oraz zjawiska jednorodne, spójne, tworzące niezróżnicowaną całość.
Monolity geologiczne.
Trzy największe obecnie znane monolity na Ziemi to:
Warto zaznaczyć, że przez wiele lat za największy monolit świata uznawany był monolit Uluru (zwany również Ayers Rock). Nie jest to jednak prawdą, gdyż monolit Mount Augustus jest ponad dwukrotnie większy. Ponadto wedle nowszych badań Uluru wcale nie jest monolitem, lecz częścią większej formacji skalnej, do której należą również Kata Tjuta i Mount Connor.
Inne przykłady monolitów:
Antarktyka.
Z wieloma z monolitów powiązane są różne legendy.
Kultura popularna.
Najbardziej znanym przykładem wykorzystania monolitu w kulturze popularnej jest monolit pojawiający się w serii książek i filmów science-fiction . W serii tej tajemnicze Monolity (prostopadłościany o charakterystycznych wymiarach pozostających w stosunku 1:4:9) uczestniczą w rozwoju ludzkości. Jak się później okazuje tworzą one potężną, kosmiczną sieć stworzoną miliony lat temu przez obcą cywilizację, mającą na celu obserwację eksperymentu polegającego na tworzeniu cywilizacji na różnych planetach.

</doc>
<doc id="630687" url="https://pl.wikipedia.org/wiki?curid=630687" title="Małpy czepiaki">
Małpy czepiaki



</doc>
<doc id="630689" url="https://pl.wikipedia.org/wiki?curid=630689" title="Atelinae">
Atelinae



</doc>
<doc id="630691" url="https://pl.wikipedia.org/wiki?curid=630691" title="Czepiaki i muriki">
Czepiaki i muriki



</doc>
<doc id="630697" url="https://pl.wikipedia.org/wiki?curid=630697" title="Trzebno">
Trzebno

Trzebno (kasz. "Jezoro Trzebno") – jezioro na Pojezierzu Kaszubskim w powiecie kartuskim (województwo pomorskie). Przez jezioro leżące na obszarze Kaszubskiego Parku Krajobrazowego przepływa Radunia, która jest swoistym łącznikiem jeziora z „Kółkiem Raduńskim”.
Ogólna powierzchnia: 2,6 ha, długość: 0,9 km, szerokość: 300 m, maksymalna głębokość: 4,5 m.

</doc>
<doc id="630712" url="https://pl.wikipedia.org/wiki?curid=630712" title="Flapjack">
Flapjack

Flapjack – polski zespół muzyczny, wykonujący połączenie thrash metalu, hardcore punku i rapcore'u, jak również rocka.
Historia.
Początki powstania zespołu datuje się na grudzień 1993. Głównymi założycielami grupy byli Robert „Litza” Friedrich oraz Maciej „Ślimak” Starosta, członkowie zespołu Acid Drinkers i w życiu prywatnym szwagrowie. Po nagraniu wraz z tym zespołem płyty "Vile Vicious Vision", wydanej 10 października 1993 (w mniemaniu wielu osób i ich samym niemającej pożądanej mocy i energii), postanowili stworzyć projekt, który zaspokoi potrzebę mocniejszego grania. Jak przyznał Robert Friedrich, brakowało mu wówczas grania „mocnego thrashu”. W nowej formacji swoje ujście znalazło tworzenie tego nurtu muzyki połączonego z hip-hopem i hardcore punkiem. Ponadto możliwe stało się przedstawienie w tekstach innych treści od tych ukazanych w lirykach Acid Drinkers, a tworzonych przez Tomasza „Titusa” Pukackiego. Nazwa grupy oznacza w języku angielskim naleśnik. W jednym z wywiadów z 1994 Maciej Starosta stwierdził „nasze mózgi po grze w zespole Acid Drinkers wyglądają jak naleśniki”.
"Ruthless Kick" (1994).
Skład nowej formacji był początkowo nieklarowny. Prócz gitarzysty rytmicznego „Litzy” i perkusisty „Ślimaka”, funkcję gitarzysty basowego objął wspomniany „Titus”, a obowiązki wokalisty przejął „Kompas” (wówczas śpiewający w grupie Gomor). W takim składzie muzycy odbyli jedną próbę. Po okresie wstępnych przymiarek do zespołu trafili pochodząca z Arizony Amerykanka „Elizabeth” z grupy Mellow Driver (w zamierzeniu miała być wokalistką i autorką tekstów Flapjacka), nowy basista Jacek „Hrap-Luck” Chraplak oraz gitarzysta Maciej Jahnz (ten ostatni niegdyś występował z „Litzą” w formacji Slavoy). Za pieniądze uzyskane ze sprzedaży sprzętu muzycznego „Litza” wynajął studio nagraniowe celem zarejestrowania materiału na debiutancką płytę. Kompozycje były nagrywane na początku lutego 1994 w Modern Sound Studio w Gdyni pod kierunkiem Adama Toczko, któremu asystował Tomasz Bonarowski. W międzyczasie uznano, iż żeński głos Elizabeth nie pasuje do całości materiału i ostatecznie Amerykanka zaśpiewała tylko w jednym utworze („Dead Elisabeth”) oraz napisała część tekstów do innych utworów. Do studia przybył natomiast Tomasz „Lipa” Lipnicki z grupy Illusion w towarzystwie wokalisty trójmiejskich kapel Red Rooster oraz N’Dingue – Grzegorza „Guzika” Guzińskiego, którym Litza zainteresował się podczas jednego z gdyńskich koncertów. Ostatecznie to „Guzik” stał się głównym wokalistą Flapjack na powstającym albumie zespołu. Ponadto w niektórych utworach na płycie pojawił się saksofonista Marcin „Vimek” Wimońć z zielonogórsko-poznańskiej formacji Squot oraz kilka innych osób, m.in. wspomniani „Lipa” i „Titus” w chórkach.
Premierowy album został zatytułowany "Ruthless Kick" (pol. dosł. "bezwzględny kopniak") i wydany w czerwcu 1994
przez wytwórnię Metal Mind Productions. Krążek zawierał dziesięć utworów stanowiących nowoczesne połączenie thrash metalu oraz hardcore. Robert Friedrich stwierdził, iż materiał na albumie został zainspirowany twórczością grupy Metallica i powstawał w oczekiwaniu na nowe wydawnictwo tego zespołu. Niewątpliwą zaletą płyty był głos oraz opanowana angielszczyzna „Guzika”, przywołująca na myśl poziom amerykańskich grup muzycznych, reprezentujących zbliżone style muzyczne. Okładka albumu przedstawiała odcisk buta-glana oraz hasło „For Mosh Only” (pol. „tylko do moshu”), zwracające uwagę na to, że ciężkie obuwie ma służyć wyłącznie do zabawy na koncertach, zaś w tym kontekście hasło stanowiło jednocześnie sprzeciw wobec przemocy. 5 sierpnia 1994 Flapjack wystąpił na Festiwalu Muzyki Rockowej Jarocin '94, a 16 sierpnia 1994 suportował w warszawskiej „Stodole” występ amerykańskiego zespołu Biohazard.
Do początku 1995 grupa koncertowała wraz z Acid Drinkers, Kazikiem oraz u boku amerykańskiej formacji Dog Eat Dog podczas festiwalu "Odjazdy" '94, 12 lutego 1995 wystąpiła na "Rockowych Walentynkach" w poznańskiej „Arenie” (z widownią ok. 7-8 tys.), w lutym 1995 wspólnie z Illusion (koncerty cieszyły się sporym zainteresowaniem, np. w Rzeszowie 28 lutego 1995 chętnych na obejrzenie występów Illusion i Flapjack było ok. 700-800 osób). Do marca 1995 Flapjack koncertował na trasie z Illusion, a także z Blenders i N’Dingue. W połowie października 1995 grupa wystąpiła na trzech koncertach w Polsce wraz z zespołami Paradise Lost i Dynamind.
Flapjack uchodził za jedno z muzycznych odkryć w Polsce, a materiał z płyty został entuzjastycznie przyjęty zarówno przez dziennikarzy jak i słuchaczy. W 1994 zespół uzyskał nominację do nagrody polskiego przemysłu fonograficznego Fryderyka 1994 w kategorii „Fonograficzny Debiut Roku”. W podsumowaniu roku 1994 czasopisma „Tylko Rock” Flapjack zajął trzecie miejsce w kategorii "Nadzieja Roku".
"Fairplay" (1996).
Drugi album grupy stanowił dla jego członków poważniejsze wyzwanie. Jak przyznał w wywiadzie Robert Friedrich: „...różnica tkwiła w świadomości powstawania. "Ruthless Kick" było przypadkiem, po prostu dobrą zabawą. Wtedy Flapjack był tylko takim odskokiem, czadowym eksperymentem, bezdrugową balangą. (...) Formuła jest wciąż na wpół improwizowana. Niemniej, tym razem dokładnie wiedzieliśmy o co nam chodzi”. Utwory na płytę powstawały od początku 1995, a większość z nich wynikła ze współpracy „Litzy” i „Guzika”. Nagranie materiału odbyło się w studiu Deo Recordings w Wiśle w październiku 1995. Premiera nowego albumu, zatytułowanego "Fairplay", odbyła się 15 stycznia 1996, a poprzedził go singel zawierający cztery utwory.
Sam tytuł albumu symbolizował przeniesienie szczytnej sportowej idei fair play (uczciwej gry) do życia codziennego. Teksty zawierały konotacje związane z piłką nożną: utwór „Brasil!” poświęcony reprezentacji Brazylii, „Squadra Nigeria” zawarty na singlu zainspirowany reprezentacją Nigerii, „Soccer-Kids From Africa” poruszający kwestię wykorzystywania młodych talentów piłkarskich z Kamerunu przez menedżerów piłkarskich, „Hoolie's Reactions” podejmujący temat chuliganów podczas meczów piłkarskich). Teksty dotyczyły również szacunku wobec drugiego człowieka („Pigment” to protest przeciwko rasizmowi. Główny wydźwięk tekstów miał poważny i zasadniczy charakter, jednak mimo tego liryki miały też pozytywne i humorystyczne elementy. Okładka prezentowała dwie cyfry „3” zwrócone do siebie, co poza symboliką sportową miało oznaczać również symbol otwarcia się na drugiego człowieka oraz postawy nieobojętności wobec innych. Dodatkowo we wkładce do płyty widniały zdjęcia członków zespołu wykonane podczas wspólnej gry w piłkę nożną. Na płycie pojawili się gościnnie zaprzyjaźnieni z zespołem muzycy: wokalista zespołu Dynamind Rafał „Hau” Mirocha, (użyczył głosu w utworach „Active” i „Comic Strip”), koncertowy pracownik techniczny Flapjacka – Tomasz Molka (partie perkusyjne w utworach „Active” i „Brazil”) oraz „T. Heavik” (przyjaciel „Litzy”), który generalnie udzielał się w chórkach na płycie.
Na przełomie lutego i marca 1996 Flapjack wyruszył w trasę koncertową wraz z zespołami Illusion i Dynamind (koncerty kontynuowano także w kwietniu, a występy cieszyły się dużym zainteresowaniem publiczności). Po trasie krótkotrwale odszedł z grupy „Litza”, odczuwający obciążenie jednoczesną pracą w zespołach Acid Drinkers, 2Tm2,3 oraz Kazik na Żywo. Powrócił do składu, jednak jednocześnie ustalono jego nową formułę jako „projektu muzycznego”, w ramach którego Friedrich nie był już liderem, a jednym z muzyków i kompozytorów. Na stałe z zespołem rozstał się „Vimek”. W dniu 25 czerwca 1996 zapis koncertu zespołu pt. "Fairplay" był transmitowany na antenie TVP2 (czas audycji godz: 14:10–14:50). Jesienią grupa koncertowała z zespołem Frontside.
"Juicy Planet Earth" (1997).
Na początku 1997 Flapjack koncertował z grupą Jesus Chrysler Suicide. 1 maja 1997 miała premierę trzecia płyta w dorobku zespołu, zatytułowana "Juicy Planet Earth" (dosł. pol. "soczysta planeta Ziemia"). Muzyka oraz przekaz na niej zawarty różniły się zdecydowanie od dwóch pierwszych albumów grupy, były trudniejsze w odbiorze dla dotychczasowych słuchaczy zespołu. Brzmienie zespołu utraciło thrash metalowy oraz hardcore'owy szlif – dotychczasowy znak rozpoznawczy Flapjacka – na rzecz lżejszych dźwięków, noszących znamiona rocka, a nawet psychodelii. W jednej z recenzji nowy materiał grupy określono jako „wielowarstwowy”. Basista grupy Jacek Chraplak powiedział: „Mam głupie uczucie, że "Juicy Planet Earth" to jakby płyta innego zespołu”. Po latach tenże muzyk przyznał, że odmienność stylistyczna na tym albumie była spowodowana zaangażowaniem w inne projekty lidera i głównego kompozytora zespołu, Roberta Friedricha, a wobec niemożności tworzenia przez niego muzyki podobnej do dwóch pierwszych albumów, pomysły na trzecią płyty realizowali sam Chraplak oraz Guziński. Odnośnie do tego wypowiadał się także Maciej Starosta zwracający uwagę na to, że zespół nagrał taką płytę jaką właśnie chciał nagrać, że ta płyta to jest prawdziwa muzyka Flapjacka. Istotnym elementem pozostawał fakt, że żaden z utworów nie został stworzony łącznie przez wszystkich z członków grupy, zatem płyta stanowiła zbiór utworów skomponowanych w różnych konstelacjach muzyków. Dotychczasowy główny kompozytor Robert Friedrich nie był już jedynym i dominującym twórcą. Utwory powstały bez grania prób, a członkowie grupy tworzyli kompozycje samodzielnie i przekazywali sobie taśmy z ich zapisem. Jak przyznał wówczas Friedrich: „Jest dla mnie fenomenem, że bez wcześniejszego uzgadniania, cały materiał jest utrzymany w podobnym klimacie – cięższym, bardziej psychodelicznym”. Muzyk przyznałm że na nowym wydawnictwie najważniejszą osobą okazał się być basista Jacek Chraplak, który skomponował większość materiału, decydował o brzmieniu i zajął się produkcją muzyczną. Wraz z odejściem „Vimka”, na trzeciej płycie nie było już instrumentów dętych w postaci saksofonu, zaś w to miejsce pojawił się fortepian, banjo, harmonijka ustna, organy Fender Rhodes i zaprogramowany automat perkusyjny.
Również teksty na płycie nie były tak jednoznaczne w odbiorze, jak te zawarte na poprzednich albumach. W bardziej tajemniczy sposób opisywały relacje międzyludzkie i zupełnie nie zawierały dawki humoru dobrze znanej z dotychczasowej twórczości. Autor liryków Guziński podsumował teksty piosenek na albumie mówiąc, iż „chciał się na nim wypłakać”. Wyjaśnił także znaczenie fotografii na okładce, przedstawiającej owoc jabłka zamkniętego w słoiku wekowym: „To taka metafora. Czasem nie mogę się oprzeć wrażeniu, że wszystko dookoła gnije. Gnije przyjaźń, gnije uczciwość, gnije zaufanie, gnije miłość... To smutne. Cała nadzieja w tym, że jest to zgnilizna powierzchowna. Tak jak w nadpsutym owocu mogą płynąć jeszcze zdrowe soki, tak i w ludziach, pozornie zepsutych do szpiku kości, pozostaną jakieś pozytywne cechy”.
15 lipca 1997 grupa wystąpiła jako support przed koncertem formacji Faith No More w katowickim Spodku. Wkrótce Flapjack promował swój trzeci album na trasie koncertowej pod nazwą "Juicy Pig" wraz z supportującymi zespołami Albert Rosenfield (w 1997 wydał płytę "Twin Pigs") i Bandog. W tym samym roku Grzegorz Guziński wystąpił na ścieżce dźwiękowej do filmu "Szczęśliwego Nowego Jorku", wykonując utwór „I'm coming straight from my culture”.
Odbiór materiału z płyty przez słuchaczy był skrajnie zróżnicowany, od nieprzychylnego (spowodowanego zaszokowaniem) aż do entuzjastycznych opinii. Po wydaniu trzeciego albumu zespół Flapjack zawiesił działalność. Wpływ na to miało kolejne odejście ze składu grupy Roberta Friedricha, nie najlepsze przyjęcie przez słuchaczy trzeciej płyty oraz problemy z wydawcą. Po latach Ślimak przyznał, że „było to spowodowane pewną stagnacją twórczą i koncertową. Na dodatek nie do końca byliśmy zadowoleni z pracy managera, który zajmował się wtedy zespołem. (...) Skontaktowałem się z Maciejem Jahnzem i zaproponowałem zawieszenie działalności, on się zgodził i tak to się właśnie rozpłynęło. Gdy zacząłem grać w Houku, Flapjack jakby przestał istnieć”. Grzegorz Guziński stwierdził w 2002, że wówczas „we Flapjacku brakowało mu zabawy muzyką”.
Dalsza historia (2002–2009).
Na początku sierpnia 2001 Flapjack wystąpił na Start Festiwal Jarocin. Członkowie zespołu spotkali się ze sobą ponownie pod koniec wiosny 2003. Poza jednym wyjątkiem, skład pozostawał bez zmian: Robert „Litza” Friedrich (wówczas już członek jedynie grup 2Tm2,3 oraz Arka Noego), Maciej „Ślimak” Starosta (nadal w Acid Drinkers), Grzegorz „Guzik” Guziński (w tym czasie lider zespołu Homosapiens) i Maciej Jahnz. Jedyną nową twarzą stał się nowy basista Andrzej „Gienia” Markowski (wówczas członek Zalef i Ocean, dawniej w grupach Funny Hippos i Tumbao). Informowano wówczas, iż muzycy pracują nad nowym materiałem, a Litza potwierdził, że muzycy znowu spotykają się razem i czekają na efekty wspólnego jammowania.
Mimo tego następnie, z uwagi na braku czasu, „Litza” postanowił przerwać koncertowanie z zespołem. Zaznaczył przy tym, że jest gotowy wspierać grupę podczas ewentualnego tworzenia nowej płyty. W sierpniu 2004 na koncercie w Świdnicy zastąpił go Aleksander „Olass” Mendyk (członek Acid Drinkers, wcześniej w NoNe), który po kilku koncertach został w zespole na stałe (w międzyczasie w październiku 2004 obowiązki gitarzysty przejął epizodycznie Arkadiusz „Długi” Drygas z grupy Gotham).
Latem 2005 zespół zadeklarował, że istnieje szansa na powstanie czwartej płyty. „Mamy mnóstwo pomysłów i energii” – pisali Ślimak i Olass w jednym z e-maili. Następnie we wrześniu tego roku, menadżer zespołu Maciej Makowicz przyznał, iż pojawiła się propozycja stworzenia nowego albumu, która wyszła od jednej z dużych wytwórni fonograficznych po ostatnim koncercie tego zespołu w ramach festiwalu Hunter Fest 2005 w Szczytnie w sierpniu. Członkowie formacji mieli wówczas intensywnie przygotowywać nowy materiał.
Rok później w sierpniu 2006, w jednym z wywiadów muzycy nadal zapewniali o tworzeniu muzyki z myślą o wydaniu albumu: „Jeśli chodzi o nową płytę nad którą pracujemy, to często ludzie pytają czy będzie podobna do jedynki, do dwójki czy trójki. Mamy założenia, że będzie szalona, mocna i hardcore'owa” (Guzik); „Te numery, które teraz powstają są zupełnie inne od tych, które do tej pory Flapjack robił. Ja osobiście jestem teraz bardzo mocno zainteresowany muzyką hardcore'ową spod znaku zespołów Madball, Sick of It All, Ignite, amerykańską sceną punkową. Chciałbym osobiście, żeby to było coś w tym stylu, żeby to nie były rzeczy, które gram z Acidami. Żeby się można było wykazać w zupełnie innej muzie.” (Olass). W wywiadzie zaanonsowano kooperację z „Litzą” oraz chęć ponownej współpracy z wokalistą Dynamind, Rafałem „Hauem” Mirochą. Zapewniono także o pozytywnym przesłaniu tekstów. Stworzony materiał nie został jednak zaakceptowany przez wytwórnię Mystic Production.
Zapowiedzi wydania nowego albumu w ówczesnym składzie nie zostały zrealizowane także później. Przeszkodziła temu 30 listopada 2008 nagła śmierć Olassa w trakcie trasy koncertowej Acid Drinkers. Nowym gitarzystą grupy został Wojciech „Jankiel” Moryto (rok później w 2009 zajął miejsce Mendyka także w Acid Drinkers). Generalnie w tych latach zespół poprzestawał jedynie na nieregularnym koncertowaniu – od 2003 zagrał ok. 40 koncertów.
24 sierpnia 2009 oficjalna strona zespołu poinformowała o pracach nad nową płytą, które trwały w przerwach między koncertami Acid Drinkers. Według zespołu do rejestracji nowego materiału miały zostać wykorzystane kompozycje stworzone przez Olassa, a zamiar ich wydania był dodatkową motywacją do nagrania nowej płyty. Swój akces uczestniczenia w powstawaniu albumu miał ochoczo zgłosić także „Litza”. Pierwszeństwo nagrywania miała mieć jednakże nowa płyta Acid Drinkers. Rejestrację albumu Flapjacka zapowiedziano wówczas na połowę 2010.
"Keep Your Heads Down" (2010–2014).
16 czerwca 2010 poinformowano, iż od 10 czerwca po 13 latach zespół nagrywa czwartą płytę w dorobku. Rejestrację materiału rozpoczęto od perkusji, zaś zaplanowano nagranie kilkunastu utworów. Przewidziano także udział gości. W tym samym czasie prace w studio nad nowym albumem prowadziła równolegle także grupa Acid Drinkers, której członkami było dwóch aktualnych muzyków Flapjack („Ślimak” i „Jankiel”). Na albumie miały zostać wykorzystane kompozycje stworzone pierwotnie przez „Olassa” (wedle zapewnień członków zespołu stanowiły połowę z nagranych wcześniej 70-80% materiału płyty), odnalezione ścieżki gitar, jak również zarejestrowany śpiew zmarłego muzyka, pierwotnie planowany z myślą o wydawnictwie grupy Pneuma. W wywiadzie dla magazynu Mystic Art „Ślimak” określił materiał nowej płyty jako „hardcore'owy Deftones”. Według niego jako goście na płycie mieli pojawić się znani z udziału na płytach Flapjacka, Rafał „Hau” Mirocha i Tomasz „Demolka” Molka, a także Bartek „Bartass” Dębicki z grupy None. Dystrybucją płyty zaplanowanej pierwotnie na wiosnę 2011 miała zająć się firma Mystic Production. Również w 2010 odbyła się premiera filmu "Nie dotykając ziemi" w reżyserii Arkadiusz Biedrzyckiego. W obrazie został wykorzystany utwór pochodzący z repertuaru zespołu pt. „Troubleman”. 12 maja 2011 na łamach serwisu CGM.pl został opublikowany singel „Black Leather Couch” zwiastujący czwarty album formacji.
W tym czasie grupa nadal koncertowała nieregularnie. 16 sierpnia 2011 grupa wystąpiła jako support przed zespołem Deftones (Park Sowińskiego, Warszawa). Jesienią 2011 odbyły się trzy większe koncerty. Odbyły się kolejno 1 października w Katowicach (Spodek), 5 listopada w Gdańsku (Ergo Arena), 25 listopada w Warszawie (Torwar). Były związane z promocją albumu "The Best of Illusion" grupy Illusion, lecz były też rodzajem występów wspomnieniowych, gdyż podczas minitrasy obok Flapjack i Illusion wystąpił również inny reaktywowany zespół Tuff Enuff. W trakcie występów grupie Flapjack towarzyszył incydentalnie „Hau”. 13 grudnia 2011 Flapjack wystąpił we Wrocławiu na Ocean Music Festival – jubileuszu 10. rocznicy powstania zespołu Ocean.
W styczniu 2012 strona oficjalna grupy poinformowała, że nowa płyta była w fazie miksów u Jacka Miłaszewskiego w Chimp Studio we Wrocławiu. 6 marca 2012 poinformowano o zakończeniu miksowania materiału i przedstawiono listę utworów nowego albumu. Zgodnie z zapowiedziami, w dwóch piosenkach wystąpił gościnnie „Hau”, a poza tym jeden utwór został wykonany w języku hiszpańskim. Dnia 14 czerwca zespół oznajmił, że nowa płyta zatytułowana "Keep Your Heads Down" ukaże się 16 lipca 2012. Album został wydany przez Makumba Music. Następnie grupa odbyła trasę koncertową pod nazwą „Body Slam Tour” na przełomie października i listopada 2013. Ponadto nowe wydawnictwo było promowane teledyskami do utworów „Dead End” (z września 2012) i „Feud” (z maja 2013).
Prace nad piątym albumem (2015).
W kwietniu 2015 doszło do nieporozumień personalnych w zespole, w wyniku których ze składu Flapjack odeszli perkusista Maciej „Ślimak” Starosta, basista Michał „Mihau” Kaleciński i gitarzysta Wojciech „Jankiel” Moryto, zaś pozostali w nim wokalista Grzegorz „Guzik” Guziński i gitarzysta Maciej Jahnz. Odchodzących członków grupy zastąpili od sierpnia gitarzysta Maksymilian „Max” Jahnz (syn Macieja), basista Dariusz „Dziara” Pazda, perkusista Maciej „Ślepy” Głuchowski oraz veejay Piotr Wach. Muzycy ogłosili również, iż planują rozpocząć prace nad nowym krążkiem 19 sierpnia. Nagrania do EP-ki miały odbywać się w Małym Studiu należącym do Roberta „Litzy“ Friedricha. Wkrótce muzycy postanowili, że zrezygnują z EP-ki na rzecz LP. Premiera nowego krążka była pierwotnie szacowana na rok 2016. W lutym 2016 skład uległ ponownym zmianom, jako że na perkusję powrócił Maciej „Ślimak” Starosta.
13 października 2018 roku Flapjack wystąpił w Poznaniu na koncercie „Luxtorpeda + goście” z okazji 50 urodzin Roberta „Litzy” Friedricha.
9 stycznia 2021 zmarł Grzegorz „Guzik” Guziński. W zorganizowanych w 2022 i w 2023 koncertach grupy pojawili się w skadzie Robert "Litza" Friedrich (gitara), Maciej Jahnz (gitara), Maciej "Ślimak" Starosta (perkusja), Marcin "Wimek" Wimonć (saksofon), Michał "Mihau" Kaleciński (bas) oraz w roli wokalistów Rafał "Hau" Mirocha i J Kroto Cokesky (znany z formacji Hope).

</doc>
<doc id="630714" url="https://pl.wikipedia.org/wiki?curid=630714" title="Newcastle Stock Exchange">
Newcastle Stock Exchange

Newcastle Stock Exchange (w skrócie NSX) – niewielka giełda papierów wartościowych w Newcastle w stanie Nowa Południowa Walia w Australii.
NSX została założona w 1937, a w obecnej formie działa od 2000.
Na NSX notowane są przede wszystkim małe i średnie spółki. We wrześniu 2006 łączna kapitalizacja spółek notowanych na NSX wynosiła niespełna 400 milionów dolarów australijskich.
Wollongong Exchange.
27 października 2005 Newcastle Stock Exchange Limited (operator NSX), rada miasta Wollongong oraz izba gospodarcza regionu Illawarra powołały do życia Wollongong Exchange. Wollongong Exchange nie funkcjonuje jako samodzielna giełda, lecz jest podrynkiem NSX. Jest on przeznaczony dla małych i średnich spółek z regionu Illawarra.

</doc>
<doc id="630717" url="https://pl.wikipedia.org/wiki?curid=630717" title="Remigiusz Spólny">
Remigiusz Spólny

Remigiusz Spólny (ur. 1945 w Węglewicach nad Prosną) – polski prozaik.
Absolwent historii sztuki na Uniwersytecie Wrocławskim. Przez wiele lat mieszkał i pracował we Wrocławiu, prowadząc firmę budowlaną. Jako pisarz debiutował w 1998 roku książką "Niemoc", nagrodzoną w literackim konkursie wydawnictwa Zysk i S-ka na współczesną powieść polską.
Obecne mieszka w Kołobrzegu, gdzie prowadzi hotel i spa.

</doc>
<doc id="630718" url="https://pl.wikipedia.org/wiki?curid=630718" title="Beyonce">
Beyonce



</doc>
<doc id="630725" url="https://pl.wikipedia.org/wiki?curid=630725" title="Zoey 101">
Zoey 101

Zoey 101 – amerykański serial telewizyjny dla młodzieży, w którym tytułową rolę gra Jamie Lynn Spears – młodsza siostra gwiazdy muzyki pop Britney.
Piosenkę w czołówce serialu pt. "Follow Me" śpiewa Jamie Lynn Spears, a słowa napisała jej starsza siostra Britney.
Fabuła.
Zoey 101 opowiada o losach nastolatków uczęszczających do prywatnej koedukacyjnej szkoły PCA nad Pacyfikiem. Akcja toczy się wokół paczki przyjaciół: Zoey, Dany, Nicole, Loli, Quinn, Logana, Chasea, Michaela, Marka i Dustina. Przy czym w pierwszej serii występuje Dana, natomiast w drugiej zastępuje ją Lola. W poszczególnych odcinkach każdy bohater napotyka na problemy, które musi rozwiązać.
Polskie odcinki.
Serial liczy 65 odcinków. Na początku odcinki były emitowane na kanale Zig Zap (TeleToon +). Od 31 maja 2016 roku serial jest emitowany z dubbingiem na Nickelodeon Polska. Polską wersją lektorską zajęło się studio Sonica. Lektorem jest Paweł Bukrewicz. Dubbingiem zajęło się studio Master Film.
Polski dubbing.
Wersja polska: na zlecenie Nickelodeon Polska – Master Film
Reżyseria:
Tłumaczenie i dialogi: Antonina Kasprzak
Dźwięk:
Montaż: 
Kierownictwo produkcji: Agnieszka Kołodziejczyk
Nadzór merytoryczny: Katarzyna Dryńska
Wystąpili:
W pozostałych rolach:
i inni
Lektor: Artur Kaczmarski

</doc>
<doc id="630726" url="https://pl.wikipedia.org/wiki?curid=630726" title="Upłazkowa Turnia">
Upłazkowa Turnia

Upłazkowa Turnia (1608 m) – turnia we wschodnich zboczach Doliny Kościeliskiej w Tatrach Zachodnich. Znajduje się w południowo-zachodnim grzbiecie odchodzącym od Równi nad Karczmą, który poprzez Upłazkową Turnię, Saturn i Ratusz opada do dna Doliny Kościeliskiej, tworzy na znacznej długości prawe obramowanie Wąwozu Kraków i oddziela go od Pisaniarskiego Żlebu. Upłazkową Turnię od Równi nad Karczmą oddziela Upłazkowa Przełączka (ok. 1600 m), od Saturna Przełęcz za Saturnem (ok. 1350 m). Upłazkowa Turnia zbudowana jest ze skał węglanowych. Oglądana z góry (z południowo-zachodniego grzbietu Ciemniaka) jest niepozorną, niewiele wznosząca się nad trawiasty grzbiet Upłazkowej Przełączki grupą skał, jednak do Wąwozu Kraków opada częściowo ścianami, a częściowo bardzo stromym zboczem. Znajduje się tu wiele jaskiń, m.in. Jaskinia z Konkrecjami Niżnia, Dziura nad Zachodem, Dziura pod Wantą, Trójkątny Schron, Schron w Upłazkowej Turni, Upłazkowa Koleba, Upłazkowa Szczelina, Mokra Szczelina, Spękana Szczelina, Gawra, Mała Gawra, Jaskinia przy Perci, Jaskinia Skoruszowa, Jaskinia nad Percią, Arkada, Schron przy Arkadzie, Jaskinia nad Arkadą, Dziura pod Arkadą, Ukryty Schron, Jaskinia Jagnięca, Tunel pod Upłazkowym Przechodem, Lustrzany Korytarz. Względna wysokość wierzchołka nad dnem Wąwozu Kraków sięga 350 m. Natomiast od strony Pisaniarskiego Żlebu na wszystkie jej przełączki można wyjść bez trudności.
Upłazkowa Turnia jest skomplikowanym topograficznie masywem. Od południowo-wschodniej strony tylko wierzchołek jest skalisty, niżej turnia opada łatwym, trawiastym stokiem do Przedniego Kamiennego. Natomiast jej główna Upłazkowa Grań, opadająca od wierzchołka w północno-zachodnim kierunku do Przełęczy za Saturnem ma różnicę wysokości 290 m i składa się z wielu turni i przełączek, które zarówno na południową, jak i północną stronę opadają urwistymi ścianami (południowe ściany są zazwyczaj dwukrotnie wyższe). W Upłazkowej Grani kolejno wyróżnia się następujące obiekty:
Ponadto od wierzchołka w południowo-zachodnim kierunku do Wąwozu Kraków opada jeszcze jedna grań tworząca prawe obramowanie dolnej części Przedniego Kamiennego. Wyodrębnia się w niej Gładka Turnia, Ptakowy Przechód i Ptakowa Turnia, u podnóża której znajduje się formacja skalna zwana Kościołem. Pomiędzy tą granią a główną północno-zachodnią Upłazkową Granią znajduje się kocioł lodowcowy – Upłazkowy Kocioł.
Nie jest udostępniona turystycznie. Jest dobrze widoczna z Polany Pisanej oraz z okolic Chudej Przełączki i trasy turystycznej przez Czerwony Żleb do Doliny Tomanowej. Taternicy wytyczyli w niej wiele dróg wspinaczkowych.

</doc>
<doc id="630730" url="https://pl.wikipedia.org/wiki?curid=630730" title="Andrzej Babaryko">
Andrzej Babaryko

Andrzej Babaryko (ur. 3 stycznia 1952 w Miłoszowie, zm. 6 września 2006 w Brzezinach) – polski poeta, dziennikarz i animator kultury.
Życiorys.
Ukończył Technikum Chemiczne w Zgierzu, a następnie studia socjologiczne na Uniwersytecie Łódzkim. Kierował działem współpracy z widzem w Teatrze Studyjnym ’83 im. Juliana Tuwima, a następnie był kierownikiem literackim w Teatrze Nowym Łodzi. 
Zadebiutował w 1976 r. w piśmie „Odgłosy”. W okresie PRL-u był działaczem opozycji demokratycznej skupionej wokół Komitetu Obrony Robotników. Autor reportaży, felietonów i recenzji teatralnych w „Odgłosach” i „Życiu Warszawy”.
Był członkiem Stowarzyszenia Pisarzy Polskich. Mieszkał w Łodzi. Od 2009 jest organizowany Ogólnopolski Konkurs Poezji Lirycznej im. Andrzeja Babaryki "Świat niedopowiedziany".

</doc>
<doc id="630735" url="https://pl.wikipedia.org/wiki?curid=630735" title="Czepiec (przeżuwacze)">
Czepiec (przeżuwacze)

Czepiec ("reticulum") – drugi po żwaczu przedżołądek przeżuwaczy. Jest połączony ze żwaczem ujściem żwaczowo-czepcowym, a z księgami ujściem czepcowo-księgowym.

</doc>
<doc id="630736" url="https://pl.wikipedia.org/wiki?curid=630736" title="Józef Kajfasz">
Józef Kajfasz

Józef Kajfasz (żył w I w.) – arcykapłan żydowski w latach 18–36. Jako przewodniczący Sanhedrynu prowadził proces przeciwko Jezusowi z Nazaretu.
Pochodził z rodu Kajafów. Był zięciem Annasza syna Setiego. W 18. roku został mianowany arcykapłanem przez prefekta Judei Waleriusza Gratusa. Zastąpił na tym urzędzie Szymona syna Kamitosa. W 36 roku został odwołany przez Lucjusza Witeliusza. Witeliusz w miejsce Kajfasza mianował arcykapłanem jego szwagra – Jonatana, syna Annasza syna Setiego.
Według Ewangelii św. Jana to on jako pierwszy wyraźnie zaproponował, by zabić Jezusa. Stało się to po wskrzeszeniu Łazarza, gdy wielu ludzi uwierzyło w Jezusa.
Prowadził proces przeciwko apostołom Piotrowi i Janowi; Dzieje Apostolskie przy tej okazji wymieniają obok Kajfasza także jego teścia, Annasza, Jana (identyfikuje się go z Jonatanem synem Annasza) i Aleksandra. Raz tylko pojawia się w literaturze rabinicznej – zostaje wspomniany jako ojciec (w rzeczywistości dziadek) arcykapłana Elionaiosa.
Pałac Kajfasza w Jerozolimie tradycja chrześcijańska umiejscawia na wschodnim zboczu góry Syjon, gdzie dziś wznosi się Kościół św. Piotra in Gallicantu.
Józef Kajfasz w filmie.
Józef Kajfasz występuje w wielu filmach traktujących o życiu Jezusa. Do najbardziej znanych aktorów, którzy grali postać żydowskiego arcykapłana, należą m.in. Martin Landau ("Opowieść wszech czasów"), Anthony Quinn ("Jezus z Nazaretu") i Mattia Sbragia ("Pasja").

</doc>
<doc id="630737" url="https://pl.wikipedia.org/wiki?curid=630737" title="Rudolf Vytlačil">
Rudolf Vytlačil

Rudolf Vytlačil (ur. 9 lutego 1912 w Schwechat, zm. 1 czerwca 1977 tamże) – czechosłowacki piłkarz, a następnie trener piłkarski. W swojej karierze grał w takich klubach jak: Phönix Schwechat, Slovan Wiedeń, Rapid Wiedeń, Wiener AC, Favoritner AC i Slavia Praga.
Od 1959 do 1963 roku był selekcjonerem reprezentacji Czechosłowacji, z którą w tym czasie zdobył wicemistrzostwo świata na mundialu 1962 oraz brązowy medal mistrzostw Europy dwa lata wcześniej. W 1966 roku, na kolejnym turnieju o Puchar Świata, prowadził reprezentację Bułgarii, ale tym razem jego drużyna odpadła już po rundzie grupowej.
Ponadto był szkoleniowcem Radomiaka Radom 1947-1948, SK Teplice (1948-1950) oraz Rapidu Wiedeń (1966-1968), który doprowadził do dwóch tytułów mistrza Austrii (1967 i 1968). Dwukrotnie - w latach 1964-1966 i 1970-1971 – pracował w Lewskim Sofia. Wywalczył z nim mistrzostwo Bułgarii (1965), Puchar Armii Sowieckiej (1970) oraz ćwierćfinał Pucharu Zdobywców Pucharów 1969-1970.

</doc>
<doc id="630738" url="https://pl.wikipedia.org/wiki?curid=630738" title="Rudolf Vytlacil">
Rudolf Vytlacil



</doc>
<doc id="630739" url="https://pl.wikipedia.org/wiki?curid=630739" title="Rudolf Vytlachil">
Rudolf Vytlachil



</doc>
<doc id="630740" url="https://pl.wikipedia.org/wiki?curid=630740" title="Księgi">
Księgi

Księgi ("omasum", "psalterium") – trzeci po żwaczu i czepcu przedżołądek przeżuwaczy położony na prawo od żwacza i ku tyłowi od czepca, połączony z czepcem i trawieńcem. Księgi mają kształt okrągłego, nieco spłaszczonego worka.

</doc>
<doc id="630743" url="https://pl.wikipedia.org/wiki?curid=630743" title="Annasz syn Setiego">
Annasz syn Setiego

Annasz syn Setiego (zm. po 33) – arcykapłan żydowski w latach 6-15.
Pochodził z rodu Sadokitów. Został mianowany arcykapłanem w 6 roku przez Kwiryniusza, rzymskiego legata w Syrii. Zastąpił w ten sposób Joazara syna Boetosa.
W 15 roku prefekt Judei Waleriusz Gratus pozbawił go urzędu. Następcą Annasza został Izmael syn Fabiego.
Annasz odegrał istotną rolę w procesie Jezusa z Nazaretu. To w jego pałacu odbyło się pierwsze przesłuchanie. Nie pełnił wówczas już żadnego oficjalnego urzędu, lecz jak podaje Biblia Tysiąclecia w przypisie, "cieszył się wielką powagą u ludu".
Według "Dziejów Apostolskich" Annasz jako członek Sanhedrynu brał udział w przesłuchaniu apostołów Piotra i Jana, gdy uzdrowili chromego w okolicy świątyni jerozolimskiej.
Pięciu synów Annasza zostało arcykapłanami. Byli to:
Arcykapłanem był także zięć Annasza - Józef Kajfasz (w latach 18-36).
Annasz pojawia się w apokryficznej "Protoewangelii Jakuba" - według niej miał przesłuchiwać Józefa z Nazaretu w sprawie zagadkowej ciąży Marii z Nazaretu.

</doc>
<doc id="630745" url="https://pl.wikipedia.org/wiki?curid=630745" title="David Todd Wilkinson">
David Todd Wilkinson

David Todd Wilkinson (ur. 13 maja 1935 w Hillsdale w stanie Michigan, zm. 5 września 2002 w Princeton) – światowej sławy pionier w dziedzinie kosmologii. Specjalizował się w badaniu mikrofalowego promieniowania tła (CMB), pozostałego po Wielkim Wybuchu.
Życiorys.
Doktorat z fizyki zrobił w 1962 pod opieką Richarda Crane’a.
Od 1965 do przejścia na emeryturę w 2002 był profesorem fizyki na Uniwersytecie Princeton. Wniósł fundamentalny wkład w wiele ważnych eksperymentów dotyczących CMB, włącznie z dwoma satelitami NASA: Cosmic Background Explorer (COBE) i Wilkinson Microwave Anisotropy Probe (WMAP), który został nazwany na jego cześć po jego śmierci.
W 1983 został członkiem National Academy of Sciences, a w 1984 – American Academy of Arts and Sciences. Był laureatem licznych nagród łącznie z Medalem Jamesa Craiga Watsona (2001).
Zmarł po 17-letniej walce z rakiem.

</doc>
<doc id="630746" url="https://pl.wikipedia.org/wiki?curid=630746" title="David Wilkinson">
David Wilkinson



</doc>
<doc id="630752" url="https://pl.wikipedia.org/wiki?curid=630752" title="Współczesna proza światowa">
Współczesna proza światowa



</doc>
<doc id="630755" url="https://pl.wikipedia.org/wiki?curid=630755" title="Carleton University">
Carleton University

Carleton University – uniwersytet działający w Ottawie, w prowincji Ontario.
Założony został w 1942 roku jako "Carleton College". Nazwa pochodzi od historycznego hrabstwa Carleton (na terenie którego leżała Ottawa), nazwanego imieniem Guya Carletona, jednego z pierwszych gubernatorów generalnych Kanady.
Uczelnia zatrudnia około czterech tysięcy pracowników dydaktycznych i kształci ponad 30 tysięcy studentów.

</doc>
<doc id="630761" url="https://pl.wikipedia.org/wiki?curid=630761" title="Czepiec">
Czepiec

2 miejscowości w Polsce:

</doc>
<doc id="630762" url="https://pl.wikipedia.org/wiki?curid=630762" title="Ostrobothnia">
Ostrobothnia



</doc>
<doc id="630771" url="https://pl.wikipedia.org/wiki?curid=630771" title="Rozciągłość południkowa">
Rozciągłość południkowa

Rozciągłość południkowa – różnica szerokości geograficznej między punktem wysuniętym najdalej na północ a punktem wysuniętym najdalej na południe. Rozciągłość południkowa określana jest wzdłuż południków, a wyznaczana przez równoleżniki przechodzące przez każdy z dwóch skrajnych punktów.
Rozciągłość południkową obliczamy w ten sposób (na przykładzie obszaru Afryki)
37°20' + 34°50' = 72°10' – rozciągłość południkowa Afryki (w stopniach i minutach kątowych)
Odległości pomiędzy równoleżnikami są takie same, więc na podstawie powyższego wyniku możliwe jest ustalenie rozciągłości południkowej w kilometrach.
Długość łuku 1° południka ≈ 111,2 km
Długość łuku 1′ południka ≈ 1,853 km
72° • 111,2 km/1° = 8006,4 km
10' • 1,853 km/1′ = 18,53 km
8006,4 km + 18,53 km = 8024,93 km – rozciągłość południkowa Afryki (w kilometrach).
Gdy kraniec północny i południowy znajdują się na tej samej półkuli względem równika, ich szerokości geograficzne odejmujemy od siebie.

</doc>
<doc id="630772" url="https://pl.wikipedia.org/wiki?curid=630772" title="Trawieniec">
Trawieniec

Trawieniec ("abomasum") – gruczołowa część żołądka przeżuwaczy, o gruszkowatym kształcie, tworząca czwarty przedział. Położony z tyłu od ksiąg i na prawo od żwacza. Z księgami łączy się ujściem księgowo-trawieńcowym, a przeciwległy koniec przechodzi w dwunastnicę. W trawieńcu zachodzi właściwy (główny) proces trawienia. Jego główną funkcją jest trawienie białek przy pomocy enzymów znajdujących się w soku żołądkowym.

</doc>
<doc id="630773" url="https://pl.wikipedia.org/wiki?curid=630773" title="András Toma">
András Toma

András Toma (ur. 5 grudnia 1925 w Újfehértó, zm. 30 marca 2004 w Nyíregyháza) – węgierski żołnierz z czasów II wojny światowej uznany w 2000 roku za ostatniego jeńca wojennego. 
Z kartotek szpitala dla psychicznie chorych, w którym Toma (zarejestrowany omyłkowo jako András Tamás – Андраш Тамаш) spędził 53 lata wynika, że był żołnierzem 150-tysięcznej II armii węgierskiej, która walczyła w czasie wojny po stronie III Rzeszy. Węgier został przeniesiony z powodu „problemów psychicznych” z obozu do administrowanego przez NKWD szpitala w Kotleniczu. W czasie pobytu w zakładzie w Kotielniczu Toma utracił nogę na skutek infekcji. 
W roku 2000 Słowak zwiedzający szpital rozpoznał język, którym posługiwał się pacjent (Toma nie nauczył się nigdy rosyjskiego, a nierozpoznany przez personel szpitala język węgierski uznano za bezsensowny bełkot lub pseudojęzyk) i zawiadomił o tym ambasadę węgierską w Moskwie. 
Po powrocie do ojczyzny Toma przeszedł badania lekarskie i rehabilitację w Narodowym Instytucie Psychiatrii i Neurologii. 
Sprawa odnalezienia Węgra w rosyjskim szpitalu psychiatrycznym rozpętała prawdziwą burzę medialną – zastanawiano się, ilu może być jemu podobnych pacjentów.

</doc>
<doc id="630776" url="https://pl.wikipedia.org/wiki?curid=630776" title="Slawa Metreweli">
Slawa Metreweli

Slawa Metreweli (gruz. სლავა კალისტრატეს ძე მეტრეველი, ros. Слава Калистратович Метревели, "Sława Kalistratowicz Mietriewieli"; ur. 30 maja 1936 w Soczi, zm. 7 stycznia 1998 w Tbilisi) – gruziński piłkarz, występujący jako napastnik, reprezentant Związku Radzieckiego, trener piłkarski.
Jego pierwszym klubem był Spartak Soczi. Później występował w Torpedzie Gorki, a od 1956 przez kilka sezonów reprezentował barwy Torpeda Moskwa, z którym w 1960 zdobył Mistrzostwo oraz Puchar ZSRR. Po odejściu z Torpeda powrócił do Gruzji, przez kilka lat był zawodnikiem Dinama Tbilisi, z którym w 1964 zdobył drugie w swojej karierze Mistrzostwo ZSRR. W reprezentacji Związku Radzieckiego występował od 1958 do 1970. Wystąpił w niej 48 razy, strzelając 11 bramek. Przyczynił się do zdobycia w 1960 Mistrzostwa Europy przez drużynę radziecką. Uczestniczył w mistrzostwach świata w 1962 i 1966. Po zakończeniu kariery piłkarskiej był dyrektorem restauracji w Tbilisi. W latach 1976-1977 pracował również jako trener w Dinamie Tbilisi. Po jego śmierci stadionowi w Soczi nadano jego imię.

</doc>
<doc id="630778" url="https://pl.wikipedia.org/wiki?curid=630778" title="Rozciągłość równoleżnikowa">
Rozciągłość równoleżnikowa

Rozciągłość równoleżnikowa – różnica długości geograficznych: punktu wysuniętego najdalej na zachód i punktu wysuniętego najdalej na wschód. Rozciągłość równoleżnikowa jest określana w kierunku równoleżnikowym, a wyznaczana przez południki obu skrajnych punktów.
Rozciągłość równoleżnikową obliczamy w ten sposób (na przykładzie Afryki):
Oba punkty leżą na różnych półkulach względem południka zerowego, więc wartości południków przechodzących przez te skrajne punkty dodajemy do siebie:
51°23' + 17°31' = 68°54' – rozciągłość równoleżnikowa Afryki w stopniach
Jednak kiedy najbardziej wysunięte punkty znajdują się na takiej samej półkuli geograficznej (zachodniej albo wschodniej), wartości długości geograficznej odejmujemy je od siebie.
Odległości między południkami rosną im bliżej do równika i maleją im od niego dalej. Dlatego nie można określić rozciągłości równoleżnikowej w kilometrach bez wiedzy, jaka jest odległość między południkami w danych 
miejscach.

</doc>
<doc id="630780" url="https://pl.wikipedia.org/wiki?curid=630780" title="Act of Settlement">
Act of Settlement

Act of Settlement (Ustawa o następstwie tronu) – ustawa angielska z 1701, jeden z podstawowych brytyjskich aktów ustrojowych.
Ustawa przeniosła prawa sukcesji po śmierci Wilhelma III Orańskiego i Anny Stuart z dynastii Stuartów na dynastię hanowerską (potomków księżniczki Palatynu Zofii Doroty Wittelsbach, wnuczki Jakuba I/VI), ustaliła wyznanie monarchii (anglikanizm), odsunęła od dziedziczenia tronu katolików oraz usankcjonowała primogeniturę z preferencją mężczyzn (synowie monarchy i ich następcy w każdym wypadku wchodzą przed córki, które mogą dziedziczyć dopiero w sytuacji braku męskich potomków). Uzupełniła postanowienia Bill of Rights z 1689 w zakresie ograniczenia swobody władzy króla i wzmocnienia niezależności sędziów, m.in. zasada odpowiedzialności przed parlamentem, kontrasygnowanie decyzji królewskich oraz nieusuwalność sędziów przez króla.
25 kwietnia 2013 królowa brytyjska Elżbieta II złożyła podpis pod ustawą, która znosi pierwszeństwo męskiego potomka przed żeńskim oraz zezwala na małżeństwa z katolikami. Bycie katolikiem przestało również wykluczać z sukcesji, jednakże przed objęciem tronu przyszły monarcha musi nawrócić się na anglikanizm, ponieważ władca brytyjski jest zwierzchnikiem Kościoła Anglii. 
Do dziś zgodnie z jej zasadami ustalana jest kolejność dziedziczenia tronu Zjednoczonego Królestwa oraz innych państw, które dzielą z nim głowę państwa.

</doc>
<doc id="630782" url="https://pl.wikipedia.org/wiki?curid=630782" title="Wejherowo Śmiechowo">
Wejherowo Śmiechowo

Wejherowo Śmiechowo – przystanek kolejowy, obsługiwany także przez Szybką Kolej Miejskią, leżący w Wejherowie w dzielnicy Śmiechowo.
Przystanek posiada cztery wejścia od strony ul. Gdańskiej i Sikorskiego. W kasie biletowej znajdują się kasowniki i tablice informacyjne z rozkładem jazdy SKM dla przystanku Wejherowo Śmiechowo.
W roku 2018 stacja obsługiwała 1500–2000 pasażerów na dobę.

</doc>
<doc id="630783" url="https://pl.wikipedia.org/wiki?curid=630783" title="Krystjo Czakyrow">
Krystjo Czakyrow

Krystjo Czakyrow (ur. 1927 - zm. 10 września 1999) – bułgarski trener piłkarski. Od 1960 do 1962 roku był jednym z czterech szkoleniowców, opiekujących się reprezentacją Bułgarii. Startował z nią na Mundialu 1962.
W latach 60. trzykrotnie prowadził Lewskiego Sofia, ale w ciągu prawie siedmiu lat pracy zdobył z nim tylko jedno trofeum, mistrzostwo kraju w 1968 roku. Później, od 1983 do 1985 roku, był prezesem Lewskiego.

</doc>
<doc id="630787" url="https://pl.wikipedia.org/wiki?curid=630787" title="Pneumonia">
Pneumonia



</doc>
<doc id="630789" url="https://pl.wikipedia.org/wiki?curid=630789" title="Men at Work">
Men at Work

Men at Work – australijski zespół muzyczny, grający muzykę rockową z silnymi wpływami reggae. Grupa działała w latach 80. XX wieku.
Zespół jest najbardziej znany ze światowego przeboju "Down Under" z roku 1982, podejmującej w komicznej formie (tekst, wideoklip) tematykę zagranicznych wojaży Australijczyków. Utwór ten w wielu krajach długo zajmował miejsca w pierwszej dwudziestce list przebojów, w tym także na pierwszym miejscu (np. w Wielkiej Brytanii).
W 1983 roku Men At Work zdobył Nagrodę Grammy dla najlepszego nowego wykonawcy.
Historia.
Początki grupy.
W 1967 r. Colin Hay wyemigrował wraz z rodziną ze Szkocji do Australii. W 1978 r. razem z Ronem Strykertem stworzyli duet, do którego dołączyli wkrótce perkusista Jerry Speiser i klawiszowiec Greg Sneddon. Początkowo tworzyli bezimienną, czteroosobową grupę, która później przekształciła się w Men at Work. W 1979 r. Sneddon opuścił zespół, a jego miejsce zajął saksofonista/flecista i klawiszowiec Greg Ham. Grupę uzupełnił jeszcze basista John Rees.
Międzynarodowy sukces (1981-1983).
W 1981 r. zespół podpisał kontrakt z wytwórnią Columbia Records. W sierpniu tego samego roku singiel „"Who Can It Be Now?"” dotarł na 1. miejsce australijskiej listy przebojów. Późniejszy singiel (przerobiona wersja „"Down Under"”) i ich pierwszy album "Business as Usual", także odniosły wielki sukces i stały się numerami jeden w Australii.
Pomimo australijskiego sukcesu i starań amerykańskiego producenta Petera McIana, album dwukrotnie był odrzucany przez macierzystą firmę Columbii w Stanach Zjednoczonych. Jednak dzięki uporowi zarządu zespołu, album w końcu po sześciu miesiącach od australijskiej premiery pojawił się w USA i Wielkiej Brytanii.
W październiku 1982 r. singiel „"Who Can It Be Now?"” stał się numerem jeden w USA, a w listopadzie album "Business as Usual" przez piętnaście tygodni zajmował pierwsze miejsce na liście najlepszych albumów i sprzedał się w 15 milionach egzemplarzy na świecie. W samych Stanach Zjednoczonych sprzedaż osiągnęła poziom 6 milionów płyt. Grupa zrealizowała teledyski do piosenek z tej płyty: "Down Under", "Who Can It Be Now?" oraz "Be Good Johnny" dla MTV. Gdy „"Who Can It Be Now?"” nadal był w dziesiątce najlepszych utworów, wydany został drugi singiel grupy „"Down Under"”. W ciągu dziesięciu tygodni z miejsca 79 zawędrował na pierwsze. W styczniu 1983 r. album i singiel grupy znajdował się wśród najlepszych zarówno w Stanach, jak i Wielkiej Brytanii, a tego nie osiągnął wcześniej żaden australijski zespół. Trzeci singiel „"Be Good Johnny"” również odniósł sukces, ale został przyjęty z umiarkowanym entuzjazmem, szczególnie w USA.
W 1983 r. zespół wydał swój drugi album pt. "Cargo". Choć był on gotowy już w lecie 1982 r., to fenomenalny sukces ich debiutu spowodował, że wstrzymano się z jego wydaniem. Nowa płyta szybko stała się numerem jeden w Australii i choć w Stanach była już mniej popularna, to osiągnęła jednak sprzedaż w wysokości 3 milionów egzemplarzy. W tym samym czasie "Business as Usual" wciąż zajmował wysokie pozycje na światowych listach przebojów. Trzy utwory z albumu Cargo ukazały się na singlach: „"Overkill"”, „"It's a Mistake"”, oraz „"Dr. Heckyll and Mr. Jive"”.
Rozpad (1984-1986).
W 1984 r. po dwóch latach ciągłego koncertowania zespół zrobił sobie długą przerwę, po której z grupą rozstali się perkusista Jerry Speiser i basista John Rees. Zastąpili ich muzycy sesyjni. Pozostali członkowie (Hay, Ham i Strykert) nagrali trzeci album "Two Hearts", który sprzedał się „tylko” w 500 000 egzemplarzu i osiągnął 50. miejsce na liście najlepszych albumów w USA. Chociaż na singlach wydano cztery piosenki promujące płytę: „"Everything I Need"”, „"Man With Two Hearts"”, „"Maria"” i „"Hard Luck Story"”, to tylko pierwsza z nich znalazła się na amerykańskiej liście przebojów.
Wkrótce zespół opuścił gitarzysta Ron Strykert, a zaraz po nim klawiszowiec i saksofonista Greg Ham. Jedyny pozostały z pierwotnego składu muzyk, Colin Hay, nadal koncertował z muzykami sesyjnymi.
W 1985 r. podczas koncertu Oz for Africa (który był częścią światowego programu Live Aid), grupa wykonała trzy piosenki „"Maria"”, „"Overkill"” i niewydaną wcześniej „"The Longest Night"”.
Na początku 1986 r. zespół ostatecznie się rozpadł, a Colin Hay rozpoczął pracę nad swoim pierwszym solowym albumem, "Looking for Jack".
Reaktywacja.
W roku 1996, muzycy z pierwotnego składu: Colin Hay i Greg Ham ponownie podjęli współpracę, by odbyć "tournée" po Ameryce Południowej z muzykami sesyjnymi. W czasie, gdy święcili największe sukcesy, byli bardzo popularni na tym kontynencie. W roku 1998 ukazał się koncertowy album "Brazil", zawierający nagrania z koncertów grupy w tym kraju.
W latach 1998–2000 zespół odbył światową trasę koncertową, podczas której jego skład często się zmieniał.
W 2000 roku razem z Paulem Hoganem (słynnym Krokodylem Dundeem) zagrali swój najbardziej znany utwór "Down Under" podczas ceremonii zamknięcia Olimpiady w Sydney.

</doc>
<doc id="630792" url="https://pl.wikipedia.org/wiki?curid=630792" title="Cortuluá FC">
Cortuluá FC

Corporación Club Deportivo Tuluá, zwany często Cortuluá, jest kolumbijskim klubem piłkarskim z siedzibą w mieście Tuluá. Klub założony został 16 października 1967, a mecze w domu rozgrywa na stadionie Estadio Doce de Octubre mogącym pomieścić około 16 000 widzów.
Aktualny skład.
"Stan z 16 lipca 2006"

</doc>
<doc id="630793" url="https://pl.wikipedia.org/wiki?curid=630793" title="Corporación Club Deportivo Tuluá">
Corporación Club Deportivo Tuluá



</doc>
<doc id="630801" url="https://pl.wikipedia.org/wiki?curid=630801" title="Naoko Takeuchi">
Naoko Takeuchi

 (ur. 15 marca 1967 w Kōfu) – japońska mangaka.
Życiorys.
Jej prawdziwe nazwisko to . Jej rodzice noszą imiona Kenji oraz Ikuko, a młodszy brat ma na imię Shingo – podobnie jak główna bohaterka jej mang, której rodzina była wzorowana na rodzinie autorki. Takeuchi ukończyła Kyoritsu University of Pharmacy (od 2006 Uniwersytet Keiō) i posiada stopień dyplomowanego chemika.
Naoko Takeuchi jest autorką mang takich jak „Chocolate Christmas”, „Miss Rain”, „Love Witch”. 
W Polsce najbardziej znana dzięki „Czarodziejce z Księżyca” oraz „”, wydanych przez wydawnictwo Japonica Polonica Fantastica. 
W 2011 roku, z okazji 20. rocznicy wydania pierwszej części mangi, Naoko Takeuchi, za pośrednictwem wydawnictwa Kōdansha zapowiedziała nową serię Czarodziejki z Księżyca.
Życie prywatne.
W 1999 roku wyszła za mąż za Yoshihiro Togashiego, który także jest mangaką. Para ma dwoje dzieci.

</doc>
<doc id="630804" url="https://pl.wikipedia.org/wiki?curid=630804" title="Riedhausen">
Riedhausen

Riedhausen – gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Gemeindeverwaltungsverband Altshausen.
Od 1972 gmina należy do związku gmin Altshausen.

</doc>
<doc id="630805" url="https://pl.wikipedia.org/wiki?curid=630805" title="Kosowinowe Oczko">
Kosowinowe Oczko

Kosowinowe Oczko – niewielki staw znajdujący się w Dolinie Pyszniańskiej, będącej górnym odgałęzieniem Doliny Kościeliskiej w Tatrach Zachodnich. Znajduje się w części tej doliny zwanej Siwymi Sadami, na wysokości 1527 m n.p.m. Stawek powstał w zagłębieniu terenu pomiędzy morenami dennymi. Ma rozmiar 6,5 × 2 m i głębokość 0,6 m, znajduje się wśród gęstych zarośli kosodrzewiny, na zachód od ścieżki prowadzącej na Pyszniańską Przełęcz. Jego nazwa pochodzi od gwarowej nazwy kosodrzewiny ("kosowina").
Staw znajduje się w obszarze ochrony ścisłej „Pyszna, Tomanowa, Pisana” i jest niedostępny turystycznie.

</doc>
<doc id="630806" url="https://pl.wikipedia.org/wiki?curid=630806" title="Bascanichthys">
Bascanichthys

Bascanichthys – rodzaj ryb należących do plemienia Bascanichthyini zawierającego się w podrodzinie Ophichthinae, tworzącej wraz z podrodziną Myrophinae rodzinę żmijakowatych (Ophichthyidae).
Klasyfikacja.
Gatunki zaliczane do tego rodzaju :

</doc>
<doc id="630809" url="https://pl.wikipedia.org/wiki?curid=630809" title="Antoni Madeyski">
Antoni Madeyski

Antoni Franciszek Mieczysław Madeyski herbu Poraj (ur. 16 października 1862 w Fośni Wielkiej w powiecie owruckim na Wołyniu, zm. 2 lutego 1939 w Rzymie) – polski rzeźbiarz i medalier.
Życiorys.
Antoni Madeyski w latach 1882–1886 studiował w krakowskiej Szkole Sztuk Pięknych u Izydora Jabłońskiego, Władysława Łuszczkiewicza i Walerego Gadomskiego. W latach 1886–1890 kontynuował studia w akademii wiedeńskiej w pracowniach Hermanna Helmera, Carla Kundmanna i . Lata 1893–1898 spędził w Petersburgu, studiując rzeźbę w tamtejszej akademii. Uczestniczył, odnosząc sukcesy, w dorocznych wystawach akademickich i uchodził za jednego z najbardziej płodnych rzeźbiarzy działających w tym czasie nad Newą. Pobyt Madeyskiego w Petersburgu przerywany był licznymi podróżami po ziemiach polskich, do Francji, Niemiec, Włoch.
W 1898 roku Madeyski przeniósł się na stałe do Rzymu, gdzie z przerwami mieszkał do końca życia. W Rzymie rozwinął ożywioną działalność, włączając się aktywnie w życie tamtejszej Polonii artystycznej. Jego pracownia przy via Flaminia 36 uchodziła za rodzaj salonu artystycznego oraz – ze względu na pomoc, jakiej udzielał Polakom – za „ambasadę polską” w Rzymie. W 1899 roku artysta zorganizował czytelnię polską w Antico Caffè Greco przy via Condotti. Roztoczył opiekę nad Aleksandrem Gierymskim. W 1902 współorganizował pośmiertną wystawę jego obrazów w Towarzystwie Zachęty Sztuk Pięknych (TZSP), a następnie wykonał (częściowo sam ponosząc koszty) grób z popiersiem Gierymskiego na cmentarzu Campo Verano w Rzymie.
W pierwszych latach pobytu w Rzymie Madeyski zdawał się ulegać pewnym wpływom nowych prądów, co przejawiało się we wzmożonej ekspresji kompozycji, falistości linii i miękkości modelunku jego rzeźb. Od trendów tych jednak szybko się uwolnił, pozostając pod wpływem antyku, a zwłaszcza renesansu włoskiego. Rzeźbił kompozycje statyczne, syntetyczne, nieraz wręcz chłodne w swojej hieratyczności, aczkolwiek wykonane z wielką biegłością warsztatową. Do tego typu dzieł należy monumentalne popiersie Jana Matejki ustawione w niszy na fasadzie gmachu TPSP w Krakowie (1901) oraz dwa nagrobki w katedrze wawelskiej: królowej Jadwigi (fundacji Karola Lanckorońskiego, 1902) i Władysława Warneńczyka (fundacji kardynała J. Puzyny, 1906). Monumentalne dzieła wawelskie przysporzyły Madeyskiemu sławy i spowodowały napływ zamówień z Polski, głównie od rodzin Sanguszków, Tarnowskich i Czartoryskich. Od 1903 artysta parokrotnie i przez dłuższe okresy gościł w Gumniskach w rezydencji Sanguszków. W 1914 Madeyski przeniósł się Francji (Biarritz, Pau). Od 1918 mieszkał w Paryżu, pracując w Urzędzie Polskim ds. cywilnych przy Komitecie Narodowym Polskim oraz w działającym przy nim biurze werbunkowym. Jakiś czas po rozwiązaniu komitetu powrócił do Rzymu.
W międzywojniu Madeyski wykonał m.in.: epitafium Władysława Czartoryskiego (w katedrze wawelskiej), relief z wizerunkiem Stefana Batorego (dla zamku wawelskiego, 1903), pomnik Maurycego Drużbackiego (w kościele Piotra i Pawła, odlany w Rzymie w 1912).
W uznaniu zasług dla Krakowa w 1908 roku uhonorowano go Krzyżem Kawalerskim Orderu Franciszka Józefa. W 1925 roku Madeyski otrzymał II nagrodę w konkursie rozpisanym przez Państwową Mennicę w Warszawie na polskie złote monety. Nagrodzony projekt z symbolicznym wizerunkiem Polonii zrealizowany został na rewersie srebrnych monet dwu-, pięcio- i dziesięciozłotowych, będących w obiegu od 1932 roku. Z okazji 50-lecia działalności twórczej Madeyskiego, TZSP zorganizowało w 1935 roku wystawę jubileuszową jego prac. Oprócz rzeźb eksponowano wówczas obrazy olejne, akwarele, rysunki oraz fotografie. Wystawa jubileuszowa spowodowała zainteresowanie krytyki twórczością Madeyskiego, która podsumowywała dotychczasowy dorobek artysty. Wyrażano wielkie uznanie dla erudycji historycznej Madeyskiego i solidnego warsztatu akademickiego oraz wielkiej dbałości o poprawność zewnętrznego ujęcia i umiar wewnętrznej ekspresji (Wacław Husarski, 1939). W 1936 znalazł się we władzach Koła Artystów Polskich „Kapitol”.
Zmarł w Rzymie na atak serca. Został pochowany tamże na cmentarzu Campo Verano.

</doc>
<doc id="630810" url="https://pl.wikipedia.org/wiki?curid=630810" title="Autostrada D35 (Czechy)">
Autostrada D35 (Czechy)

Autostrada D35 () – autostrada w Czechach w ciągu trasy europejskiej E442. Jej fragment między miastami Ołomuniec i Lipník nad Bečvou biegnie w ciągu trasy europejskiej E462. Jej planowana długość to 173,95 km.
Do końca 2015 roku istniała jako droga ekspresowa R35 () i obejmowała także odcinek Liberec – Turnov. Od 1 stycznia 2016 roku odcinek Sedlice – Lipník nad Bečvou został zaliczony do autostrad, a istniejący odcinek Liberec – Turnov zakwalifikowano jako drogę dla pojazdów samochodowych.

</doc>
<doc id="630811" url="https://pl.wikipedia.org/wiki?curid=630811" title="Telecom Italia Mobile">
Telecom Italia Mobile

TIM – włoski operator telefonii komórkowej. Siedziba znajduje się w Mediolanie, natomiast dyrekcja generalna w Rzymie. Operuje w Brazylii i Włoszech, gdzie ma ponad 30-procentowy udział w rynku (według danych na 31 marca 2014 r.), będąc tym samym największym operatorem komórkowym w tym kraju.
TIM jest oddziałem Telecom Italia, jednego z największych włoskich operatorów telekomunikacyjnych.
Sieć TIM działa w standardach GSM, EDGE, UMTS i HSDPA.

</doc>
<doc id="630813" url="https://pl.wikipedia.org/wiki?curid=630813" title="Krowiak podwinięty">
Krowiak podwinięty

Krowiak podwinięty ("Paxillus involutus" (Batsch) Fr.) – gatunek grzybów trujących z rodziny krowiakowatych ("Paxillaceae").
Systematyka i nazewnictwo.
Pozycja w klasyfikacji według Index Fungorum: "Paxillus, Paxillaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1786 r. August Johann Georg Karl Batsch nadając mu nazwę "Agaricus involutus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Paxillus". Niektóre synonimy:
Nazwę polską podała Alina Skirgiełło w 1960 r. W polskim piśmiennictwie mykologicznym gatunek ten opisywany był też pod nazwami: bydlęca gęba, krowia gęba, krowia warga, krówka, pieczeń, świnka pospolita, tłuszcz, tłustocha, gwożdziak podwinięty, olszówka. Ma wiele regionalnych nazw, m.in.: olszówka, podolszówka, olchówka, krowia gęba, krowiak, krówka, świnka.
Morfologia.
Średnica dochodzi do 13 cm. U młodych egzemplarzy jest łagodnie łukowaty z wyraźnie podwiniętym brzegiem, później płaski lub nieco wklęsły, ale nadal z podwiniętym brzegiem. Barwa żółtobrązowa, oliwkowa, ochrowobrązowa, czerwonobrązowa. Młode okazy mają kapelusz delikatnie pilśniowy, później staje się łysy. Po uszkodzeniu skorka kapelusza jest ciemnobrązowo cętkowana. Podczas suchej pogody kapelusz jest suchy i błyszczący, podczas wilgotnej staje się bardzo śliski.
Cienkie, gęste i wyraźnie schodzące na trzon. U młodych grzybów pofałdowane. Są barwy żółtawej lub rdzawej, po uszkodzeniu brązowieją.
Wysokość 3–7 cm, grubość 1–2 cm. Jest walcowaty, gruby, pełny, nagi i nieraz zwężony w dolnej części. Barwa zbliżona do barwy kapelusza, zwykle nieco jaśniejsza. Po uszkodzeniu brązowieje.
Żółty, żółtawobiały lub bladoochrowy, początkowo twardy, później miękki, po przecięciu grzyba zmienia zabarwienie na czerwonobrązowe lub rdzawobrązowe, smak lekko kwaśny, zapach mało intensywny
Ochrowobrązowy. Zarodniki elipsoidalne, gładkie, o rozmiarach 8-18 × 4,5-6 µm.
Występowanie.
Występuje na całej półkuli północnej na obszarach o klimacie umiarkowanym. W Europie jest pospolity. Pojawia się jesienią i latem we wszystkich typach lasu. Rośnie pod różnymi gatunkami drzew, jak np. brzoza, dąb, olsza, sosna, świerk. Zwykle występuje gromadnie.
Znaczenie.
Grzyb trujący. Przez bardzo długi czas był uznawany za cenny grzyb jadalny i często zbierany ze względu na dobry smak, dużą wydajność i łatwość w rozpoznaniu. Jako jadalny wymieniany był w atlasach grzybów. Bardzo długo, bo aż do lat 70. i 80. XX wieku uznany był za jadalny lub warunkowo jadalny. Dla większości ludzi gatunek ten rzeczywiście był nieszkodliwy. Jednakże u niektórych ludzi po jego spożyciu pojawiły się przypadki silnych zatruć. Zawarta w krowiaku substancja chemiczna w niektórych przypadkach powoduje śmiertelną reakcję układu odpornościowego człowieka, polegającą na tym, że organizm zaczyna wytwarzać przeciwciała przeciwko własnym krwinkom. Sklejone krwinki blokują przepływ krwi w ważnych dla życia narządach. W związku z tymi przypadkami obecnie krowiaka podwiniętego uważa się za gatunek trujący. Mimo to w wielu krajach świata (np. w Europie Wschodniej) jest on nadal zbierany i spożywany. Za grzyb jadalny uważany był również w Polsce przed II wojną światową.
Śmiertelnie zatruł się posiłkiem przygotowanym z krowiaka podwiniętego m.in. mykolog Julius Schäffer.
Gatunki podobne.
Podobny jest krowiak olszowy ("Paxillus filamentosus"). Ma łuskowaty kapelusz i rośnie tylko pod olchami.

</doc>
<doc id="630815" url="https://pl.wikipedia.org/wiki?curid=630815" title="Węgorze robaki">
Węgorze robaki



</doc>
<doc id="630817" url="https://pl.wikipedia.org/wiki?curid=630817" title="Węgorze węże">
Węgorze węże



</doc>
<doc id="630818" url="https://pl.wikipedia.org/wiki?curid=630818" title="Emily Blunt">
Emily Blunt

Emily Olivia Leah Blunt (ur. 23 lutego 1983 w Londynie) – brytyjska aktorka. Zdobywczyni licznych nagród, w tym Złotego Globu za rolę Natashy w filmie "Gideon’s Daughter". Wielokrotnie nominowana m.in. przez Brytyjską Akademię Sztuk Filmowych i Telewizyjnych.
Od 2010 roku żona aktora oraz reżysera Johna Krasinskiego. Matka dwójki dzieci: Hazel Krasinski, Violet Krasinski.
Zadebiutowała w 2001 roku rolą w przedstawieniu "The Royal Family" w Haymarket Theatre.
Życie prywatne.
Urodziła się w Wandsworth, w Londynie. Drugie z czwórki dzieci adwokata Olivera Blunta i jego żony Joanny, nauczycielki oraz byłej aktorki. Ma dwie siostry: Felicity i Susannah – oraz brata Sebastiana. Jej stryjem jest Crispin Blunt, członek Izby Gmin z ramienia Partii Konserwatywnej z okręgu Reigate.
Pomiędzy 7. a 14. rokiem życia borykała się z jąkaniem. Aktorstwo miało jej pomóc przezwyciężyć ten problem. W wieku 16 lat dostała się do Hurtwood House w Dorking – prywatnej uczelni, znanej z artystycznego programu nauczania. To tam został odkryty jej talent. W 2000 roku zagrała rolę Maddy w musicalu "Bliss," granym podczas Edinburgh Festival Fringe"."
W latach 2005–2008 była w związku z kanadyjskim piosenkarzem Michaelem Bublém. Para poznała się na backstage’u podczas gali organizowanej przez australijską telewizję, Logie Awards w Melbourne. Zanim się rozstali, dzielili razem dom w Vancouver.
W listopadzie 2008 roku Blunt zaczęła się spotykać z aktorem Johnem Krasinskim. Rok później para się zaręczyła i wzięła ślub 10 lipca 2010 roku w Como, we Włoszech. W 2014 roku na świat przyszła ich pierwsza córka, Hazel. Dwa lata później druga, Violet.
W sierpniu 2015 roku przyznano jej obywatelstwo amerykańskie. Od tego czasu posiada dwa paszporty.
Kariera.
W 2001 roku wystąpiła w sztuce "The Royal Family" wystawianej w West Endzie; u boku Emily grała Judi Dench. W kinie debiutowała rolą w filmie "Boudica" u boku Alex Kingston. Następnie wystąpiła w filmie telewizyjnym "Krwawy tyran – Henryk VIII", gdzie wcieliła się w postać Katarzyny Howard.
W 2004 roku wystąpiła w filmie w reżyserii Pawła Pawlikowskiego "Lato miłości" wraz z aktorką Natalie Press; film opowiada historię oszustwa i miłości lesbijskiej na angielskiej wsi. Blunt za rolę otrzymała nominację do nagrody BIFA.
W 2005 roku zagrała w filmie telewizyjnym "Gideon’s Daughter" u boku Billa Nighy i Mirandy Richardson. Za rolę w tym filmie Blunt otrzymała Złoty Glob dla najlepszej aktorki drugoplanowej w serialu, miniserialu lub filmie telewizyjnym.
W 2006 roku Emily wystąpiła u boku Meryl Streep i Anne Hathaway w ekranizacji książki Lauren Weisberger − filmie "Diabeł ubiera się u Prady". Rola Emily Charlton, pierwszej asystentki bezwzględnej Mirandy Priestly, przyniosła Blunt popularność wśród widzów i uznanie krytyki. Blunt została nominowana do Złotego Globu i nagrody BAFTA. Anne Hathaway i Emily Blunt wręczały nagrodę za najlepsze kostiumy podczas 79. ceremonii wręczenia Oscarów w 2007 roku.
Rolę w filmie "Modliszka" otrzymała po tym, jak Susan Sarandon obejrzała film "Lato miłości" i zachwyciła się grą Blunt. Sarandon wymusiła obsadzenie Blunt w filmie u swojego boku. W 2007 roku Blunt zagrała w filmie "Wojna Charliego Wilsona" u boku Toma Hanksa, Julii Roberts i Philipa Seymoura Hoffmana.
W 2009 roku wystąpiła w roli Królowej Wiktorii w filmie "Młoda Wiktoria" u boku Ruperta Frienda i Mirandy Richardson. W 2009 wystąpiła również w niezależnym filmie "I wszystko lśni" u boku Amy Adams i Alana Arkina. Za rolę w tych dwóch filmach Blunt została nominowana do nagrody Satelita w dwóch kategoriach.
Za rolę w filmie "Młoda Wiktoria" otrzymała nominację dla najlepszej aktorki w filmie dramatycznym do Złotego Globu za rok 2009.
W 2010 zagrała w superprodukcji "Wilkołak" u boku Benicia del Toro, Anthony’ego Hopkinsa i Hugona Weavinga. W 2014 roku zagrała główną rolę żeńską w "Na skraju jutra" u boku Toma Cruise'a.

</doc>
<doc id="630821" url="https://pl.wikipedia.org/wiki?curid=630821" title="Madeyscy herbu Poraj">
Madeyscy herbu Poraj

Madeyscy – polski ród szlachecki herbu Poraj.

</doc>
<doc id="630828" url="https://pl.wikipedia.org/wiki?curid=630828" title="Barcs">
Barcs

Barcs – miasto powiatowe leżące w południowo-zachodnich Węgrzech, w komitacie Somogy na granicy chorwacko-węgierskiej. Przez miasto przepływa rzeka Drawa.

</doc>
<doc id="630830" url="https://pl.wikipedia.org/wiki?curid=630830" title="Movistar">
Movistar

Movistar – operator telefonii komórkowej. Operuje w Hiszpanii i wielu krajach Ameryki Łacińskiej.

</doc>
<doc id="630831" url="https://pl.wikipedia.org/wiki?curid=630831" title="Dodawanie Minkowskiego">
Dodawanie Minkowskiego

Dodawanie Minkowskiego – działanie określone na rodzinie wszystkich (niepustych) podzbiorów danej przestrzeni liniowej formula_1 wzorem
Powyższa definicja ma sens dla dowolnego zbioru formula_1 z określonym działaniem formula_4 (np. formula_5 może być grupą, zob. iloczyn kompleksowy), jednakże najczęściej jest ono rozpatrywane w kontekście przestrzeni liniowych. Wynik dodawania Minkowskiego nazywany jest sumą Minkowskiego.
Gdy formula_6 jest dowolnym elementem przestrzeni formula_1 oraz formula_8 jest jej podzbiorem, to stosuje się oznaczenia
Własności.
Nierówność Brunna-Minkowskiego.
Jeżeli formula_19 oznacza miarę Lebesgue’a w przestrzeni formula_20 oraz formula_8 i formula_22 są zbiorami wypukłymi w formula_23 to
Powyższa nierówność nazywana jest nierównością Brunna-Minkowskiego. Nierówność ta jest górnym ograniczeniem "objętości" sumy dwóch zbiorów mierzalnych w przestrzeni euklidesowej.
Przykład.
Dla podzbiorów płaszczyzny
ich sumą Minkowskiego jest zbiór
Jeżeli formula_8 i formula_22 są trójkątami równoramiennymi (które są wypukłe), to ich sumą Minkowskiego jest sześciokąt wypukły, o którym można powiedzieć, iż powstał z przesuwania formula_8 wzdłuż krawędzi formula_31 jak na rys. 3-4.

</doc>
<doc id="630835" url="https://pl.wikipedia.org/wiki?curid=630835" title="Wasyl Spasow">
Wasyl Spasow



</doc>
<doc id="630841" url="https://pl.wikipedia.org/wiki?curid=630841" title="CA Banfield">
CA Banfield

Club Atlético Banfield jest klubem piłkarskim z wioski Banfield będącej częścią zespołu miejskiego (aglomeracji) Buenos Aires, 14 km na południe od stolicy Argentyny w granicach administracyjnych. Klub założony został w roku 1896 i został nazwany na cześć Edwarda Banfielda, kierownika kompanii kolejowej Gran Ferrocarril Sur.
Klub zwany jest także "El Talardo" (wiertło), odkąd w roku 1930 gazeta "El Pampero" stwierdziła, że napastnicy drużyny Banfield "przewiercają się" przez obronę rywali.
Osiągnięcia.
Era amatorska.
Zwycięzcy Copa de Honor mieli grać w międzynarodowym pucharze organizowanym przez firmę Cousenier (producent napojów alkoholowych), która była fundatorem pucharu. W pucharze grać mieli członkowie ligi urugwajskiej, reprezentanci argentyńskiego związku piłkarskiego i piłkarskiej ligi Rosario. Finał miał odbyć się w Montevideo. Banfield zrezygnował z występu w meczu finałowym.
Era profesjonalna.
Primera división argentina - pierwsza liga Argentyny
Primera B Nacional Argentina - druga liga Argentyny
Kluby - filie.
- Według argentyńskich prowincji

</doc>
<doc id="630842" url="https://pl.wikipedia.org/wiki?curid=630842" title="Primera división argentina">
Primera división argentina



</doc>
<doc id="630843" url="https://pl.wikipedia.org/wiki?curid=630843" title="Wasił Spasow (piłkarz)">
Wasił Spasow (piłkarz)

Wasił Spasow (ur. 30 grudnia 1919 w Sofii, zm. 16 listopada 1996) – bułgarski piłkarz i trener piłkarski.
Kariera sportowa.
Niemal przez całą piłkarską karierę związany był z Lewskim Sofia, w którego barwach od 1941 do 1953 roku wystąpił w 133 meczach, w których strzelił 43 bramki. Zdobył z nim sześć tytułów mistrza kraju (1942, 1946, 1947, 1949, 1950 i 1953) oraz pięć razy wygrywał rozgrywki o Puchar Armii Sowieckiej (1942, 1946, 1947, 1949, 1950). W reprezentacji Bułgarii rozegrał 17 meczów.
Po zakończeniu kariery piłkarskiej rozpoczął pracę szkoleniową. Trzykrotnie był opiekunem piłkarzy Lewskiego. Zdobył z nimi mistrzostwo (1977) i wicemistrzostwo kraju (1969) oraz Puchar Armii Sowieckiej (1977). Ponadto pracował w Botewie Płowdiw (1969–1970), a w latach 1970–1972 pełnił obowiązki selekcjonera drużyny narodowej.
W sezonie 1990–1991 był prezesem Lewskiego Sofia.

</doc>
<doc id="630852" url="https://pl.wikipedia.org/wiki?curid=630852" title="Lato miłości (film 2004)">
Lato miłości (film 2004)

Lato miłości (ang. "My Summer of Love") – brytyjski dramat filmowy o tematyce LGBT z 2004 roku w reżyserii Pawła Pawlikowskiego.
Fabuła.
Mona, 16-letnia dziewczyna mieszkająca w małym angielskim miasteczku, ma starszego brata neofitę, który zamienia swój pub w salę spotkań modlitewnych. Tamsin, mieszkająca w pobliżu nastolatka, jest córką aktorki i zdradzającego ją biznesmena, którzy poświęcają córce niewiele uwagi. Kiedy Mona i Tamsin poznają się, natychmiast zakochują się w sobie. Wkrótce jednak odkrywają, że w tak małym mieście nie jest łatwo utrzymać ich rodzący się romans w tajemnicy.
Produkcja.
Reżyserem filmu był mieszkający w Wielkiej Brytanii polski filmowiec Paweł Pawlikowski, pionier w dziedzinie kina realizmu społecznego, które od czasu filmu "Ostatnie wyjście" z 2000 roku stało się dominującą odmianą kina brytyjskiego.
Naśladując twórczość Mike’a Leigh, Pawlikowski na planie improwizował. Metodę reżysera reporter „The Guardiana” opisywał następująco: „Nie obnosi się ze swoim ciężarem ani nie upokarza obsady: po prostu spokojnie odmawia zmiany zdania, bez względu na to, czy aktor czuje się przez to niekomfortowo, czy ekipa jest podenerwowana”.
Odbiór.
"Lato miłości" spotkało się z pozytywnym odbiorem krytyków. Zdaniem Braina Dillarda z portalu AllMovie „film łączy wzruszający romans z ostrym dowcipem, a uważną antropologię społeczną z przepięknymi, słonecznymi obrazami. W rezultacie powstał obraz tak doskonale wyważony, że niesie w sobie radość i ciężar prawdziwego życia”. A.O. Scott w recenzji dla „The New York Timesa” pisał, że Pawlikowski „oddaje pełną marzeń intensywność ich związku z urzekającym liryzmem. Jego długie ujęcia, silne zbliżenia i nagłe zmiany perspektywy wprowadzają widza w prywatny, erotyczny i trochę przerażający świat”. Z większym sceptycyzmem film traktował Roger Ebert: „Z «Variety» dowiaduję się, że scenariusz inspirowany jest powieścią Helen Cross, w której pojawia się strajk górników i kilka morderstw. Tego wszystkiego tutaj brakuje, a pozostało leniwe lato intensywnego, niepewnego romansu; to nie jest film o dojrzewaniu, ale o byciu w sile wieku”.

</doc>
<doc id="630854" url="https://pl.wikipedia.org/wiki?curid=630854" title="Like a Stone">
Like a Stone

„Like a Stone” – singel amerykańskiej grupy rockowej Audioslave z albumu o tej samej nazwie. Piosenka oparta jest na prostym riffie gitarowym i solówkach Toma Morello.

</doc>
<doc id="630855" url="https://pl.wikipedia.org/wiki?curid=630855" title="Alexandra Vandernoot">
Alexandra Vandernoot

Alexandra Vandernoot (ur. 19 września 1965 w Uccle) – belgijska aktorka.
Występowała w wielu filmach francuskich. Najbardziej znana jest jednak z roli w serialu telewizyjnym "Nieśmiertelny", gdzie wcieliła się w postać Tessy Noël, dziewczyny Duncana MacLeoda. Pojawiała się od pierwszego odcinka aż po 3 odcinek drugiej serii, w którym według scenariusza Tessa ginie. Powróciła do grania w serialu pod koniec jego drugiej serii odcinków, grając „kobietę podobną do Tessy”.
Alexandra Vandernoot ma dwójkę dzieci z Bernardem Uzanem.

</doc>
<doc id="630857" url="https://pl.wikipedia.org/wiki?curid=630857" title="Dietrich Fischer-Dieskau">
Dietrich Fischer-Dieskau

Dietrich Fischer-Dieskau (ur. 28 maja 1925 w Berlinie, zm. 18 maja 2012 w Berg) – niemiecki śpiewak (baryton). Uznawany za jednego z największych interpretatorów pieśni w XX wieku. Uznany wykonawca m.in. cykli Franza Schuberta oraz kantat J.S. Bacha. Przywiązywał ogromną uwagę dla tekstu (np. role w operach Mozarta interpretował zupełnie inaczej niż większość wykonawców). Wielu kompozytorów dedykowało mu swoje utwory, m.in. Benjamin Britten, Karl Amadeus Hartmann i Witold Lutosławski.
W 1992 zakończył karierę jako śpiewak i zaczął dyrygować.
W 1975 został laureatem duńskiej Nagrody Fundacji Muzycznej Léonie Sonning.
W 2005 otrzymał nagrodę Polar Music Prize przyznawaną w Szwecji za wybitne osiągnięcia w dziedzinie muzyki. Doctor honoris causa Uniwersytetu Oksfordzkiego, Uniwersytetu w Heidelbergu, Uniwersytetu Yale i Sorbony.

</doc>
<doc id="630858" url="https://pl.wikipedia.org/wiki?curid=630858" title="Władysław Studnicki">
Władysław Studnicki

Władysław Studnicki-Gizbert (ur. 15 listopada 1867 w Dyneburgu, zm. 10 stycznia 1953 w Londynie) – polski polityk i publicysta, członek tymczasowego zarządu Polskiego Skarbu Wojskowego w 1912, od września 1939 zwolennik kolaboracji Polski z III Rzeszą.
Brat Wacława, archiwisty wileńskiego.
Życiorys.
Przed 1918.
W młodości uczęszczał do Gimnazjum w Dyneburgu. Od 1887 był studentem Szkoły Handlowej Leopolda Kronenberga. W 1888 był jednym z założycieli II Proletariatu, za działalność socjalistyczną aresztowany jesienią 1888 po ośmiu miesiącach śledztwa zesłany na Syberię. Po powrocie z zesłania w 1896 zamieszkał w Petersburgu, a wkrótce potem w Warszawie. W 1897 wyjechał razem z bratem, Wacławem do Wiednia, a następnie osiadł w Heidelbergu. Działał w Związku Zagranicznych Socjalistów Polskich i był członkiem jego władz, tzw. Centralizacji, publikował także w emigracyjnej prasie socjalistycznej, m.in. „Przedświcie”. Stopniowo jednak oddalał się od ruchu socjalistycznego w stronę poglądów bardziej narodowych. W 1901 zamieszkał w Galicji i został najpierw członkiem tamtejszego Stronnictwa Ludowego, a 1902 Stronnictwa Narodowo-Demokratycznego. W 1903 założył we Lwowie „Tygodnik Lwowski”.
W 1904 wydał zbiór swojej publicystyki "Od socjalizmu do nacjonalizmu", gdzie przedstawił przyczyny zmiany swoich poglądów. Ostatecznie rozstał się jednak z ruchem nacjonalistycznym wobec różnic w stosunku do Rosji. W latach 1905–1910 mieszkał głównie w Warszawie, był aktywnym publicystą, będącym w opozycji do prorosyjskiej polityki Romana Dmowskiego. W latach 1906–1908 wykładał ekonomię polityczną na Wydziale Humanistycznym Towarzystwa Kursów Naukowych w Warszawie. W 1910 wydał "Sprawę polską", w której głosił potrzebę odbudowy niepodległej Polski w oparciu o państwa centralne. Wysunął wówczas koncepcję tzw. trializmu, czyli poszerzenia austro-węgierskiej unii realnej o trzeci człon, którym miało być odbudowane państwo polskie. Był zwolennikiem rozbicia Rosji, która zajęła 80% terytorium I Rzeczypospolitej (w granicach z 1772). W ostatnim okresie przed wybuchem I wojny światowej był działaczem Polskiego Skarbu Wojskowego i Komisji Skonfederowanych Stronnictw Niepodległościowych, czynił kroki na rzecz stworzenia politycznej nadbudowy dla polskich organizacji paramilitarnych. Do idei tej, w 1912 r., starał się przekonać płk. Tadeusza Rozwadowskiego w późniejszym czasie jedynego generała Polaka w służbie austriackiej, który nawiązał kontakty z polskim ruchem strzeleckim. Członek Wydziału Finansowego Komisji Tymczasowej Skonfederowanych Stronnictw Niepodległościowych. Po klęskach armii austro-węgierskiej jesienią 1914 stał się jednym z najwybitniejszych przedstawicieli orientacji proniemieckiej. 10 maja 1916 spotkał się z generał-gubernatorem Hansem von Beselerem, któremu przedłożył projekt powołania niepodległej Polski, ze wschodnią granicą na Dźwinie i Berezynie, z zachowaniem zachodniej granicy Kongresówki z Niemcami z 1815. 21 lipca 1916 założył Klub Państwowców Polskich. Nazywany był jednym ze współautorów aktu 5 listopada, który obiecywał utworzenie państwa polskiego. W grudniu 1916 wszedł do 25-osobowej Tymczasowej Rady Stanu dzięki poparciu okupacyjnych władz niemieckich, został z niej wykluczony w sierpniu 1917. Do końca wojny popierał ekspansję przyszłego państwa polskiego na wschód w sojuszu z Niemcami. W 1918 był zaangażowany w rozmowy o obsadzeniu tronu polskiego przez księcia saskiego Christiana. Mianowany członkiem Rady Stanu w 1918 roku.
II Rzeczpospolita.
W II Rzeczypospolitej pracował jako naczelnik Wydziału Statystycznego Cywilnego Zarządu Ziem Wschodnich (1919–1921), konsultant w Ministerstwie Przemysłu i Handlu (1922–1926), konsultant w Ministerstwie Spraw Zagranicznych (1928–1930), wykładowca w Instytucie Nauk Handlowo-Gospodarczych w Wilnie (1930–1934). Przede wszystkim jednak był aktywnym publicystą, autorem wielu książek i artykułów prasowych, poświęconych m.in. współpracy polsko-niemieckiej, krajom bałtyckim, m.in. w 1935 opublikował książkę "System Polityczny Europy a Polska", w której postulował stworzenie bloku państw środkowoeuropejskich opartego o Polskę i Niemcy. W 1935 i 1938 kandydował bez powodzenia w wyborach do Sejmu RP.
Jego książka "Sprawa polsko-żydowska" przedstawiała polskich Żydów jako „pasożyty na zdrowej gałęzi polskiego drzewa” i proponowała stopniowe wysiedlanie polskich Żydów w liczbie stu tysięcy na rok. Postulował również stworzenie polskiego protektoratu w Palestynie, do którego mieliby przeprowadzać się wysiedleni polscy Żydzi.
W 1924 roku poślubił Alinę Brylińską, lektorkę języka angielskiego na Uniwersytecie Wileńskim. W momencie ślubu Studnicki miał 57 lat, a jego żona 38. W roku 1926 urodził się ich jedyny syn, Konrad.
1 lipca 1928 został wybrany członkiem komisji rewizyjnej założonego wówczas Związku Sybiraków. W 1938 wydał książkę "Kwestia Czechosłowacji a Racja Stanu Polski".
W 1936 roku został zaproszony na zjazd NSDAP w Norymberdze przez Rudolfa Hessa. Studnicki miał wtedy okazję spotkać się z Hitlerem i odbyć kilkugodzinną rozmowę z Joachimem von Ribbentropem.
W związku z dynamiką wydarzeń międzynarodowych (wkroczenie wojsk niemieckich do Czech, otoczenie Słowacji niemieckim protektoratem oraz aneksja Kłajpedy przez Niemcy) Studnicki nawoływał do spokoju, pomimo podkreślania, że Niemcy popełniły w ten sposób błąd polityczny i mogą zrazić w ten sposób do siebie resztę państw Europy Środkowo-Wschodniej i wepchnąć je w „angielską pułapkę”. 13 kwietnia wysłał list do ministra Józefa Becka, w którym przekonywał o tym, że związanie się z Wielką Brytanią będzie miało dla Polski fatalne konsekwencje. Zapewniał w nim ministra Becka, ze:
"Uchronienie Polski przed samobójczym uczestnictwem w wojnie historia poczytywać będzie Panu, Panie Ministrze, za zasługę".
W czerwcu 1939 w związku z obawami o kurs przyjętej przed rząd Rzeczypospolitej polityki zagranicznej Studnicki wydał "Wobec nadchodzącej drugiej wojny światowej", w której prognozował m.in. izolowaną wojnę Polski z Niemcami i niewykonanie zobowiązań sojuszniczych wobec RP przez Wielką Brytanię i Francję. Jednocześnie apelował o nawiązanie porozumienia z Niemcami polegającego na zachowaniu zbrojnej neutralności w przypadku wojny Niemiec z Francją i Wielką Brytanią, która miałaby polegać przede wszystkim na nieprzepuszczeniu ewentualnych wojsk sowieckich idących na pomoc aliantom zachodnim. Wskazywał w niej na nieprzygotowanie do wojny zarówno Francji, jak i Wielkiej Brytanii, a wojnę z Niemcami uważał za niebezpieczną z powodu ryzyka ataku Związku Sowieckiego oraz okoliczności geograficznych (wojna pozycyjna na zachodzie, manewrowa na wschodzie, co nawet przy neutralności ZSRR będzie oznaczało okupację niemiecką części terytorium Polski, a najpewniej przegraną z powodu odcięcia Śląska – głównego rejonu poboru mocy, produkcji wojennej etc).
Książka została pozbawiona debitu w Polsce, a jej nakład skonfiskowany w dniu, gdy książki były drukowane w drukarni. Jako protest Studnicki napisał list do ministra Józefa Becka z prośbą, aby ten raczył książkę przeczytać i cofnąć konfiskatę. Gdy to nie przyniosło efektu, Studnicki zdecydował się zaskarżyć sprawę w sądzie. W trakcie procesu bronił każdego argumentu użytego w swojej książce przed wyimaginowanymi zarzutami pod którymi została dokonana konfiskata. Po latach Studnicki zapisał w pamiętniku:
"Polska jest niepodległa, lecz dla zachowania swej niepodległości winna być wolna, winna korzystać ze swobody dyskusji, w sprawach zasadniczych, w sprawach polityki zagranicznej. Gdy mówiłem o niebezpieczeństwie sowieckim, o losie ziem wschodnich w razie wojny, a co za tem idzie o opanowaniu ich przez Sowiety, nie wytrzymały mi nerwy. Rozpłakałem się. Wiem, że moja mowa sprawiła duże wrażenie, prokurator nie przytaczał żadnych argumentów contra, tylko twierdził, że podtrzymuje konfiskatę".
Po latach sędzia prowadzący sprawę wyznał, że polecenie konfiskaty było bezpośrednim nakazem premiera i miał on w związku z tym związane ręce.
Sierpień 1939 roku Studnicki spędził w Rabce, dokąd pojechał, aby odwiedzić swojego syna Konrada. Po latach zapisał, że był to najcięższy okres w jego życiu, gdy słuchał maszerujących oddziałów idących nad granicę.
II wojna światowa.
23 listopada 1939 skierował do władz III Rzeszy "Memoriał w sprawie odtworzenia Armii Polskiej i w sprawie nadchodzącej wojny niemiecko-sowieckiej", w którym postulował odtworzenie Wojska Polskiego, które w sojuszu z Wehrmachtem miało walczyć w wojnie przeciwko Związkowi Radzieckiemu.
20 stycznia 1940 napisał w Warszawie i wystosował "Memoriał dla Rządu Niemieckiego w sprawie polityki okupacyjnej w Polsce", w którym protestował przeciwko nazistowskim metodom terroru i oskarżał niemieckie władze o popełnianie zbrodni w Polsce. Wyjechał do Berlina i z memoriałem dotarł do Goebbelsa. Jednak został aresztowany przez Gestapo, po czym internowany w sanatorium w . Zwolniono go po klęsce Francji. W sierpniu 1940 powrócił do Warszawy, utrzymywał kontakty z władzami okupacyjnymi, które wykorzystywał także do krytyki działań niemieckich wobec Polaków oraz do interwencji, niejednokrotnie skutecznych, w sprawach osób uwięzionych. 10 lipca 1941 ponownie aresztowany przez Gestapo; uwięziony na Pawiaku. Został zwolniony w wyniku interwencji Maurycego Stanisława Potockiego 15 sierpnia 1942. W dalszym ciągu propagował ideę polsko-niemieckiej współpracy politycznej i wojskowej. W lipcu 1944 wyjechał na Węgry, następnie do Austrii, gdzie wciąż apelował do władz hitlerowskich o mobilizację Polaków i ich zwolnienie z obozów koncentracyjnych.
W 1945 zamieszkał w Rzymie, a pod koniec 1946 w Londynie. Izolowany w środowiskach emigracyjnych z uwagi na bezkompromisowość w głoszeniu niepopularnych poglądów, co pogłębiła jeszcze decyzja o zgłoszeniu się na świadka obrony w procesie feldmarszałka Ericha von Mansteina (1948), nie doszło jednak do wezwania go na salę rozpraw.
Po wojnie.
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek. Przed śmiercią opublikował wspomnienia z okresu II wojny światowej "Tragiczne Manowce," gdzie próbował wyjaśnić swoje proniemieckie stanowisko, jakie zajmował przed wojną.
Władysław Studnicki zostały pochowany 17 stycznia 1953 roku na rzymskokatolickim cmentarzu w Kensal Green, w północno-zachodnim Londynie (numer grobu 89 GK).

</doc>
<doc id="630860" url="https://pl.wikipedia.org/wiki?curid=630860" title="II Liceum Ogólnokształcące im. Emilii Plater w Sosnowcu">
II Liceum Ogólnokształcące im. Emilii Plater w Sosnowcu

Uniwersyteckie II Liceum Ogólnokształcące z Oddziałami Dwujęzycznymi im. Emilii Plater w Sosnowcu – liceum ogólnokształcące w Sosnowcu.
Historia.
Początki szkoły datuje się na 1907 rok, kiedy kurator Warszawskiego Okręgu Naukowego pozwolił Walentynie Mojkowskiej na założenie 7-klasowej pensji dla dziewcząt z programem żeńskich gimnazjów. Siedziba szkoły znajdowała się wtedy w budynku położonym w ścisłym centrum Sosnowca przy ulicy Modrzejowskiej 22. Kierownictwo szkoły objęła Józefa Siwik z Warszawy. Nauka przedmiotów odbywała się w języku polskim, za wyjątkiem zajęć z języka rosyjskiego, historii i geografii Rosji. W roku szkolnym 1907/1908 do placówki uczęszczało 139 uczennic.
W 1910 szkołę przejęła Józefa Siwikowa i nazwała ją prywatną szkołą handlową. W 1910 szkoła przeniosła się do nowego budynku przy ulicy Fabrycznej 7 (dziś ul. St. Małachowskiego 5).
W roku szkolnym 1917/1918 szkołę uspołeczniono. Stała się wówczas ośmioklasowym Gimnazjum Polskiej Macierzy Szkolnej. Jesienią 1918 drużyna harcerska działająca w szkole obiera imię Emilii Plater, które 3 lata później przejmie również szkoła. W 1934 po odejściu J. Siwikowej dyrekcję placówki w Zagłębiu obejmuje Janina Strączyńska.
1 października 1934 szkoła przenosi się do budynku przy ul. Parkowej 1, gdzie ma siedzibę do dziś. W roku szkolnym 1956/1957 zgodnie z nowymi trendami pedagogicznymi szkoła przekształcona została w placówkę koedukacyjną.
Zarządzeniem Ministra Wyznań Religijnych i Oświecenia Publicznego z 1937 zostało utworzone „III Państwowe Liceum i Gimnazjum im. Emilii Plater w Sosnowcu” (państwowa szkoła średnia ogólnokształcąca, złożona z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter żeński, a wydział liceum ogólnokształcącego był prowadzony w typie humanistycznym i przyrodniczym. Pod koniec lat 30. szkoła funkcjonowała pod adresem ulicy Wawel 1.
Współczesność.
Według rankingu liceów ogólnokształcących serwisu "Perspektywy.pl" na rok 2010 szkoła zajmowała drugie miejsce w Sosnowcu (po IV LO im. S. Staszica), siedemnaste w województwie śląskim i sto trzydzieste pierwsze w Polsce.
Szkoła uczestniczy w regatach wioślarskich, gdzie corocznie walczy z IV LO im. S.Staszica o puchar na jednym z sosnowieckich akwenów, Stawiki. W szkole prowadzona jest uczniowska gazetka szkolna „E!milka"”", która jest wydawana jako miesięcznik.
Od 1993 w szkole odbywa się międzynarodowy konkurs poetycki, znany również jako "Turniej Jednego Wiersza o Laur Plateranki". W konkursie oprócz utworów nadesłanych przez uczniów z Polski, nadchodzą także prace z Litwy oraz Ukrainy.

</doc>
<doc id="630862" url="https://pl.wikipedia.org/wiki?curid=630862" title="Nikomedes (imię)">
Nikomedes (imię)

Nikomedes – imię męskie pochodzenia greckiego (gr. "Νικομηδης"), złożone z członów "νικη (nike)" – "zwycięstwo" i "μηδομαι (medomai)" – "myśleć", i oznaczające "myśleć o zwycięstwie". Istnieje dwóch świętych katolickich o tym imieniu.
Nikomedes imieniny obchodzi 15 września.
Znane osoby noszące imię Nikomedes.

</doc>
<doc id="630868" url="https://pl.wikipedia.org/wiki?curid=630868" title="Republika Federalna Niemiec (1949–1990)">
Republika Federalna Niemiec (1949–1990)

Niemcy Zachodnie – określenie Republiki Federalnej Niemiec w latach 1949–1990, kiedy państwo to obejmowało tereny aktualnie stanowiące zachodnią i południową część Niemiec. Państwo zostało utworzone w 1949 roku z trzech stref okupacyjnych – brytyjskiej, amerykańskiej i francuskiej (tzw. trizonii). W 1957 został przyłączony do niego Protektorat Saary, a w 1990 roku nastąpiło przyłączenie dawnej NRD do RFN.
Nazwa.
Oficjalna nazwa państwa to Republika Federalna Niemiec (niem. "Bundesrepublik Deutschland"). Do traktatu pomiędzy RFN a PRL z 1970 roku w Polsce stosowana była oficjalnie nazwa Niemiecka Republika Federalna ("NRF"). Od likwidacji NRD w 1990 roku i przystąpienia powstałych w jej miejsce landów do federacji, państwo nazywane jest potocznie Niemcami.
Podział Niemiec.
W styczniu 1947 roku brytyjska i amerykańska strefa zostały połączone w Bizonię. W czerwcu 1948 roku miała miejsce narada w Londynie, podczas której państwa zachodnie odrzuciły propozycję ZSRR, zmierzającą do utworzenia jednego rządu ogólnoniemieckiego. Stało się jasne, iż Niemcy zostaną podzielone na dwa odrębne państwa, które dostaną się w różne strefy wpływów. Doszło więc do utworzenia dwóch państw niemieckich: 7 września 1949 Republiki Federalnej Niemiec i 7 października 1949 Niemieckiej Republiki Demokratycznej oraz enklawy Berlin Zachodni. Kraj powstały na zachodzie graniczył z NRD, Czechosłowacją, Austrią, Szwajcarią, Francją, Luksemburgiem, Belgią, Holandią i Danią oraz Saarą (która w 1957 roku przystąpiła do RFN). Stolicą było Bonn.
Niemcy Zachodnie.
Proces powstawania RFN przyspieszyły: reforma walutowa (20 VI 1948), pierwszy kryzys berliński (1948/1949 – blokada berlińska) i pomoc Zachodu (m.in. plan Marshalla).
Opracowany przez Radę Parlamentarną projekt ustawy zasadniczej Republiki Federalnej Niemiec został zaakceptowany 8 maja 1949 r. przez naczelnych komendantów zachodnich stref okupacyjnych. Ustawa zasadnicza została ogłoszona 23 maja 1949 roku i weszła w życie 25 maja 1949 roku. Do dzisiaj funkcjonuje ona jako konstytucja Niemiec. Stolicą nowego państwa zostało prowincjonalne miasto Bonn na zachodzie kraju, co miało podkreślić prowizoryczny charakter rozwiązań. RFN zajmowała od momentu powstania obszar 245,7 tys. km², a od 1957 roku (po włączeniu Saary) do momentu zjednoczenia w roku 1990 obszar 248,2 tys. km².
Istnienie ustawy zasadniczej działającej jako konstytucja nie implikowało jednak suwerenności państwa – pełnia władzy leżała wciąż w rękach Wysokiej Komisji Alianckiej, ciała utworzonego przez trzech Aliantów zachodnich w miejsce sprawującej władzę nad całymi Niemcami Sojuszniczej Rady Kontroli Niemiec, której działalność została sparaliżowana po wycofaniu z niej przedstawiciela ZSRR w 1948 r.
Era Adenauera.
Pierwsze wolne wybory do Bundestagu RFN odbyły się 14 sierpnia 1949 roku. Zwyciężyło w nich, obejmując władzę, CDU/CSU, przed SPD. Pierwszym prezydentem RFN został Theodor Heuss, a stanowisko kanclerza objął Konrad Adenauer, pełniący w latach 1951–1955 także funkcję ministra spraw zagranicznych.
Najważniejszym celem polityki Adenauera było zniwelowanie izolacji Niemiec na arenie międzynarodowej i zbliżenie się do państw Europy Zachodniej. Już w 1950 roku RFN została członkiem stowarzyszonym Rady Europy, a w 1951 r. stała się współzałożycielką Europejskiej Wspólnoty Węgla i Stali. W wyniku zawartych w 1954 r. układów paryskich, RFN wstąpiła 5 maja 1955 r. w szeregi NATO, ponadto w tym samym okresie uchylono stan okupacji wojskowej Niemiec, a Aliancka Wysoka Komisja zaprzestała działalności. 25 marca 1957 doszło do podpisania traktatów rzymskich, powołujących Europejską Wspólnotę Gospodarczą i Euroatom.
W 1959 r. odbyły się kolejne wybory prezydenta RFN: startować w nich chciał także Adenauer, pełniący do tej pory funkcję kanclerza, ale ze względu na małe wpływy urzędu prezydenta, jak uważał, wycofał się z nich. Zwyciężył Heinrich Lübke.
Wybory parlamentarne w 1961 roku zmusiły CDU/CSU do koalicji z FDP, co spowodowało w ostateczności rezygnację Adenauera ze stanowiska przed końcem kadencji w 1963 roku, kiedy to podpisał z Charles de Gaullem Traktat Elizejski jako symbol pojednania Niemiec z Francją.
Okres przejściowy 1963–1969.
W październiku 1963 roku Ludwig Erhard stanął na czele rządu chadecko-liberalnej koalicji, a Adenauer zachował stanowisko przewodniczącego CDU. Erhard stał się pierwszym kanclerzem, który reprezentował tendencje technokratyczne. Sformułowana została wówczas koncepcja „uformowanego społeczeństwa”, czyli państwa, w którym zlikwidowane zostały egoistyczne konflikty klasowe, a grupy interesów, jak i parlament kierowane są przez zdyscyplinowaną władzę wykonawczą. Idea wielkiej koalicji została oparta na przekonaniu, że narastający kryzys wewnętrzny można załagodzić tylko przez rząd „jedności narodowej”.
Symptomy kryzysu są coraz wyraźniejsze – zaczynają się pojawiać pierwsze oznaki recesji gospodarczej, rośnie ferment społeczny. Od 1964 r. rozpoczęły się strajki studentów, także kampania polityczna przeciw prezydentowi. Jesienią roku 1964 powstała nowa partia NPD o skrajnie nacjonalistycznym programie działania. 1 grudnia 1966 roku powstał rząd wielkiej koalicji CDU/CSU-SPD z Kurtem Kiesingerem jako kanclerzem i Willym Brandtem na stanowisku wicekanclerza.
Wielka koalicja była rozwiązaniem przejściowym. Sojusz ten miał doprowadzić chadecję do odzyskania przez nią wewnętrznej zwartości. Trzyletni okres wielkiej koalicji wykazał możliwość współpracy ze sobą obu wielkich partii. Przyniosła pewne przesunięcie w konstytucyjnym układzie sił. Osłabieniu uległa pozycja kanclerza. Udało się przezwyciężyć recesję gospodarczą, która była widoczna za rządów Erharda i została umocniona pozycja RFN w gospodarcze światowej. Została przeprowadzona przez rząd poprawka konstytucyjna reformująca system finansowy i wzmacniająca federalne kierownictwo w tej dziedzinie. Jeśli chodzi o politykę zagraniczną SPD naciskała na normalizację stosunków ze Wschodem. Reformy wewnętrzne natrafiły jednak na opór. Kontrowersje wybuchły przy trzech reformach wewnętrznych – zmiana ustawodawstwa o przedawnieniu zbrodni wojennych, poprawki konstytucyjnej wprowadzającej instytucje ustawodawstwa wyjątkowego oraz reformę szkolnictwa wyższego.
W 1964 r. rząd RFN obwieścił, że po 20 latach od zakończenia wojny przedawnieniu ulegną wszystkie zbrodnie wojenne i władze RFN zaprzestają ścigania tych osób, które dopuściły się takich zbrodni. 26 kwietnia 1969 uchwalono nowelę do kodeksu karnego – przewidywała ona przedłużenia okresu przedawnienia do lat trzydziestu. RFN nie przystąpiło do uchwalonej przez ONZ w 1968 roku konwencji o nieprzedawnieniu zbrodni ludobójstwa. 16 lipca 1979 uznano, że nie ulegają przedawnieniu zbrodnie dokonane umyślnie i z premedytacją. Konieczne było także wprowadzenie przepisów o stanie wyjątkowym w przypadku wojny lub poważnych wewnętrznych zaburzeń.
Rok 1968 był kulminacją fali rozruchów studenckich. System nauczania na uczelniach był przestarzały i autorytarny, uniwersytety nie były w stanie pomieścić wszystkich chętnych (Protesty studenckie w Niemczech (1967–1968)). Do działalności została dopuszczona partia komunistyczna – w 1969 r. została utworzona Niemiecka Partia Komunistyczna. W miarę zbliżania się nowego terminu wyborów wzrastał antagonizm, zwłaszcza chadecja nastawiała się w swojej kampanii na ostrą konfrontację z socjaldemokratami. Zarys nowej koalicji ukształtował się podczas wyborów prezydenta federalnego. W marcu 1969 odbyły się wybory nowego prezydenta, w których wygrał Gustav Heinemann. Wybory z końca września 1969 przyniosły sukces SPD, a największe straty ponieśli liberałowie. Do władzy doszła nowa koalicja socjalliberalna (SPD-FDP), a kanclerzem został Willy Brandt.
Rządy socjaldemokratyczno-liberalne (1969–1982).
Trzynaście lat rządziła koalicja socjaldemokratyczno-liberalna, była to konfiguracja trwała i skuteczna w działaniu. Zobowiązana była do ogłoszenia nowych wyborów do Bundestagu.
W rządach socjaldemokratyczno-liberalnych można zauważyć dwa okresy. Pierwszy to okres, którego szczytem były wysoko wygrane przedterminowe wybory do Bundestagu, zakończył się kryzysem energetycznym w roku 1973. Okres drugi to pogłębiająca się recesja, a nawet kryzys gospodarki kapitalistycznej. Rządy koalicja rozpoczynała pod dobrymi auspicjami. Została zaakceptowana przez związki zawodowe i przedsiębiorców.
Koalicja SPD/FDP zdecydowana była na przeprowadzenia szeregu reform politycznych i modernizację zaniedbanych dziedzin życia. Udało jej się przez ten program reform zyskać szerokie poparcie społeczne. Wchłonęła także na krótki czas opozycję pozaparlamentarną (APO). Decydująco na społeczne poparcie miała wpływ nowa polityka wschodnia ("Ostpolitik") – wynegocjowanie i podpisanie układów z ZSRR i Polską. 19 listopada 1972 roku podczas wyborów koalicja odniosła wielkie zwycięstwo. Ten sukces wyborczy ożywił nadzieje lewicy partyjnej w SPD na daleko idące reformy systemu polityczno-społecznego. Sytuację utrudnił kryzys gospodarczy, który był następstwem trudności energetycznych wywołanych w 1973 roku polityką naftową państw arabskich.
W SPD zmienił się skład członkowski, a także baza wyborcza tej partii. Wzrosła w niej liczba młodzieży studiującej i urzędników, zwiększyły się wpływy drobnomieszczaństwa i inteligencji. Studenci domagali się walki z kapitalizmem.
Zmiany dokonały się również w FDP. Rządy objęła młodsza generacja, nastawiona bardziej liberalnie i lewicowo.
Chadecja również nie była silna i spoista, osłabiały ją wewnętrzne spory i brak nowoczesnego programu, który byłby w stanie przyciągnąć rzesze wyborców. W 1971 r. na miejsce Kiesingera wybrano Rainera Barzela, ten ustąpił w 1973 Helmutowi Kohlowi. Zaostrzyła się walka wewnętrzna między CDU a CSU.
12 sierpnia 1970 został podpisany w Moskwie układ z ZSRR o wzajemnych stosunkach (oba państwa wyrzekały się w nim użycia siły i zobowiązały do poszanowania naturalnych granic wszystkich państw europejskich). 7 grudnia 1970 w Warszawie podpisano z Polską układ, na mocy którego RFN zadeklarowała uznanie "de facto" granicy na Odrze i Nysie Łużyckiej, podczas gdy ewentualne wiążące uznanie "de iure" pozostawało według doktryny prawnej RFN nadal zastrzeżone na mocy Porozumienia Poczdamskiego dla momentu zawarcia przyszłego traktatu pokojowego przez Niemcy jako całość, po ich zjednoczeniu i odzyskaniu przez nie pełnej suwerenności. Zostały również rozpoczęte rozmowy z NRD w celu uregulowania wzajemnych stosunków, uwieńczone zawarciem w 1972 r. układu NRD–RFN – rząd RFN uznał podmiotowość międzynarodową NRD jako jednej z cząstkowych (obok RFN oraz podzielonego na 4 sektory Berlina) zorganizowanych form pokonanego państwa niemieckiego posiadających ograniczoną, przyznaną w różnym zakresie przez Aliantów suwerenność nad kontrolowanymi przez siebie częściami terytorium Niemiec jako całości. W konsekwencji RFN wyrzekła się pretensji do bycia uznawaną za podmiot jako jedyny uprawniony na zasadzie wyłączności do reprezentacji Niemiec jako całości.
W roku 1972 egzystencja koalicji została zagrożona. Wybory do parlamentów krajowych 1969–1972 przyniosły sukces chadecji. Zyskała ona przewagę w Bundesracie, mogła blokować wiele poczynań reformatorskich. W kwietniu został postawiony przez nią wniosek o wotum nieufności dla kanclerza Willy’ego Brandta – jednak wniosek upadł. Jednak w 1974 roku ujawniono, że osobisty sekretarz W. Brandta był szpiegiem – Brandt ustąpił ze stanowiska. Kanclerzem został wybrany Helmut Schmidt.
Ewolucji uległa sytuacja w łonie chadecji. Porażka w sprawie ratyfikacji układów wschodnich, porażka w kwestii votum nieufności dla Brandta i klęska wyborcza w listopadzie 1972 roku pogłębiła kryzys wewnętrzny tego ugrupowania. Nawet wybór Kohla na lidera partii nie poprawił sytuacji. W wyborach parlamentarnych w 1980 roku chadecja zdecydowała się zaproponować Straussa jako kandydata na kanclerza. CDU udało się wypracować i przyjąć nowy, obszerny i szczegółowy, program partyjny.
W roku 1973 ratyfikowano układ z NRD, także w tym roku oba państwa niemieckie zostały przyjęte do ONZ. Podpisane zostały układy normalizujące stosunki z Czechosłowacją w grudniu 1973 roku i nawiązano stosunki dyplomatyczne z Węgrami i Bułgarią.
Polityka zagraniczna układała się stosunkowo dobrze, jednakże w sprawach wewnętrznych, na które nacisk kładziony był w mniejszym stopniu, pojawiły się problemy wyjątkowo trudne. Z roku na rok słabła potęga gospodarcza RFN. W społeczeństwie zaczęły narastać nastroje niepewności jutra. Rosło bezrobocie, zwłaszcza wśród młodzieży. Zaczęto się domagać skutecznych reform, na które rząd nie posiadał środków.
Nasilał się terror ze strony skrajnej lewicy. Frakcja Czerwonej Armii dokonała szeregu spektakularnych, udanych zamachów, porwań i zabójstw wysokich urzędników oraz polityków. Rząd opanował sytuację i w krótkim czasie rozbił najgroźniejsze grupy terrorystyczne – powołano specjalne jednostki antyterrorystyczne, zaostrzono niektóre przepisy kodeksu karnego i postępowania karnego. Kontrowersje wybuchły przy tzw. „dekrecie o ekstremistach”, czyli inaczej zakazie zatrudnienia. Jeszcze bardziej kontrowersyjne było zastosowanie tej zasady w praktyce. Odmawiano zatrudnienia absolwentom uczelni, którzy w czasie studiów brali udział w manifestacjach czy działalności lewicowych organizacji. Ten zakaz wywołał wielką falę protestów kół postępowych w RFN, ale także za granicą.
Następnym problemem, który wywołał wiele niepokojów były formy walki o ochronę środowiska, zwłaszcza przeciw budowie elektrowni atomowych. SPD i rząd federalny widziały konieczność budowy elektrowni jądrowych. Przeciw temu organizowano marsze protestacyjne, okupacje terenów, ale także atakowano place budowy. Miały miejsce starcia z policją. Ruch ochrony środowiska został wsparty przez lewicową młodzież. Powoli ruch „Zielonych” przemieniał się w partię polityczną walczącą o dostęp do Bundestagu.
Rząd socjaldemokratyczno-liberalny chciał opanować kryzys. Przeprowadzono szereg zaprojektowanych przez SPD reform. Ulepszono system rent, wprowadzono dodatkową ochronę rodziny, młodocianych. Inne reformy to: obniżenie wieku pełnoletniości do 18 lat, reforma prawa małżeńskiego, ustawa o szkołach wyższych, wielka reforma podatkowa.
Mimo tych wszystkich reform kryzys dawał się we znaki. Zahamowany został wzrost gospodarczy i pogarszała się sytuacja finansowa państwa. Kierownictwo FDP podjęło decyzję o „wymianie partnera”. FDP zerwała koalicję z SPD, pozbawiając rząd H. Schmidta większości parlamentarnej. Uzgodniono warunki nowej koalicji. Chadecja postawiła w Bundestagu wniosek nieufności dla Schmidta i wskazując jednocześnie na H. Kohla jako przyszłego kanclerza. 1 października 1982 wniosek uzyskał większość głosów.

</doc>
<doc id="630873" url="https://pl.wikipedia.org/wiki?curid=630873" title="SNE">
SNE



</doc>
<doc id="630874" url="https://pl.wikipedia.org/wiki?curid=630874" title="Błąd (prawo karne)">
Błąd (prawo karne)

Błąd w prawie karnym – różnica między obiektywną rzeczywistością a odbiciem tej rzeczywistości w świadomości człowieka.
Błąd może występować w postaci:
W polskim Kodeksie karnym z 1997 roku wyróżnia się trzy rodzaje błędu:

</doc>
<doc id="630875" url="https://pl.wikipedia.org/wiki?curid=630875" title="Historia Polski (1320–1386)">
Historia Polski (1320–1386)

Historia Polski (1320–1386) – 20 stycznia 1320 w Krakowie został koronowany Władysław Łokietek. Tę datę uznaje się za moment odtworzenia zjednoczonego Królestwa Polskiego, które w 1386 związało się unią personalną z Wielkim Księstwem Litewskim.
W tym okresie Polska prowadziła wpierw wojnę z zakonem krzyżackim, a następnie przede wszystkim dyplomatyczne spory z Krzyżakami i Luksemburgami. W efekcie działań króla Kazimierza Wielkiego i jego doradców w 1335 Luksemburgowie zrzekli się, w zamian za 20 000 kop groszy praskich, praw do tytułu króla Polski. Tym samym rządzący w Krakowie Piast został przez społeczność międzynarodową uznany za króla Polski. Działania prowadzone przez niego w kolejnych latach pozwoliły na zakończenie sporu z Krzyżakami (układ w Kaliszu z 1343), a następnie podjęcie ekspansji na Ruś Halicko-Włodzimierską.
Po śmierci Kazimierza III Wielkiego (1370) tron polski objął Ludwik Węgierski; okres rządów Ludwika to zarazem początek politycznej supremacji szlachty, której Ludwik, w zamian za zagwarantowanie sukcesji tronu dla jednej z jego córek, nadał generalny przywilej koszycki (1374).
Po śmierci Ludwika Węgierskiego (1382) nastąpiło najdłuższe w polskiej historii bezkrólewie. Ostatecznie królem Polski 16 października 1384 została córka Ludwika, Jadwiga Andegaweńska. W 1386 weszła ona w związek małżeński z księciem litewskim Jagiełłą, który 4 marca 1386 został koronowany na władcę Polski.
Panowanie Władysława Łokietka (1320–1333).
Od 1318 roku przedstawiciele Władysława Łokietka i polskiej administracji kościelnej podejmowali w Awinionie próby przekonania papieża do jego koronacji. Jan XXII ostatecznie wyraził zgodę, zarazem jednak odmówił Łokietkowi tytułu króla polskiego, respektując tym samym prawa Jana Luksemburskiego. W efekcie 20 stycznia 1320 Władysław Łokietek został w Krakowie koronowany na króla Krakowa. Królem polskim określano go jedynie wewnątrz jego państwa, poza nim tytuł ten odnoszono do władcy Czech. Władztwo Łokietka ograniczone było do dwóch głównych dzielnic – Małopolski i Wielkopolski, podczas gdy reszta terytorium dawnego państwa polskiego składała się z mniej lub bardziej niezależnych księstw piastowskich.
Pozycji Łokietka zagrażali trzej silni i wrogo do niego nastawieni sąsiedzi – zakon krzyżacki, Brandenburgia i Czechy. Jego jedynym silnym sojusznikiem był od 1320 król węgierski Karol Robert. Przypieczętowany małżeństwem króla Węgier z córką Władysława Łokietka układ był podstawowym gwarantem istnienia państwa krakowskiego. Łokietek wspierał także przeciwny Wittelsbachom obóz papieża Jana XXII. Na początku lat dwudziestych (1323) osadził dodatkowo przy wsparciu i aprobacie węgierskiej na tronie księstwa halicko-wołyńskiego Bolesława Trojdenowicza (Jerzego II). Manewr ten zapewnił stabilną sytuację na granicy południowo-wschodniej, aż do roku 1340.
Priorytetem dla króla krakowskiego było odzyskanie Pomorza Gdańskiego. W 1319 strona polska złożyła w kurii oficjalną skargę na Krzyżaków. Papież uznał zasadność zarzutów i wyznaczył trzech sędziów mających przeprowadzić proces. Ten trwał od maja 1320 do lutego 1321 i zakończył się korzystnym dla Polski werdyktem. Zakon zobowiązano do zwrotu Pomorza Gdańskiego i wypłacenia 30 000 grzywien odszkodowania. Postanowienie to nie weszło jednak w życie, ponieważ Krzyżacy złożyli apelację. Papież nie zdecydował się na zajęcie jasnego stanowiska i tym samym sprawa uległa zawieszeniu. W sytuacji gdy zawiodły próby pokojowego rozwiązania konfliktu Łokietek przystąpił w 1325 do ryzykownego sojuszu z pogańską Litwą. Układ ze wschodnim sąsiadem umocniony został małżeństwem jego syna Kazimierza z córką księcia litewskiego Gedymina Aldoną Anną. Przy wsparciu Litwinów Łokietek najechał Mazowsze płockie, a następnie w 1326 zaatakował Brandenburgię, w której władzę właśnie przejęli bawarscy Wittelsbachowie. Najazd spotkał się z powszechną krytyką i został uznany za uderzenie pogan na ziemie chrześcijańskie, ale pozwolił on wymusić na Brandenburgii zawarty w 1329 układ sojuszniczy. Początkowe sukcesy były natomiast nikłe – Łokietek zyskał opinię sojusznika niewiernych, a dodatkowo musiał bronić się przed przygranicznymi uderzeniami Krzyżaków. Papież zachował neutralność wobec sporu – nie poparł, ale również nie potępił działań króla krakowskiego. Wcześniejszy atak na Mazowsze doprowadził natomiast do zawiązania układu sojuszniczego między księstwem płockim i zakonem krzyżackim. W odpowiedzi w 1327 Łokietek zaatakował Mazowsze, na co Krzyżacy zareagowali ofensywą na Kujawy. W konflikt dodatkowo wmieszał się roszczący sobie prawa do tytułu króla Polski Jan Luksemburski. W 1327 zaatakował Małopolskę, zatrzymując się dopiero u bram Krakowa. Zawieszenie broni zawarto w 1328 jedynie dzięki interwencji króla węgierskiego przeciwnego likwidacji państwa Łokietka. Prawdopodobnie wcześniej (1327) król krakowski zawarł wstępny układ z Karolem Robertem zakładający sukcesję andegaweńską w Polsce w razie wygaśnięcia dynastii Piastów. Wojska czeskie ruszyły w stronę Prus, by wspomóc działania zakonu krzyżackiego przeciw Litwie. Władysław Łokietek związany układem sojuszniczym wsparł księcia litewskiego Giedymina i uderzył na należącą do Krzyżaków ziemię chełmińską. Interwencja ta wpędziła króla krakowskiego w izolację polityczną, ostatecznie bowiem zyskał opinię sojusznika pogan. Sytuację wykorzystał Jan Luksemburski, który zawarł sojusz z zakonem, jako król polski nadał Krzyżakom Pomorze Gdańskie, a następnie wspólnie z nimi uderzył na ziemię dobrzyńską. Krzyżacy zajęli ją, natomiast Czesi zmusili Wacława, księcia płockiego do hołdu lennego. Tym samym Mazowsze znalazło się pod zwierzchnictwem Luksemburgów. Wojna trwała dalej, przybierając coraz bardziej niekorzystny dla Łokietka obrót. W 1329 Krzyżacy zaatakowali Kujawy, prawdopodobnie przy współpracy z wojewodą poznańskim Wincentym z Szamotuł. Odwetowa ofensywa króla Krakowa wspartego przez Węgrów, Litwinów i wojska ruskie na ziemię dobrzyńską w 1330 nie przyniosła rezultatu. Krzyżacy zorganizowali kolejną wyprawę w 1331, podczas której doszło do bitwy pod Płowcami, szeroko wykorzystanej przez propagandę obydwu stron. Prawdopodobnie starcie pozostało nierozstrzygnięte, ale duże straty po stronie krzyżackiej mogły opóźnić działania zakonu. Krzyżacy utrzymali ziemię dobrzyńską, a w 1332 zajęli także Kujawy. Dzięki pośrednictwu papieskiemu zawarto rozejm na jeden rok i zdecydowano o oddaniu sporu pod arbitraż królów węgierskiego i czeskiego. Korzystając z przerwy w walkach Łokietek zorganizował udaną wyprawę na władających południowo-zachodnią Wielkopolską Piastów głogowskich.
W 1333 w trakcie trwania zawieszenia broni Władysław Łokietek zmarł. Jego polityka doprowadziła do okrojenia terytorialnego państwa, ale zdołał on utrzymać koronę i dwie główne prowincje Polski. Odniósł natomiast porażki zarówno w walkach z zakonem krzyżackim, jak i działaniach mających doprowadzić do uzależnienia od siebie książąt śląskich i mazowieckich. Większość z nich uznała zwierzchnictwo czeskie, reszta natomiast utrzymała niezależność.
Panowanie Kazimierza Wielkiego (1333–1370).
Jedyny syn Łokietka, który przeżył ojca – Kazimierz – został koronowany w dwa miesiące po śmierci ojca w katedrze wawelskiej. Odziedziczył on państwo okrojone do dwóch głównych dzielnic i łączących je ziem sieradzkiej i łęczyckiej, gdzie Łokietek osadził Piastów kujawskich. Podstawowym celem początkowego okresu rządów nowego króla było wyprowadzenie państwa z izolacji politycznej, rozwiązanie sporu z Krzyżakami i zakończenie wciąż formalnie trwającej wojny z Czechami. Jego polityka prowadzona przy wsparciu małopolskich doradców (m.in. archidiakona krakowskiego Jarosława z Bogorii i Skotnik, kasztelana krakowskiego Spicymira z Tarnowa i kanclerza Zbigniewa ze Szczyrzyca) cechowała się z jednej strony dużą ostrożnością, z drugiej zaś umiejętnością wykorzystania sprzyjającej koniunktury. Jeszcze przed koronacją udało się przedłużyć o rok rozejm z zakonem. Kiedy nowy termin mijał, prolongowano go do 1335. Krzyżacy wykazywali skłonności do ustępstw zgadzając się na oddanie sprawy pod arbitraż, a wstępnie nawet na wydanie Kujaw brzeskich w ręce księcia mazowieckiego Siemowita II.
Polityka wobec Luksemburgów, Wittelsbachów i zakonu krzyżackiego.
W tym samym czasie Kazimierz prowadził poprzez upoważnionych Wielkopolan rozmowy z Brandenburczykami. W lipcu 1333 zawarto z nimi układ pokojowy dotyczący przygranicznego współdziałania przeciw grabieżom i rozbojom. Możliwość szerzej zakrojonego działania dały Kazimierzowi zmiany, jakie zaszły na arenie międzynarodowej w połowie lat 30. Zmarł wtedy książę karyncki Henryk, a spór o spadek po nim podzielił główne dynastie regionu: Habsburgów, Wittelsbachów i Luksemburgów. Pierwsze dwa rody sprzymierzyły się, co wpędziło Jana Luksemburskiego w osamotnienie i zmusiło do szukania nowych sojuszników. Sytuację tę postanowił wykorzystać król Kazimierz. Zwrócił się on w maju 1335 z propozycją połączenia sił do Wittelsbachów. Wstępny traktat, którego ratyfikację przewidziano na czerwiec, zakładał małżeństwo córki Kazimierza Wielkiego z młodszym synem cesarza Ludwika IV Wittelsbacha oraz sojusz skierowany przeciw każdemu naruszającemu pokój. Ratyfikację układu wyznaczono na koniec czerwca. Na plany Kazimierza szybko zareagowali Luksemburgowie, którzy uznali je za niebezpieczne dla siebie. Pod koniec maja 1335 do Sandomierza przybył syn króla czeskiego, margrabia morawski Karol. W efekcie rozmów z nim podpisano układ rozejmowy. Zawierając go, Luksemburgowie złamali zobowiązanie wobec zakonu z 1332, kiedy oświadczyli, że nie będą wchodzić w żadne układy z królem Krakowa. Rozwiązanie sporu z południowym sąsiadem było dla Kazimierza priorytetem, starał się więc możliwie opóźnić ratyfikację układu z Brandenburgią. Wysłał do Wittelsbachów poselstwo, które miało uściślić traktat sojuszniczy, a tym samym zyskał dodatkowy czas, bowiem ratyfikację układu przesunięto na 8 września. Król Krakowa wykorzystał przeszło 2 zdobyte miesiące i zorganizował spotkanie swojego poselstwa z Janem Luksemburskim. Doszło do niego w Trenczynie na należącej do Królestwa Węgierskiego Słowacji. Tym razem Kazimierza reprezentowali wyłącznie dostojnicy małopolscy, którzy zyskiwali coraz silniejszą pozycję w państwie. Na zakończenie obrad 24 sierpnia 1335 pełnomocnicy stron podpisali układ w Trenczynie, w którym oświadczali, że Luksemburgowie są gotowi do zawarcia pokoju i zrzeczenia się tytułu króla Polski. W zamian Kazimierz miał zobowiązać się, że nie naruszy stanu posiadania Czech na Śląsku i Mazowszu. Kwestii samych jego praw do tych terytoriów prawdopodobnie wcale nie poruszano. Po spotkaniu Jan Luksemburski usunął ze swojej tytulatury określenie „król Polski”, a jego kancelaria zaprzestała nazywania Kazimierza królem Krakowa. Powszechnie oczekiwano, że wstępny układ zostanie ratyfikowany przez Kazimierza, ten jednak zwlekał z wystawieniem ostatecznych dokumentów, oczekując na dalszy rozwój wydarzeń. Wyznaczony na październik termin wymiany dokumentów minął, co pozostawiło sprawę tytułu króla Polski nierozwiązaną.
Jednocześnie ze sprawą czeską Kazimierz prowadził działania mające na celu rozwiązanie sporu z Krzyżakami. Około lipca 1335 król i arcybiskup gnieźnieński złożyli papieżowi Benedyktowi XII skargi na Krzyżaków. Zakon odpowiedział na zarzuty wysyłając do stolicy papieskiej odpisy dokumentów poświadczających nadanie mu Pomorza i innych ziem. Proces nie miał szans na szybkie zakończenie, a właściwe decyzje miały zapaść w Wyszehradzie podczas sądu arbitrażowego. W roli arbitrów występowali Karol Robert i Jan Luksemburski. Podyktowali oni wstępne warunki układu pokojowego między zakonem i Polską. Unieważniono nadanie Krzyżakom ziemi dobrzyńskiej z 1329. Miała ona wraz z Kujawami przejść w ręce Kazimierza. Pomorze natomiast miało pozostać przy zakonie jako wieczysta jałmużna króla polskiego. Krzyżacy mieli także zachować ziemię chełmińską. Postanowiono dodatkowo, że strony zrzekną się wszelkich odszkodowań wojennych i udzielą amnestii zbiegom. Kazimierz rozpoczął działania mające na celu wprowadzenie postanowień w życie, jednak podobnie jak przy układach trenczyńskich zwlekał z ostateczną decyzją, czekając na efekty procesu prowadzonego w kurii. Zjazd w Wyszehradzie pozwolił natomiast ostatecznie rozwiązać spór z Czechami na korzystniejszych niż wcześniej dla Kazimierza warunkach. Król Polski wykupił od Jana Luksemburskiego sporny tytuł w zamian za 20 000 kop groszy praskich. Zarazem nie złożył żadnych zobowiązań co do Śląska i Mazowsza. Układ sojuszniczy umocniono projektem małżeństwa córki Kazimierza Elżbiety z wnukiem Jana Luksemburskiego Janem.
Jan Luksemburski został sojusznikiem Kazimierza, jednak w sprawie sporu z zakonem nadal utrzymywał stanowisko prokrzyżackie. Przyjął rolę mediatora, a do rozmów miało dojść w 1337 w Inowrocławiu. Dzień przed ich rozpoczęciem król czeski wydał uroczyste oświadczenie przypominające o nadaniu Krzyżakom Pomorza w 1329. Manifestację tę odebrano jako jawne wsparcie zakonu w sporze. Luksemburg wystawił też dokument w którym brał zakon pod swoją opiekę. Także Kazimierz starał się wzmocnić swoją pozycję. Zawarł w marcu 1337 układ z księciem łęczycko-dobrzyńskim Władysławem Garbatym, w którym ten drugi zobowiązał się do przekazania królowi przynależnego mu księstwa kujawskiego w zamian za nadaną dożywotnio ziemię łęczycką. Układ ten mógł mieć znaczenie w dalszych rokowaniach z zakonem, bowiem przekreślał postanowienia wyszehradzkie, zakładające zwrot Kujaw nie królowi Kazimierzowi, ale księciu Władysławowi.
Punktem wyjścia dla rozmów prowadzonych w Inowrocławiu był układ wyszehradzki. Tym razem jednak król polski uzyskał znacznie korzystniejsze warunki. Przede wszystkim zrezygnowano z formuły nadania Pomorza jako wieczystej jałmużny. Król Polski nie potwierdził żadnych nadań dla tego terytorium, a jedynie zrzekał się do niego wszelkich praw przysługujących mu po ojcu. Także forma przekazania zakonowi ziemi chełmińskiej była korzystniejsza – król potwierdzał jej posiadanie przez zakon, zarazem jednak nie rezygnował z odziedziczonych po przodkach praw donatora. Układ dodatkowo opatrzono dokumentami, w których król Polski wykluczał możliwość przyszłego sojuszu z Litwą, obiecywał amnestię dla swoich poddanych walczących po stronie zakonu, zobowiązywał się do wypuszczenia jeńców i rezygnował z wszelkich odszkodowań. Zgodził się także na spełnienie żądań krzyżackich co do węgierskich gwarancji dla traktatu pokojowego. Kazimierz miał się wystarać o odpowiedni dokument, który wykluczałby ewentualne prawa Karola Roberta do Pomorza. Jak widać, już wtedy uwzględniano możliwość dziedziczenia Andegawenów po nieposiadającym męskiego potomka Piaście. Ostateczne postanowienia pokojowe spisano w jednym akcie i opatrzono pieczęciami obu stron. Wyznaczono też trzymiesięczny termin ratyfikacji. Po niej Kazimierz miał odzyskać Kujawy i ziemię dobrzyńską. Część postanowień pokojowych zrealizowano od razu, w efekcie czego Kazimierz przejął Kujawy inowrocławskie i kasztelanię dobrzyńską.
W stosunkach polsko-krzyżackich nastąpił kolejny okres wyczekiwania. Kazimierz nie ratyfikował układu, tłumacząc się trudnościami w uzyskaniu wymaganego dokumentu od Karola Roberta. W rzeczywistości czekał na wynik postępowania prowadzonego przez stolicę apostolską. Papieska komisja uznała bowiem zasadność polskich zarzutów i w 1338 przygotowania do procesu weszły w decydującą fazę. Odbył się on w 1339 w Warszawie w trybie zaocznym, pomimo że władze zakonu zakwestionowały kompetencje wyznaczonych przez papieża sędziów i odmówiły przyjęcia pozwu. Werdykt został wydany 15 września 1339 i w pełni odpowiadał polskim żądaniom. Sędziowie zobowiązali zakon do zwrotu Pomorza, Kujaw, ziemi dobrzyńskiej i michałowskiej, a także do wypłacenia wysokiego odszkodowania pieniężnego. Krzyżacy złożyli apelację, a papież pomimo polskich starań dyplomatycznych dopatrzył się uchybień formalnych i nie zatwierdził werdyktu. Korzystny wyrok warszawski został ostatecznie odrzucony w 1341, kiedy Benedykt XII wyszedł z własną inicjatywą rozwiązania sporu. Uznał prawa zakonu do Pomorza, a sugerował jedynie zwrot ziem zajętych w ostatniej wojnie Krzyżaków z Łokietkiem. Taki rozwój sytuacji wpłynął niewątpliwie na zmiany w polityce polskiej, które nastąpiły na początku lat 40. Oznaczały one przede wszystkim większe uniezależnienie się od Andegawenów i zwrot w stronę Luksemburgów. Kazimierz odwiedził Pragę w lipcu 1341, gdzie określono zasady nowego sojuszu polsko-czeskiego. Miał on zostać przypieczętowany małżeństwem Kazimierza z córką Jana Luksemburskiego Małgorzatą. Narzeczona zmarła przed ceremonią, mimo to zawarto sojusz, a Karol Morawski zaaranżował ślub króla polskiego z księżniczką heską Adelajdą.
Jesienią 1341 doszło do kolejnych rozmów w sprawie krzyżackiej, tym razem prowadzonych w Toruniu w obecności przedstawicieli Luksemburgów, Karola Roberta, Kazimierza Wielkiego i wielkiego mistrza krzyżackiego Dytrycha von Altenburga. Śmierć tego ostatniego doprowadziła do przerwania pertraktacji. Wkrótce zmarli także Karol Robert, Benedykt XII i wielki przeciwnik Krzyżaków, arcybiskup gnieźnieński Janisław. W efekcie na dworze polskim osłabły tendencje do kontynuowania sporu – starych doradców związanych z Łokietkiem, zastąpili nowi, bardziej skłonni do zawarcia pokoju. Zarazem zmiany na tronach papieskim i węgierskim zachęciły Kazimierza do szukania ostatecznego rozwiązania konfliktu. Nowy papież Klemens VI nie wysunął żadnych propozycji rozwiązania sporu, natomiast następca Karola Roberta, Ludwik skupił się na polityce południowej i nie był skłonny do angażowania się w spór polsko-krzyżacki.
Definitywne rozwiązanie konfliktu nie okazało się rzeczą łatwą. Pertraktacje utrudniała zarówno głęboka nieufność obydwu stron, jak i sprzeciw elit wielkopolskich, które w przeciwieństwie do możnowładców Małopolski nie były skłonne do ugody. Ostatecznie rozmowy rozpoczęto w 1343, co w dużej mierze było zasługą pełniącego rolę mediatora arcybiskupa gnieźnieńskiego Jarosława Bogorii ze Skotnik – wybitnego polityka i jednego z najbardziej zaufanych doradców Kazimierza Wielkiego. Jeszcze przed podjęciem pertraktacji król polski wzmocnił swoją pozycję, zawierając antykrzyżacki sojusz z książętami Pomorza Zachodniego. Układ ten umocniony został małżeństwem księcia Bogusława V z córką Kazimierza Elżbietą.
Do rokowań doszło na Zamku Królewskim w Kaliszu, a punktem wyjścia były postanowienia inowrocławskie z 1337. Wobec zmienionej sytuacji politycznej żadna ze stron nie odwoływała się już do wyników arbitrażu wyszehradzkiego. Według nowego dokumentu Kazimierz zrezygnował z praw do wszystkich terytoriów posiadanych przez zakon, potwierdził nadanie Krzyżakom ziemi chełmińskiej i michałowskiej, a także zrezygnował na ich rzecz z praw do Pomorza Gdańskiego. W zamian zakon miał zwrócić Polsce Kujawy i ziemię dobrzyńską. Dodatkowe dokumenty regulowały kwestie szczegółowe, takie jak wysłanie poselstwa do Awinionu mającego wystarać się o papieską konfirmację, zapewnienie wolności jeńcom, wprowadzenie amnestii dla poddanych, którzy przeszli na służbę drugiej strony. Kazimierz zobowiązał się także do niepopierania pogan, czyli Litwinów przeciwko Krzyżakom. Osobny dokument zapewniał, że Andegawenowie w razie przejęcia władzy w Polsce nie będą starać się o odzyskanie ziem przekazanych zakonowi. Zasadniczą treść traktatu uzgodniono na początku lipca 1343, natomiast 23 dnia tego miesiąca odbyła się w Wierzbicy koło Inowrocławia uroczysta wymiana dokumentów połączona z ceremonią zaprzysiężenia pokoju. Aby zapobiec komplikacjom wiążącym się z gwarancjami węgierskimi (według strony polskiej one właśnie uniemożliwiły ratyfikację układów inowrocławskich), wprowadzono do nowego traktatu gwarancje społeczne. Udzielili ich książęta mazowieccy, dobrzyńsko-kujawscy, przedstawiciele elit Małopolski i Wielkopolski, a także główne miasta królestwa. W dokumentach wystawcy zobowiązywali się do przestrzegania postanowień traktatu kaliskiego i wypowiedzenia władzy posłuszeństwa, jeśli ta próbowałaby je naruszyć. Osobne akty wystawili także przedstawiciele duchowieństwa, którzy zrzekali się odszkodowań za straty materialne poniesione w efekcie wojny zakonu z Łokietkiem, a tym samym przekreślali korzystny dla siebie werdykt warszawski.
Podpisanie traktatu pokojowego Polski z zakonem otworzyło nowy okres w stosunkach między obydwoma państwami. Wprawdzie elity wielkopolskie były mu w dużej części niechętne, a nawet oskarżały króla o zbyt duże ustępstwa, jednak układ pozwolił trwale zaangażować się w sprawy ruskie i zapewnił pokój polsko-krzyżacki na przeszło pół wieku.
Ekspansja na wschód.
W sytuacji, gdy odzyskanie Pomorza stawało się coraz mniej realne, a Andegawenowie i Luksemburgowie zacieśniali stosunki między sobą (układ sojuszniczy z 1338 wymierzony pośrednio przeciwko Kazimierzowi), król Polski zmuszony był szukać możliwości ekspansji w nowym kierunku. W 1338 w Wyszehradzie doszło do spotkania króla Polski z Karolem Robertem, w którym prawdopodobnie wziął udział także książę ruski Bolesław Trojdenowic (Jerzy II). Historycy przypuszczają, że dokonano wtedy jakichś trójstronnych uzgodnień w sprawie następstwa na tronie ruskim w wypadku bezpotomnej śmierci Trojdenowica. Możliwe, że już wcześniej książę ruski obiecał Ruś Halicko-Włodzimierską swojemu krewniakowi, Kazimierzowi, w zamian za poparcie. Węgierska konfirmacja mogła być konieczna ze względu na dawne węgierskie pretensje do ruskiego dziedzictwa i układy sukcesyjne między Piastami i Andegawenami. Być może swoiste przyzwolenie dla ekspansji Kazimierza na wschód wyszło także od Czechów – tłumaczyłoby to wystawienie przez króla Polski w lutym 1339 dokumentu zapewniającego, że nie naruszy on luksemburskiego stanu posiadania na Śląsku i Mazowszu.
W kwietniu 1340 Bolesław Trojdenowic został otruty przez bojarów, co doprowadziło do opróżnienia tronu ruskiego. Państwo to formalnie podlegało Tatarom, ale pretensje do jego terytorium wysuwali także pozostali sąsiedzi: Polska, Litwa i Węgry. Szczególnie zainteresowany w rozszerzeniu swego władztwa na wschód był Kazimierz Wielki. Zaraz po śmierci Trojdenowica wkroczył on na Ruś, dotarł do Lwowa i zagarnął zawartość skarbca książęcego. Samo miasto spalił, a przebywających w nim kupców zabrał ze sobą do Polski. Wypad ten był jedynie demonstracją siły – do właściwej wyprawy wojennej doszło w dwa miesiące później przy wsparciu węgierskim. W jej efekcie Kazimierz zajął w 1349 r. Ruś Halicką. Ziemię sanocką prawdopodobnie włączył do Polski, natomiast na pozostałych terenach ustanowił władzę namiestniczą miejscowego bojara Dymitra Detki. Część dziedzictwa Trojdenowica (Łuck, Chełm, Bełz) dostała się w ręce Litwinów.
Kazimierz odniósł doraźny sukces, jednak jego wyprawa ruska miała stać się początkiem wieloletnich walk z Tatarami. Już w 1340 najechali oni południowo-wschodnią Polskę i Węgry. O powadze sytuacji świadczy fakt, że Kazimierz zwrócił się o pomoc do innych władców i papieża. Udało mu się przedstawić walkę z Tatarami jako krucjatę i w efekcie uzyskać dwuletnie zwolnienie z dziesięciny. W kolejnych latach król Polski wielokrotnie korzystał z tej metody uzupełniania zawartości skarbca.
Wojna o Wschowę.
Kazimierz zaangażował się w działania na wschodzie, zarazem jednak nie zamierzał rezygnować z prób odzyskania włości piastowskich na Śląsku. W 1342 zmarł książę żagański Henryk IV Wierny, po którym władzę objął syn Henryk V Żelazny. Zwlekał on ze złożeniem hołdu lennego Luksemburgom, zarazem snując plany odzyskania pozostającego od 1331 roku w rękach czeskich Głogowa. Henryk V uderzył na Głogów i zajął go w pierwszej połowie 1343. W tej sytuacji Kazimierz mógł zdecydować się na sojusz z księciem żagańskim, co zmieniłoby geografię polityczną w całej dzielnicy śląskiej. Król Polski wybrał jednak inne rozwiązanie. Zaatakował Henryka Żelaznego i sprzymierzonych z nim Jana ścinawskiego i Konrada oleśnickiego celem odzyskania znajdującej się w historycznych granicach Wielkopolski ziemi wschowskiej. Po początkowych niepowodzeniach wojska Kazimierza zdobyły Wschowę, spustoszyły księstwa żagańskie i ścinawskie, a także spaliły samą Ścinawę. Książęta śląscy zmuszeni zostali do proszenia o pokój, zgodnie z którym ziemia wschowska przeszła w ręce Kazimierza. Lokalny konflikt był na rękę Luksemburgom, bowiem pokonany książę żagański skierował się w stronę Czechów i już w listopadzie 1344 w Pradze złożył hołd lenny Janowi Luksemburskiemu. Ten zwrócił księciu wszystkie zajęte ziemie w tym połowę Głogowa, a także obiecał udzielić mu pomocy w odzyskaniu Wschowy.
Wojna z Luksemburgami.
Początkowo nic nie wskazywało, że niewielki konflikt na Śląsku będzie mieć dalej sięgające reperkusje. Doprowadził on jednak do wzmocnienia Jana Luksemburskiego, który zyskał w Henryku Żelaznym wiernego wasala i sojusznika. Stosunki między królami czeskim i polskim pogarszały się, co skłoniło drugiego z nich do szukania nowych sojuszników. W styczniu 1345 Kazimierz Wielki zawarł sojusz z Wittelsbachami, co miało zapoczątkować ściślejszą współpracę z Brandenburgią. Zmontowanie tego układu było prawdopodobnie dziełem sprzymierzonego z Kazimierzem ostatniego niezależnego księcia na Śląsku, Bolka II Małego. Sojusz nie zakładał tego bezpośrednio, wymierzony był jednak przeciw Luksemburgom. Układ przypieczętowało zawarte w połowie 1345 małżeństwo córki Kazimierza Kunegundy i syna cesarza Ludwika IV – Ludwika Rzymskiego. Faktem stała się szeroka koalicja antyczeska złożona z Polski, Brandenburgii, księstwa świdnickiego i Węgier. Jej powstanie zaniepokoiło nawet papieża, który bezskutecznie próbował oponować przeciw przekazaniu tronu cesarskiego Ludwikowi Wittelsbachowi.
Stosunki Polski z Czechami dalej się pogarszały. Znamiennym wydarzeniem było uwięzienie w marcu 1345 w Kaliszu wracającego z pruskiej wyprawy Karola morawskiego, syna Jana Luksemburskiego, a zarazem kandydata na cesarza. Oficjalnym powodem miały być niespłacone długi. Karol wkrótce zbiegł, ale incydent nie poszedł w zapomnienie. W maju Jan Luksemburski zaatakował księstwo świdnickie Bolka II, sprzymierzonego zarówno z cesarzem, jak i Kazimierzem. Do wojny włączył się król Polski, który zaatakował Księstwo opawskie. Czesi w odpowiedzi ruszyli w stronę Krakowa i rozpoczęli oblężenie stolicy Królestwa Polskiego. Na pomoc Kazimierzowi przybyły posiłki węgierskie, które w potyczkach pod Lelowem i Będzinem zadały dotkliwe straty Czechom. Do wojny nie włączył się cesarz, pomimo zobowiązań sojuszniczych. Nie widząc szans na powodzenie, Jan Luksemburski odstąpił od oblężenia Krakowa, a we wrześniu zawarł na okres dwóch miesięcy rozejm z Kazimierzem i Bolkiem II Małym. W rozwiązanie konfliktu aktywnie włączył się popierający Luksemburgów papież Klemens VI, który na celu miał przede wszystkim pozbawienie tronu cesarskiego Ludwika Wittelsbacha. W 1346 ogłosił jego detronizację, na co elektorzy rzeszy zareagowali wyborem na króla Niemiec Karola Luksemburskiego. W tym samym roku zmarł Jan Luksemburski, a w kolejnym Ludwik Wittelsbach. W zmienionej sytuacji politycznej tlący się konflikt polsko-czeski stracił znaczenie dla stolicy apostolskiej. W efekcie zarówno Kazimierz, jak i Karol Luksemburski dążyli do zakończenia wojny. Król Polski i Bolko II starali się jeszcze wzmocnić zakulisowymi działaniami swoją pozycję na Śląsku, ale jedynym widocznym rezultatem było przejęcie przez tego drugiego opróżnionego tronu księstwa jaworskiego. Tymczasem król Niemiec i Czech wydał w kwietniu 1348 serię dokumentów uroczyście potwierdzających prawa Luksemburgów do Śląska i oficjalnie inkorporujących go oraz Łużyce do Korony Królestwa Czeskiego. W nieco ponad pół roku później, w listopadzie 1348, Polska i Czechy zawarły w Namysłowie układ formalnie kończący wojnę. Pomijając formularzową retorykę, nie przynosił on żadnych zmian terytorialnych.
Konflikt z Litwą.
Wykorzystując korzystną sytuację międzynarodową (Ludwik Andegaweński zaabsorbowany sprawami Dalmacji, Litwa osłabiona przez Krzyżaków, chwilowe porozumienie z Tatarami), Kazimierz wyprawił się w 1349 po raz kolejny na Ruś Włodzimierską, zajmując część wcześniej włączoną do państwa litewskiego. W wyniku układu pokojowego litewski książę Lubart otrzymał Łuck, gdzie miał panować z polskiego nadania. Sukces Kazimierza okazał się bardzo nietrwały, bo już w 1350 Litwini ruszyli z kontrofensywą. Łupieżcze najazdy dosięgnęły ziemi łęczyckiej, a późniejsza o kilka miesięcy wyprawa na Ruś dotarła do Lwowa i Halicza, a także spustoszyła ziemie sandomierską, i łukowską. Cała Ruś Włodzimierska ponownie znalazła się w rękach litewskich. Kolejną wyprawę, tym razem przy wsparciu węgierskim, zorganizowano w 1351. Wpierw jednak, jeszcze w 1350, król Węgier doprowadził do zawarcia nowego układu sukcesyjnego, uwzględniającego kwestię Rusi, do której korona świętego Stefana rościła sobie prawa. Według tej umowy Polska mogła objąć władanie nad Rusią pod warunkiem, że po śmierci Kazimierza bez męskiego potomka jej tron przypadnie Andegawenom. W przeciwnym razie Węgrzy mieli prawo wykupić Ruś od Polski za sumę 100 000 florenów.
Wyprawę z 1351 ze względu na chorobę Kazimierza poprowadził Ludwik Węgierski. Stan króla Polski musiał być poważny, ponieważ panowie polscy złożyli w Lublinie przyrzeczenie Ludwikowi, że przyjmą go na tron jako przyrodzonego pana Korony. Sama ekspedycja ukazała stanowisko Węgrów, którzy nadal realizowali własne interesy bez oglądania się na sojuszników. W efekcie rozmów z litewskim księciem Kiejstutem postanowiono, że przyjmie on chrzest z rąk węgierskich, a na Litwie zostanie utworzone niezależne arcybiskupstwo. Postanowienia te stały w sprzeczności z celami polskimi, nie doszło jednak do ich realizacji. Kiejstut powierzony został opiece Polaków i zapewne przy ich wsparciu zdołał zbiec. Różnice między Węgrami i Polakami ujawniły się także podczas zakończonej niepowodzeniem wyprawy w roku kolejnym. Węgrzy wobec nieudanego oblężenia Bełza podjęli na własną rękę pertraktacje z Litwinami. Ruś Włodzimierska pozostała w obrębie Wielkiego Księstwa, a działania polskie dodatkowo ściągnęły na Małopolskę najazd tatarski. Sytuacja musiała być bardzo poważna, bowiem Kazimierz zdecydował się sięgnąć po kosztowności zebrane w skarbcu katedry gnieźnieńskiej, a papież wezwał władców chrześcijańskich do krucjaty przeciw Tatarom. Rozejm z Litwą zawarto w 1352, ale wnet został on zerwany przez samych Litwinów. Już w rok po jego podpisaniu książę Lubart zdobył i spalił Lwów oraz Halicz. Król Polski zdecydował się na akcję odwetową, w 1353 docierając pod Bełz. Walki z Litwą przeciągały się, pochłaniając gigantyczne środki i przynosząc zniszczenia na rozległych terenach wschodniej Polski. W sytuacji, gdy Kazimierzowi nie udało się uzyskać dodatkowej pomocy zbrojnej ze strony żadnego sąsiada Litwy (w tym jej stałego wroga, zakonu krzyżackiego) zaczął on szukać nowego, dyplomatycznego sposobu rozwiązania konfliktu.
W tym samym czasie doszło do istotnych ustaleń między królem Polski i Luksemburgami. Na mocy postanowień podjętych w Budzie w maju 1353 i ostatecznie w Pradze w maju 1356, król czeski Karol uwolnił księstwa mazowieckie od zależności lennej, w zamian za co Kazimierz przekazał mu dwa miasta śląskie – Kluczbork i Byczynę. Decyzje te były ważnym etapem uzależniania Mazowsza od Polski. Już w 1351 Kazimierz przejął posiadłości zabitego na polu bitwy Bolesława III płockiego, a teraz dodatkowo obejmował pełną zwierzchność nad nimi. Układ z Luksemburgami miał też znaczenie w kontekście ekspansji na wschód. Prawdopodobnie dokonano wtedy podziału stref wpływów między Czechy, Węgry i Polskę, przy czym Kazimierz miał uzyskać wolną rękę w kwestii pokojowego rozwiązania „kwestii litewskiej”. Jedynym przegranym zjazdu praskiego był zakon krzyżacki. Cesarz dał jasny znak, że nie będzie czynił przeszkód wobec prób ułożenia stosunków z Litwą. W sytuacji, gdy ideologicznym uzasadnieniem istnienia państwa krzyżackiego była walka z poganami, perspektywa ich chrystianizacji stawiała pod znakiem zapytania podstawy dalszej jego misji. Do zwrotu w polityce wobec Litwy doszło w 1356 roku, kiedy to Kazimierz zawarł z nią układ sojuszniczy. Nie zachowały się dotyczące go dokumenty, nie są więc znane konkretne postanowienia sojusznicze. Sam fakt zbliżenia polsko-litewskiego znajduje odbicie głównie w skargach Krzyżaków słanych do stolicy apostolskiej. W 1357 nowa polityka litewska zaczęła zapewne przynosić pierwsze skutki, bowiem Kazimierz wystąpił do papieża z jasno sprecyzowanym planem chrystianizacji wschodniego sąsiada. Suplika skierowana do Awinionu zakładała utworzenie na Litwie Kościoła podporządkowanego arcybiskupstwu gnieźnieńskiemu. Plan ten naruszał interesy arcybiskupstwa ryskiego, w związku z czym papież odniósł się do niego z widoczną rezerwą i polecił zbadanie sprawy wicekanclerzowi, co w rzeczywistości oznaczało zablokowanie polskiej inicjatywy. Wobec niepowodzenia Kazimierza, z propozycją chrystianizacji Litwy wyszedł w roku kolejnym, prawdopodobnie na własną rękę, cesarz Karol IV. Również i on nie osiągnął sukcesu, bowiem książęta litewscy postawili niemożliwe do spełnienia warunki. W zamian za przyjęcie chrztu żądali zwrotu wszystkich ziem zagarniętych przez zakon krzyżacki. Litwa pozostała więc na razie państwem pogańskim, nie popsuło to jednak jej relacji z Polską. Kazimierz Wielki wrócił bowiem do koncepcji z czasów rządów swojego ojca, zakładającej współpracę z książętami litewskim. Umożliwiła ona stopniowe umacnianie się wpływów polskich na ziemiach ruskich, a także ustabilizowała sytuację na Mazowszu, dotąd padającym ofiarą częstych najazdów litewskich.
Polityka ostatnich lat panowania.
Na początek lat 60. przypada konflikt pomiędzy dwoma obozami: andegaweńsko-habsburskim i luksemburskim. Ryzyku wojny postanowiono zapobiec poprzez powołanie sądu arbitrażowego. Na arbitrów obrani zostali Kazimierz Wielki i Bolko II Świdnicki. Pierwszy przynajmniej formalnie znalazł się w obozie andegaweńskim, drugi natomiast w cesarskim. Na ostateczne rozstrzygnięcie w dużym stopniu wpłynął ślub cesarza Karola IV z wnuczką Kazimierza, córką księcia pomorskiego Bogusława V. Związek ten wzmacniał pozycję Karola na Pomorzu, a zarazem skutecznie neutralizował ewentualne działania Kazimierza. Werdykt sądu arbitrażowego ogłoszono w Krakowie w grudniu 1363. Zgodnie z nim strony miały zaprzestać wrogich działań i powrócić do stanu sprzed rozpoczęcia sporu. Sąd arbitrażowy w żaden sposób nie wiązał się z interesami polskimi, ale był pierwszym widocznym dowodem rosnącej pozycji Kazimierza Wielkiego na arenie międzynarodowej. Celem podpisania traktatu pokojowego zwołano uroczysty kongres w Brnie, który jednak nie podjął wiążących ustaleń luksembursko-andegaweńskich. W tej sytuacji Kazimierz, korzystając z uprawnień arbitra, wezwał Ludwika Węgierskiego i Karola IV do Krakowa. Tu we wrześniu 1364 odbył się zjazd, na którym podpisano ostateczny układ pokojowy. Wtedy też doszło do trwającej rzekomo 21 dni wystawnej uczty zorganizowanej przez Mikołaja Wierzynka, którą opisał w swojej kronice m.in. Jan Długosz. Zarazem podczas spotkania krakowskiego Ludwik po raz kolejny przypomniał o swoich prawach do dziedziczenia tronu polskiego.
W lutym 1365 Kazimierz po raz czwarty ożenił się, i to pomimo że nie udało mu się uzyskać od papieża unieważnienia poprzedniego związku z Adelajda Heską. Nową królową została Jadwiga, córka księcia głogowsko-żagańskiego Henryka V Żelaznego. Związek ten ze względu na możliwość narodzin męskiego potomka godził w interesy andegaweńskie, a z powodu perspektyw wzrostu wpływów polskich na Śląsku także w Luksemburskie. Również papież Urban V nie zaakceptował małżeństwa, a jedynie wysiłki polskiej i węgierskiej dyplomacji uchroniły Kazimierza przed odpowiedzialnością za sfałszowanie jego dyspensy. Ostatecznie związek nie uzyskał kościelnej aprobaty, co mogło być powodem dla usynowienia wnuka Kazimierza, Kaźka słupskiego. Doszło do niego prawdopodobnie w 1369.
Kazimierz Wielki zmarł 5 listopada 1370. Za jego czasów państwo polskie odzyskało pozycję liczącego się na arenie międzynarodowej organizmu politycznego, a zarazem rozrosło się terytorialnie, anektując ziemie ruskie i odzyskując zwierzchność nad Mazowszem.
Panowanie Ludwika Węgierskiego (1370–1382).
Zgodnie z układami dynastycznymi ponawianymi już od czasów Łokietka królem polskim miał zostać Ludwik Węgierski – władca największego kompleksu politycznego czternastowiecznej Europy. W zamian Ruś Halicko-Włodzimierska pozostawała przy Polsce. Już od momentu koronacji Ludwik zmuszony był do walki z opozycją przeciwną jego panowaniu. Szczególnie aktywna była ona w Wielkopolsce, choć do tarć dochodziło także w Małopolsce. Pierwszy incydent wiązał się z pogrzebem Kazimierza Wielkiego, który zorganizowano jeszcze przed przybyciem nowego władcy. Następnie doszło do konfliktu z adoptowanym wnukiem poprzedniego władcy, Kaźkiem Słupskim, któremu stary król zapisał w testamencie rozległe włości. Spór rozwiązano na drodze postępowania sądowego – Kaźko otrzymał ziemię dobrzyńską i trzy grody, a także został zobowiązany do złożenia hołdu lennego Ludwikowi. Kolejny konflikt wywołał powrót do kraju księcia gniewkowskiego Władysława Białego w 1373. Po kilku latach ponawianych walk zawarł on z królem ugodę – zrzekł się księstwa gniewkowskiego, otrzymując w zamian 10 000 florenów i uposażenie w postaci opactwa Pannonhalma na Węgrzech.
Władzę w Polsce od początku sprawowała regentka – matka Ludwika, Elżbieta Łokietkówna. Sam król wkrótce po koronacji powrócił na Węgry, zabierając ze sobą polskie insygnia. Elżbieta skupiła się najpierw na opanowaniu sytuacji w buntującej się Wielkopolsce. Podjęła się także restytucji dóbr, które Kazimierz Wielki konfiskował osobom niebędącym w stanie wykazać swoich praw do danej ziemi. Jej polityka miała podłoże czysto polityczne – pozwalała zjednać nowej władzy warstwy szlacheckie. Działania te wiązały się z podstawowym celem zarówno Elżbiety, jak i jej syna – zapewnieniem tronu polskiego jednej z trzech córek Ludwika. Sukcesji w ramach dynastii Andegawenów początkowo sprzeciwiało się zarówno duchowieństwo, mieszczaństwo, jak i szlachta. Regentka podjęła stopniowe działania, zjednując sobie poparcie kolejnych miast. Następnie w 1374 Ludwik wydał w Koszycach przywilej szlachcie polskiej. W zamian za m.in. znaczne obniżenie podatku poradlnego i likwidację podatków nadzwyczajnych szlachetnie urodzeni zgodzili się na przekazanie tronu jednej z córek Ludwika. Był to pierwszy w Polsce przywilej generalny obejmujący cały stan szlachecki.
W 1375 Elżbieta zrezygnowała z regencji i powróciła na Węgry. W Polsce na krótko pojawił się król. Podstawowym celem wizyty nie było jednak rozwiązanie problemu regencji, ale stłumienie zamieszek na Rusi Czerwonej, którą Ludwik uważał za odrębne księstwo, gdzie interesy węgierskie nie ustępowały polskim. Przed wyjazdem Ludwik przekazał władzę grupie zaufanych Małopolan. To tymczasowe rozwiązanie budziło powszechny sprzeciw, w związku z czym regencję ponownie podjęła Elżbieta. W Polsce pozostała do 1376, kiedy ponownie wyjechała po rozruchach, do jakich doszło w Krakowie. W Wielkopolsce tymczasem wybuchły lokalne wojny zwaśnionych rodów szlacheckich. W 1378 namiestnikiem został Władysław Opolczyk, ale w efekcie buntu Wielkopolan pod przywództwem Bartosza z Odolanowa jeszcze w tym samym roku utracił on władzę. Po raz trzeci regentką została Elżbieta Łokietkówna. Po jej śmierci w 1380 król powierzył rządy namiestnicze biskupowi krakowskiemu Zawiszy z Kurozwęk. Kiedy i on umarł w 1382, Ludwik wyznaczył na regenta Zygmunta Luksemburskiego, zaręczonego z potencjalną następczynią tronu, Marią. Czternastoletni namiestnik rozpoczął walki z wielkopolską opozycją. Podczas gdy oblegał Odolanów, 10 września w Trnawie zmarł Ludwik Węgierski.
W polityce Ludwika Polska odgrywała rolę drugorzędną, a sam władca nie troszczył się o panującą w niej sytuację gospodarczą. Przychylność szlachty zdobywał poprzez przywileje prawne i społeczne, które doprowadziły do kryzysu budżetowego. Zarazem fakt wyboru na tron obcego władcy doprowadził do głębokich zmian w postrzeganiu władzy. Koncepcję monarchii patrymonialnej zastąpiła idea Korony Królestwa Polskiego () – stawiająca króla na pozycji władcy niepodzielnego i nieutożsamianego z jego osobą państwa. Rządy Ludwika doprowadziły także do wzmocnienia pozycji możnowładztwa Małopolski, a wydane przez niego dokumenty zapoczątkowały okres supremacji szlachty w życiu politycznym, który trwał aż do upadku Rzeczypospolitej Obojga Narodów w 1795.
Okres bezkrólewia (1382–1384).
Kiedy w 1374 Ludwik przekonał szlachtę do wyboru swojej córki na królową, nie było jasne, która z królewien przejmie polski tron. Początkowo wysuwano kandydaturę Katarzyny, ta jednak zmarła w 1378. Wtedy Ludwik zdecydował, że tron polski obejmie Maria, natomiast węgierski Jadwiga. Sytuacja uległa zmianie po śmierci króla. Wdowa po nim, Elżbieta Bośniaczka, wspierana przez węgierskie warstwy możnowładcze, sprzeciwiała się zarówno oddaniu tronu polskiego Marii, jak i jej małżeństwu z Zygmuntem Luksemburskim. Ostatecznie zdecydowano, że Maria przejmie władzę na Węgrzech. W tej sytuacji w Polsce w listopadzie 1382 doszło do zjazdu w Radomsku, gdzie przedstawiciele dwóch głównych dzielnic zdecydowali, że nie jest możliwa dalsza unia personalna z Węgrami, w sytuacji gdy królowa przebywałaby poza krajem. Zarazem postanowiono dochować wierności postanowieniom koszyckim. Miesiąc później w Wiślicy ustalenia te przekazane zostały stronie węgierskiej. Wtedy też zdecydowano o odrzuceniu możliwości przejęcia tronu przez Zygmunta Luksemburskiego popieranego przez część Wielkopolan.
Sytuacja wydawała się jasna, jednak działaniom prowadzonym przez małopolską dyplomację stanęła na drodze wojna domowa w Wielkopolsce znana jako wojna Nałęczów z Grzymalitami. Głównymi stronami w niej byli starosta Domarat z Pierzchna i popierany przez zjednoczoną opozycję książę mazowiecki Siemowit IV – potencjalny kandydat do tronu polskiego. Walki przeciągały się, a obie strony zapewniały o swoim poparciu dla Marii. Ostatecznie w lutym 1383 nastąpiła reakcja dworu węgierskiego – poselstwo przybyłe do Sieradza poinformowało, że na tron polski wyznaczona została Jadwiga. W sytuacji gdy termin koronacji się zbliżał, rosły szanse Siemowita IV na przejęcie władzy. Opanował on znaczną część Wielkopolski i zyskał spore poparcie w tej dzielnicy. Zaniepokojeni możnowładcy Małopolski podjęli zakończone sukcesem próby zawiązania rozejmu. W marcu do Sieradza zwołano zjazd, który miał zdecydować o odpowiedzi na węgierskie propozycje z lutego. Wielkopolanie podjęli próby przeforsowania kandydatury Siemowita – miał on zostać mężem Jadwigi dotąd zaręczonej z Wilhelmem austriackim. Mimo przewagi liczebnej zwolenników księcia mazowieckiego panom krakowskim udało się opóźnić elekcję – nie wybrano kandydata na króla, a jedynie zdecydowano o koronacji Jadwigi. Warunkiem był powrót Rusi Czerwonej oraz lenn Władysława Opolczyka do Polski.
Wobec zagrożenia ze strony Siemowita Elżbieta Bośniaczka przystała na postawione warunki i zdecydowała się przybyć do Polski na Zielone Świątki 1383. W tej sytuacji Siemowit stworzył plan porwania Jadwigi – zamierzał ją uprowadzić, poślubić i wraz z nią się koronować. Prawdopodobnie Małopolanie donieśli królowej węgierskiej o planach księcia mazowieckiego, w związku z czym Elżbieta opóźniła przyjazd do Polski na listopad. Siemowit tymczasem wznowił akcje zbrojne przeciw Kujawom i Wielkopolsce, do końca maja opanowując pierwszą z wymienionych ziem. Następnie zwołał zjazd do Sieradza, gdzie jego zwolennicy okrzyknęli go królem. Przeprowadzenia koronacji odmówił jednak obecny na zjeździe arcybiskup gnieźnieński Bodzanta. Wobec niepowodzenia w Sieradzu Siemowit ponownie zaatakował Wielkopolskę i obległ Kalisz. Spór rozwiązano dzięki zastraszeniu arcybiskupa Bodzanty, który przeszedł na stronę Małopolan. W tej sytuacji Siemowit zgodził się na zawieszenie broni, jednak jego stronnik Bartosz z Odolanowa nie przerwał walki. To dało panom krakowskim pretekst do ostatecznej rozprawy z księciem mazowieckim. Przy wsparciu wojsk węgierskich pod wodzą Zygmunta Luksemburskiego zaatakowano Mazowsze i wymuszono na Siemowicie rozejm.
Sytuacja wydawała się ostatecznie rozwiązana, jednak Elżbieta Bośniaczka wbrew zapowiedziom nie udała się do Polski. Zaczęła zamiast tego wysuwać coraz bardziej wygórowane żądania wobec strony polskiej – kiedy polski poseł zagroził anulowaniem praw Jadwigi do tronu, został on uwięziony. Bezkrólewie przeciągało się, więc w marcu 1384 do Radomska zwołano zjazd, który określał zasady funkcjonowania państwa wobec braku władcy. Był on przykładem dojrzałości politycznej szlachty, oraz jej zdolności do współpracy z elitami mieszczańskimi. Zjazd ten pokazał, że państwo polskie jest w stanie funkcjonować bez króla, ale mimo to Elżbieta dalej starała się opóźniać koronację. Do Krakowa wysłała Zygmunta Luksemburskiego jako swojego gubernatora, na co nie zgodzili się zebrani w Sączu Małopolanie. Sędziwój z Szubina, uwięziony wcześniej przez Elżbietę poseł, ponownie udał się na Węgry. Być może jego misja wpłynęła na zmianę decyzji przez królową – ostatecznie na jesieni zdecydowała ona o wysłaniu Jadwigi do Polski. 13 października 1384 przybyła ona do Krakowa, gdzie w 3 dni później odbyła się koronacja kończąca najdłuższy w historii Polski okres bezkrólewia.
Panowanie Jadwigi Andegaweńskiej (1384–1386).
Koronacja Jadwigi była sukcesem, ale nie rozwiązywała wszystkich problemów. Królowa miała zaledwie 10 lat i wciąż pozostawała formalnie pod opieką matki, co pozwalało Elżbiecie ingerować w sprawy polskie. Dodatkowo Jadwiga nie miała męża, co w ówczesnych warunkach było niedopuszczalnym stanem rzeczy. Wprawdzie została ona w 1378 zaślubiona Wilhelmowi Habsburgowi według kanonicznej formy "sponsalia de futuro", jednak małopolscy panowie odrzucili możliwość przejęcia przez niego tronu. Zamiast tego podjęto ryzykowne rozmowy z Litwą. Ewentualny związek mógł zabezpieczyć interesy Polski na Rusi Halickiej, Podolu i Wołyniu – sprawy szczególnie istotne dla Małopolan. Był on ważny także dla Mazowsza – obszaru bezpośrednio zagrożonego litewskimi najazdami. Zarazem jednak związek tego typu przywracał zagrożenie krzyżackie i stawiał pod znakiem zapytania dalszy sojusz z Węgrami. Mógł mieć także negatywny oddźwięk prestiżowy, licząc że Litwa wciąż pozostawała państwem pogańskim. Dla Litwy podstawowym argumentem za zbliżeniem z zachodnim sąsiadem była chęć uzyskania silnego sojusznika w walce z zakonem krzyżackim. Przy tym należy podkreślić, że w 1384 sytuacja wielkiego księstwa nie była bynajmniej krytyczna. Po okresie kryzysu zapoczątkowanego śmiercią księcia Olgierda, a dodatkowo pogłębionego wojną domowa z księciem Kiejstutem i jego synem Witoldem, Jagiełło zaczynał stabilizować sytuację w swoim kraju. Udało mu się zakończyć spór z bratem stryjecznym (Witoldem), który uznał się za jego lennika i odstąpił od sojuszu z Krzyżakami. Zarazem samym Krzyżakom odebrano dopiero co wybudowaną twierdzę Neu-Marienwerder pod Kownem, zmuszając zakon do defensywy. Inicjatywa wobec zakonu była po stronie Jagiełły, bowiem po latach przynajmniej chwilowo zażegnany został konflikt z Księstwem Moskiewskim. W 1382 wielkiego najazdu na nie dokonali Tatarzy pod wodzą chana Tochtamysza, nie tylko plądrując kraj, ale również zdobywając jego stolicę, Moskwę. Zapewne te wydarzenia skłoniły księcia moskiewskiego Dymitra Dońskiego do zawarcia z Jagiełłą układu pokojowego, a nawet rozpoczęcia pertraktacji na temat małżeństwa księcia Litwy z jego córka Zofią. Chwilowa sytuacja była więc dla Litwy stosunkowo korzystna. Zarazem jednak jasna była zdecydowana przewaga militarna zakonu krzyżackiego i iluzoryczność jedności rozbitego na liczne księstwa państwa litewskiego.
Nie jest jasne, z której strony – polskiej czy litewskiej – wyszła inicjatywa w sprawie małżeństwa Jagiełły z królową Jadwigą. Według Roczników Jana Długosza to książę litewski prosił o rękę córki Ludwika, natomiast według latopisu litewskiego poselstwo w tej sprawie wyszło od panów małopolskich. Z braku podstawy źródłowej nie sposób też określić kiedy rozpoczęto pertraktacje w tej sprawie. Być może jako sygnał zainteresowania Jagiełły polskim tronem należy odczytywać już wystawiony przez niego w 1383 roku przywilej dla kupców lubelskich. Zapewne już w roku kolejnym prowadzono wstępne rozmowy. Następnie w styczniu 1385 litewskie poselstwo złożyło oficjalną prośbę o rękę Jadwigi. Jagiełło zobowiązał się do przyjęcia chrześcijaństwa i przyłączenia Wielkiego Księstwa Litewskiego do Królestwa Polskiego. Propozycję zaakceptował zjazd generalny zwołany w lecie do Krakowa, sprzeciwu nie wyraziła również Elżbieta Bośniaczka. Sytuacja zmieniła się nagle, kiedy Elżbieta powróciła do koncepcji małżeństwa Jadwigi z Wilhelmem austriackim. Habsburg przybył do Krakowa celem fizycznego dopełnienia małżeństwa, nie został jednak wpuszczony do komnat królowej; szybko też zmuszono go do opuszczenia miasta.
W tym samym czasie panowie małopolscy zmierzali na spotkanie z księciem litewskim. W sierpniu 1385 w Krewie zawarli z Jagiełłą układ określany w historiografii jako unia krewska. W zamian za objęcie tronu polskiego Jagiełło podejmował szereg jednostronnych zobowiązań:
Ostatnim i najważniejszym zobowiązaniem było przyłączenie () Litwy do Polski – stwierdzenie to, w niejasny sposób wskazujące na zamiar likwidacji suwerennej pozycji Wielkiego Księstwa, szybko doprowadziło do weryfikacji unii i do dziś budzi wątpliwości wśród historyków.
Kolejne poselstwo spotkało się z Jagiełłą w styczniu 1386 w Wołkowysku, kiedy ten był już w drodze do Polski. Dostojnicy małopolscy wystawili dla niego akt preelekcji i przekazali mu glejt bezpieczeństwa. Wystawiony dokument potwierdzony został przez zjazd szlachty w Lublinie 2 lutego 1386, gdzie obrano Jagiełłę królem, a do czasu koronacji przydano mu tytuł (pan i opiekun Królestwa Polskiego). Prawdopodobnie w tym momencie jedynym, co mogło zniweczyć plany małżeństwa, był opór królowej Jadwigi. Według Długosza jawnie sprzeciwiała się ona związkowi z Jagiełłą i uległa dopiero pod namowami polskich dostojników.
12 lutego 1386 Jagiełło wraz z braćmi przybył do Krakowa. 15 lutego wszyscy trzej przyjęli chrzest. Przyszły król otrzymał imię Władysław, jego brat Korygiełło – Kazimierz, zaś Świdrygiełło – Bolesław. Książę Witold, który podejmował się chrztu po raz trzeci, wybrał imię Aleksander. 18 lutego odbył się ślub Władysława Jagiełły z Jadwigą, natomiast 4 marca 1386 wielki książę został w katedrze wawelskiej koronowany na króla Polski.

</doc>
<doc id="630876" url="https://pl.wikipedia.org/wiki?curid=630876" title="Medal Służby w Rodezji Południowej">
Medal Służby w Rodezji Południowej

Medal Służby w Rodezji Południowej (ang. "Southern Rhodesia War Service Medal") – ustanowiony w roku 1946; jeden z brytyjskich medali za udział w II wojnie światowej.
Zasady nadawania.
Medal był przyznawany tylko personelowi, który służył w Rodezji Południowej podczas II wojny światowej, ale nie spełniał warunków uprawniających do otrzymania innego medalu ani gwiazdy za kampanie brytyjskie.
Opis medalu.
Okrągły medal o średnicy 36 mm ze stopu miedzi i niklu.
awers: lewy profil króla Jerzego VI w koronie, z inskrypcją "GEORGIVS VI D : G : BR : OMN : REX ET INDIAE IMP :"
rewers: godło narodowe Rodezji z inskrypcją na obwodzie "FOR SERVICE IN SOUTHERN RHODESIA" i datami "1939-1945" pod spodem.
Wstążka: środkowy pas ciemnozielony z czarnymi i czerwonymi pasami na brzegach.

</doc>
<doc id="630877" url="https://pl.wikipedia.org/wiki?curid=630877" title="Abundancjusz">
Abundancjusz

Abundancjusz, Abundiusz – imiona męskie pochodzenia łacińskiego, od łac. "Abundiantus", co oznacza „bujny, obfity, liczny”.
Patronami tego imienia są:
Żeńskim odpowiednikiem jest Abundancja.
Abundancjusz imieniny obchodzi 16 września, jako wspomnienie męczenników: św. Abundiusza i Abundancjusza.
Abundiusz imieniny obchodzi 2 kwietnia.
Odpowiedniki w innych językach:

</doc>
<doc id="630878" url="https://pl.wikipedia.org/wiki?curid=630878" title="Doomsday Machine">
Doomsday Machine

Dommsday Machine to szósty album szwedzkiej grupy deathmetalowej Arch Enemy. Jest to trzeci album, na którym zaśpiewała Angela Gossow. Podczas nagrywania tego albumu Andy Sneap po raz pierwszy wystąpił w roli miksera, nie zaś producenta.
Album osiągnął 87. miejsce na Billboard 200 w USA. Do 2011 roku album znalazł 108 tys. nabywców w Stanach Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="630879" url="https://pl.wikipedia.org/wiki?curid=630879" title="Abundancja (imię)">
Abundancja (imię)

Abundancja – imię żeńskie pochodzenia łacińskiego, żeński odpowiednik imienia Abundancjusz, od łac. "Abundiantus", co oznacza „bujny, obfity, liczny”. Patronką tego imienia jest św. Abundancja, współpatronka diecezji Spoleto. Bywa wspominana także ze św. Abundancjuszem, zm. w Rignano przy Via Flaminia około 304 roku.
Abundancja imieniny obchodzi 19 stycznia, w dzień wspomnienia św. Abundancji ze Spoleto.
Odpowiedniki w innych językach:

</doc>
<doc id="630880" url="https://pl.wikipedia.org/wiki?curid=630880" title="Nokia 6103">
Nokia 6103

Nokia 6103 – telefon komórkowy wyprodukowany przez firmę Nokia działający w sieciach GSM 900, 1800, 1900.

</doc>
<doc id="630882" url="https://pl.wikipedia.org/wiki?curid=630882" title="Grand Prix Włoch na Żużlu 2005">
Grand Prix Włoch na Żużlu 2005

Wyniki Grand Prix Włoch, dziewiątej eliminacji Mistrzostw Świata Grand Prix w sezonie 2005.
To drugie zawody o Wielką Nagrodę Włoch.
Lista startowa.
Stawkę 15 stałych uczestników Grand Prix uzupełnili: z dziką kartą Matej Žagar, natomiast rezerwę toru stanowili Simone Terenzani oraz Daniele Tessari.
Kontuzjowanych Jarosława Hampela i Ryana Sullivana zastąpili kolejno trzeci i piąty rezerwowy: Stefan Andersson i Roman Poważny.
W wyniku losowania ustalono numery startowe (zgodnie z nimi zawodnicy wpisywani są do tabeli biegowej). W nawiasach podano numery stałe – w nich rzeczywiście żużlowcy startowali.
Wyniki.
W żółtym plastronie startował Tony Rickardsson – lider po ósmej rundzie Grand Prix.

</doc>
<doc id="630885" url="https://pl.wikipedia.org/wiki?curid=630885" title="Ninian (imię)">
Ninian (imię)

Ninian – imię męskie nieznanego pochodzenia, być może stanowiące zlatynizowaną formę walijskiego imienia "Nynnyaw". Patronem tego imienia jest św. Ninian ze Szkocji, żyjący w IV/V wieku.
Ninian imieniny obchodzi 16 września.

</doc>
<doc id="630886" url="https://pl.wikipedia.org/wiki?curid=630886" title="Reprezentacja Stanów Zjednoczonych w skokach narciarskich">
Reprezentacja Stanów Zjednoczonych w skokach narciarskich

Reprezentacja Stanów Zjednoczonych w skokach narciarskich – grupa skoczków narciarskich wybrana do reprezentowania Stanów Zjednoczonych w międzynarodowych zawodach przez Amerykański Związek Narciarsko-Snowboardowy ("United States Ski and Snowboard Association").
Największe sukcesy w zawodach rangi mistrzostw świata i Pucharu Świata wśród Amerykanów odnosiła reprezentacja kobiet. Sarah Hendrickson wygrała 13 konkursów PŚ – zwyciężyła w 9 z 13 zawodów pierwszego w historii sezonu tego cyklu u kobiet (2011/2012), wygrywając klasyfikację generalną. Kolejne 4 zwycięstwa odniosła w następnym sezonie, plasując się w klasyfikacji generalnej na 2. miejscu. W obu tych sezonach Stany Zjednoczone zwyciężyły w klasyfikacji Pucharu Narodów kobiet. Lindsey Van w 2009 została pierwszą w historii mistrzynią świata kobiet. W 2013 Sarah Hendrickson także zdobyła ten tytuł. Największe sukcesy męskiej reprezentacji USA to brązowy medal Andersa Haugena na pierwszych w historii skoków zawodach igrzysk olimpijskich w 1924, 2. miejsce Clinta Jonesa w cyklu Letniego Grand Prix w 2002, a także 3 zwycięstwa w konkursach PŚ: Johna Bromana w 1981 w Thunder Bay, Jeffa Hastingsa w 1983 w Lake Placid i Mike’a Hollande’a w 1989 w Bischofshofen (w konkursie Turnieju Czterech Skoczni). 4. miejsce Jeffa Hastingsa w sezonie 1983/1984 było najlepszym wynikiem reprezentanta Stanów Zjednoczonych w końcowej klasyfikacji PŚ. Najwięcej reprezentantów USA w jednym sezonie PŚ (10) punktowało w drugim sezonie tego cyklu (1980/1981).
Kadra na sezon 2022/2023.
Po 8 sezonach trenerem męskiej reprezentacji przestał być Bine Norčič, który przeszedł na funkcję koordynatora. Na stanowisku trenera zastąpił go Tore Sneli (w związku z rozpoczęciem współpracy Amerykanów z reprezentacją Norwegii, zamiast dotychczasowej współpracy z reprezentacją Kanady). Trenerem kobiet pozostał Anders Johnson. W kadrze narodowej znalazło się 5 mężczyzn i 7 kobiet, a w kadrze juniorów – 4 skoczków i 6 skoczkiń.
Kadra na sezon 2021/2022.
Wstępne nominacje do kadr narodowych (których powołanie zapowiedziano na jesień 2021) otrzymało sześciu mężczyzn i osiem kobiet, a do kadr młodzieżowych po pięć osób obojga płci. Na stanowiskach trenerskich pozostali Bine Norčič (mężczyźni) i Anders Johnson (kobiety).
Kadra na sezon 2020/2021.
Powołano kadry narodowe, w których znalazło się piętnaścioro skoczków, oraz dziesięcioosobowe kadry juniorskie.
Kobiety.
Kadra juniorska.
Greyson Scharffs i Canden Wilkinson pomimo znalezienia się w kadrach przed rozpoczęciem sezonu zakończyli kariery, a Kevin Bickner na okres tegoż sezonu zawiesił starty. W wyniku kontuzji nie skakała ponadto Sarah Hendrickson.
Kadra na sezon 2019/2020.
Utworzono po 4 kadry mężczyzn i kobiet, do których powołano odpowiednio 10 i 11 osób.
Kadra na sezon 2018/2019.
W grupach szkoleniowych znalazło się 4 mężczyzn w 3 kadrach i 7 kobiet w 2 kadrach. Podobnie jak rok wcześniej, wśród kobiet nie utworzono kadry A.
Kadra na sezon 2017/2018.
Mężczyźni.
W kadrach męskich znalazło się 6 zawodników:
Kobiety.
Wśród kobiet nie utworzono kadry A. W kadrach B i C znalazło się łącznie 9 skoczkiń:

</doc>
<doc id="630888" url="https://pl.wikipedia.org/wiki?curid=630888" title="Reprezentacja USA w skokach narciarskich">
Reprezentacja USA w skokach narciarskich



</doc>
<doc id="630892" url="https://pl.wikipedia.org/wiki?curid=630892" title="Uli Hoeness">
Uli Hoeness



</doc>
<doc id="630897" url="https://pl.wikipedia.org/wiki?curid=630897" title="Błąd co do znamion typu czynu zabronionego">
Błąd co do znamion typu czynu zabronionego

Błąd co do znamion typu czynu zabronionego – błąd dotyczący wycinka rzeczywistości, który jest określony znamionami typu czynu zabronionego. Może wystąpić w postaci nieświadomości lub urojenia.
Przedmiot błędu.
Może być to błąd co do:
Rodzaje błędu co do typu zabronionego.
Błąd co do znamienia typu czynu zabronionego.
Nieświadomość znamienia pozytywnego albo urojenie znamienia negatywnego:
Urojenie znamienia pozytywnego albo nieświadomość znamienia negatywnego:
Błąd co do znamienia typu kwalifikowanego przez znamię statyczne.
Nieświadomość znamienia pozytywnego albo urojenie znamienia negatywnego:
Urojenie znamienia pozytywnego albo nieświadomość znamienia negatywnego:
Błąd co do znamienia typu kwalifikowanego przez znamię dynamiczne.
Nieświadomość znamienia pozytywnego albo urojenie znamienia negatywnego:
Błąd co do typu uprzywilejowanego.
Urojenie okoliczności uprzywilejowującej:
Urojenie znamienia pozytywnego albo nieświadomość znamienia negatywnego:
Szczególne rodzaje znamion objętych błędem.
Znamiona normatywne (wartościujące).
Jest to znamię dla przyjęcia którego wymagane jest odwołanie się do ocen (np. treści pornograficzne).
Oceny ilościowe (szczególny rodzaj znamion wartościujących).
Dotyczy znamion liczebnikowych jak np. „mienie znacznej wartości”.
Klauzule normatywne.
Wyrażenia jak „wbrew obowiązkowi” lub „bez zezwolenia”. Sporne w doktrynie, czy klauzule te wchodzą w skład znamion czynu zabronionego.
Znamię charakteryzujące przedmiot czynności wykonawczej.
Sprawca mylnie identyfikuje przedmiot czynności wykonawczej np. w zamiarze zabicia osoby A przez pomyłkę zabija B.
Błąd polegający na dokonaniu czynu zabronionego na innym przedmiocie czynności wykonawczej.
Błąd ten jest różny od błędu co do identyfikacji czynności wykonawczej. W tym wypadku prawidłowo identyfikuje przedmiot czynności wykonawczej na innym przedmiocie ze względu na wadliwe wykonanie czynu np. sprawca chcąc zabić sąsiada, zabija własną żonę.
Znamiona określające związek przyczynowy.
Możliwe jest to jedynie przy przestępstwach skutkowych. Dotyczy znajomości przebiegu przyczynowości i tego, że określone działanie bądź zaniechanie prowadzi do skutku stanowiącego znamię typu czynu zabronionego.
Szczególny przypadek błędu co do przebiegu związku przyczynowego (osiągnięcie w wyniku błędu innego skutku niż zamierzony).
Dotyczy przebiegu związku przyczynowego, a nie charakterystyki przedmiotu czynności wykonawczej. Np. sprawca chcąc zniszczyć cudzą rzecz, spowoduje uszczerbek na zdrowiu osoby, albo strzelając do osoby X trafia osobę Y.

</doc>
<doc id="630898" url="https://pl.wikipedia.org/wiki?curid=630898" title="As-Sa’adi al-Kaddafi">
As-Sa’adi al-Kaddafi

As-Sa’adi Mu’ammar al-Kaddafi (; ur. 28 maja 1973 w Trypolisie) – libijski piłkarz, syn pułkownika Mu’ammara al-Kaddafiego, z wykształcenia inżynier.
Życiorys.
Pozycja i pieniądze ojca, który w niewielkim stopniu interesował się piłką nożną, umożliwiły mu zajęcie wysokiego miejsca w hierarchii libijskiego futbolu. Był wiceprezydentem tamtejszej federacji i właścicielem czołowego libijskiego klubu – Al-Ittihad Trypolis. W latach 2000–2006 grał w reprezentacji Libii. W swojej karierze był zawodnikiem Al-Ahly Trypolis, Al-Ittihad Trypolis, AC Perugia, Udinese Calcio i Sampdorii. Karierę piłkarską zakończył w 2007 roku z powodu afery dopingowej z jego udziałem.
22 sierpnia 2011 roku pojawiły się informacje o jego aresztowaniu przez opozycjonistów w czasie walk w Trypolisie, ale w kolejnych dniach donoszono o tym, iż towarzyszył ojcu w mieście Bani Walid. W pierwszej połowie września nigerski minister sprawiedliwości Marou Adamou poinformował, że As-Sa’adi al-Kaddafi zbiegł do tego kraju. Został następnie zamknięty w areszcie domowym. 29 września na wniosek Narodowej Rady Tymczasowej Interpol wysłał za As-Sa’adim al-Kaddafim list gończy o najwyższym priorytecie oskarżając go o przywłaszczenie państwowej własności i zastraszenia z użyciem broni w okresie, gdy przewodniczył Libijskiej Federacji Piłki Nożnej. 7 grudnia wyszło na jaw, iż we wrześniu próbował przedostać się do Meksyku, gdzie miała go przeszmuglować jedna z organizacji przestępczych. 7 marca 2014 Władze Nigru dokonały ekstradycji As-Sa’adiego do Libii został on aresztowany i oczekuje na proces.

</doc>
<doc id="630912" url="https://pl.wikipedia.org/wiki?curid=630912" title="Zachodni Zakon Sufi w Polsce">
Zachodni Zakon Sufi w Polsce

Zachodni Zakon Sufi w Polsce – prawnie działający na terenie polski od 7 marca 1991 związek wyznaniowy. Polska Centrala Zachodniego Zakonu Sufi znajduje się w Warszawie. Związek jest powiązany z ruchem New Age.
W Polsce posiada pięć przedstawicielstw regionalnych w: Toruniu, Sopocie, Poznaniu, Krakowie i Warszawie. Macierzysta organizacja posiada międzynarodową centralę w Suresnes we Francji.
Nauki opiera na pełnych ezoteryzmu i mistycyzmu pismach Hazrat Inayat Khana.

</doc>
<doc id="630923" url="https://pl.wikipedia.org/wiki?curid=630923" title="Filip Tetrarcha">
Filip Tetrarcha

Filip Tetrarcha, albo Herod Filip II (ur. ok. 24 p.n.e., zm. 34 w Betsaidzie) – tetrarcha Batanei, Gaulanitydy, Trachonu i Paneas od 4 p.n.e. Syn Heroda Wielkiego i Kleopatry z Jerozolimy. Mąż Salome III. Wychowywał się w Rzymie.
Filip odziedziczył północno-wschodnią część królestwa swego ojca i jest wspomniany przelotnie w Biblii przez Łukasza (Łk 3,1). Odbudował miasta Paneas (Cezarea Filipowa) i Betsaidę (Julias). Był pierwszym władcą żydowskim, który bił monety z wizerunkiem człowieka. Uchodził za władcę łagodnego i sprawiedliwego. Po jego śmierci Batanea, Trachon i Hauran zostały wcielone do rzymskiej prowincji Syrii. W 37 roku Kaligula nadał je Herodowi Agryppie I. Bywa mylony ze swoim bratem (i zarazem teściem) Herodem Boethosem, nazywanym przez "Ewangelię Mateusza" i "Ewangelię Marka" Filipem.

</doc>
<doc id="630925" url="https://pl.wikipedia.org/wiki?curid=630925" title="Oznaczenia Shimano">
Oznaczenia Shimano

Oznaczenia Shimano można znaleźć na niemal każdej produkowanej przez tę firmę części. Wyjątkami są tylko modele z początku lat 70. XX wieku i starsze. Shimano, jako pierwsza w historii przemysłu rowerowego zaczęła precyzyjnie oznaczać swoje części. Od kilku lat Campagnolo a także SunTour również stosują identyczne lub bardzo podobne oznaczenia.
Oznaczenia główne.
Oznaczenia główne składają się z dwóch (rzadziej trzech) członów i mają ogólną postać XX-xxxx. Pierwszy człon – zawsze literowy – oznacza typ danej części, drugi – litery lub cyfry – przynależność do grupy osprzętu, jego generację lub bardziej precyzyjne określenie części.
Drugi człon.
Oznaczenia przynależności do grup osprzętu, zwykle cztery litery lub cyfry (w nawiasach lata produkcji):
Inne części:
Trzeci człon.
Dodatkowo, za oznaczeniem głównym mogą pojawić się następujące litery lub cyfry:
Data produkcji.
Data produkcji jest zakodowana dwiema literami. Pierwsza oznacza rok produkcji, druga miesiąc. Data produkcji nie oznacza daty wprowadzenia do sprzedaży, która zwykle jest o rok późniejsza.
Dodatkowe oznaczenia.
Części mogą też nosić dodatkowe oznaczenia znajdujące się zwykle obok głównych.
Przykład.
Spójrzmy na przykład pokazujący jak poprawnie odkodować oznaczenia Shimano:

</doc>
<doc id="630930" url="https://pl.wikipedia.org/wiki?curid=630930" title="Aretas IV">
Aretas IV

Aretas IV Filopatris (, ) – nabatejski król Petry od 9 p.n.e. do 40 n.e. Pod jego rządami Petra osiągnęła swój największy rozmiar. Był także teściem Heroda Antypasa oraz władcą Damaszku, gdy przebywał tam Paweł z Tarsu.
Panowanie Aretasa IV.
Jego pełny tytuł jaki widnieje na inskrypcjach brzmi „"Aretas, Król Nabatejczyków, przyjaciel swego ludu."” Jako potężny sąsiad Judei, często brał udział w sprawach wewnętrznych tego kraju, wpływając na losy jej władców. Choć nie miał szczególnie dobrych relacji z Rzymem – co odzwierciedla jego tytuł, "przyjaciel swego ludu", który znajduje się w jaskrawej sprzeczności z powszechnie używanym („przyjaciel Rzymu”) i („przyjaciel cesarza”) - i chociaż dopiero po wielkich wahaniach August uznał go jako króla, wziął on udział w ekspedycji Warusa przeciwko Żydom zaraz po śmierci Heroda Wielkiego i przeznaczył znaczną część armii do dyspozycji rzymskim oficerom. Wydaje się jednak, że jego stosunki z Żydami, lub przynajmniej z panującą rodziną stały się później bardziej przyjazne, tak że nawet Herod Antypas poślubił jego córkę Phasaelis. Związek ten był politycznie korzystny, gdyż chronił Pereę, transjordańskie terytorium Antypasa, przed najazdami arabskich nomadów. Następcą Aretasa został jego najstarszy syn, Malichus II. 
W stolicy Petrze, ówczesny teatr mógł pomieścić aż 8.500 widzów. Królestwo nabatejskie za Aretasa IV osiągnęło największą ekspansję: na południu część północnej Hidżaz (powyżej Hegra), na zachodzie Półwysep Synaj i na północy Hauran.
Aretas IV pojawia się w powieści Lloyda C. Douglasa pt. "Wielki Rybak".
Wojna z Herodem Antypasem.
Herod Antypas żył w małżeństwie z córką Aretasa IV od dłuższego czasu. Jednak gdy w 27 wpadł w zgubne zauroczenie do swojej bratowej, Herodiady, postanowił ją przenieść do swojego domu a oddalić córkę Aretasa. Gdy jego żona dowiedziała się o tym, postanowiła uciec do ojca, któremu opowiedziała o zamysłach Antypasa. Był to początek ich wzajemnej wrogości zaostrzony jeszcze sporem o granicę ziemi Gamalickiej. Pogorszenie stosunków między dwoma władcami doprowadziło do wojny na przełomie 36 i 37 roku. Obaj ściągnęli wojsko i rozpoczęli wojnę prowadzoną przez podległych im dowódców. Gdy doszło do bitwy, Herod Antypas utracił całe wojsko, gdyż został zdradzony przez zbiegów. Zostałby z pewnością obalony, gdyby nie ingerencja Rzymu. Było to wbrew rzymskim interesom by pozwolić na rozszerzenie potęgi Aretasa. Cesarz Tyberiusz rozkazał Lucjuszowi Witeliuszowi, namiestnikowi Syrii, aby ukarał Aretasa za jego niezależne działania. Witeliusz miał wszcząć z nim wojnę i bądź żywego i spętanego do niego przyprowadzić, bądź przesłać mu głowę zabitego. Zabrawszy dwa ciężkozbrojne legiony i pewną liczbę przynależnych żołnierzy lekkozbrojnych oraz jeźdźców przysłanych przez sprzymierzonych z Rzymianami królów, ruszył ku Petrze i dotarł do Ptolemaidy. Dalej wojsku kazał maszerować przez równinę Jezraelu. Ze względu jednak na śmierć cesarza (16 marca 37) Witeliusz odwołał z drogi wojsko i rozpuścił poszczególne oddziały na leże zimowe, przerywając tym samym akcję przeciwko Nabatejczykom.
Aretas w Nowym Testamencie.
W 39 namiestnik Damaszku za Aretasa próbował schwytać Pawła Apostoła, gdy ten zaczął zwiastować w synagogach Jezusa Chrystusa. Jako że Żydzi z Damaszku są wymienieni jako chcący zabić Pawła, jest bardzo prawdopodobne, że Aretas chciał dokonać próby pochwycenia Pawła na żądanie Żydów. Z tego wynika, że Żydzi musieli posiadać wpływy w królestwie Nabatejskim; inaczej Nabatejczycy byliby ostrożniejsi i unikaliby konfliktu z Pawłem, który miał obywatelstwo rzymskie.

</doc>
<doc id="630932" url="https://pl.wikipedia.org/wiki?curid=630932" title="GWSH">
GWSH



</doc>
<doc id="630934" url="https://pl.wikipedia.org/wiki?curid=630934" title="Ursus 4011">
Ursus 4011



</doc>
<doc id="630935" url="https://pl.wikipedia.org/wiki?curid=630935" title="Artyści i modele">
Artyści i modele

Artyści i modele (ang. "Artists and Models") – amerykański musical filmowy z 1955 roku, który powstał na podstawie powieści Michaela Davidsona i Normana Lessine'a „Rock A Bye Baby”, którego głównymi bohaterami są Eugene i Rick.

</doc>
<doc id="630942" url="https://pl.wikipedia.org/wiki?curid=630942" title="Hrabstwo Clarendon">
Hrabstwo Clarendon

Hrabstwo Clarendon znajduje się w zachodnio-centralnej części stanu. W roku 2000, liczba mieszkańców, wyniosła 32.502. Stolicą jest Manning.
Historia.
Jak w każdym stanie byłej Konfederacji obowiązywała segregacja rasowa i napięcia z tym związane. W roku 1944 odbył się tutaj proces czarnoskórego George'a Stinneya, najmłodszej ofiary krzesła elektrycznego.

</doc>
<doc id="630946" url="https://pl.wikipedia.org/wiki?curid=630946" title="Gabriel Krasiński">
Gabriel Krasiński

Gabriel Krasiński (zm. 12 sierpnia 1676 roku) – starosta nowokorczyński (1651), kasztelan płocki (1654), wierszopis. 
Był czwartym synem Stanisława, wojewody płockiego, i Anny Michowskiej; bratem Ludwika i Jana Kazimierza. Brał udział w wojnach kozackich i szwedzkich. Bił się w roku 1651 pod Beresteczkiem, zdobywał w roku 1656 okupowaną przez Szwedów Warszawę, oblegał w roku 1657 obsadzony szwedzką i siedmiogrodzką załogą Kraków. W 1654 wszedł do senatu jako kasztelan płocki po śmierci starszego brata Stanisława. 
Jest autorem rękopiśmiennej kroniki wierszowanej z lat (1655–1669) pt. "Taniec Rzeczypospolitej Polskiej". Kronikę tę podpisał: G. K. K. P. S. N. K., tj. Gabriel Krasiński Kasztelan Płocki Starosta Nowomiejski Korczyński.
Żonaty był z Zofią Lanckorońską, podkomorzanką sandomierską (zm. 1650). Zapoczątkował sandomierską linię młodszej gałęzi swego rodu. Z Zofii Lanckorońskiej pozostawił liczne potomstwo, synów Gabriela, podkomorzego płockiego i starostę nowokorczyńskiego i Mikołaja, kasztelana małogoskiego oraz sześć córek. Zmarł po dłuższej chorobie (nie było go już na elekcji 1674) według płyty nagrobnej położonej przez syna Mikołaja w kaplicy Krasińskich, w kościele parafialnym w Lisowie gm. Morawica, 12 sierpnia 1676.

</doc>
<doc id="630950" url="https://pl.wikipedia.org/wiki?curid=630950" title="Siedemnastokąt">
Siedemnastokąt



</doc>
<doc id="630951" url="https://pl.wikipedia.org/wiki?curid=630951" title="DW802">
DW802



</doc>
<doc id="630952" url="https://pl.wikipedia.org/wiki?curid=630952" title="DW433">
DW433



</doc>
<doc id="630953" url="https://pl.wikipedia.org/wiki?curid=630953" title="DW431">
DW431



</doc>
<doc id="630954" url="https://pl.wikipedia.org/wiki?curid=630954" title="DW956">
DW956



</doc>
<doc id="630955" url="https://pl.wikipedia.org/wiki?curid=630955" title="DW946">
DW946



</doc>
<doc id="630956" url="https://pl.wikipedia.org/wiki?curid=630956" title="DW805">
DW805



</doc>
<doc id="630957" url="https://pl.wikipedia.org/wiki?curid=630957" title="Dyskografia The Clash">
Dyskografia The Clash

Pełna dyskografia punkrockowej grupy The Clash, wraz z miejscami zajmowanymi na listach w USA i Wielkiej Brytanii.

</doc>
<doc id="630958" url="https://pl.wikipedia.org/wiki?curid=630958" title="DW862">
DW862



</doc>
<doc id="630959" url="https://pl.wikipedia.org/wiki?curid=630959" title="Brachypelma albopilosum">
Brachypelma albopilosum



</doc>
<doc id="630960" url="https://pl.wikipedia.org/wiki?curid=630960" title="DW638">
DW638



</doc>
<doc id="630961" url="https://pl.wikipedia.org/wiki?curid=630961" title="Dyskineza późna">
Dyskineza późna

Dyskineza późna to zespół objawów neurologicznych związany ze stosowaniem leków z grupy "klasycznych" neuroleptyków, a także leków z innych grup będących antagonistami receptorów dopaminowych jak np. metoklopramid. Jest to powikłanie z zakresu układu pozapiramidowego w postaci mimowolnych ruchów mięśni: żwaczy, języka, kończyn górnych, tułowia występujące podczas odstawienia dawki leku hamującego receptor D2.
Mechanizm.
Długotrwałe stosowanie klasycznych leków neuroleptycznych (od kilku miesięcy do kilku lat) powoduje stopniowy wzrost wrażliwości receptorów dopaminowych. W takiej sytuacji, w trakcie redukcji dawki leku działającego silnie antagonistycznie na receptor D2 dochodzi do jego wtórnej nadwrażliwości na dopaminę, której głównym działaniem biologicznym jest wpływ na napęd ruchowy, koordynację ruchową oraz napięcie mięśni (do odwrotnej sytuacji dochodzi w przypadku choroby Parkinsona, w której występuje niedobór dopaminy, a jednym z głównych objawów jest sztywność mięśniowa).
Leczenie.
Nie ma skutecznego leczenia. W razie wystąpienia dyskinezy późnej należy rozważyć ponowne włączenie leków neuroleptycznych i redukcja dawki na przestrzeni długiego (miesiące) czasu. Próbuje się też leczenia benzodiazepinami takimi jak lorazepam, klonazepam, diazepam, oraz podawaniem neuroleptyków atypowych, takich jak np. klozapina, olanzapina.
Ryzyko wystąpienia tego powikłania jest znacznie zmniejszone w przypadku atypowych leków przeciwpsychotycznych takich jak:
risperidon, olanzapina, klozapina, amisulpryd, aripiprazol, kwetiapina, ziprasidon, sertindol. Stąd leki te są bezpieczniejsze w stosowaniu.

</doc>
<doc id="630968" url="https://pl.wikipedia.org/wiki?curid=630968" title="Walerian Skorobohaty Krasiński">
Walerian Skorobohaty Krasiński

Walerian Skorobohaty Krasiński (ur. 1795, zm. 22 grudnia 1855 w Edynburgu) – hrabia, historyk i publicysta, kamerjunkier dworu królewskiego Mikołaja I Romanowa w 1830.
Życiorys.
Ukończył studia uniwersyteckie w Wilnie a następnie wyjechał na dalsze studia za granicę. Od 1822 pracował w ministerium oświecenia w departamencie wyznań różnowierczych. W czasie powstania listopadowego wysłany do Anglii w sprawach dyplomatycznych, osiadł w Londynie, gdzie poświęcił się pracy naukowej. Tam napisał swoje główne dzieło "Zarys dziejów powstania i upadku reformacji w Polsce", które zostało wydane w czterech językach: angielskim, francuskim, niemieckim i polskim.

</doc>
<doc id="630972" url="https://pl.wikipedia.org/wiki?curid=630972" title="Tabliczka mnożenia">
Tabliczka mnożenia

Tabliczka mnożenia – tabelaryczny sposób zestawienia wyników mnożenia przez siebie liczb naturalnych. Najczęściej w formie kwadratowej tablicy (macierzy), w której kolejne wiersze i kolejne kolumny odpowiadają kolejnym liczbom mnożonym przez siebie, a gdzie na skrzyżowaniu wierszy i kolumn znajdują się wyniki mnożenia. Najczęściej spotykana jest tabliczka „do stu”, o dziesięciu kolumnach i dziesięciu wierszach, w której na skrzyżowaniu dziesiątego wiersza i dziesiątej kolumny znajduje się wynik mnożenia 10×10=100.
Spotykane są także tabliczki o wymiarach większych (np. 12×12 lub 20×20), a także zestawienia wyników mnożenia liczb całkowitych w formie innej, niż kwadratowa macierz, ale na przykład w formie zestawienia.
Za pomocą tabliczki mnożenia można przedstawiać wyniki działań w dowolnych skończonych strukturach algebraicznych, np. tabliczka mnożenia w pierścieniu formula_1 (patrz Z modulo n):

</doc>
<doc id="630973" url="https://pl.wikipedia.org/wiki?curid=630973" title="Kelly Schafer">
Kelly Schafer

Kelly Schafer z domu Wood (ur. 8 kwietnia 1981 w Dundee) – leworęczna szkocka curlerka, olimpijka. Dawniej reprezentantka Szkocji oraz Wielkiej Brytanii i Irlandii Północnej, obecnie mieszka w Kanadzie.
W imprezach rangi europejskiej i światowej była pięciokrotnie kapitanem drużyny, debiutowała z klubem "Letham Grange Ice Rink" na Mistrzostwach Świata Juniorów w 1999, gdzie zajęła 5 pozycję. W 2000 grała na Mistrzostwach Europy, a w kolejnych dwóch latach ponownie na MŚ Junorów. Na tych imprezach zajmowała cały czas 5. miejsca. 
W 2004 wystąpiła na ME i MŚ tam również zajęła 5. miejsca, sytuacja powtórzyła się w 2005 z tym jedynie, że na MŚ uplasowała się na 6. pozycji. W 2006 wystąpiła na ZIO (patrz niżej) oraz na MŚ, gdzie zajęła 8. miejsce (na 12).
W curlingu Szkocja dominuje nad Anglią i Walią, dlatego właśnie została wybrana by reprezentować Wielką Brytanię na ZIO 2006. Wood została wybrana do zespołu spośród dziewięciu curlerek (Szkocja na te ZIO nie wysłała tak jak inne kraje drużyn mistrzowskich lecz stworzyła specjalnie drużynę złożoną z najlepszych zawodniczek). Kelly Wood w Turynie grała na pozycji drugiej, kapitanem była Rhona Martin (złota medalistka ZIO 2002), pozostałymi zawodniczkami Jackie Lockhart (trzecia, wicekapitan), Lynn Cameron (otwierająca), i Debbie Knox (rezerwowa). Wood zagrała we wszystkich meczach round-robin a jej skuteczność wyniosła 72%. Wielka Brytania w rywalizacji kobiet ostatecznie zajęła 5. miejsce.
W marcu 2007 drużyna pod jej przewodnictwem zdobyła brązowy medal mistrzostw świata. W tym samym roku zdobyła srebrny medal na mistrzostwach Europy w niemieckim Füssen, fazę grupową Szkotki zakończyły na 4. miejscu z bilansem 6-3. W play-off pokonały szwajcarską drużynę Mirjam Ott 9:6 a następnie Dunki (Lene Nielsen) 7:5. W finale nie sprostały powracającym Szwedkom z Anette Norberg na czele, mecz ten zakończył się wynikiem 9:4.
Podczas Mistrzostw Europy 2008 drużyna Szkocji pod przewodnictwem Kelly Wood wygrała 5 meczów a 4 przegrała, została sklasyfikowana na 6. pozycji. Do maja 2009 była kapitanem zespołu, który został powołany na reprezentację Wielkiej Brytanii na Zimowe Igrzyska Olimpijskie 2010, do drużyny powołano także młodą i utytułowaną Eve Muirhead, która objęła pozycję skipa, a Kelly Wood została drugą. Skład olimpijski uczestniczył w Mistrzostwach Europy 2009, gdzie rywalizację zakończył na 6. miejscu. Z bilansem 3-6 Brytyjki uplasowały się na 7. pozycji Zimowych Igrzyskach Olimpijskich 2010. Miesiąc później zdobyła srebrny medal MŚ, w finale Szkotki przegrały 6:8 z Niemkami (Andrea Schöpp). Wood w Swift Current była trzecią, zastąpiła na tej pozycji kontuzjowaną Lockhart.
W sezonie 2010/2011 Wood jako trzecia wystąpiła na ME. Szkotki łatwo awansowały do fazy finałowej, w meczu 1-2 pokonały 9:4 Rosjanki (Ludmiła Priwiwkowa). W finale nie były w stanie pokonać reprezentacji Szwecji (Stina Viktorsson), mecz zakończył się wynikiem 6:8.
Po przeprowadzce w 2011 do Kanady, z przyczyn logistycznych nie mogła uczestniczyć w mistrzostwach Szkocji. Jako rezerwowa u Eve Muirhead Wood uczestniczyła w Mistrzostwach Świata 2012, gdzie reprezentacja Szkocji zajęła 6. miejscu. Wood wystąpiła w Mistrzostwach Kanady Mikstów 2014, plasując się na 4. miejscu.
Życie prywatne.
Od maja 2011 mieszka w kanadyjskim Swift Current. Jej mężem jest burmistrz miasta, Jerrod Schafer, którego poznała podczas Mistrzostw Świata 2010. Para wzięła ślub w 2013 roku w Szkocji. 

</doc>
<doc id="630975" url="https://pl.wikipedia.org/wiki?curid=630975" title="Piętnastokąt">
Piętnastokąt



</doc>
<doc id="630977" url="https://pl.wikipedia.org/wiki?curid=630977" title="Jerzmanice">
Jerzmanice

Jerzmanice (niem. "Bahnhof Hermania") – osada w Polsce położona w województwie lubuskim, w powiecie słubickim, w gminie Rzepin, w sołectwie Gajec.
W latach 1975–1998 miejscowość administracyjnie należała do województwa gorzowskiego.
Miejscowość położona jest przy drodze lokalnej Nowy Młyn – Jerzmanice – Radzików, natomiast stacja kolejowa Jerzmanice Lubuskie mieści się przy drodze wojewódzkiej nr 139.

</doc>
<doc id="630979" url="https://pl.wikipedia.org/wiki?curid=630979" title="Emił Gyrgorow">
Emił Gyrgorow

Emil Nikołaew Gyrgorow (bułg. "Емил Николаев Гъргоров") (ur. 15 lutego 1981 w Sofii), bułgarski piłkarz, grający na pozycji pomocnika. Jest wychowankiem Łokomotiwu Sofia, z którego w 2002 roku trafił do CSKA Sofia. W barwach CSKA w ciągu kolejnych czterech lat rozegrał 121 meczów i strzelił 57 bramek. Następnie grał w RC Strasbourg, a w 2010 roku przeszedł do Universitatei Craiova. W 2011 roku wrócił do CSKA Sofia, a latem 2011 został zawodnikiem klubu Łudogorec Razgrad, gdzie rozegrał 48 meczów a strzelił 19 bramek. Po dwóch latach ponownie wrócił do CSKA Sofia. W 2014 roku przeszedł do Shijiazhuang Yongchang.
W reprezentacji Bułgarii od 2001 roku rozegrał 22 mecze i strzelił 3 gole.

</doc>
<doc id="630980" url="https://pl.wikipedia.org/wiki?curid=630980" title="Młodnik (leśnictwo)">
Młodnik (leśnictwo)



</doc>
<doc id="630981" url="https://pl.wikipedia.org/wiki?curid=630981" title="Adam Stanisław Krasiński (biskup wileński)">
Adam Stanisław Krasiński (biskup wileński)

Adam Stanisław Krasiński, SP (ur. 24 grudnia 1810 we wsi Wiełnicze, gubernia wołyńska, zm. 9 maja 1891 w Krakowie) – biskup wileński i pisarz polski.
Życiorys.
Służbę duchową zaczął w zakonie pijarów, a po jego kasacji na terenie Litwy, przeszedł w szeregi duchowieństwa diecezjalnego. Związany z parafią katedralną w Wilnie. W 1858 został biskupem wileńskim. Nie był zwolennikiem powstania styczniowego, ale też odmówił poparcia władz carskich, w efekcie czego przebywał na zesłaniu od 1863 do 1882. Został zesłany do Wiatki. Tam pracował nad słownikiem "Synonimy języka polskiego". Po zwolnieniu z zesłania, wobec zakazu powrotu do Wilna, udał się do Krakowa, gdzie do końca życia przebywał w klasztorze pijarów, pisząc prace naukowe z zakresu filologii polskiej, tłumacząc rzymskich pisarzy oraz pisząc poezje. Za prace naukowe powołany na członka czynnego Akademii Umiejętności.
Po śmierci spoczął na Cmentarzu Rakowickim.

</doc>
<doc id="630982" url="https://pl.wikipedia.org/wiki?curid=630982" title="Jaye Davidson">
Jaye Davidson

Jaye Davidson, właśc. Alfred Amey (ur. 21 marca 1968 w Riverside) – amerykański aktor i model.
Życiorys.
Matka Jaye Davidsona pochodzi z Anglii, zaś ojciec – z Ghany. W roku 1970 jego rodzina przeprowadziła się do angielskiego hrabstwa Hertfordshire. Wkrótce potem rodzice się rozeszli, zaś Jaye pozostał z matką i został wychowany w duchu religii katolickiej. W wieku szesnastu lat porzucił szkołę i zaczął zarabiać na życie podejmując się dorywczych zajęć, głównie jako model (zawsze chciał zostać projektantem mody).
W roku 1992 został odkryty w jednym z londyńskich klubów gejowskich przez filmowców, szukających obsady do filmu "Gra pozorów". Mimo że zawód aktora nie był dla niego interesującym wyzwaniem, przyjął propozycję zagrania w tym filmie z powodu trudnej sytuacji finansowej. "Gra pozorów" (reż. Neil Jordan, w rolach głównych Forest Whitaker, Stephen Rea i Miranda Richardson) odniosła wielki sukces i przyniosła mu nawet w roku 1993 nominację do Oskara za najlepszą drugoplanową rolę męską. Szum medialny wokół tego sukcesu spowodował jednak niechęć do Hollywood i wycofanie się z życia publicznego.
W roku 1994, ponownie zmuszony brakiem środków do życia, zagrał w filmie Rolanda Emmericha "Gwiezdne wrota" (u boku Kurta Russela i Jamesa Spadera), co według plotek miało mu przynieść milion dolarów. Również ten film okazał się kasowym sukcesem, ale nie przekonało to Davidsona do zawodu aktora.
W 1994 roku wystąpił jeszcze w emitowanym w telewizji filmie "Jiggery Pokery", po czym definitywnie zerwał z pracą aktorską i powrócił do świata mody.
Jest homoseksualistą.

</doc>
<doc id="630983" url="https://pl.wikipedia.org/wiki?curid=630983" title="Plastelina">
Plastelina

Plastelina – masa plastyczna wykonana z wazeliny zmieszanej z węglanem wapnia (kredą) i kwasami tłuszczowymi (głównie stearynowym), służąca do modelowania przestrzennego.
Skład plasteliny jest podawany odmiennie w różnych źródłach:
Plastelina jest masą, najczęściej zabarwioną pigmentami, która staje się bardzo plastyczna w temperaturze zbliżonej do temperatury ciała człowieka, natomiast w temperaturze pokojowej traci plastyczność, jednak nie twardnieje na zawsze. Jej zaletą jest możliwość wielokrotnego użycia, niewysychanie na powietrzu, nietoksyczność i odporność na zabrudzenie. Wymaga jednak lekkiego ogrzania w dłoniach przed użyciem, poprzez rozcieranie lub umieszczenie w garnku z ciepłą wodą.
Analogicznymi materiałami, które w Polsce też bywają nazywane plasteliną są masy oparte na mące, wodzie i soli, takie jak np. ciastolina. Masy takie również są nietoksyczne, są one jednak mniej odporne na zabrudzenie i bezpowrotnie wysychają na powietrzu. Ich zaletą jest natomiast możliwość barwienia ich na żywsze niż plastelina kolory oraz brak konieczności rozgrzewania ich przed użyciem, gdyż są one plastyczne w temperaturze pokojowej.
Plastelina została wynaleziona przez monachijskiego aptekarza Franza Kolba w 1880 roku. Innym pretendentem do miana wynalazcy plasteliny (o nazwie "plasticine") jest angielski nauczyciel rzeźby, William Harbutt, który poszukiwał materiału o własnościach zbliżonych do gliny, lecz możliwego do wielokrotnego użycia. W 1897 roku stworzył szarą plastyczną masę nadającą się do modelowania, a także do tworzenia form do odlewów gipsowych. W 1900 roku założył firmę zajmującą się produkcją i sprzedażą plasteliny w czterech kolorach.
Plastelina jest wykorzystywana jako rodzaj zabawki edukacyjnej dla dzieci bądź w pracowniach plastycznych. Powszechność plasteliny oraz jej uniwersalność powoduje, że bardzo często znajduje się dla niej zastosowania praktyczne w drobnych pracach montażowych, bądź uszczelniających w gospodarstwach domowych.
Odmianą plasteliny, która traci właściwości plastyczne pod wpływem wysokiej temperatury (po włożeniu do wrzątku lub do piekarnika) jest modelina. Jej głównymi składnikami są syntetyczne żywice termoutwardzalne.

</doc>
<doc id="630984" url="https://pl.wikipedia.org/wiki?curid=630984" title="Krocze">
Krocze

Krocze (łac. "perineum") – region położony pośrodkowo pomiędzy obszarem genitalnym a odbytem u obu płci. U kobiety jego długość wynosi 2,5 cm długości – od odbytu do tylnej granicy przedsionka pochwy. U mężczyzny obszar ten jest dłuższy (ok. 10 cm), sięga od odbytu do nasady moszny. Pozostałością po embrionalnym zrośnięciu prawej i lewej części krocza jest leżący pośrodkowo szew krocza (łac. "raphe perinei"); u mężczyzny przedłuża się w szew moszny. Krocze uważane jest za jedną z intymnych części ciała.

</doc>
<doc id="630985" url="https://pl.wikipedia.org/wiki?curid=630985" title="Perineum">
Perineum



</doc>
<doc id="630986" url="https://pl.wikipedia.org/wiki?curid=630986" title="Krastjo Czakarow">
Krastjo Czakarow



</doc>
<doc id="630992" url="https://pl.wikipedia.org/wiki?curid=630992" title="Piętnastokąt foremny">
Piętnastokąt foremny

Piętnastokąt foremny to piętnastokąt wypukły o wszystkich bokach równej długości i wszystkich kątach jednakowej miary (każdy z nich ma 156°).
Dla piętnastokąta foremnego o boku formula_1 pole powierzchni jest dane wzorem:
Piętnastokąt foremny można skonstruować przy pomocy cyrkla i linijki bez podziałki. Poniżej przedstawiono jeden z możliwych algorytmów:

</doc>
<doc id="630993" url="https://pl.wikipedia.org/wiki?curid=630993" title="Tajemnica wygasłych wulkanów (miniserial)">
Tajemnica wygasłych wulkanów (miniserial)

Tajemnica wygasłych wulkanów ("Under the Mountain") - to nowozelandzki miniserial fantastyczno-przygodowy dla dzieci z 1981, zrealizowany na podstawie powieści "Tajemnica wygasłych wulkanów", autorstwa Maurice Gee.
Serial opowiada o parze jedenastoletnich bliźniąt; Rachel i Theo Matheson, z którymi podczas wakacji kontaktuje się tajemniczy pan Jones. Twierdzi, że tylko oni są w stanie uratować świat przed zagrażającą mu zagładą ze strony niebezpiecznej rasy kosmitów.
W roku 2009 powstał film fabularny "Under the Mountain", w reżyserii Jonathana Kinga, z Sophie McBride i Tomem Cameronem w roli dzieci.

</doc>
<doc id="630995" url="https://pl.wikipedia.org/wiki?curid=630995" title="Lloyd Banks">
Lloyd Banks

Christopher Charles Lloyd, znany jako Lloyd Banks (ur. 30 kwietnia 1982 w Baltimore) – 
amerykański raper i członek G-Unit.
Życiorys.
Wczesne lata.
Banks urodził się w Baltimore w stanie Maryland. Jego matka pochodziła z Portoryko, natomiast ojciec był Afroamerykaninem. W wieku lat 6 Banks przeprowadził się do South Jamaica, Queens w Nowym Jorku. Wychowywała go matka – ojciec często przebywał w więzieniu. Banks był grzecznym chłopcem. Jego kariera rozpoczęła się w wieku 16 lat, kiedy został wyrzucony ze szkoły – rymował na ulicy, pojawił się też na kilku mixtape'ach, czym uzyskał lokalny rozgłos. Później, wraz z dwoma innymi lokalnymi artystami (50 Cent i Tony Yayo) założył G-Unit. Teraz ma żonę Mary Jane Lloyd i syna Steve'ego Lloyd'a.
G-Unit.
Po założeniu G-Unit, Banks dość często pojawiał się na różnych mixtape'ach. W 2003 roku został wybrany artystą roku, współpracował też z takimi producentami jak DJ Whoo Kid. W swoim dorobku ma też takie produkcje jak Mo Money In The Bank i kontynuacje Mo Money In the Bank Part 2, 3, 4 i 5. Banks zaangażowany był też w prace nad solową płytą 50 Cent'a Get Rich or Die Tryin’. Lloyd Banks w 2008 wydał mixtape Statue of Liberty zawierające dissy na Fat Joe. W 2009 Banks zaczął wydawać mixtapy z serii „5 and better series”, m.in. Halloween havoc zadedykowany swojej zmarłej babci i Cold Corner.Oba odniosły duży sukces. W kawałku Beneath me z Halloween Havoc były zaczepki w stronę byłych członków G-unit The Game i Young Bucka, gdzie Banks wyraźne zaznacza, że zostanie na zawsze w G-unit, tłumaczy iż nie postąpi tak jak oni czyli nie zostawi 50 Cent'a: „I won't be the next Game I wont be the next Buck”.
Kariera solowa.
Jego pierwsza solowa płyta The Hunger for More została wydana w czerwcu 2004 roku. Album promowały takie utwory jak „On Fire”, „I'm So Fly” czy „Karma”.
Jesienią 2005 w internecie pojawił się album "The Big Withdraw", który zawierał 23 utwory.
10 października 2006 ukazał się drugi album Banksa, zatytułowany Rotten Apple. Data wydania albumu została przesunięta z powodu dość małego zainteresowania singlem „Hands Up”.
Dnia 23 listopada 2010 ukazał się trzeci album zatytułowany "H.F.M. 2 (Hunger for More 2)". Został on wydany nakładem dwóch wytwórni G-Unit i EMI. Gościnnie na albumie wystąpili tacy artyści jak 50 Cent, Kanye West, Swizz Beatz, Tony Yayo czy Akon.

</doc>
<doc id="630996" url="https://pl.wikipedia.org/wiki?curid=630996" title="Ilse Koch">
Ilse Koch

Margarete Ilse Koch, z domu Köhler (ur. 22 września 1906 w Dreźnie, zm. 2 września 1967 w Aichach) – niemiecka nadzorczyni SS (SS-Aufseherin) w niemieckich obozach koncentracyjnych, od 1936 żona Karla Otto Kocha, komendanta obozu w Buchenwaldzie, zbrodniarka wojenna, w powojennych Niemczech zwana „Komandorową z Buchenwaldu”.
Życiorys.
Ilse Koch była trzecią córką majstra, ukończyła szkołę handlową i w 1922 odbyła praktykę zawodową w księgowości, potem pracowała w różnych zakładach jako sekretarka. W kwietniu 1932 wstąpiła do NSDAP (nr 1130836). Tu poznała swego przyszłego męża, oficera SS Karla Kocha, z którym 25 maja 1936 wzięła ślub. Rodzina mieszkała na terenie obozu KZ Buchenwald od lipca 1937 do stycznia 1941. Tu urodziło się troje dzieci (Artwin: 17 czerwca 1938, Gisela: 26 kwietnia 1939 i Gudrun: 11 grudnia 1940 zm. w lutym 1941 na skutek nieprawidłowego odżywiania). Małżeństwo nie było jednak szczęśliwe, gdyż Koch oddalił się od żony, a ona miała romanse z Hermannem Florstedtem i naczelnym lekarzem obozu w Buchenwaldzie Waldemarem Hovenem.
W 1941 została awansowana na SS-Oberaufseherin, czyli główną nadzorczynię obozu kobiecego, której podlegały wszystkie strażniczki ze służb pomocniczych SS. Przez więźniów była nazywana „Suką z Buchenwaldu” lub „Wiedźmą z Buchenwaldu”. Więźniowie zeznawali po wojnie, iż Ilse Koch osobiście wybierała więźniów z „ciekawymi” tatuażami, po czym nakazywała wyrabianie rękawiczek, torebek, opraw książek i abażurów z ludzkiej skóry (z tego względu zyskała także przydomek „Ilsa-Abażur”). Stwierdzono, że pod wpływem męża zaczęła torturować więźniów i więźniarki, m.in. z lubością zmuszając ich do gwałtów na innych współwięźniarkach. Za te ekscesy o podłożu seksualnym została zdyscyplinowana nawet przez nazistów.
W sierpniu 1943 małżonkowie zostali aresztowani przez SS w Weimarze pod zarzutem korupcji i potrójnego morderstwa. Nie potwierdziły się podejrzenia, że Ilse Koch pomagała w defraudacji kosztowności pochodzących od ludzi osadzonych w obozie, za którą Karl Koch został stracony przez władze hitlerowskie tuż przed końcem wojny. W grudniu 1944 Ilse Koch została uniewinniona. 30 czerwca 1945 w Ludwigsburgu została aresztowana przez wojska amerykańskie jako domniemana zbrodniarka wojenna. W 1947 została jako jedyna kobieta oskarżona w procesie buchenwaldzkim w Dachau za przestępstwa przeciwko ludzkości i skazana na karę dożywocia. Wniosła rewizję.
Ilse Koch w trakcie pobytu w areszcie zaszła po raz czwarty w ciążę (nigdy nie ujawniła nazwiska ojca swego dziecka), dlatego dożywocie zamieniono jej na jedynie cztery lata pozbawienia wolności. Wyrok zapadł w 1947 na mocy decyzji amerykańskiego trybunału wojennego. 29 października 1947 urodziła syna Uwe Köhlera.
W związku z licznymi protestami pod koniec 1949 została oskarżona przed państwowym trybunałem bawarskim o mordy i znęcanie się nad niemieckimi więźniami. Zarzut zlecania przez nią wyrobu „dzieł sztuki” z ludzkich szczątków nie został dostatecznie udowodniony. 15 stycznia 1951 sąd w Augsburgu skazał ją na dożywocie. W następnych latach starała się bezskutecznie o ułaskawienie. Koch powiesiła się w swej celi na prześcieradle w więzieniu kobiecym w Aichach 2 września 1967.
Odniesienie w kulturze.
Ilse Koch jest drugoplanową bohaterką powieści "Wieczory kaluki" autorstwa Howarda Jacobsona. Do jej czwartej ciąży, dzięki której początkowo uniknęła dożywocia, nawiązał Tadeusz Borowski w opowiadaniu pt. "Rekord". Stanowiła pierwowzór tytułowej bohaterki z serii filmów „Ilsa” („Ilsa – Wilczyca z SS”, „Ilsa – Strażniczka Haremu”, „Ilsa – Syberyjska Tygrysica”, „Ilsa – Nikczemna Strażniczka”).

</doc>
<doc id="630999" url="https://pl.wikipedia.org/wiki?curid=630999" title="Młodnik (ujednoznacznienie)">
Młodnik (ujednoznacznienie)



</doc>
<doc id="631002" url="https://pl.wikipedia.org/wiki?curid=631002" title="Rowerowa winda w Trondheim">
Rowerowa winda w Trondheim

W norweskim mieście Trondheim przy Bakklandet, obok Gamle Bybro, znajduje się jedyny na świecie wyciąg dla rowerów. 
Z norweskiego nazywająca się "Sykkelheisen Trampe" winda, została otwarta 18 sierpnia 1993 roku, w otwarciu uczestniczyło ponad 2 tys. rowerzystów. 
Wynalazcą tej nietypowej windy jest Jarle Wanvik. W budowie pomagał mu inżynier Stein Løvold oraz inżynier elektryk Magnar Wahl.
Urządzenie pomaga podjechać pod dość stromą górkę (pod kątem 20% czyli 11,5°). 
Korzystanie z windy polega na oparciu prawej stopy na przesuwającej się po szynie podpórce.
Cała trasa ma długość 130 m i pokonuje się ją z prędkością 2 m/s (7,2 km/h). Ten niestandardowy prototyp od momentu uruchomienia przewiózł ponad 200 tys. rowerzystów.
Do korzystania z windy uprawnieni są jedynie rowerzyści, którzy ukończyli dziesiąty rok życia.
W roku 2012 wyciąg zdemontowano w celu zastąpienia nową konstrukcją opartą na technologii "CycloCable", opracowanej przez firmę Skirail należącą do francuskiej grupy Poma. 1 czerwca 2013 został ponownie oddany do użytku.

</doc>
<doc id="631003" url="https://pl.wikipedia.org/wiki?curid=631003" title="Sowno (powiat koszaliński)">
Sowno (powiat koszaliński)

Sowno (do 1945 niem: "Alt Zowen") – wieś w Polsce położona w województwie zachodniopomorskim, w powiecie koszalińskim, w gminie Sianów.
Według danych z 30 czerwca 2003 r. wieś miała 184 mieszkańców.
W latach 1975–1998 miejscowość administracyjnie należała do województwa koszalińskiego.
We wsi ryglowy kościół z ok. 1805 z niską, szeroką wieżą, górny człon węższy, szalowany, nakryty dachem dwuspadowym. Obok świątyni dąb o obwodzie 5,8 m.

</doc>
<doc id="631006" url="https://pl.wikipedia.org/wiki?curid=631006" title="Przełęcz Werecka">
Przełęcz Werecka

Przełęcz Werecka, Przełęcz Tucholska (ukr. (Середньо-)Верецький перевал, "(Serednio-)Werećkyj perewał") – przełęcz na terenie Ukrainy, w łańcuchu Zewnętrznych Karpat Wschodnich, w paśmie Bieszczadów Wschodnich. Wysokość – 841 m n.p.m. (źródła ukraińskie podają 839 m n.p.m.).
Poprzednią (patrząc z zachodu na wschód) przełęczą w głównym łańcuchu Karpat jest Przełęcz Latorycka, a kolejną – Przełęcz Beskid.
Potoki po zakarpackiej stronie przełęczy zasilają górną Latoricę, zaś po stronie galicyjskiej – górny Stryj. Przez Przełęcz Werecką przebiega droga lokalna T1409, łącząca wieś Nyżni Worota w obwodzie zakarpackim z wsią Tucholka w obwodzie lwowskim. Przebiega tędy również rurociąg naftowy Przyjaźń.
Z Przełęczy Wereckiej rozciąga się piękna panorama. Miejsce to jest ważne dla narodowej tradycji węgierskiej, bowiem legenda głosi, że w 896 roku właśnie przez Przełęcz Werecką wtargnęli do Kotliny Panońskiej Węgrzy pod wodzą Arpada.
16 marca 1939 roku na przełęczy doszło do uroczystości spotkania wojsk polskich i węgierskich z okazji ustanowienia wspólnej granicy, stworzonej wskutek zajęcia Karpato-Ukrainy przez Królestwo Węgier.
18 października 1944 roku przekroczyły ją wojska radzieckie.

</doc>
<doc id="631007" url="https://pl.wikipedia.org/wiki?curid=631007" title="Droga wojewódzka nr 408">
Droga wojewódzka nr 408

Droga wojewódzka nr 408 (DW408) – droga wojewódzka w zachodniej części województwa śląskiego i wschodniej województwa opolskiego o długości 40 km łącząca Gliwice z Kędzierzynem-Koźlem. Droga przebiega przez 2 powiaty: powiat gliwicki (gmina Sośnicowice) i powiat kędzierzyńsko-kozielski (gmina Bierawa).

</doc>
<doc id="631008" url="https://pl.wikipedia.org/wiki?curid=631008" title="Mirza Muhammad Ali">
Mirza Muhammad Ali

Mirza Muhammad Ali (ur. w 1852, zm. w 1937) – był synem Baha Allaha i jego drugiej żony Fatimih Chanum, którą Baha Allah poślubił w Teheranie w 1849, a która znana jest obecnie pod imieniem Mahd-i-Ulja.
W Kitab-i-Ahd Baha Allah podaje, że Mirza Muhammad Ali miał być drugą po Mirzy bracie Abd al-Basze osobą w bahaizmie.
Jednak według niektórych źródeł Muhammad Ali miał przejąć kierowanie wspólnotą po śmierci Ojca (zgodnie z Jego wolą). Po śmierci Baha Allaha Muhammad Ali ogłosił, że to on jest prawowitym następcą proroka, a jego brat został odrzucony przez Boga. Spór zaowocował doniesieniem przez Muhammada Alego do sułtana o rzekomej próbie zabicia władcy przez zwolenników Abd al-Bahy. Zakończyło się to uwięzieniem Abd al-Bahy i jego rodziny. Większa część wspólnoty odwróciła się ostatecznie od Muhammada Alego, został on też ostatecznie skrytykowany przez brata w jego testamencie. Nie powiodła się również siłowa próba przejęcia przez jego zwolenników Świątyni Baha Allaha. Po jego śmierci wyznanie kierowane przez niego upadło. Uchodzi za drugiego "łamacza przymierza" w bahaizmie.

</doc>
<doc id="631010" url="https://pl.wikipedia.org/wiki?curid=631010" title="Piaskowy Stworek">
Piaskowy Stworek

Piaskowy Stworek (ang. "Five Children and It"/"The Sand Fairy", 1991) – brytyjski miniserial przygodowy dla młodych widzów, zrealizowany z materiałów filmowych. Powstał w oparciu o książkę Edith Nesbit "Pięcioro dzieci i „coś”".
Emitowany w Polsce w wakacje 1998 roku. W sumie powstało 6 odcinków, 45-minutowych.
Opowiada o piątce dzieci: Robercie, Jance, Antei, Cyrylu oraz ich młodszym braciszku, którzy pewnego dnia znajdują tajemnicze stworzonko potrafiące spełnić dowolne życzenia.
Ekipa i obsada.
Produkcja: © BBC MCMXCI
Reżyseria: 
Scenariusz: na podstawie powieści Edith Nesbit – Marilyn Fox
Muzyka: Michael Omer
Aktorzy:

</doc>
<doc id="631013" url="https://pl.wikipedia.org/wiki?curid=631013" title="Przełęcz Średniowerecka">
Przełęcz Średniowerecka



</doc>
<doc id="631014" url="https://pl.wikipedia.org/wiki?curid=631014" title="Schlier (gmina)">
Schlier (gmina)

Schlier – miejscowość i gmina w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Ravensburg, wchodzi w skład związku gmin Gullen.

</doc>
<doc id="631015" url="https://pl.wikipedia.org/wiki?curid=631015" title="Mirza Muhammad `Ali">
Mirza Muhammad `Ali



</doc>
<doc id="631019" url="https://pl.wikipedia.org/wiki?curid=631019" title="These Are the Days of Our Lives">
These Are the Days of Our Lives

These Are The Days Of Our Lives – ballada rockowa zespołu Queen, autorstwa Rogera Taylora. Wydany na singlu utwór znalazł się na ostatnim wydanym przed śmiercią Mercury’ego albumie "Innuendo" (1991).
Popularność.
Piosenka przez 14 tygodni zajmowała pierwsze miejsce Listy Przebojów Programu Trzeciego.
Teledysk.
Wideoklip do utworu – nakręcony pod koniec maja 1991 roku – był ostatnim, w którego realizacji brał udział wokalista grupy Freddie Mercury. Mercury, Taylor i Deacon wystąpili w czarno-białym filmie w reżyserii Rudiego Dolezala i Hannesa Rossachera. Fragmenty, w których wziął udział gitarzysta Brian May, z powodu obowiązków promocyjnych muzyka zostały nakręcone kilka tygodni później.
Wersja amerykańska klipu zawiera elementy stworzone przez rysowników Walt Disney Studios.
Wydawnictwa.
W Wielkiej Brytanii singiel został wydany w dzień urodzin Mercury’ego – 5 września 1991. 9 grudnia, po śmierci wokalisty wytwórnia EMI – pod wpływem rzekomej presji wywołanej przez fanów formacji – utwór ponownie opublikowano na małej płycie z dwiema stronami A, wraz z „Bohemian Rhapsody”.
Utwór otrzymał nagrodę Brit za najlepszy singel 1991 roku.
Utwór na koncertach.
Podczas "The Freddie Mercury Tribute Concert" piosenkę wykonali wspólnie George Michael i Lisa Stansfield.
Podczas koncertu ku pamięci księżnej Diany, który odbył się 1 lipca 2007, z taśmy odtworzony został „These Are the Days…”, gdy wyświetlane były zdjęcia księżnej z młodości.
Podczas koncertów Queen + Paul Rodgers utwór był śpiewany przez Rogera Taylora. Na materiale zawartym na wydawnictwie "Return of the Champions" Taylor wykonując utwór zapomniał tekstu, jednak realizatorzy dograli brakujące fragmenty wokalne.

</doc>
<doc id="631021" url="https://pl.wikipedia.org/wiki?curid=631021" title="Błąd co do bezprawności czynu">
Błąd co do bezprawności czynu

Błąd co do bezprawności czynu – rodzaj błędu, którego przedmiotem jest ocena prawna czynu; w świadomości sprawcy błędnie odbija się, jak daną kwestię rozstrzyga porządek prawny.
Postacie.
Błąd wtórny rozstrzygany jest przez konstrukcję błędu co do znamion typu czynu zabronionego.
Błąd pierwotny jest rozstrzygany na gruncie art. 30 k.k.
Koncepcje teoretyczne błędu co do bezprawności.
Teoria ignorantia iuris nocet.
Nieświadomość bezprawności czynu jest bez znaczenia dla kwestii odpowiedzialności karnej.
Regulacja w polskim k.k. z 1997.
Polski Kodeks karny z 1997 roku jest oparty na teorii winy umiarkowanej. Błąd co do bezprawności czynu może wystąpić tylko w postaci nieświadomości bezprawności czynu. Urojenie bezprawności czynu przez sprawcę jest nieistotne pod względem prawnym i czyn taki nie stanowi przestępstwa.
Usprawiedliwiony błąd co do bezprawności czynu zwykle ma miejsce w sytuacji:
Należy jednak podkreślić, że w każdym wypadku, kiedy sprawca powoła się na omawiany błąd, ocena jego zachowania należy do sądu i powinna być przeprowadzona z uwzględnieniem okoliczności konkretnego czynu.
Nierozwiązywalnym dogmatycznie problemem jest to, jak przypisać sprawcy umyślność czynu zabronionego (art. 9 § 1 kk) w sytuacji, gdy popełnia go on w nieświadomości jego bezprawności. Kodeks karny ze względów kryminalno-politycznych uznaje taki czyn za umyślny, mimo iż nie ma on umyślnego charakteru. W świetle tego faktu – skoro na gruncie Kodeksu Karnego istnieje rozróżnienie pomiędzy świadomością popełnienia konkretnego czynu w konkretnych, odpowiadających ustawowym znamionom, okolicznościach a świadomością jego bezprawności – uzasadnione wydaje się przyjmowanie, że zamiar dotyczy wszelkich ustawowo zdefiniowanych okoliczności faktycznych związanych z przestępstwem (obiektywnych, zjawiskowych), ale nie ich interpretacji prawnych, gdyż te ostatnie należą do sądu.

</doc>
<doc id="631027" url="https://pl.wikipedia.org/wiki?curid=631027" title="Droga wojewódzka nr 901">
Droga wojewódzka nr 901

Droga wojewódzka nr 901 (DW901) – droga wojewódzka w zachodniej części województwa śląskiego i wschodniej województwa opolskiego o długości 75 km łącząca Gliwice (w granicach miasta jako ul. Toszecka) z Olesnem. Droga przebiega przez 3 powiaty: gliwicki (miasto Pyskowice, gmina Wielowieś), strzelecki (gmina Zawadzkie), oleski (gmina Dobrodzień, gmina Olesno).
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Na całej długości drogi dozwolony jest ruch pojazdów o nacisku osi pojedynczej do 8 ton.

</doc>
<doc id="631028" url="https://pl.wikipedia.org/wiki?curid=631028" title="Moskitiera">
Moskitiera

Moskitiera (hiszp. "mosquito" – komar) – zasłona z gęstej siatki, zakładana na otwory okienne i drzwiowe lub zawieszana nad łóżkiem. Stanowi osłonę przed komarami, muchami oraz innymi owadami. Może być wykonywana z bawełny, polietylenu, poliestru, oraz nylonu.
Mimo że początki regularnego używania moskitier datuje się na połowę XVIII wieku, były one wykorzystywane od czasów prehistorycznych. Kleopatra, królowa Egiptu, również spała pod tego typu zasłoną.

</doc>
<doc id="631030" url="https://pl.wikipedia.org/wiki?curid=631030" title="Rutki (województwo pomorskie)">
Rutki (województwo pomorskie)

Rutki (dodatkowa nazwa w j. kaszub. Rutczi) – wieś kaszubska w Polsce położona w województwie pomorskim, w powiecie kartuskim, w gminie Żukowo nad Radunią.
W latach 1975–1998 miejscowość administracyjnie należała do województwa gdańskiego.
W miejscowości znajduje się elektrownia wodna na Raduni z 1908–1911, uruchomiona 19 października 1910, zasilająca pierwotnie Kartuzy, a następnie również Gdynię. Nieopodal jest most kolejowy o wysokości 30 m.

</doc>
<doc id="631031" url="https://pl.wikipedia.org/wiki?curid=631031" title="Medal Wojenny Służby Ochotniczej w Nowej Fundlandii">
Medal Wojenny Służby Ochotniczej w Nowej Fundlandii

Medal Wojenny Służby Ochotniczej w Nowej Fundlandii (ang. "Newfoundland Volunteer War Service Medal") – brytyjski medal nadawany za udział w II wojnie światowej, jeden z medali kampanii brytyjskich; ustanowiony w 1981 r.
Zasady nadawania.
Medal nadawany za służbę w brytyjskich siłach zbrojnych poza terytorium Nowej Fundlandii.
Historia.
Kiedy trwała II wojna światowa Nowa Fundlandia była ciągle kolonią brytyjską, która nie wstąpiła do konfederacji kanadyjskiej aż do roku 1947.
W rezultacie, służący w siłach Nowej Fundlandii nie kwalifikowali się do otrzymania Canadian Volunteer Service Medal, i ta sytuacja została naprawiona dopiero w lipcu 1981, kiedy medal został ustanowiony.
Ci, którzy służyli w siłach kanadyjskich i otrzymali kanadyjską wersję medalu nie mogli otrzymać brytyjskiego Newfoundland Volunteer War Service Medal.
Po roku 1981 mogli się o niego starać krewni walczących żołnierzy.
Opis medalu.
Medal z brązu o średnicy 37mm.
awers: królewskie inicjały króla Jerzego VI, zwieńczone królewską koroną, a nad nią karibu – narodowy symbol Nowej Fundlandii. Na obwodzie inskrypcja "NEWFOUNDLAND VOLUNTEER SERVICE MEDAL 1939-45".
rewers: przedstawia Brytanię stojąca z włócznią w prawej ręce, za nią muszla przegrzebka. Brytania otoczona (chroniona) przez dwa lwy ułożone w okrąg, sięgające od jej głowy aż do stóp.
Wstążka z kolorowych pasów czerwonych, białych, niebieskich i kasztanowy szeroki pas w środku.

</doc>
<doc id="631043" url="https://pl.wikipedia.org/wiki?curid=631043" title="Zelejowa">
Zelejowa

Zelejowa (lub Zalejowa) – wzniesienie w Górach Świętokrzyskich, w Paśmie Zelejowskim. Znajduje się na północ od Chęcin. Zbudowane jest z wapieni dewońskich (żywet i fran), w których występują żyły kalcytowe o barwie białoróżowej, białej, białozielonkawej, a czasem także czerwonej. Północne podnóże góry zbudowane jest ze zlepieńców permskich. Występują tu liczne formy krasowe. Szczyt oraz stok południowy porośnięte są sucholubną roślinnością.
Od XIV w. na Zelejowej wydobywany był kalcyt, nazywany "różanką zelejowską", ze względu na swoje czerwone zabarwienie. Pozostałością po eksploatacji są poprzeczne do rozciągłości grzbietu wyrobiska, zwane "szparami".
Przez górę przechodzi czerwony szlak turystyczny z Kielc do Chęcin.

</doc>
<doc id="631044" url="https://pl.wikipedia.org/wiki?curid=631044" title="Zalejowa">
Zalejowa



</doc>
<doc id="631046" url="https://pl.wikipedia.org/wiki?curid=631046" title="Henri de Lubac">
Henri de Lubac

Henri de Lubac właściwie Henri-Marie de Lubac (ur. 20 lutego 1896 w Cambrai, zm. 4 września 1991 w Paryżu) – francuski jezuita, kardynał. Należał do najbardziej poważanych teologów XX w. Jego prace i badania doktrynalne odegrały niebagatelną rolę w kształtowaniu postanowień Soboru watykańskiego II.
Dzieciństwo i młodość.
Urodzony w 1896 w Cambrai we Francji. W 1913 wstąpił do Towarzystwa Jezusowego, gdzie spotkał się z Teilhardem de Chardin. Jako żołnierz armii francuskiej uczestniczył w walkach na froncie w pierwszej wojnie światowej, podczas których został ranny, czego skutki – jak podaje jego późniejszy sekretarz J. Paramell – były powodem cierpienia przez całe życie. Po wojnie studiował literaturę i filozofię w Anglii oraz teologię w Lyonie, w dzielnicy Fourvière (wzniesienie górujące nad całym miastem, gdzie w XIX wieku zbudowano potężną bazylikę) w jezuickim domu studiów zwanym scholastykatem (później zamienionym w konserwatorium muzyczne). Tam spotkał się z nim przybyły na studia teologiczne Hans Urs von Balthasar. W latach 1920–1923 studiował filozofię w Maison Saint-Louis w Jersey, a następnie pracował w Gimnazjum Notre-Dame de Mongré à Villefranche, gdzie wcześniej uczęszczał Teilhard jako młody chłopak. Następnie do 1926 roku studiował teologię w Hastings w seminarium Orense w Ore Place.
Działalność.
22 sierpnia 1927 roku otrzymał święcenia kapłańskie. We wrześniu 1929 roku zastąpił ojca Alberta Valensina na stanowisku wykładowcy teologii fundamentalnej na Wydziale Teologicznym Uniwersytetu Katolickiego w Lyonie. Tam też rozpoczął wraz z J. Daniélou wydawanie serii "Sources chrétiennes", która w 2006 świętowała wydanie pięćsetnego tomu. W czasie II wojny światowej działał w ruchu oporu, między innymi zakładając wraz z innymi jezuitami (P. Chaillet oraz G. Fessard) podziemne pismo „Témoignage chrétien”. W tym okresie „wypracował w sobie odważne nastawienie intelektualnego oraz duchowego przeciwstawiania się temu, co niezgodne z jego wiarą”. Napisał wtedy "Le Drame de l’humanisme athée", a zaraz po wojnie jedną z najbardziej znanych swoich książek "Surnaturel". Zaliczano go do przedstawicieli tzw. "nowej teologii" (podejrzewanej o związki z modernizmem). On sam uznał to za krzywdzące. Po opublikowaniu przez Piusa XII encykliki "Humani generis" był zmuszony zaprzestać nauczania. Wtedy poświęcił się analizie buddyzmu, napisał też m.in. "Medytacje o Kościele", "Na drogach Bożych" i inne.
W 1960 Jan XXIII wezwał go do Rzymu jako członka teologicznej komisji przygotowującej Sobór watykański II, w którym aktywnie uczestniczył. W 1966 roku, podczas sympozjum zorganizowanego w Rzymie z okazji 70. rocznicy urodzin teologa, kard. Jean-Marie Lustiger powiedział, że bez wspólnego wkładu Henri de Lubaca oraz abpa Karola Wojtyły nie ukazałaby się konstytucja "Gaudium et spes". W 1983 Jan Paweł II wyniósł go do godności kardynalskiej z tytułem diakona Santa Maria in Domnica. Obecnie można zauważyć renesans jego myśli, związany z następującą powoli reinterpretacją postanowień i rozstrzygnięć Soboru Watykańskiego II.

</doc>
<doc id="631047" url="https://pl.wikipedia.org/wiki?curid=631047" title="Ásíyih Khánum">
Ásíyih Khánum

Ásíyih Khánum (znana głównie pod swym tytułem Navváb; ok. 1820–1886) – pierwsza i najbardziej znana żona Bahá'u'lláha. Jej ojcem był wysoko urodzony szlachcic Mirza Isma’il-i-Vazir. Poślubiła Bahá'u’lláha między 24 września a 22 października 1835 roku w Teheranie. Miała z nim siedmioro dzieci, z których trójka dożyła wieku dojrzałego. Mąż nadał jej kilka tytułów: "Navváb", "Wyniosłego Płatka" i określił ją mianem "wiecznej małżonki we wszystkich światach Boga". Gdy rodzina przeniosła się do Dworu Banji Ásíyih Khánum pozostała w Rezydencji 'Abbúd, co miało gwarantować rozdzielenie dwóch pozostałych małżonek proroka. Zmarła w Akce, a jej szczątki zostały przeniesione w grudniu 1939 przez Shoghi Effendiego do Ogrodu Nagrobków w Hajfie i spoczywają obok jej najmłodszego syna Mirzy Mihdí.

</doc>
<doc id="631048" url="https://pl.wikipedia.org/wiki?curid=631048" title="Poszukiwacze zaginionej Arki">
Poszukiwacze zaginionej Arki

Poszukiwacze zaginionej Arki (ang. "Raiders of the Lost Ark") – amerykański film przygodowy z 1981 roku w reżyserii Stevena Spielberga, wyprodukowany przez George’a Lucasa. 
Sztandarowe dzieło Kina Nowej Przygody i najbardziej dochodowy film 1981 roku. Łącznie zarobił 384 miliony dolarów wobec 20 mln kosztów produkcji. Przy uwzględnieniu inflacji jest to obecnie 21. najbardziej dochodowy film w historii kina. Jeden z najpopularniejszych filmów zagranicznych okresu PRL; w kinach obejrzało go blisko 9 mln widzów. W postać Indiany Jonesa, archeologa i poszukiwacza przygód, wcielił się Harrison Ford, który walcząc z nazistami, próbuje odnaleźć Arkę Przymierza. Film doczekał się trzech kontynuacji: "Indiana Jones i Świątynia Zagłady" (1984), "Indiana Jones i ostatnia krucjata" (1989) i "Indiana Jones i Królestwo Kryształowej Czaszki" (2008), a także serialu telewizyjnego "Kroniki młodego Indiany Jonesa" oraz serii filmów "Przygody młodego Indiany Jonesa".
Film kręcono od czerwca do września 1980 roku w La Rochelle, Tunezji, na Hawajach i w Kalifornii. W roku 1999 Biblioteka Kongresu USA uznała film za "znaczący kulturowo". Oznacza to jego szczególną ochronę jako dziedzictwa kulturowego i przechowywanie w amerykańskim Narodowym Rejestrze Filmowym.
Fabuła.
Akcja filmu osadzona jest w 1936 roku i rozpoczyna się w Peru. Archeolog znany jako Indiana Jones wraz z dwoma przewodnikami – Satipo i Barrancą – wędruje po amazońskiej dżungli w poszukiwaniu starożytnego grobowca i złotego bożka. Zmęczony Barranca próbuje zabić archeologa, ale nie udaje mu się to i ucieka. Wkrótce Indy tylko z Satipo odkrywa grobowiec gdzie znajduje złotego bożka. Satipo jednak go zdradza i próbuje uciec z bożkiem, lecz ginie wpadając w pułapkę. Indiana wraz z bożkiem wychodzi z grobowca (scena ucieczki jest jedną z najbardziej charakterystycznych scen filmowych), gdzie czeka na niego jego rywal – pracujący dla nazistów Rene Belloq z grupą Indian. Jones ponownie traci skarb, ale udaje mu się uciec do pozostawionego na rzece samolotu swojego przyjaciela.
Jakiś czas później Jones i jego przyjaciel – angielski muzealnik Marcus Brody dowiadują się, że w Egipcie odnaleziono miejsce, w którym ponoć spoczywa biblijna Arka Przymierza. Szukają jej także naziści, którzy dzięki jej nadnaturalnym właściwościom chcą zdobyć władzę nad światem. Bohater otrzymuje misję uprzedzenia nazistów.
Jones rusza do Nepalu, by odnaleźć swoją byłą przyjaciółkę Marion Ravenwood, która odziedziczyła po zmarłym ojcu – byłym mentorze Indiany – medalion niezbędny do określenia dokładnego miejsca spoczynku Arki. Ta jednak nie zamierza mu pomagać, gdyż wiele lat wcześniej złamał jej serce. Nieoczekiwanie pojawia się oddział nazistów pod przywództwem agenta Gestapo – Arnolda Ernst Tohta, który próbuje ukraść medalion. Dochodzi do konfrontacji Jonesa i Marion z nazistami w wyniku czego dom Marion staje w płomieniach. Podczas pożaru Toht dotyka rozgrzanego medalionu i parzy się, powodując tym samym odbicie kształtu i znaków medalionu na swojej ręce. Indiana ratuje Marion, a ta po utracie majątku, postanawia mu towarzyszyć.
Po uzyskaniu porozumienia Jones i Marion wyruszają do Kairu w Egipcie, gdzie spoczywa Arka. Indiana spotyka tam swego starego przyjaciela – Sallaha, który zgodził się mu pomóc w poszukiwaniu Arki. Naziści zatrudniają miejscowego bandytę – człowieka z małpką, aby śledził Jonesa i Marion. Wkrótce wspomniana dwójka zostaje zaatakowana przez arabskich rozbójników pracujących dla hitlerowców. Jones każe Marion uciekać samemu stając do walki z kilkoma napastnikami. Ścigana Marion chowa się w jednym ze straganowych koszy, który niestety trafia w ręce nieprzyjaciół. Przed głównym bohaterem pojawia się "Arab z bułatem", do którego zmęczony Indy strzela od niechcenia. Po pokonaniu rozbójników Jones udaje się w pogoń za porywaczami swojej towarzyszki. Podczas dalszych poszukiwań jest świadkiem eksplozji ciężarówki w której miała znajdować się Marion.
Naziści wraz z Belloqiem rozpoczynają wykopaliska archeologiczne w celu odnalezienia Arki, jednak jak doszli do wniosku Jones i Sallah – szukają jej w niewłaściwym miejscu. Indiana i Sallah docierają do Studni Dusz gdzie Jonesowi udaje się prawidłowo zlokalizować dokładne miejsce ukrycia Arki Przymierza. Chwilę później, po wyjściu ze Studni Dusz Jones w jednym z niemieckich namiotów, ku swojej uciesze odnajduje związaną Marion, która - jak się okazuje - nie zginęła w wybuchu. Indiana postawia jednak jej nie uwalniać, aby naziści nie zdali sobie sprawy z tego, iż ich rywale również znajdują się na terenie wykopalisk w celu odnalezienia Arki.
Jonesowi udaje się odnaleźć komnatę z Arką Przymierza. Wspólnie z Sallahem wynosi ją na zewnątrz, jednak przy wyjściu napotyka nazistów, którym przewodzi Rene Belloq, a wraz z nimi – Herman Dietrich, Toht i uprowadzona Marion (którą Rene jest wyraźnie zainteresowany). Oddział Belloqa przejmuje Arkę, a także zamyka Marion i Jonesa w komnacie wypełnionej jadowitymi wężami. Uwięzionym udaje się jednak odnaleźć wyjście i wydostać się na zewnątrz.
Indiana i Marion atakują obóz nazistów, próbując odbić Arkę. Wspólnie usiłują przejąć znajdujący się tam samolot, którym hitlerowcy zamierzają przetransportować Arkę do Berlina. W ucieczce przeszkadza im jednak olbrzymi nazista, który wyzywa Jonesa do walki. Marion udaje się zasiąść za sterami samolotu po czym najeżdża śmigłem samolotu na twarz walczącego z Indym nazisty zabijając go. Jones zaczyna ścigać nazistów. Chwilę później ma miejsce efektowny pościg samochodów, w którym Indianie udaje się przechwycić samochód z Arką i uciec.
Sallah załatwia Indianie i Marion statek powrotny do Europy, lecz w czasie rejsu atakują go naziści, ponownie pod dowództwem Rene'a Belloqa i Tohta, którzy porywają Marion i kradną Arkę. Kapitan statku, chcąc ratować Jonesa mówi, że go zabił. Naziści odpływają na małą wyspę niedaleko Krety. Jones przedtem jednak w brawurowy sposób dostaje się na ich okręt.
Indy ogłusza niemieckiego żołnierza i przebiera się w jego mundur. Po dotarciu na miejsce naziści wraz z Arką podążają przez kanion na wyspie, gdzie Jones zaczyna ich szantażować grożąc pancerfaustem, aby wypuścili Marion. Belloq jednak uświadamia go, iż tak naprawdę nie chce niszczyć historycznych reliktów takich jak Arka, na których szukanie poświęcił całe życie, w wyniku czego Jones się poddaje. Nocą docierają do miejsca, w którym planowali rytualnie otworzyć Arkę – do dziwnie ukształtowanego wąwozu ze swego rodzaju skalną półką. Hitlerowcy związują Jonesa i Marion, po czym na postumencie ustawiają Arkę. Stają na nim także Belloq, Toht i Dietrich, natomiast armia pozostaje w wąwozie. Po odmówieniu przez Belloqa modlitwy naziści otwierają Arkę. Początkowo w Arce jest tylko piasek, a ze środka wydobywają się dziwne szepty. Indiana słysząc je mówi do Marion żeby zamknęła oczy i nie otwierała ich bez względu na to co się będzie działo. Nagle z Arki wydobywają się zjawy. Początkowo przypominające piękne anioły, dziwa zamieniają się w demony, a z Arki wydobywają się oślepiające płomienie, które przeszywają nazistowską armię. Po chwili Dietrich i Toht za sprawą Mocy Arki rozpuszczają się, a Belloq pęka. Po tym zdarzeniu Arka promieniem światła wystrzeliwuje pokrywę w powietrze aż do nieba, by po chwili wrócić z powrotem na ziemię zamykając Arkę. Gdy hałas ucichł Marion i Indiana otwierają oczy i uświadamiają sobie, iż Moc Arki spaliła wszystkich obecnych w wąwozie oprócz ich dwojga (a także sznur, którym byli związani), po czym obejmują się.
W Waszyngtonie Jones przekazuje skarb władzom, które zapewniają go, iż mistyczna moc Arki zostanie zbadana przez „najlepszych specjalistów”.
W końcowej scenie rząd amerykański umieszcza Arkę w skrzyni, a skrzynię w gigantycznym magazynie.
Obsada.
Jeden z producentów filmu, Frank Marshall zagrał pilota w jednej z pierwszych scen filmu, gdy okazało się, że rozchorował się kaskader odpowiedzialny za tę scenę. Pat Roach wcielił się w rolę mechanika, z którym walczy Indiana, a także jednego z pomocników Tohta podczas sceny w barze, co dało mu niepowtarzalną możliwość bycia zabitym dwukrotnie w jednym filmie.
Produkcja.
Przygotowania.
W 1973 George Lucas napisał "Przygody Indiany Smitha" (ang. "The Adventures of Indiana Smith"). Podobnie jak w przypadku "Gwiezdnych wojen", których Lucas był autorem, była to okazja do stworzenia współczesnej wersji popularnych seriali przygodowych z lat 30. i 40. Lucas przedyskutował szkielet scenariusza z Philipem Kaufmanem, który wpadł na pomysł, aby osią fabuły stała się Arka Przymierza, o której Kaufman dowiedział się od swojego dentysty, gdy był jeszcze dzieckiem. Projekt utknął jednak w martwym punkcie, gdy Kaufman dostał angaż przy filmie "Wyjęty spod prawa Josey Wales" Clinta Eastwooda. Lucas w końcu odłożył projekt na później i zajął się "Gwiezdnymi wojnami". Po ich sukcesie udał się na wakacje na Maui, gdzie przebywał także Steven Spielberg. Było to niedługo po sukcesie "Bliskich spotkań trzeciego stopnia", a Spielberg wyraził chęć reżyserii filmu z serii o Jamesie Bondzie. Lucas przekonał Spielberga, że wymyślił postać „lepszą od Jamesa Bonda” i wyjaśnił mu koncepcję "Poszukiwaczy zaginionej Arki". Spielbergowi bardzo spodobała się fabuła, ale uznał, że nazwisko Smith nie jest odpowiednie dla tego typu bohatera. Lucas odpowiedział „OK. To może Jones?”. Indiana był imieniem psa Lucasa rasy alaskan. Faktu tego użyto w scenariuszu "Ostatniej Krucjaty" jako gag.
W 1978 roku Lucas skupił się na dopracowaniu pomysłu na "Poszukiwaczy" oraz sequela "Gwiezdnych wojen", "", a podczas kręcenia tego projektu do ekipy dołączyli Lawrence Kasdan jako scenarzysta i Frank Marshall jako producent. Pomiędzy 23 a 27 stycznia 1978 roku, Lucas, Kasdan i Spielberg spędzali około 9 godzin dziennie, dyskutując i dopracowując historię oraz prezentując swoje pomysły na temat wizualnej części filmu. Spielberg wpadł na pomysł sceny z goniącą Indianę kulą. Inspiracją był komiks Carla Barksa pod tytułem "The Seven Cities of Cibola". George Lucas wyjawił po latach, że komiksy z serii "Uncle Scrooge" były inspiracją dla wielu pomysłów występujących w filmie. Lucas był pomysłodawcą scen z okrętem podwodnym czy małpą wykonującą nazistowski gest Heil Hitler. Kasdan użył ponad 100-stronicowej transkrypcji tych rozmów przy pracy nad swoim pierwszym scenariuszem, który powstał w 6 miesięcy. Kilka pomysłów wykreślonych na tym etapie ze scenariusza, do których należą między innymi pościg kolejką w kopalni, skok z samolotu na pontonie czy użycie wielkiego gongu jako tarczy, zostało użyte w drugiej części filmu.
Spielberg i Lucas spierali się na temat głównego bohatera. Lucas widział go jako playboya w stylu Jamesa Bonda, natomiast Spielberg i Kasdan uważali, że cechy naukowca i poszukiwacza przygód są wystarczające. Spielberg miał nieco mroczniejszą wersję Jonesa; chciał, aby Jones miał problemy alkoholowe podobne do postaci Freda C. Dobbsa, granego przez Humphreya Bogarta w "Skarbie Sierra Madre". Taka koncepcja została jednak pominięta w dalszych pracach nad scenariuszem. Spielberg początkowo chciał, by Toht miał sztuczne ramię, ale Lucas odrzucił ten pomysł, gdyż nie chciał, aby Indiana Jones miał coś wspólnego z science-fiction. Jim Steranko, rysownik komiksów został poproszony o przygotowanie ilustracji w procesie pre-produkcji filmu. Ilustracje te uznane zostały za bardzo udane, a Spielberg kierował się nimi zarówno jeśli chodzi o wizualny aspekt filmu, jak i samą postać Indiany Jonesa.
Początkowo, film został odrzucony przez każdą z dużych hollywoodzkich wytwórni, gdyż większość producentów uznało tę historię za zbyt drogą do nakręcenia. W końcu, na finansowanie zdecydowało się studio Paramount, pod warunkiem, że George Lucas zrealizuje tam pięć swoich kolejnych filmów. W kwietniu 1980 roku, piąta wersja scenariusza przygotowana przez Kasdana trafiła do produkcji w studiu Elstree. Z czterema przygotowanymi wcześniej ilustracjami, "Poszukiwacze zaginionej arki" był filmem o najlepszym scenorysie wśród dotychczasowych produkcji Spielberga. Ilustracje te pozwoliły na jak największe oszczędności, na które naciskał George Lucas. Efekty specjalne zostały uzyskane przy pomocy marionetek, miniaturowych modeli, animacji i pracy kamerą. Spielberg wyjawił, że „jedną scenę kręciliśmy średnio 4 razy, zamiast 30 czy 40. Było jak przy pracy z filmem niemym – kręcisz tylko to co potrzeba, nic więcej”. „Gdybyśmy mieli więcej pieniędzy i czasu, efektem byłby film czysto pretensjonalny”. George Lucas wyreżyserował kilka mniej ważnych scen filmu, które w dużej mierze nie trafiły do wersji kinowej.
Filmowanie.
Kręcenie filmu rozpoczęło się 23 czerwca 1980 roku w La Rochelle we Francji od scen z wykorzystaniem nazistowskiego okrętu podwodnego, który wypożyczono od producentów niemieckiego "Okrętu". Wykorzystany U-Boot był identyczny z tymi z II wojny światowej. Następnie ekipa przeniosła się do studia Elstree, aby nakręcić sceny z Komnatą dusz i świątynią w Ameryce Łacińskiej z początku filmu. Tutaj powstały także sceny rozgrywające się w barze Marion. Sceny z Komnatą dusz wymagały 7000 węży, ale jedynymi jadowitymi wężami na planie były kobry. Jeden z członków ekipy został jednak ugryziony na planie przez niejadowitego pytona. Aby nakręcić scenę, w której Indiana Jones staje oko w oko z kobrą, użyto szklanej szyby, którą umieszczono pomiędzy nim i wężem. Szybę można zauważyć, oglądając film, gdyż w pewnym momencie widać odbijające się od niej światło. W przeciwieństwie do postaci, którą grał, Harrison Ford w rzeczywistości nie bał się węży. Lęku takiego nie miał także Spielberg, ale „widok wszystkich tych węży wijących się dookoła sprawił, że chciało mu się wymiotować”. Sekwencja otwierająca film była nakręcona przy użyciu żywych tarantul. Alfred Molina miał kilka z nich na plecach, ale nie chciały się one ruszać. Dopiero widok samicy sprawił, że pająki zaczęły się poruszać.
Wszystkie sceny osadzone w Egipcie zostały nakręcone w Tunezji, a kanion gdzie Indiana grozi wysadzeniem Arki to w rzeczywistości kanion Sidi Bouhel, niedaleko Tauzaru. Miejsce to posłużyło także Lucasowi przy kręceniu scen osadzonych na Tatooine, fikcyjnej planecie z Gwiezdnych wojen. Wydarzenia z Tanis nakręcone zostały w okolicach Sedali. Praca nad tym fragmentem filmu dała się mocno we znaki ekipie filmowej. Z powodu upałów i choroby kilku członków ekipy nie mogło pracować, w tym Rhys-Davies grający Sallaha. Spielbergowi, pomimo tego, że sam nie zachorował, nie odpowiadały takie warunki i postanowił skrócić pracę nad filmem do 4,5 tygodnia. Wiele scen było improwizowanych, np. gdy Marion przymierza sukienkę i próbuje uciec z namiotu Belloqa, jak i cała scena walki w pobliżu samolotu. Podczas kręcenia tej sceny Ford naderwał więzadła krzyżowe lewej nogi, ale nie zdecydował się na skorzystanie z miejscowej pomocy medycznej; używał jedynie lodu. Sceny walki w mieście zostały nakręcone w Kairuan. Harrison Ford miał wtedy biegunkę i nie chciał kręcić sceny walki z Arabem z maczetą. Po kilku nieudanych próbach miał powiedzieć do Spielberga „A może po prostu zastrzelę gnoja?”. Spielberg się zgodził, wykreślił ze scenariusza scenę walki i pozwolił na takie rozwiązanie. Pościg ciężarówkami został nakręcony w całości przez dodatkową ekipę, a sceny z widoczną twarzą Forda zostały dokręcone później.
Pozostałe sceny filmu kręcono m.in. w Ratuszu San Francisco, Uniwersytecie Pacyfiku w Stockton w Kalifornii, Royal Masonic School w Rickmansworth, San Rafael w Kalifornii i Kauaʻi na Hawajach.
Efekty wizualne i dźwiękowe.
Efekty specjalne do "Poszukiwaczy" zostały wykonane przez Industrial Light &amp; Magic. Należą do nich: miniaturyzacja samolotu, jego start i lądowanie, nałożenie tego efektu na mapę podróży Indiany Jonesa; animacje przy scenach z Laską Ra w Tanis; miniaturyzacja samochodów i pasażerów oraz upadek nazistowskiego samochodu do wąwozu. Większość efektów specjalnych jest jednak wykorzystana w scenach, gdy naziści decydują się otworzyć Arkę Przymierza, co uwalnia gniew Boży. Sekwencja ta zawierała dużo animacji. Do zobrazowania twarzy przywołanego ducha użyto twarzy kobiety. Lalki na tyczkach poruszały się w wodzie, aby wywołać efekt unoszących się duchów. Scena, gdy głowa Tohta zostaje stopiona, została wykonana przy pomocy żelatyny i plastikowego modelu głowy Ronalda Laceya. Oba te materiały zostały wystawione na działanie podgrzewacza w kształcie lampy z umieszczoną poniżej kamerą. Efekt wybuchu czaszki Belloqa został wykonany z użyciem sprężonego powietrza. Wszystkie pojawiające się w scenie duchy zostały sfilmowane spod wody. Burza ogniowa, która ogarnia kanion na końcu sceny, została wykonana przy pomocy miniatury sfilmowanej do góry nogami.
Ben Burtt, kierownik ekipy zajmującej się dźwiękiem użył techniki foley, polegającej na dograniu większości efektów dźwiękowych w procesie postprodukcji filmu. To kolejny zabieg, który miał na celu przywołać ducha epoki seriali przygodowych z lat 30. Odgłosy wystrzałów uzyskano dzięki strzelbie 30-30 Winchester.
Soundtrack.
Ścieżkę dźwiękową do "Poszukiwaczy" skomponował John Williams, a wykonała go Londyńska Orkiestra Symfoniczna, która wykonała także soundtrack do "Gwiezdnych wojen". Najbardziej znanym utworem jest znany "Marsz Poszukiwaczy". Utwór jest szeroko identyfikowany z postacią Indiany Jonesa i serią filmów. Został wykorzystany w każdym kolejnym filmie z serii. Początkowo, Williams skomponował dwa różne utwory, które kandydowały, aby być hymnami filmu, ale Spielbergowi podobały się tak bardzo, że nakłonił kompozytora, aby z dwóch utworów stworzył jeden. Ścieżka dźwiękowa do filmu była nominowana do Oscara, ale przegrała z soundtrackiem "Rydwanów ognia" skomponowanym przez Vangelisa.
Oryginalnie, soundtrack ukazał się w 1981 roku nakładem Columbia Records, zawierając 9 utworów:
W listopadzie 1995 roku wypuszczona została wersja rozszerzona, zawierająca dodatkowe 8 utworów oraz kolejne trzy w wersji rozszerzonej. W edycji winylowej dodano kolejny utwór, "The Well of the Souls". 21 stycznia 2003 roku Silvia wypuściła kolejną wersję soundtracku. Tym razem pod nazwą "The Indiana Jones Trilogy", a na płycie znalazło się kilkanaście utworów ze wszystkich części Indiany Jonesa, w tym siedem z "Poszukiwaczy". Warto zauważyć, że pomimo tego, że używano oryginalnego zapisu nutowego Williamsa, utwory te mają inne brzmienie, gdyż zostały nagrane ponownie przez Orkiestrę Symfoniczną Miasta Pragi. 11 listopada 2008 roku Concord Records wydało pięciopłytową edycję, zawierającą oryginalne soundtracki trzech pierwszych części filmu, rozszerzonych i zremasterowanych.
Podczas oglądania "Poszukiwaczy" można jednak usłyszeć motywy muzyczne, trwające łącznie około trzech minut, które nie znalazły się na żadnym z wydanych do tej pory soundtracków.
Przyjęcie filmu.
Produkcja kosztująca 18 milionów dolarów przyniosła ostatecznie 384 miliony dolarów dochodu podczas wyświetlania w kinach i należy do najbardziej dochodowych filmów w historii kina. W Stanach Zjednoczonych znajduje się na 17. miejscu pod względem przychodów z uwzględnieniem inflacji. Film otrzymał nominacje do ośmiu Oscarów, w tym za najlepszy film, wygrywając cztery z nich (za najlepszy dźwięk, montaż, efekty specjalne oraz scenografię i dekoracje wnętrz). Otrzymał także dodatkową Nagrodę Specjalną za osiągnięcia w dziedzinie efektów dźwiękowych. Dostał także wiele innych nagród, m.in. Grammy za album z oryginalną muzyką napisaną dla filmu oraz People’s Choice Award za najlepszy film. Spielberg był także nominowany do Złotego Globu.
Film spotkał się także z bardzo dobrym przyjęciem wśród krytyków. W swojej recenzji dla „The New York Times”, Vincent Canby chwalił film, nazywając go „jednym z najlepszych amerykańskich filmów przygodowych”, a także „szaleńczo zabawnym, pomysłowym i stylowym”. Roger Ebert w swojej recenzji dla „Chicago Sun-Times” napisał: „Dwie rzeczy sprawiają, że "Poszukiwacze zaginionej Arki" są czymś więcej, niż tylko technologicznym triumfem. Chodzi mi o poczucie humoru i groteskowy styl głównych bohaterów […]. Śmiejemy się z zaskoczenia, z niedowierzania i z ulgi, podczas gdy film przedstawia nam wiele ze swoich niewyczerpanych pomysłów”. Później Ebert dodał go do swojej znanej listy „Great Movies”. „Rolling Stone” napisało, że ten „film stworzony na niedzielny poranek jest tak śmieszny i ekscytujący, że można się nim cieszyć każdego dnia tygodnia”. Bruce Williamson napisał recenzję dla Playboya, uznając, że „ten film w ciągu pierwszych dziesięciu minut przynosi więcej ekscytacji niż każdy inny film wydany tego roku”. Serwis Rotten Tomatoes przyznał produkcji wynik 95%.
Film spotkał się także z kilkoma krytycznymi uwagami. „Sight &amp; Sound” opisało go jako „…drogi, ładnie opakowany sobotni kocioł”. Pauline Kael z New Hollywood, która znana była wówczas jako osoba mocno krytykująca hollywoodzkie blockbustery jako "ohydne", stwierdziła, że "Poszukiwacze" to „mechaniczna przygoda” od dwójki twórców, którzy „myślą takimi samymi kategoriami jak dział od marketingu”. W ramach rewanżu Lucas nazwał potem jednego z „czarnych charakterów” swojego filmu Willow "Kael". Dziś film jest jednak uznawany jednogłośnie za klasykę kina przygodowego.
Następstwa.
Sukces "Poszukiwaczy zaginionej Arki" zaowocował jednym prequelem – "Świątynią zagłady" wydaną w 1984 oraz dwoma sequelami – "Ostatnią krucjatą" i "Królestwem Kryształowej Czaszki" wydanymi kolejno w 1989 i 2008 roku. W latach 1992–1996 ABC pokazywało także serial telewizyjny, "Kroniki młodego Indiany Jonesa". Wyprodukowano także wiele książek, komiksów i gier korzystających z postaci Indiany Jonesa.
W 1998 roku Amerykański Instytut Filmowy umieścił "Poszukiwaczy" na 60. miejscu wśród 100 najlepszych filmów stulecia. W 2007 roku, AFI wydało kolejną wersję listy, w której umieścił film na 66. miejscu. Ogłosili go także 10. najbardziej emocjonującym filmem, a Indianę Jonesa umieścili wśród największych bohaterów kina. W 1999 roku Biblioteka Kongresu USA określiła film jako „kulturalnie, historycznie bądź estetycznie znaczący” i jako taki, przeznaczony do przechowywania w Narodowym Rejestrze Filmowym. Postać Indiany Jonesa stała się ikoną popkultury i kina przygodowego, a Entertainment Weekly wybrał go jako jedną z trzech ulubionych postaci kina akcji.
W latach 1982–1989, trójka dzieci z Ocean Springs w stanie Missisipi, Chris Stompolos, Eric Zala i Jayson Lamb, nakręciła remake "Poszukiwaczy", nazwany "Poszukiwacze zaginionej Arki: Adaptacja". Do 2003 roku pozostawał nieznany poza rodziną, ale odkrył go Eli Roth. Film bardzo spodobał się Stevenowi Spielbergowi, który pogratulował chłopcom i powiedział, że czeka na ich debiut na dużym ekranie. Producent filmowy Scott Rudin i studio Paramount Pictures zakupili prawa do ekranizacji historii chłopców.
Gry i gadżety.
Jedyną grą komputerową bazującą wyłącznie na filmie jest gra pod tytułem "Poszukiwacze zaginionej Arki", przygotowana na Atari 2600 w 1982 roku. Elementy fabuły "Poszukiwaczy" są także częścią gry "Indiana Jones' Greatest Adventures" ("Największe przygody Indiany Jonesa"), wypuszczonej przez JVC dla Nintendo. W 1981 roku firma Kenner wypuściła 30-centymetrową lalkę Indiany Jonesa, a w kolejnym roku także kolejnych dziewięć figurek przedstawiających postaci z filmu. Ukazała się także gra planszowa.
Nagrody.
Film otrzymał nagrodę Hugo w kategorii "najlepsza prezentacja dramatyczna" w 1982 roku.

</doc>
<doc id="631049" url="https://pl.wikipedia.org/wiki?curid=631049" title="Impaled Northern Moonforest">
Impaled Northern Moonforest

Impaled Northern Moonforest to amerykański akustyczny zespół parodiujący black metal założony przez członków Anal Cunt: Setha Putnama i Josha Martina w 1997 roku.
Historia zespołu.
Zespół został założony z nudów pewnego wczesnego poranka (o trzeciej w nocy) 1997 roku. Putnam i Martin postanowili dla żartu zacząć grać black metal. Aby nie zbudzić śpiących ludzi, użyli gitary akustycznej (zamiast gitary elektrycznej), natomiast zamiast używać perkusji Seth uderzał dłońmi w kolana i materac.
Jakiś czas później na Rhode Island postanowiono zorganizować 3-dniowy festiwal muzyki rockowej, jednak duża część zespołów wycofała się z udziału przed występem. Organizator zapytał Putnama, czy zna jakieś ciekawe zespoły, które mogłyby wystąpić. Putnam, jego brat oraz Martin postanowili wystąpić na festiwalu jako Impaled Northern Moonforest. Brat Putnama grał na keyboardzie i był kierowcą. Był to jego jedyny występ z INM.
Zespół kontynuował występy w 1997 roku, wydając również demo album. Został on później wydany jako część ich debiutanckiego albumu, "Impaled Northern Moonforest", na płycie winylowej.
Dyskografia.
Tytuły utworów.
Jednym z charakterystycznych elementów twórczości Impaled Northern Moonforest są bardzo długie i zabawne tytuły utworów, nawiązujących do black metalu. Dla przykładu zdanie "Grim and Frostbitten" pochodzi od tytułu utworu "Grim and Frostbitten Kingdoms" z albumu "Battles in the North" zespołu Immortal.
Stowarzyszenie akustycznego black metalu.
W kwietniu 2003 roku powstała oficjalna strona zespołu. W październiku tego samego roku zostało uruchomione forum internetowe. Fani zespołu postanowili stworzyć stowarzyszenie akustycznego black metalu. Powstała nawet wytwórnia płytowa Grim Records, która wydaje ich albumy (najczęściej EP-ki). Twórcy akustycznego black metalu są w większości nastolatkami, a swoje teksty opierają na tematyce takiej jak Norwegia, śnieg, mróz, Szatan, Adolf Hitler, itp. Przykładami zespołów grających akustyczny black metal są Nocturnal Blasphemy, Acoustic Mayhem, Glacier of Hellfjord, ÖRGH, Necro Satanic Kvlt Lord, Inverted Blasphemous Moongoats of Norway, Inverted Necrogoat, Goat Reich, The Blasphemous Arctic Fjord of Frost, Saftyricon, Nocturnal Frost Fjord, Ronald McFrostbitten, Sjeverna Mistika, Fjord of Fury, Aaron Burrr, Upside Down Church, oraz Toriel de Rais.

</doc>
<doc id="631054" url="https://pl.wikipedia.org/wiki?curid=631054" title="Henri Marie Ducrotay de Blainville">
Henri Marie Ducrotay de Blainville

Henri Marie Ducrotay de Blainville (ur. 12 września 1777, zm. 1 maja 1850) – francuski zoolog i anatom.
Życiorys.
Urodził się w Arques, niedaleko Dieppe. Około 1796 wyjechał do Paryża studiować malarstwo, ale ostatecznie poświęcił się historii naturalnej. Zwrócił uwagę Georges'a Cuviera, który czasami prowadził wykłady w Collège de France i w Athenaeum. W 1812 został profesorem zoologii na Wydziale Nauk Przyrodniczych Uniwersytetu Paryskiego i współpracownikiem Cuviera. W późniejszym okresie ich drogi się rozeszły, a wzajemna niechęć przemieniła się w otwartą wrogość.
W 1825 Blainville został członkiem Francuskiej Akademii Nauk i w 1830 przejął po Jean-Baptiste de Lamarcku stanowisko w Muzeum Historii Naturalnej w Paryżu. Dwa lata później, po śmierci Cuviera objął stanowisko profesora katedry anatomii porównawczej Uniwersytetu Paryskiego, i pozostawał na nim osiemnaście lat. W 1837 został wybrany na członka zagranicznego Królewskiej Szwedzkiej Akademii Nauk. 1 maja 1850 zmarł w wyniku ataku apopleksji w wagonie pociągu w "Embarcadère du Havre" (obecnie Gare Saint-Lazare) w Paryżu.
Opisał naukowo wiele gatunków zwierząt, zarówno żyjących, jak i wymarłych, w tym m.in.: walenia z gatunku "Mesoplodon densirostris" oraz kilkanaście gatunków płazów i gadów. W herpetologii przejął od Latreille'a propozycję oddzielenia płazów od gadów, które wcześniej łączono w jedną grupę i podzielił ssaki na stekowce, torbacze i łożyskowce. Wysunął propozycję podziału zwierząt na dwubocznie symetryczne, asymetryczne i promieniste. Oprócz wielu innych prac, był autorem: "Prodrome d'une nouvelle distribution du règne animal" (1816); "Ostéographie ou description iconographique comparée du squelette et du système dentaire des mammifères récents et fossiles" (1839-64); "Faune française" (1821-30); "Cours de physiologie générale et comparée" (1833); "Manuel de malacologie et de conchyliologie" (1825-7); "Histoire des sciences de l'organisation et de leurs progrès, comme base de la philosophie" (1845).

</doc>
<doc id="631056" url="https://pl.wikipedia.org/wiki?curid=631056" title="Caproni Ca.97">
Caproni Ca.97

Caproni Ca.97 – włoski samolot rozpoznawczy, powstały w drugiej połowie lat 20. XX wieku. Służył także jako pasażerski, transportowy oraz tzw. samolot kolonialny (według włoskiej terminologii lat 30. XX w.).
Ca.97 zapoczątkował w firmie Caproni serię samolotów, rozwijaną następnie przez kilka kolejnych lat, o konstrukcji: górnopłat o konstrukcji metalowej, przewidywany jako transportowy lub pasażerski. Samolot został zaprojektowany jako jednosilnikowy, aczkolwiek istniały także wersje trzysilnikowe. Układ trzysilnikowy był następnie powtarzany w późniejszych konstrukcjach firmy Caproni i innych włoskich samolotach bombowych i transportowych.
Cztery Ca.97 były używane we włoskich siłach powietrznych, część sprzedano na Węgry, gdzie służyły w latach 1932–1935. Jeden Ca.97, napędzany czechosłowackim silnikiem Walter Mars służył w latach 1931–1936 w czechosłowackich liniach lotniczych ČSA.
Rozwinięciem Ca.97 był Caproni Ca.101, który był większy i miał trzy silniki zamiast jednego, a także kolejne samoloty z serii: Caproni Ca.111, Caproni Ca.133 i Caproni Ca.148.
Opis konstrukcji.
Jednosilnikowy grzbietopłat o konstrukcji metalowej. Jeden silnik Bristol Jupiter o mocy 450 KM. Podwozie stałe.

</doc>
<doc id="631058" url="https://pl.wikipedia.org/wiki?curid=631058" title="Marzena Frąszczak">
Marzena Frąszczak

Marzena Frąszczak z d. Sikorska (ur. 2 lutego 1966 we Wrocławiu) – polska koszykarka. Medalistka mistrzostw Polski, reprezentantka Polski.
Kariera sportowa.
Grę w koszykówkę rozpoczęła w zespole Odra Wrocław w 1978. Od sezonu 1983/1984 była zawodniczką Spójni Gdańsk, a następnie kontynuującego tradycje tego klubu zespołu grającego pod nazwami Bałtyk Gdynia, Spójnia Gdynia, Warta Gdynia, Fota-Dajan i Fota-Porta Gdynia, z przerwą na sezony 1994/1995 i 1995/1996 (w drugim z nich występowała w barwach Startu Gdańsk). Karierę zakończyła w sezonie 1997/1998. Ze Spójnią Gdańsk sięgnęła po brązowy medal mistrzostw Polski w 1986 i wicemistrzostwo Polski w 1989. Z Fotą Gdynia sięgnęła po wicemistrzostwo Polski w 1997 i mistrzostwo Polski w 1999.
W reprezentacji Polski wystąpiła na mistrzostwach Europy w 1991 (6 miejsce) i 1993 (5 miejsce) oraz na mistrzostwach świata w 1994 (13 miejsce)

</doc>
<doc id="631059" url="https://pl.wikipedia.org/wiki?curid=631059" title="Mecze kadry A w piłce nożnej">
Mecze kadry A w piłce nożnej



</doc>
<doc id="631061" url="https://pl.wikipedia.org/wiki?curid=631061" title="Renato Pilipović">
Renato Pilipović

Renato Pilipović (ur. 14 stycznia 1977 w Rijece) – chorwacki piłkarz, występujący na pozycji środkowego lub lewego pomocnika. Porozumiewa się po chorwacku i niemiecku. Do największych atutów Pilipovicia można zaliczyć skoczność i bardzo dobrą grę lewą nogą.
Kariera klubowa.
Karierę juniorską Renato rozpoczął w juniorskim zespole NK Orijent Rijeka. Po pewnym czasie przeniósł się do zespołu NK Rijeka i w sezonie 1995/1996 był już profesjonalnym graczem tego zespołu i podpisał zawodowy kontrakt z klubem. Dla Rijeki był to jednak niezbyt udany, zajęła bowiem 9. miejsce w tabeli i ledwo uchroniła się przed spadkiem do drugiej ligi. W Pucharze Chorwacji także nie udało się „Fiume”, którzy odpadli w ćwierćfinale z NK Zagreb doświadczając sromotnej klęski i dwukrotnie przegrywając – 0:5 na wyjeździe i 0:2 u siebie. Pilipović w premierowym dla siebie sezonie w lidze chorwackiej pojawił się na boisku 14 razy, nie zdobywając żadnego gola. Pilipović zadebiutował w lidze 13 września 1995 w wygranym 3:1 u siebie meczu z HNK Šibenik. Następny sezon, 1996/1997 był dla Rijeki znacznie lepszy – zajęła 4. miejsce w lidze, ale nie zakwalifikowała się do europejskich pucharów. Nie udało się i tym razem odnieść sukcesu w Pucharze Chorwacji – Rijeka odpadła po porażce w 1/8 finału z zespołem NK Hrvatski Dragovoljac 0:1 na wyjeździe. Tym razem Pilipović pojawiał się na boisku rzadziej, bo tylko 7 razy i nie udało mu się ani razu trafić do siatki rywali. Sezon 1997/1998 ponownie był gorszy dla ekipy „Fiume”, którzy zajęli 7. miejsce w lidze. Po raz kolejny nie udało się w Pucharze Chorwacji, gdzie NK odpadło w 1/8 finału w derbach Rijeki z młodzieżowym zespołem NK Orijent 0:2. Było to obwołane jednym z największych wydarzeń w historii Orijentu, a dzień 1 października 1997 zapisze się w ich pamięci na długo. Pilipović był pewnym punktem zespołu, pojawił się na boisku 25 razy i zdobył 1 gola, przeciwko Marsonii Slavonski Brod. Następny sezon, 1998/1999 Rijeka może zaliczyć do jednego z bardziej udanych w historii swoich występów w lidze chorwackiej. Zespół zdobył wicemistrzostwo Chorwacji i tylko o punkt przegrał na finiszu rozgrywek z Dinamem Zagrzeb. Niestety, ponownie nie powiodło się w Pucharze Chorwacji, gdzie Rijeka poległa na wyjeździe 0:1 tracąc bramkę w 89 minucie z Cibalią Vinkovci. Pilipović pojawił się na boisku 28 razy i strzelił 2 gole, wyrobił sobie też markę jednego z najlepszych środkowych pomocników w lidze i trafił w sezonie 1999/2000 do drużyny mistrza kraju, Dinama Zagrzeb. Ten sezon był najbardziej udany dla Pilipovicia, który oprócz debiutu w kadrze, zdobył mistrzostwo Chorwacji wraz z Dinamem. W Pucharze Chorwacji przegrali w finale na Poljudzie z Hajdukiem Split najpierw 2:0 po dwóch golach Juricy Vučko. Warto zauważyć, że pierwszy mecz został zakończony w 86 minucie po rzuceniu na boisko przez fanów „Modrich” kanistrów napełnionych gazem. W rewanżu na Maksimirze wygrali 1:0 po bramce zdobytej przez Igora Cvitanovicia w 90 minucie. Pilipović pojawił się na boisku 19 razy, ale nie udało mu się celnie trafić do siatki ani razu. Sezon 2000/2001 był po raz kolejny bardzo udany dla Dinama, który wywalczył mistrzostwo Chorwacji oraz Puchar Chorwacji, gdzie kolejny wyeliminowali Mladost Molve (po wygranej aż 9:0), HNK Šibenik, NK Kamen Ingrad (po wygranej 3:0 na wyjeździe i 4:2 u siebie) i w półfinale z lokalnym rywalem, NK Zagreb (po przegranej na stadionie „Pjesnicich” 0:1 i zwycięstwie u siebie 4:1) i zwycięstwie w finale nad Hajdukiem Split. Na Poljudzie Dinamo wygrało 2:0 po golach Tomislava Šokoty w 40 i Mihaela Mikicia w 57 minucie. W rewanżu na stadionie narodowym Maksimir Dinamo triumfowało 1:0, a zwycięską bramkę strzelił właśnie Renato Pilipović w 16 minucie. Nie udało się jednak awansować do Ligi Mistrzów, gdzie w trzeciej rundzie odpadli po porażkach 1:3 na San Siro i 0:3 u siebie z włoskim A.C. Milan. Warto zauważyć, że na San Siro Dinamo przez trzy minuty po wyrównaniu przez Gianniego Comandiniego prowadziło 1:0, a bramkę w 20 minucie zdobył właśnie Pilipović. Później „Modri” występowali w rozgrywkach Pucharu UEFA. Warto zauważyć, że w rozgrywanym w Bratysławie meczu przeciwko Slovanowi Bratysława Pilipović strzelił bramkę na 3:0, ustalając tym samym wynik tego spotkania. Ogółem Pilipović pojawił się na boisku w sezonie 23 razy i zdobył 2 gole dla „Niebieskich”. Sezon 2001/2002 nie był jednak tak udany jak poprzedni sezon, Dinamo zajęło 3. miejsce na finiszu rozgrywek ligowych i przegrali z dwoma odwiecznymi rywalami – NK Zagrzeb i Hajdukiem Split. Niepowodzenia ligowe pomścili jednak w Pucharze Chorwacji w którym triumfowali po kolei pokonując Zeljeznicar Slavonski Brod po wygranej 3:0 na wyjeździe, Kamen Ingrad Velika na wyjeździe 4:1, w ćwierćfinale NK Rijeka u siebie i na wyjeździe 1:0, w półfinale pokonali NK Osijek. W pierwszym meczu przegrali 1:2 na wyjeździe, a kontaktowego gola dającego nadzieję na awans dla Dinama zdobył z karnego w 30 minucie Dario Smoje. W rewanżu Dinamo wygrało 2:0 po dwóch golach Jasmina Agicia. W finale udało się triumfować nad zespołem NK Varteks po remisie na Maksimirze 1:1 i wygranej na wyjeździe 1:0. Pilipović pojawił się na boisku 18 razy, zdobył także 3 gole. Następny sezon to sezon 2002/2003, który przeszedł do austriackiego zespołu, FC Kärnten. Zespół zajął dopiero 8. miejsce, ale zakwalifikował się do Pucharu UEFA, dzięki awansowi do finału Pucharu Austrii, gdzie w finale ulegli Austrii Wiedeń aż 0:3. W Pucharze UEFA swoje starty Kärnten zakończyło na 2 rundzie, gdzie przegrali po wyeliminowaniu łotewskiego zespołu Metalurgs Lipawa 4:2 i 2:0, warto zauważyć, że 3 z 6 zdobytych bramek w dwumeczu zdobył inny Chorwat, Stanko Bubalo. W następnej rundzie grali z izraelskim zespołem Hapoel Tel-Awiw z którym polegli w Klagenfurcie 0:4 i na wyjeździe, w Tel-Awiwie wygrywając 1:0. Pilipović ogółem pojawił się na boisku 19 razy, ale nie udało mu się ani razu trafić do siatki rywali. Renato nie był zadowolony z występów w lidze austriackiej i wrócił do Chorwacji i podpisał kontrakt z zespołem NK Zagrzeb. Sezon ten jednak był fatalny dla NK, które zajęło 11, przedostatnie miejsce w lidze, co oznaczało spadek do drugiej ligi. Nie powiodło się także w Pucharze Chorwacji, w którym odpadli po 1/8 finału po przegranej 0:3 z ojczystym klubem Pilipovicia, NK Rijeka. Pilipović zagrał w 23 meczach i zdobył 1 gola dla swojej drużyny. Następny sezon 2004/2005 Pilipović zaczął w zespole beniaminka ligi chorwackiej NK Pula. Zawodnicy z Puli w swoim premierowym sezonie w lidze chorwackiej, zajęli 10. miejsce w lidze i nie zaprezentowali się zbyt dobrze. Swoją złą dyspozycję pomścili jednak w Pucharze, gdzie odpadli po dwóch wyrównanych meczach ćwierćfinałowych z NK Osijek 0:0 i 0:1. Wcześniej rozgromili NK Rudar 6:1 i Pomorac Kostrena 3:1. Pilipović wystąpił jednak tylko w 1 meczu w lidze i cały czas siedział na ławce rezerwowych, bardzo często także na trybunach. Sezon 2005/2006 był już bardziej udany dla pulskich zawodników, którzy zajęli 7. miejsce w lidze i wygrali grupę spadkową. Dla odmiany fatalnie było w Pucharze Chorwacji, gdzie przegrali w 1/16 finału z trzecioligowym zespołem Zet Moslavina 0:1. Pilipović pojawił się na boisku 3 razy, zdobywając 1 gola. Był jednak zaniepokojony całkowitym brakiem gry w swoim zespole i przeniósł się w trakcie rundy jesiennej do trzecioligowego zespołu NK Croatia Sesvete. W premierowym sezonie zajęli 5. miejsce w lidze, spisali się dobrze w Pucharze Chorwacji, gdzie przebrnęli przez trzy rundy pokonując m.in. Marsonię Slavonski Brod. Sezon 2006/2007 zawodnik także rozpoczął w Croatii Sesvete, jednak ze względu na brak postępu sportowego, będzie musiał rozważyć decyzję o zakończeniu kariery.
Kariera reprezentacyjna.
W reprezentacji Chorwacji Pilipović wystąpił, a zarazem zadebiutował tylko 1 jeden raz – w spotkaniu przeciwko Meksykowi rozgrywane 16 czerwca 1999 w Seulu w ramach towarzyskiego pucharu Korea Cup. Chorwaci wygrali to spotkanie 2:1, a Pilipović pojawił się na boisku przez 33 minuty. Pilipović występował także w reprezentacji U-16 oraz U-21.

</doc>
<doc id="631063" url="https://pl.wikipedia.org/wiki?curid=631063" title="Gra pozorów (film)">
Gra pozorów (film)

Gra pozorów (ang. "The Crying Game") – brytyjsko-japoński film akcji z 1992 roku w reżyserii Neila Jordana.
Obsada.
i inni

</doc>
<doc id="631065" url="https://pl.wikipedia.org/wiki?curid=631065" title="Danubio FC">
Danubio FC

Danubio Fútbol Club jest urugwajskim klubem piłkarskim z Montevideo. Nazwa klubu w języku hiszpańskim oznacza "Dunaj". Klub został założony przez bułgarskich emigrantów. W klubie zaczynało swoją karierę wielu znanych piłkarzy jak Álvaro Recoba, Marcelo Zalayeta czy Edinson Cavani.

</doc>
<doc id="631066" url="https://pl.wikipedia.org/wiki?curid=631066" title="Kajet">
Kajet



</doc>
<doc id="631067" url="https://pl.wikipedia.org/wiki?curid=631067" title="Jacek Moskwa">
Jacek Moskwa

Jacek Moskwa (ur. 22 marca 1948 w Warszawie) – polski dziennikarz prasowy i telewizyjny, pisarz, watykanista. W latach 1990–2005 korespondent z Rzymu i Watykanu. Autor książek biograficznych o papieżu Janie Pawle II.
Życiorys.
Ukończył VII Liceum Ogólnokształcące im. Juliusza Słowackiego w Warszawie oraz Wydział Prawa Uniwersytetu Warszawskiego. Po studiach rozpoczął pracę jako dziennikarz. Związany głównie z mediami katolickimi. W latach osiemdziesiątych był jednym z redaktorów podziemnego dwutygodnika „Solidarności Walczącej” „Horyzont”. W 1987 roku podczas II pielgrzymki Jana Pawła II do Polski pracował w biurze prasowym Konferencji Episkopatu Polski. W latach 1988/1989 pełnił obowiązki zastępcy sekretarza Komitetu Obywatelskiego przy przewodniczącym NSZZ „Solidarność” Lechu Wałęsie. Od 1990 do 2005 r. korespondent polskich mediów akredytowany w Rzymie i przy Stolicy Apostolskiej; w tym charakterze odbył wiele podróży na pokładzie papieskiego samolotu m.in. do: Albanii, Libanu, Meksyku, USA, Indii, Gruzji, Jordanii, Izraela i na Kubę. Po powrocie do Polski wydawca „Świata Książki” i redaktor TVP – od początku 2010 roku pracuje wyłącznie jako pisarz i niezależny publicysta. Jest m.in. autorem książek biograficznych o papieżu Janie Pawle II. Od 1975 roku członek Stowarzyszenia Dziennikarzy Polskich, od 1989 r. polskiego oddziału PEN Clubu, od 2003 r. Stowarzyszenia Pisarzy Polskich (od 2008 r. wiceprezes Oddziału Warszawskiego i rzecznik prasowy Zarządu Głównego). Od maja 2010 r. wiceprezydent Rady Pisarzy Trzech Mórz, skupiającej organizacje literatów z 26 krajów Europy. Zasiada w Radzie Konsultacyjnej Centrum Monitoringu Wolności Prasy Stowarzyszenia Dziennikarzy Polskich. Członek warszawskiego Klubu Inteligencji Katolickiej i w latach 2014-2016 członek komisji rewizyjnej tego stowarzyszenia.

</doc>
<doc id="631068" url="https://pl.wikipedia.org/wiki?curid=631068" title="Kostki szwów">
Kostki szwów



</doc>
<doc id="631069" url="https://pl.wikipedia.org/wiki?curid=631069" title="Obcy 3">
Obcy 3

Obcy 3 (ang. "Alien 3") – amerykański film fantastycznonaukowy z 1992 roku w reżyserii Davida Finchera.
Obraz był trzecim filmem o Ellen Ripley i obcych, kontynuacją filmu Ridleya Scotta "Obcy – ósmy pasażer Nostromo" i "Obcy – decydujące starcie" Jamesa Camerona. "Obcy 3" był debiutem reżyserskim Davida Finchera.
W roku 1993 film dostał nominację do Oscara w kategorii "Najlepsze Efekty Specjalne". Za efekty specjalne odpowiadali Richard Edlund, Alec Gillism i George Gibbs II.
Fabuła.
Po zakończonej akcji militarnej na Acheronie (eksplozja termojądrowa zniszczyła Obcych, oraz cały kompleks terraformujący LV-426) jedyni pozostali przy życiu (Ripley, Newt, kpr. Dwayne Hicks, android Bishop) powracają na Ziemię zahibernowani na statku Sulaco. Na pokład statku dostaje się też facehugger, który, próbując przedostać się do kapsuł hibernacyjnych, zostaje ranny, a jego żrąca krew powoduje spięcie oraz pożar. System ratowania życia, sterowany przez komputer, przemieszcza kapsuły hibernacyjne do „szalupy ratunkowej” – EEV (Emergency Escape Vehicle), która zostaje wystrzelona na najbliższą zamieszkałą planetę – Furia 161, na której przebywa kolonia składająca się z 25 kryminalistów. Z nieznanych przyczyn EEV rozbija się na wybrzeżu w pobliżu kolonii. Katastrofę przeżywa jedynie Ripley. Wkrótce okazuje się, że wraz z nią przybyła poczwarka Obcego, która staje się pasożytem psa jednego z więźniów. Po trzech śmiertelnych ofiarach w bazie zaczyna się szerzyć niepokój. Ripley dowiaduje się, że sama również stała się żywicielem obcego, będącego najprawdopodobniej tzw. „Królową”. Mając pewność, że Obcy jej nie zaatakuje, pomaga więźniom w zabiciu go. Po wielu próbach udaje się zapędzić obcego do pieca hutniczego, zalać płynnym metalem i zabić. W tym samym czasie do kolonii przybywa ekipa ratownicza korporacji Weyland-Yutani, która chce pozyskać Obcego znajdującego się w ciele Ripley. Ich przedstawicielem jest twórca androidów typu Bishop. Ripley, rozumiejąc jego intencje, decyduje się na samobójstwo i skacze do pieca hutniczego i ginie razem z obcym w roztopionym metalu. Więzienie zostaje zamknięte, a jedyny ocalały, czyli Morse, zostaje zabrany przez Korporację.
Soundtrack.
Muzykę do filmu skomponował Ellioth Goldenthal.

</doc>
<doc id="631070" url="https://pl.wikipedia.org/wiki?curid=631070" title="Atetoza">
Atetoza

Atetoza (gr. = nieuporządkowany) – zaburzenie neurologiczne polegające na występowaniu niezależnych od woli, nierytmicznych, powolnych ruchów zlokalizowanych w kończynach górnych, których największe natężenie dotyczy ich dystalnych (końcowych) odcinków, osiągając największe nasilenie w obrębie palców. Ruchy atetotyczne są skutkiem nieskoordynowanych skurczów mięśni agonistycznych i antagonistycznych; mogą być objawem uszkodzenia jądra ogoniastego, skorupy lub gałki bladej. W dyskinetycznej postaci porażenia mózgowego dziecięcego atetoza może występować łącznie z ruchami pląsawicznymi, stanowiąc objaw zwany choreoatetozą.

</doc>
<doc id="631073" url="https://pl.wikipedia.org/wiki?curid=631073" title="Tiligul-Tiras Tyraspol">
Tiligul-Tiras Tyraspol

Tiligul-Tiras Tyraspol rum. Clubul Sportive Tiligul-Tiras Tiraspol) – nieistniejący mołdawski klub piłkarski, mający siedzibę w mieście Tyraspol na wschodzie kraju. Założony w 1938, a zlikwidowany 6 czerwca 2009. W okresie swej działalności był najstarszym klubem piłki nożnej w Mołdawii i Naddniestrzu.
Historia.
Chronologia nazw:
Klub piłkarski Spartac Tyraspol został założony w miejscowości Tyraspol w roku 1938. Był pierwszą tego typu organizacją w Mołdawii i Naddniestrzu. W 1938 zespół startował w rozgrywkach Pucharu ZSRR i Pucharu Ukraińskiej SRR. W 1946 wystartował w rozgrywkach mistrzostw Mołdawskiej SRR, gdzie zajął trzecie miejsce w pierwszej podgrupie. W 1949 klub był drugim, a w 1956 zdobył swój pierwszy tytuł mistrzowski, w 1957 dotarł do finału Pucharu Mołdawskiej SRR.
W 1961 klub zmienił nazwę na Pișcevic Tyraspol i otrzymał prawo występu w Klasie B mistrzostw ZSRR, gdzie zajął 11.miejsce wśród 16 zespołów w 1 grupie republik radzieckich. Następny sezon zakończył na przedostatniej 16.pozycji. W 1963 po kolejnej reorganizacji systemu lig ZSRR klub z nazwą Luceafărul Tyraspol został oddelegowany do klasy niżej zwanej Klasą B. W kolejnych sezonach został sklasyfikowany na pozycjach: 8 (1963 grupa republik radzieckich), 13 (1964 – 2 grupa ukraińska), 41 (1965 – grupa ukraińska). Po takich słabych wynikach sportowych klub w 1966 nie otrzymał prawa występów w zawodowych rozgrywkach o mistrzostwo ZSRR i został rozwiązany.
W 1965 w Tyraspolu również istniały dwa inne kluby Energhia Tyraspol i Temp Tyraspol, które zdobyły odpowiednio mistrzostwo i wicemistrzostwo Mołdawskiej SRR. Właśnie Energhia została wybrana na następcę wiodącego klubu miasta. W 1966 klub zajął trzecie miejsce w mistrzostwach Mołdawskiej SRR. W 1967 Energhia ponownie otrzymała prawo gry w Klasie B mistrzostwach ZSRR, gdzie zajęła 15.lokatę w 1 grupie ukraińskiej. W 1968 klub zmienił nazwę na Nistru Tyraspol i zajął 13.miejsce w 1 grupie ukraińskiej. W 1969 był szóstym w grupie. W 1970 po kolejnej reorganizacji systemu lig ZSRR klub nie otrzymał promocji do grona najlepszych i został zdegradowany do rozgrywek lokalnych.
W 1971 jako Energhia Tyraspol zajął 7.miejsce w drugiej grupie mistrzostw Mołdawskiej SRR. W następnym sezonie 1972 zmienił nazwę na Avtomobilist Tyraspol i znów był siódmym w drugiej grupie. Sezon 1973 zakończył na 8.pozycji. W latach 1974-1975 miasto reprezentował zespół m.Tyraspol. Dopiero w 1978 klub został reaktywowany jako Start Tyraspol. Zespół startował w rozgrywkach Wtoroj Ligi, gdzie zajął ostatnie 23.miejsce w 2 grupie. W następnym sezonie 1979 przywrócił nazwę Avtomobilist Tyraspol. Klub zajmował następujące miejsca: 22 w 2 grupie (1979), 3 w 8 grupie (1980), 3 w 8 grupie (1981), 5 w 5 grupie (1982), 4 w 5 grupie (1983), 9 w 5 grupie (1984), 9 w 5 grupie (1985). W 1986 przyjął nazwę Textilșcic Tyraspol i potem zajmował następujące miejsca: 2 w 5 grupie (1986), 8 w 5 grupie (1987), 3 w 5 grupie (1988). W 1989 zespół najpierw zwyciężył w 5 grupie, a potem w finale B znów był pierwszym i zdobył awans do Pierwoj Ligi. W 1990 jako Tiras Tyraspol startował w Pierwoj Lidze, zajmując środkowe 13.miejsce. W następnym 1991 klub zmienił nazwę na Tiligul Tyraspol i zakończył sezon na drugim miejscu, zdobywając awans do Wyższej Ligi. Jednak rozpad ZSRR nie pozwolił klubowi debiutować na najwyższym szczeblu rozgrywek piłkarskich.
Po uzyskaniu niepodległości przez Mołdawię i organizowaniu własnych mistrzostw klub startował w 1992 w rozgrywkach pierwszej edycji Divizia Națională – sezonie 1992 (wygrała fazę zasadniczą, ale nie zdobyła mistrzostwa Mołdawii na skutek odmowy gry w meczu barażowym o tytuł przeciwko Zimbru Kiszyniów z powodu wojny w Naddniestrzu). W następnym sezonie 1992/93 klub znów był drugim. Zespół zdobywał wicemistrzostwo kraju w kolejnych 3 sezonach, w sezonie 1996/97 był trzecim, w 1997/98 znów drugim. Największe sukcesy to trzykrotne z rzędu wywalczenie krajowego pucharu w latach 1993-1995. W sezonie 1998/99 klub zajął ponownie trzecie miejsce, w 1999/00 był na 5.pozycji, w 2000/01 na trzecim. Sezon 2001/02 zakończył na 7.lokacie, po czym został zdegradowany do Divizia A. Po zdobyciu mistrzostwa Divizia A klub w 2003 wrócił do Divizia Națională. Był szóstym w sezonach 2003/04 i 2004/05. W 2004 klub zmienił nazwę na Tiligul-Tiras Tyraspol. W sezonie 2005/06 zajął 4.miejsce, w 2006/07 ósme miejsce, w 2007/08 siódme. Sezon 2008/09 zakończył na 10.lokacie, a 6 czerwca 2009 został zlikwidowany z powodu braku środków finansowych na działalność.
Miesiąc później, po wycofaniu się zespołu z mistrzostw, jego nazwę postanowiło utrzymać kierownictwo innego mołdawskiego klubu – Olimpia Bielce. Przywódcy Olimpii zasugerowali byłemu przywództwu Tiligul-Tiras wydzierżawienie bazy Tiligula klubowi z Bielc w zamian za to, że menadżerowie Olimpii zapłacą 20% długów Tiligul-Tiras i zmienią nazwę swojego drugiego zespołu występującego w Divizia A na Olimpia-2-Tiligul, która będzie występować na stadionie Tiligul-Tiras.
Stadion.
Klub rozgrywał swoje mecze domowe na Stadionie Miejskim w Tyraspolu, który może pomieścić 3525 widzów. Na początku XXI wieku przeniósł się na własną bazę w miejscowości Tîrnauca, gdzie było 2 boiska z trawą i 1 z nawierzchnią syntetyczną.

</doc>
<doc id="631077" url="https://pl.wikipedia.org/wiki?curid=631077" title="Daniel O. Fagunwa">
Daniel O. Fagunwa

Daniel Olorunfemi Fagunwa (ur. 1903 w Oke Igbo - zm. 9 grudnia 1963) - pisarz nigeryjski, z pochodzenia Joruba. Był pionierem pisarstwa w języku joruba. Jego powieści łączą realistyczny opis współczesnej autorowi Nigerii z wątkami zaczerpniętymi z folkloru i mitologii Jorubów. Wywarł duży wpływ na angielskojęzycznych pisarzy Nigerii, m.in. na Amosa Tutuolę. Jego debiutancką powieść "Ogboju Ode ninu Igbo Irunmale" przełożył na angielski Wole Soyinka, również Joruba (tyt. ang. "The Forest of Thousand Demons: A Hunter's Saga").

</doc>
<doc id="631079" url="https://pl.wikipedia.org/wiki?curid=631079" title="Sygnatura akt">
Sygnatura akt

Sygnatura akt – alfanumeryczne oznaczenie akt danej sprawy rozpoznawanej przez sąd, a także przez inny organ władzy publicznej. Oznaczenie to służy jako identyfikator sprawy i jednocześnie zawiera w sobie najważniejsze informacje o rodzaju sprawy i trybie postępowania.
Sądy.
Sądy powszechne.
W sądach powszechnych zasady ustalania sygnatury akt określa Instrukcja sądowa.
Ogólne zasady tworzenia sygnatury ustala § 38 ust. 1 Instrukcji. Zgodnie z nim, sygnatura składa się z:
Przykładowo: sygnatura akt I 2 C 24/97 (albo: I.2.C.24/97) oznacza sprawę rozpoznawaną przez wydział I danego sądu, zarejestrowaną w repertorium „C” (z czego wynika, że jest to sprawa cywilna rozpoznawana w procesie) pod pozycją 24, zaś akta sprawy zostały założone w 1997 roku (rok 1897 nie wchodzi w rachubę).
Jak wynika z powyższego, dla pełnej identyfikacji sprawy konieczna jest wiedza, jaki sąd ją rozpoznaje, gdyż sygnatury mają charakter niepowtarzalny jedynie w ramach jednego sądu i w okresie 100 lat. Ostatnie zastrzeżenie nie dotyczy jedynie numeracji ksiąg wieczystych, ponieważ te rejestrowane są w repertorium „Kw” z zachowaniem ciągłości numeracji w ramach danego sądu, bez względu na rok.
Sądy administracyjne.
W sądach administracyjnych zasady ustalania sygnatury akt określa zarządzenie nr 14 Prezesa Naczelnego Sądu Administracyjnego z dnia 6 sierpnia 2015 r. w sprawie ustalenia zasad biurowości w sądach administracyjnych.
Wojewódzkie sądy administracyjne.
Sygnatura akt wpisanych do repertoriów elektronicznych, prowadzonych przez wszystkie wydziały wojewódzkich sądów administracyjnych, składa się z:
Przykładowo: sygnatura akt II SAB/Bk 11/04 oznacza sprawę rozpatrywaną przez wydział II Wojewódzkiego Sądu Administracyjnego w Bydgoszczy, zarejestrowaną w repertorium „SAB” (z czego wynika, że jest to sprawa wszczęta na skutek skargi na bezczynność organu administracji publicznej lub na przewlekłe prowadzenie postępowania przez ten organ, albo wszczęta na skutek skargi o wznowienie postępowania w tej sprawie) pod pozycją 11, zaś akta sprawy zostały założone w 2004 roku (rok 1904 nie wchodzi w rachubę).
W przeciwieństwie do sygnatury akt w sądach powszechnych, dla pełnej identyfikacji sprawy nie jest konieczna wiedza, jaki sąd ją rozpoznaje.
Naczelny Sąd Administracyjny.
Sygnatura akt wpisanych do repertoriów elektronicznych, prowadzonych w każdej Izbie (wydziale orzeczniczym) Naczelnego Sądu Administracyjnego, składa się z:
Przykładowo: sygnatura akt I FSK 20/04 oznacza sprawę rozpatrywaną przez wydział I Izby Finansowej Naczelnego Sądu Administracyjnego, zarejestrowaną w repertorium „SK” (z czego wynika, że jest to sprawa przedstawiona ze skargi kasacyjnej od orzeczenia wojewódzkiego sądu administracyjnego albo sprawa ze skargi o wznowienie postępowania) pod pozycją 20, zaś akta sprawy zostały założone w 2004 roku (rok 1904 nie wchodzi w rachubę).
Prokuratura.
W prokuraturze zasady ustalania sygnatury akt określa zarządzenie o biurowości.
Zgodnie z § 45 zarządzenia o biurowości sygnatura akt sprawy zawiera następujące elementy:
Przykładowo: sygnatura akt 4102-1.Ds.55.2021 oznacza postępowanie zarejestrowane w Prokuraturze Rejonowej w Żorach w 1 Dziale Śledczym w repertorium Ds (obejmującym dochodzenia i śledztwa) jako 55. sprawę w 2021 roku.
Sygnatury akt postępowań prowadzonych w prokuraturze są niepowtarzalne w skali kraju.

</doc>
<doc id="631081" url="https://pl.wikipedia.org/wiki?curid=631081" title="Jezioro Otomińskie">
Jezioro Otomińskie

Jezioro Otomińskie (kaszb. "Òtomënscze Jezoro") – jezioro w Polsce położone w województwie pomorskim, w powiecie gdańskim, w gminie Kolbudy na wschodnim krańcu Pojezierza Kaszubskiego przy turystycznych szlakach Wzgórz Szymbarskich, Kartuskim i Skarszewskim.
Położone pośród malowniczego, dużego kompleksu leśnego z dominacją buczyn i lasów dębowo- bukowych. Stanowi element, należący do objętego ochroną Otomińskiego Obszaru Chronionego Krajobrazu. Zalicza się do jezior polodowcowych, które powstały na skutek wypełnienia się wodą wgłębień po lądolodzie Skandynawskim. Znajdując się w obszarze moreny dennej falistej stanowi typ jeziora wytopiskowego, o urozmaiconej linii brzegowej z licznymi zatoczkami i półwyspem.
Organem właścicielskim jest Skarb Państwa, a trwały zarząd nad jeziorem sprawuje Państwowe Gospodarstwo Leśne Lasy Państwowe Nadleśnictwo Kolbudy. Obecnym dzierżawcą, odpowiedzialnym również za czystość jeziora i jego zarybianie jest Polski Związek Wędkarski oddział w Gdańsku.
Na skraju wąskiego półwyspu (w płd.-wsch. części jeziora) zlokalizowane jest wczesnośredniowieczne grodzisko (II poł. IX – poł. X w.). Ma ono budowę jednoczłonową, a kształtem przypomina trapez o wymiarach 70 × 60 metrów. We wschodniej części zachowane są pozostałości wału odcinającego gród od strony lądu.
Jezioro pełni funkcje rekreacyjno-turystyczne dla mieszkańców Gdańska i pobliskich miejscowości Kowale, Sulmin. Ze względu na zanieczyszczenie bakteriologiczne nie jest dostępne do kąpieli, stanowi natomiast atrakcję dla wędkarzy. Charakteryzuje się bogactwem roślin, ryb i ptaków wodnych.
Ogólna powierzchnia: 40,74 ha

</doc>
<doc id="631083" url="https://pl.wikipedia.org/wiki?curid=631083" title="Tadeusz Wituski">
Tadeusz Wituski

Tadeusz Wituski (ur. 1911 w Poznaniu, zm. 14 czerwca 1994 w Warszawie) – polski 
pianista i pedagog.
Życiorys.
Pochodził z Poznania, gdzie ukończył gimnazjum w 1931, a następnie klasę fortepianu w Wielkopolskiej Szkole Muzycznej. Po uzyskaniu tytułu wirtuozerskiego od 1935 pracował jako nauczyciel w swojej rodzimej szkole. Do wybuchu wojny dawał koncerty w poznańskiej Auli Uniwersyteckiej oraz tamtejszej rozgłośni Polskiego Radia. Wziął udział w ok. stu występach szkolnych organizowanych dla młodzieży gimnazjalnej na terenie ówczesnych województw: poznańskiego i pomorskiego.
Podczas okupacji niemieckiej został wysiedlony z Poznania i na pewien czas osiadł na wsi w okolicach Ostrowca Świętokrzyskiego, a następnie już na stałe w Warszawie. Nadal koncertował, głównie w prywatnych mieszkaniach. Kształcił się także pod kierunkiem prof. Zbigniewa Drzewieckiego. Sam również udzielał lekcji gry na fortepianie, m.in. przyszłemu kompozytorowi – Tadeuszowi Bairdowi.
Po zakończeniu wojny podróżował, jeździł po kraju z recitalami, głównie muzyki chopinowskiej. Koncertował m.in. w Filharmonii Śląskiej, Pomorskim Domu Sztuki w Bydgoszczy oraz w Auli Uniwersytetu Poznańskiego. W 1946 zagrał przed warszawską publicznością w sali Roma, za co zebrał wiele pochlebnych opinii w prasie. 
Wznowił też współpracę z Polskim Radiem, która zaowocowała nadawanymi przez rozgłośnię warszawską jego niedzielnymi recitalami muzyki Chopina.
Jako pedagog Wituski w 1947 podjął pracę w Wydziale Nauczycielskim Państwowej Wyższej Szkoły Muzycznej w Warszawie, gdzie pracował kolejno jako zastępca profesora i starszy wykładowca. Współpracował także z Zakładem Wychowania Muzycznego Wyższej Szkoły Pedagogicznej w Olsztynie.
Zmarł w Warszawie 14 czerwca 1994.

</doc>
<doc id="631084" url="https://pl.wikipedia.org/wiki?curid=631084" title="Pęcherzyca">
Pęcherzyca

Pęcherzyca – grupa chorób autoimmunologicznych, których wiodącymi objawami jest akantoliza i tworzenie się pęcherzy, co jest spowodowane utratą połączeń między komórkami nabłonków skóry i błon śluzowych wskutek działania autoprzeciwciał skierowanych przeciwko keratynocytom.
Rozróżnia się następujące typy pęcherzycy:

</doc>
<doc id="631085" url="https://pl.wikipedia.org/wiki?curid=631085" title="Punkt kostnienia">
Punkt kostnienia

Punkt kostnienia (łac "punctum ossificationis") – w anatomii: obserwowalny makroskopowo nieprzezroczysty i zmętniały punkt w obrębie tkanki łącznej, w którym osteoblasty rozpoczynają wytwarzanie kości. Z punktu kostnienia rozchodzą się, zwykle promieniście, beleczki kostne.

</doc>
<doc id="631088" url="https://pl.wikipedia.org/wiki?curid=631088" title="Dylan Patton">
Dylan Patton

Dylan Michael Patton (ur. 13 lipca 1992 w Denton, w stanie Teksas) - amerykański model i aktor. Pracował jako model dla: Dillards, Robinson’s May, J. C. Penney, Radio Schack, Jenco Jeans, Colour Jeans, Subaru, Transformers i innych firmach handlowych i przemysłowych.
Życiorys.
Urodził się w Teksasie jako syn profesjonalnych fotografów - Deborah Ann Fisher i Davida Granta Pattona. Ma młodszego brata, Juliana (ur. 1993). W wieku siedmiu lat rozpoczął karierę w show-biznesie. Wówczas był modelem, lecz nie trwało to długo, ponieważ szybko rozpoczął karierę telewizyjną. 
Wiosną 2002 został wybrany do prowadzenia w telewizji pilotu serialu "Nasza rodzina" ("Our Family") jako Dakota Manning. Dylan nie został wybrany do dalszych odcinków, ale to dało mu pierwsze prawdziwe doświadczenie na ekranie. W wieku dziesięciu lat zagrał swoją pierwszą główną rolę Claya Thomasa w filmie pełnometrażowym - komediodramacie familijnym "Crab Orchard" (2005) u boku Edwarda Asnera i Judge’a Reinholda. Film ten otrzymał wiele wyróżnień na festiwalach filmowych w USA. Następnie znalazł się w obsadzie dramatu "Droga do raju" ("Paradise, Texas", 2006) z udziałem Timothy’ego Bottomsa, Meredith Baxter i Sheryl Lee. Rodzina Dylana przeprowadziła się do Los Angeles w kwietniu 2006. Jego głównym zainteresowaniem stał się sport, m.in. skating, snowboarding, skateboarding i piłka nożna.

</doc>
<doc id="631092" url="https://pl.wikipedia.org/wiki?curid=631092" title="Hołownia-Ostrożeccy">
Hołownia-Ostrożeccy



</doc>
<doc id="631093" url="https://pl.wikipedia.org/wiki?curid=631093" title="Kościozrost">
Kościozrost

Kościozrost () – najmocniejsze połączenie międzykostne, rozwijające się z wiekiem a zachodzące w obrębie więzozrostów i chrząstkozrostów. W kościozrost mogą przekształcać się także stawy, np. stawy kości krzyżowej, a patologicznie często i inne, na przykład po złamaniu. Charakterystyczną cechą kościozrostu jest całkowity zanik ruchomości.

</doc>
<doc id="631094" url="https://pl.wikipedia.org/wiki?curid=631094" title="Ewangeliarz">
Ewangeliarz

Ewangeliarz – w Kościołach chrześcijańskich ozdobna księga liturgiczna zawierająca teksty Ewangelii odczytywane w liturgii. 
Kościół katolicki (obrządek łaciński).
Forma zwyczajna Rytu Rzymskiego.
Podczas uroczystych celebracji Ewangeliarz jest zanoszony na ołtarz przez diakona w procesji wejścia oraz na ambonę przed odczytaniem Ewangelii. W przypadku braku diakona księgę wnosi w procesji wejścia lektor, zaś na ambonę przenosi ją kapłan odczytujący tekst ewangeliczny.
Polskie wydanie Ewangeliarza zawiera teksty Ewangelii na niedziele i święta, z uwzględnieniem trzyletniego cyklu czytań niedzielnych.
Liturgista, ksiądz Bogusław Nadolski, podkreśla, że Ewangeliarz to przede wszystkim księga liturgiczna zawierająca kanoniczne teksty Ewangelii według czterech autorów, a Ewangelistarz zawiera tylko te perykopy (fragmenty) Ewangelii, które są odczytywane w celebracjach liturgicznych. Jednak w Polsce obie księgi określa się tym samym terminem.

</doc>
<doc id="631095" url="https://pl.wikipedia.org/wiki?curid=631095" title="Ksenomorf">
Ksenomorf

Ksenomorf ("Xenomorph", "Internecivus raptus", "Linguafoeda acheronsis"; z gr. "kseonos + morphe" – obcy kształt) – fikcyjna pozaziemska forma życia, zwana też Obcym, występująca w wielu filmach, komiksach, książkach oraz grach z serii "Obcy" (ang. "Alien"). Postać ksenomorfa stworzył szwajcarski malarz Hans Rudolf Giger.
Opis.
Po raz pierwszy pojawił się w filmie "Obcy – ósmy pasażer Nostromo" z 1979 roku, zyskując rzeszę fanów, dlatego nakręcono trzy kolejne części. Wszystkie łączy postać głównej bohaterki, astronautki Ellen Ripley (Sigourney Weaver), która walczy z obcymi, a jednocześnie sprzeciwia się korporacji, która chce zdobyć okaz ksenomorfa, nie licząc się z ludzkim życiem.
Projekt Gigera jest uważany za przykład umiejętnej gry na ludzkich fobiach. Ksenomorf ma cechy człowieka (humanoidalna sylwetka, cztery kończyny), ale porusza się niczym małpa na rękach i nogach, świetnie się wspina, umiejętnie biega po ścianach i sufitach oraz pływa. Ma również długi, zakończony ostrym „żądłem” ogon. Z ciemnego ciała wystają wypustki, ocieka śluzem, który po chwili zmienia się w lepką, kleistą substancję. Po zaschnięciu śluz krystalizuje się tworząc twardą masę (przydatną do unieruchamiania złapanych przez obcych ludzi). Podłużna głowa pozbawiona jest oczu, ma za to podwójny pysk (z rozwartej paszczy wysuwa się kolejna, mniejsza szczęka). W jego żyłach płynie niezwykle żrący kwas, który neutralizuje się po pewnym czasie, jeśli nie pozostaje w „krwiobiegu” obcego.
Podobnie jak np. owady, stwór przechodzi stadia rozwoju, co odzwierciedla fobię przed pasożytami. Z niezapłodnionego jaja złożonego przez królową wylęga się ośmionożna larwa (zwana „twarzołapem”), której zadaniem jest rozpocząć kolejne stadium w organizmie ostatecznego nosiciela, np. człowieka, zwykle przez otwór gębowy. Po wykonaniu tego zadania twarzołap ginie. Wewnątrz nosiciela ksenomorf dojrzewa, po czym „wylęga” się na zewnątrz przebijając klatkę piersiową, a nosiciel umiera w wielkich męczarniach. Nie ma jeszcze wtedy kończyn, przypomina węża. Następnie kilka razy zrzuca skórę. Ksenomorf posiada część cech swego żywiciela, przez co poszczególne osobniki mogą mieć różny kolor skóry, poruszać się na dwóch lub na czterech kończynach oraz posiadać inne charakterystyczne cechy. Filmy z serii "Alien" nie przedstawiają zwyczajów godowych ksenomorfów, ponieważ królowa wydaje potomstwo w drodze partenogenezy, którą w przypadku obcych z księżyca Acheron LV-426 stanowi telitokia.
Podobnie jak pająki – jeden z najczęściej spotykanych obiektów ludzkich fobii (arachnofobia) – dorosłe ksenomorfy łapią kandydatów na nosicieli i pętają ich przy użyciu własnych wydzielin. Następnie umieszczają ich w komorze, gdzie królowa złożyła jaja, dzięki czemu larwa po wyjściu z jaja łatwo znajduje nosiciela.
Pierwowzorem ksenomorfa był najprawdopodobniej nitnikowiec "Spinochordodes tellinii".

</doc>
<doc id="631096" url="https://pl.wikipedia.org/wiki?curid=631096" title="Lavabo">
Lavabo

Lavabo (łac. "lavabo" – umywam) – obrzęd umywania rąk w liturgii Kościoła katolickiego podczas mszy przez celebrującego ją kapłana. Do ceremonii używa się miseczki oraz małego dzbanuszka lub ampułki z wodą. Ręce kapłana najczęściej obmywają ministranci polewając wodą wysunięte palce, po czym podając specjalny lniany ręczniczek. Nazwa obrzędu wywodzi się od łacińskich słów wersetu 6. Psalmu 26: "Lavabo inter innocentes manus meas" ("Umywam ręce na znak niewinności").
W zwyczajnej formie rytu rzymskiego kapłan wypowiada wówczas słowa: "Obmyj mnie Panie z mojej winy i oczyść mnie z grzechu mojego."
W nadzwyczajnej formie rytu rzymskiego celebrans mówi: "Umywam ręce na znak niewinności: I obchodzę ołtarz Twój Panie. Ażeby śpiewać głośno chwałę Twoją, Aby wysławiać wszystkie cuda Twoje. Umiłowałem, Panie, piękność domu Twego, Stałe mieszkanie Twego Majestatu. Nie trać mnie, Boże, razem z grzesznikami, Ni życia mego z mężami krwawymi. Ich ręce bowiem splamione zbrodniami, Prawica pełna zapłaty przekupstwa. Ja zaś swe życie wiodę w uczciwości, Ratuj mnie przeto, bądź mi litościwy. Nogi moje stoją na gruncie bezpiecznym: Pragnę Cię chwalić w gronie sług Twoich, Panie. Chwała Ojcu i Synowi, i Duchowi Świętemu, jako była na początku, teraz i zawsze i na wieki wieków. Amen."
Obrzęd istniał już w liturgii starożytnej w Jerozolimie i Antiochii (IV w.). Ma on znaczenie nie tylko praktyczne, ale również symboliczne. Jest wezwaniem do oczyszczenia się z wszelkiej winy przed uczestnictwem w Eucharystii (pragnienie wewnętrznego oczyszczenia). Umycie rąk jest oznaką wolności od grzechów.
Lavabo to także inna nazwa lawaterza.

</doc>
<doc id="631097" url="https://pl.wikipedia.org/wiki?curid=631097" title="Igor Budan">
Igor Budan

Igor Budan (ur. 22 kwietnia 1980 w Rijece) – piłkarz chorwacki grający na pozycji napastnika.
Kariera klubowa.
Budan piłkarską karierę zaczynał w rodzinnym mieście Rijece w tamtejszym klubie NK Rijeka. W 1997 został włączony do kadry pierwszego zespołu i w pierwszej lidze chorwackiej zadebiutował już jako 17-latek. W tym samym sezonie zdołał zdobyć swojego premierowego gola w lidze będąc jednym z najmłodszych piłkarzy w historii Prva HNL, którzy dokonali tej sztuki. W całym sezonie zdobył 2 gole w 10 meczach i tym samym w pewnym stopniu pomógł Rijece w zajęciu 7. miejsca w lidze. W sezonie 1998/1999 było dużo lepiej. Co prawda Budan zdobył tylko 1 gola, ale częściej pojawiał się na boisku, a z drużyną Rijeki wywalczył wicemistrzostwo kraju. Pomimo tego, iż często był rezerwowym w swoim klubie, to latem 1999 nie przeszkodziło mu to w transferze do drużyny Serie A, AC Venezia. W barwach klubu z Wenecji Budan zdobył 2 gole, ale i w tym klubie był na ogół rezerwowym. Na domiar złego Venezia spadła z Serie A. Na sezon 2000/2001 Budan został wypożyczony z Venezii do innej drużyny Serie B, Empoli FC. W barwach Empoli raptem 5 razy pojawił się na boisku strzelając jednego gola. Na kolejny sezon Budan trafił do szwajcarskiego 2-ligowca AC Bellinzona, w którym zdołał zaliczyć raptem jeden występ ligowy. Wrócił do Venezii, w której znów tylko kilkukrotnie pojawił się na boisku wchodząc z ławki rezerwowych, aż w styczniu 2003 trafił do Ancony Calcio i wreszcie była to dla niego pierwsza w miarę udana runda od czasu pobytu we Włoszech. Zdobył dla klubu 4 bramki w 15 meczach, grał w pierwszym składzie i co najważniejsze, przyczynił się do awansu klubu do Serie A. Budan został kupiony przez klub US Palermo, ale na kolejny sezon (2003/2004) został wypożyczony do Atalanty BC. W barwach Atalanty w Serie B zdobył 11 bramek i drugi sezon z rzędu jego drużyna awansowała do najwyższej klasy rozgrywkowej w Italii. Sezon 2004/2005 nie był dla klubu z Bergamo udany. Po roku spędzonym w Serie A, Atalanta wróciła w szeregi drugoligowców. Budan natomiast miał wciąż pewne miejsce w składzie, ale w Serie A tylko zdołał strzelić tylko 5 bramek. Sezon 2005/2006 Budan rozpoczynał na drugim froncie w barwach Atalanty, a kończył w drużynie Ascoli Calcio, w którym to grał w Serie A w rundzie wiosennej. Jego 4 gole nieznacznie przyczyniły się do dość bezproblemowego utrzymania się Ascoli w lidze (zajęło ono 10. miejsce w końcowej klasyfikacji). Całkiem dobra gra w Ascoli nie spowodowała powrotu Budana do Palermo. Na sezon 2006/2007 został on ponownie wypożyczony, tym razem do zespołu Parma F.C. Następnie „Gialloblu” wykupili chorwackiego zawodnika na stałe, jednak po spadku Parmy do Serie B w sezonie 2007/2008 Budan odszedł do US Palermo. 31 sierpnia 2010 wypożyczono go do Ceseny. Był też wypożyczony do Atalanty. W 2013 roku zakończył karierę.
Kariera reprezentacyjna.
Budan był powoływany przez Zlatko Kranjčara do szerokiej kadry reprezentacji Chorwacji m.in. na turniej w Hongkongu w zimie 2006, ale ostatecznie do Azji nie pojechał. W drużynie narodowej zadebiutował 7 lutego 2007 roku w wygranym 2:1 spotkaniu przeciwko Norwegii, kiedy to w 62 minucie zmienił Boško Balabana. W 2008 roku znalazł się w kadrze Slavena Bilica na mistrzostwa Europy.

</doc>
<doc id="631098" url="https://pl.wikipedia.org/wiki?curid=631098" title="Caproni Ca.100">
Caproni Ca.100

Caproni Ca.100 – włoski samolot szkolno-treningowy, powstały w drugiej połowie lat 20. XX wieku.
Samolot był wzorowany na konstrukcji udanego samolotu De Havilland DH 60 Moth i różnił się od niego w niewielu szczegółach. Jedną ze zmian było wydłużenie dolnego płata. Większość samolotów napędzana była brytyjskimi silnikami Gipsy, część jednak zaopatrzono w silniki włoskiej produkcji Isotta-Fraschini, FIAT, Farina lub Colombo.
Jedną z wersji był wodnosamolot Ca.100 Idro, na którym w 1931 r. pobity został rekord wysokości lotu dla wodnosamolotów. Ca.100 osiągnął wówczas pułap 5324 m. W 1934 r. powstała wersja z mocniejszym silnikiem gwiazdowym Walter NZ i czterema wyrzutnikami niewielkich bomb.
Samolot wszedł do służby w 1929 r. i był wykorzystywany do celów wojskowych i cywilnych.
Na zamówienie włoskiego lotnictwa wojskowego Ca.100 został wyprodukowany w znacznej liczbie 675 egzemplarzy (plus dwa prototypy). Produkcję samolotu podjęto także w Peru w ramach kontraktu zawartego przez firmę Caproni. Powstała tam nawet fabryka samolotów, ze względu jednak na znaczne koszty produkcji powstało tam jedynie 12 płatowców. Produkcję licencyjną podjęli także Bułgarzy, którzy samolot ten nazwali KB-1 Peperuda.
Opis konstrukcji.
Dwupłatowiec o konstrukcji mieszanej; górny płat krótszy niż dolny.

</doc>
<doc id="631101" url="https://pl.wikipedia.org/wiki?curid=631101" title="Lawaterz">
Lawaterz

Lawaterz lub lawatarz, lavabo lub lawabo, lavatorium lub lawatorium (łac. "lavatorium" – sprzęt do mycia się, "lavare" – myć się) 
1. Umywalnia kapłańska w kościołach (używana od XI w.), zwykle w zakrystii, służąca do mycia rąk przed mszą, wykonana z różnych materiałów (marmur, brąz, kamień, metale), często bogato ornamentowana. Była umieszczana przy ścianie, nadwieszana lub sięgała do posadzki. Składała się ze zbiornika na wodę i misy do jej spływu. 
2. Wieloboczny budynek w klasztornym wirydarzu umieszczony naprzeciw refektarza, połączony konstrukcyjnie z krużgankiem, mieszczący studnię. Oprócz funkcji czysto higienicznych (mycie rąk przed spożyciem posiłku, czerpanie wody do celów gospodarczych) pełnił też funkcje obrzędowe związane z przyjmowaniem zakonników do konwentu. Dokonywano w nim m.in. wycięcia tonsury.
3. Umywalnia używana od średniowiecza we wnętrzach mieszkalnych.
4. W obyczajowości świeckiej, forma fontanny-umywalki, zwykle przyściennej, mocowanej np. na murze w ogrodzie, gdzie można było umyć ręce lub opłukać owoce.

</doc>
<doc id="631102" url="https://pl.wikipedia.org/wiki?curid=631102" title="Adam Bitis">
Adam Bitis

Adam Bitis (ur. w 1836 w Białozoryszkach w powiecie szawelskim, zm. w 1884) – uczestnik powstania styczniowego, dowódca oddziału powstańczego na Litwie, chłop z pochodzenia, „legenda Żmudzi”.

</doc>
<doc id="631104" url="https://pl.wikipedia.org/wiki?curid=631104" title="Oblężenie Villingen">
Oblężenie Villingen

 
Oblężenie Villingen – oblężenie, które miało miejsce w dniach 16–22 lipca 1704 podczas hiszpańskiej wojny sukcesyjnej.
Ogólna sytuacja przed oblężeniem.
Do oblężenia Villingen w lipcu 1704 doszło w wyniku francuskiej reakcji na marsz Marlborougha w kierunku Dunaju, i to wbrew swej pierwotnej strategii planowanej na rok 1704. Francja i Bawaria zakończyły udanie kampanię 1703 zdobywając twierdze Landau in der Pfalz, Breisach, Augsburg i Ratyzbonę. Dzięki temu ułatwiły sobie wzajemną komunikację. Dodatkowo ich strategiczą pozycję wzmocniło rozpoczęte w końcu 1703 powstanie na Węgrzech. By wesprzeć i jednocześnie mocniej związać ze sobą elektora Bawarii Maksymiliana Emanuela, potrzebne były posiłki. Poprowadził je marszałek Tallard, który po licznych manewrach dotarł od zachodu w okolice Villingen. Od wschodu, po wymanewrowaniu wojsk margrabiego Ludwika Badeńskiego nadeszła armia bawarska Maksymiliana Emanuela. W dniach 19 maja i 20 maja Tallard przekazał elektorowi Bawarii Maksymilianowi Emanuelowi 10 000 rekrutów oraz pieniądze, a następnie wrócił nad Ren. Pierwszego dnia po tym sukcesie nadeszły wieści o marszu Marlborougha w górę Renu z 40 000 żołnierzy. Tym samym wszystkie francuskie plany strategiczne dotyczące południowych Niemiec legły w gruzach. Natychmiast równoległym kursem ruszył za Marlboroughiem marszałek Villeroy, gdyż istniała obawa, że Marloborough może wejść do Bawarii. Mógł także wkroczyć do Alzacji, w górę Mozeli, albo, co było bardzo groźne, załadować swą armię na łodzie i znaleźć się we Flandrii znacznie wcześniej, niż mógłby tego dokonać Villeroy. Francuzi zdecydowali się więc poczekać i sprawdzić, jakie są rzeczywiste intencje Marlborougha i dopiero potem przystąpić do działania.
Ostateczny kierunek marszu Marlborougha stał się jasny 7 czerwca, gdy w pobliżu Philippsburga skierował swą armię na wschód do Sinzheim. Ludwik XIV rozkazał swym marszałkom Villeroyowi i Tallardowi, którzy znajdowali się w tym czasie w Zweibrücken, by sporządzili plan zapobieżenia ewentualnemu najazdowi sprzymierzonych na Bawarię. Z przedstawionych sobie planów Ludwik XIV wybrał najbardziej śmiały. W jego zakres wchodziła przeprawa przez Ren poniżej Stollhofen i marsz w dół rzeki Neckar do Stuttgartu. Ludwik XIV zdecydował się wydać 23 czerwca odpowiednie rozkazy marszałkowi Villeroy. Francuska armia nad Renem miała być podzielona w następujący sposób: Tallard (33 000 żołnierzy, w tym 7000 jazdy) miał wkroczyć do Bawarii, Villeroy (36 000 żołnierzy, w tym 10 000 jazdy) miał ruszyć i wesprzeć Offenburg, natomiast generał de Coigny (8 000 żołnierzy, w tym 1 500 jazdy) miał chronić Alzację.
Marsz armii Tallarda.
Marsz Tallarda poprzedzony został osłaniającym go manewrem Villeroya, który ruszył na Offenburg. Dnia 29 czerwca marszałek Kamil Tallard przeprawił się przez Ren, potem ruszył na Offenburg, po czym nagle skręcił na południe do Hofweier, Herbolzheim i Emmendingen. W Breisach pobrał 40 lekkich dział i 5 ciężkich. Dnia 9 lipca rozbił obóz koło Waldkirch. Potem ruszył do Elzach i Prechtal. Po przebyciu gęstych lasów dnia 11 lipca przednia straż armii Tallarda dotarła do Hornberg, gdzie spotkała się z armią Villeroya, zanim ta wycofała się do Offenburga.
Dnia 16 lipca 1704 straż przednia Tallarda rozbiła obóz na płaskowyżu Hardt. Tutaj Kamil Tallard otrzymał wiadomość o klęsce armii francusko-bawarskiej pod Schellenbergiem, na skutek której podjęte zostały negocjacje między sprzymierzonymi a Bawarią. Pojawiła się groźba, że elektor Bawarii Maksymilian Emanuel przejdzie na przeciwną stronę, chyba że Tallard szybko przybędzie na miejsce. Dla Tallarda oznaczało to, że droga Rottweil-Tybinga będzie za długa i jedyną alternatywą jest marsz przez Villingen. Ponieważ Villingen nie było potężną twierdzą, a pozostawione samo sobie mogło zagrażać liniom komunikacyjnym armii Tallarda postanowiono przystąpić do oblężenia. Dodatkową korzyścią wzięcia fortecy i chronionego przez nią miasta miała być dodatkowa ochrona przyszłych linii zaopatrzeniowych mającej działać nad Dunajem armii francuskiej.
Siły obronne twierdzy Villingen.
Villingen miało fortyfikację typową dla czasów średniowiecznych (ostatnio zbudowano tylko jeden mały nowoczesny bastion). Projekt fortyfikacji Villingen, tworzącej niemal idealne koło, pochodził ze średniowiecza.
Mury twierdzy składały się z dwóch ścian o wysokości 5 metrów i wypełnione były ziemią. Przed i za murem były rowy, a dla ochrony przed atakiem stały niskie wieże z bardzo grubymi ścianami, z których obrońcy mogli strzelać wzdłuż ścian na atakujące oddziały. Dodatkowo twierdza miała 4 wysokie wieże w starych murach miejskich, z których szczytów można było prowadzić ogień działowy. Garnizon twierdzy składał się z 200 żołnierzy i wzmocniony został przez 250 nowo przybyłych. Wspomagało ich 500 milicji (350 mieszczan i 150 wieśniaków), co łącznie tworzyło liczbę 950 obrońców. Oprócz broni osobistej dysponowali oni 50 działami różnego typu i przeznaczenia. Całym garnizonem dowodził pułkownik von Wilstorff.
By zdobyć jakąkolwiek twierdzę trzeba było zrobić wyłom za pomocą artylerii, a następnie wykonać szturm. Nowoczesna fortyfikacja wymagałaby długiego i zmasowanego ognia potężnej artylerii, tutaj wystarczyło kilka oblężniczych dział, które Tallard wziął z Breisach. Trzeba było zająć pozycję, z której można by prowadzić bezpiecznie ogień działowy oraz wykonać odpowiednie roboty ziemne, by bezpiecznie podejść jak najbliżej umocnień twierdzy. Im mniejsza odległość między okopami a wyłomem, tym krótszy szturm, a co za tym idzie - mniejsze straty w ludziach. Można było oczywiście spróbować ataku z marszu za pomocą drabin, bez robienia wyłomu, ale to spowodowałoby nieproporcjonalnie duże straty.
Oblężenie.
Rankiem 16 lipca marszałek Kamil Tallard rozkazał generałowi markizowi d'Hautefort by z 10 000 żołnierzy ruszył naprzód i rozpoczął oblężenie Villingen. D'Hautefort nie marnował ani chwili i ruszył natychmiast na Villingen, zakładając obóz w Engelhardt (1 km od twierdzy) i późnym wieczorem przystąpił do robót ziemnych. Nocą nadeszły działa oblężnicze,
Rano 17 lipca o godzinie 8:00 francuskie baterie otworzyły ogień. Wkrótce udało się dokonać znacznych uszkodzeń murów, ponadto zaczął się palić klasztor Franciszkanów. Obrońcy próbowali załatać wyłom wszelkiego typu materiałami. Wkrótce nadciągnęła reszta armii Tallarda.
Dnia 18 lipca poczyniono dalsze postępy przy tworzeniu wyłomu w murze. Klasztor franciszkanów został całkowite zniszczony. Obrońcy za to zabili tego dnia 3 oficerów francuskiej artylerii, 12 kanonierów i pewną ilość innych żołnierzy. Roboty ziemne posuwały się naprzód, niemal docierając do punktu, z którego końcowa zygzakowata linia będzie mogła być kopana w kierunku murów.
Dnia 19 lipca Francuzi przystąpili do kopania dwóch aproszy, a gdy wyłom osiągnął wielkość ponad dwudziestu metrów, po południu ruszyło 3 000 dragonów z faszyną w celu wypełnienia fosy. Następnego dnia Francuzi mogli przystąpić do szturmu.
Spieszący się Tallard powinien uderzyć 20 lipca. Jednak on postanowił bombardować dzień dłużej, by poszerzyć wyłom, a jednocześnie przybliżyć podkopy. Miało to ułatwić szturm, dzięki czemu straty miały być minimalne.
Nocą na 21 lipca Francuzi rozpoczęli także bombardowanie pociskami zapalającymi, wykorzystując do tego moździerze. Kobiety i dzieci w mieście uformowały ogniowy patrol, który zdołał ugasić większość wznieconych pożarów, zapobiegając dzięki temu większym zniszczeniom.
Dzień 21 lipca okazał się dla armii Tallarda fatalny, gdyż na francuskie roboty ziemne spadła potężna ulewa. Aprosze zostały wypełnione wodą i cały dotychczasowy wysiłek poszedł na marne. Francuzi doszli do wniosku, że odbudowa okopów zajmie im 5 dni, na co już nie mogli sobie pozwolić. Tallard nie miał wyboru i musiał porzucić oblężenie. Oficjalnie oblężenie zakończono 22 lipca o godzinie 6:00.
Skutki oblężenia.
Francuzi stracili 34–36 oficerów zabitych. Obok oficerów zginęło ok. 300–400 żołnierzy i co najmniej 400 rannych. Całkowite straty francuskie wyniosły około 1 000 zabitych i rannych. Wiele źródeł twierdzi, że z powodu dezercji armia Tallarda dodatkowo zmniejszyła się o 1 000 żołnierzy. W mieście według franciszkanina brata Funcka zginęło w czasie oblężenia 4 cywilów, 1 dziewczyna wiejska i 4 żołnierzy (inni mówią o 8 żołnierzach) i około 30 innych osób.
Dla sprzymierzonych udana obrona Villingen oznaczała opóźnienie marszu Francuzów w dół doliny rzeki Neckar do Stuttgartu, co dało Egeniuszowi Sabaudzkiemu lepsze możliwości manewru. Ponadto nieudane oblężenie oznaczało, że armia francuska nie będzie miała linii komunikacyjnych z Francją. Ta okoliczność mogła w przyszłości zmusić Francuzów do opuszczenia Bawarii.

</doc>
<doc id="631105" url="https://pl.wikipedia.org/wiki?curid=631105" title="Ellen Ripley">
Ellen Ripley

Ellen Ripley (ur. 2092, Olympia, Luna, UA, zm. 2179, Fiorina 161, sklonowana w 2379 na "USM Auriga") – postać fikcyjna, główna bohaterka filmów i powieści z serii "Obcy". Pojawia się w czterech częściach tej serii, w każdej z nich grana była przez aktorkę Sigourney Weaver.
Fabuła.
Po raz pierwszy pojawia się w 1979 roku w filmie pt. "Obcy – ósmy pasażer Nostromo" ("Alien"), jako bosman, członek załogi kosmicznego holownika dalekiego zasięgu "Nostromo", na stanowisku oficera transportowego, a następnie powraca na ekrany w kolejnych częściach sagi – w "Obcym - decydujące starcie", "Obcy 3", a także "". Ripley jest kobietą odważną, inteligentną, próbującą zlikwidować zagrożenie ze strony potwora. W trzeciej części nosi ona w sobie płód przyszłej królowej. W kolejnej produkcji, po sklonowaniu martwej Ellen, okazuje się ona przybierać cechy zarówno ludzkie, jak i ksenomorfów (choćby kwas w żyłach zamiast krwi, niesamowita siła czy bardziej wyczulone zmysły).

</doc>
<doc id="631107" url="https://pl.wikipedia.org/wiki?curid=631107" title="Samurai chanpurū">
Samurai chanpurū



</doc>
<doc id="631111" url="https://pl.wikipedia.org/wiki?curid=631111" title="W związku z samotnością">
W związku z samotnością

W związku z samotnością – druga płyta zespołu Łzy, wydana pierwotnie w lipcu 2000 roku, a rok później wznowiona przez Pomaton EMI. Przyniosła ona grupie duży sukces. Album zrealizował Grzegorz Kubek w studio Deo Recording w Wiśle.

</doc>
<doc id="631120" url="https://pl.wikipedia.org/wiki?curid=631120" title="Bishop (android)">
Bishop (android)

Bishop – android (341-B) zbudowany przez Michaela Bishopa, pracownika Weyland-Yutani na podobieństwo swoje oraz Charlesa Bishopa Weylanda fundatora i właściciela Weyland-Yutani, jeden z bohaterów filmów "Obcy – decydujące starcie" oraz "Obcy 3". W obu obrazach w jego rolę wciela się amerykański aktor Lance Henriksen, który w trzeciej części tej kosmicznej sagi wciela się również w postać Michaela Bishopa, twórcy sztucznego „Bishopa”.

</doc>
<doc id="631122" url="https://pl.wikipedia.org/wiki?curid=631122" title="Messier 75">
Messier 75

Messier 75 (znana również jako M75 lub NGC 6864) – gromada kulista znajdująca się w gwiazdozbiorze Strzelca. Obiekt został odkryty przez Pierre’a Méchaina 27 sierpnia 1780 roku i w tym samym roku dodany do katalogu Messiera.
M75 jest oddalona o 67,5 tys. lat świetlnych od Ziemi. Jest jedną z bardziej skoncentrowanych gromad kulistych. Absolutna wielkość gwiazdowa wynosi –8,5, jest 180 tysięcy razy jaśniejsza niż nasze Słońce.

</doc>
<doc id="631126" url="https://pl.wikipedia.org/wiki?curid=631126" title="NGC 6864">
NGC 6864



</doc>
<doc id="631127" url="https://pl.wikipedia.org/wiki?curid=631127" title="Kamień (jezioro na Pojezierzu Kaszubskim)">
Kamień (jezioro na Pojezierzu Kaszubskim)

Jezioro Kamień – jezioro na Pojezierzu Kaszubskim w powiecie wejherowskim (województwo pomorskie). Kamień jest jeziorem polodowcowym w kształcie rynny. Jezioro służy głównie rekreacji mieszkańców pobliskiego Trójmiasta.
Ogólna powierzchnia: 53,2 ha

</doc>
<doc id="631132" url="https://pl.wikipedia.org/wiki?curid=631132" title="Jezioro Orle (Pradolina Redy-Łeby)">
Jezioro Orle (Pradolina Redy-Łeby)

Jezioro Orle – jezioro wytopiskowe na Kaszubach, w gminie Wejherowo, w powiecie wejherowskim (województwo pomorskie), na obszarze Pradoliny Redy-Łeby i zachodnim skraju Puszczy Darżlubskiej. Przez jezioro przepływa Reda. W pobliżu leży miejscowość Orle.
Znaczenie gospodarcze.
Eksploatacja złóż kredy i torfu sięga roku 1872, od tego też roku notuje się sukcesywny wzrost areału powierzchni jeziora. Zasoby kredy jeziornej w podłożu jeziora należą do największych w Polsce (średnia dostępność pokładów dochodzi do 7 metrów).
Wokół jeziora znajduje się kilka sztucznych stawów rybnych.
Ochrona przyrody.
Jezioro Orle leży na terenie Obszaru Chronionego Krajobrazu Pradoliny Redy-Łeby.
Na terenach położonych na północny wschód od jeziora planuje się utworzenie rezerwatu przyrody „Łąki nad Jeziorem Orle”, który ma objąć bardzo dobrze zachowane płaty łąk nawapiennych, a także niewiele zmienione szuwary turzycowe. Teren projektowanego rezerwatu jest już chroniony jako specjalny obszar ochrony siedlisk sieci Natura 2000 „Orle” PLH220019, a jego fragment jako użytek ekologiczny „Pryśniewska Łąka”.

</doc>
<doc id="631137" url="https://pl.wikipedia.org/wiki?curid=631137" title="Jezioro Wysockie">
Jezioro Wysockie

 
Jezioro Wysockie (kasz. "Jezoro Wësocczé", niem. "Wittstocker See") – jezioro w Polsce w województwie pomorskim, na skraju Pojezierza Kaszubskiego, pomiędzy Chwaszczynem, (powiat kartuski, gmina Żukowo), a miastem Gdańsk.
Powierzchnia zwierciadła wody według różnych źródeł wynosi od 32,3 ha do 37,5 ha.
Zwierciadło wody położone jest na wysokości 131,2 m n.p.m. Głębokość maksymalna tego jeziora wynosi 5,9 m.
W 1991 wody jeziora zaliczono do III klasy czystości.

</doc>
<doc id="631138" url="https://pl.wikipedia.org/wiki?curid=631138" title="Norweski Uniwersytet Naukowo-Techniczny">
Norweski Uniwersytet Naukowo-Techniczny

Norweski Uniwersytet Naukowo-Techniczny (norw. Norges teknisk-naturvitenskapelige universitet, skrótowiec NTNU) – największy z sześciu norweskich uniwersytetów. Jego główna siedziba znajduje się w Trondheim.
Historia.
Uczelnia powstała w 1996 w wyniku fuzji trzech instytucji: Uniwersytetu w Trondheim ("Universitetet i Trondheim"), Konserwatorium Muzycznego w Trondheim ("Musikkonservatoriet i Trondheim", założonego w 1973) oraz Akademii Sztuki w Trondheim ("Kunstakademiet i Trondheim", założonej w 1987).
Uniwersytet w Trondheim z kolei powstał w 1968 przez luźne połączenie w jedną instytucję Norweskiej Wyższej Szkoły Technicznej ("Norges tekniske høgskole", założonej w 1910), Wyższej Szkoły Nauk Ogólnych ("Den allmennvitenskapelige høgskole", założonej w 1922) oraz Muzeum Nauki ("Vitenskapsmuseet", założonego w 1767); w 1975 powiększono go o Wydział Medyczny ("Det medisinske fakultet").
W styczniu 2016 do Norweskiego Uniwersytetu Naukowo-Technicznego przyłączono trzy szkoły wyższe, znajdujące się w Trondheim ("Høgskolen i Sør-Trøndelag"), Ålesund ("Høgskolen i Ålesund") i Gjøvik ("Høgskolen i Gjøvik"). Po tej fuzji stał się on największym uniwersytetem w Norwegii.
Wydziały.
Uczelnia posiada następujące wydziały:

</doc>
<doc id="631139" url="https://pl.wikipedia.org/wiki?curid=631139" title="NTNU">
NTNU



</doc>
<doc id="631144" url="https://pl.wikipedia.org/wiki?curid=631144" title="Konstytucja Francji">
Konstytucja Francji

Konstytucja Francji – akt prawny o najwyższej randze (konstytucja) we francuskim systemie prawnym, określający podstawy ustroju państwa francuskiego, podmiot władzy w państwie, a także sposób wykonywania przezeń władzy, oraz określający prawa i obowiązki obywateli.

</doc>
<doc id="631167" url="https://pl.wikipedia.org/wiki?curid=631167" title="Sergio Badilla Castillo">
Sergio Badilla Castillo

Sergio Badilla Castillo (ur. 30 listopada 1947 w Valparaíso) – poeta chilijski.
Poeta, dramaturg i eseista, prekursor transrealizmu w poezji nowoczesnej. Debiutował w 1971. Jest wykładowcą literatury i antropologii na uczelniach w Chile.
Autor tomów poezji:

</doc>
<doc id="631172" url="https://pl.wikipedia.org/wiki?curid=631172" title="Jerzy Marian Gutowski">
Jerzy Marian Gutowski

Jerzy Marian Gutowski (ur. 27 lipca 1954 w Rybitwach koło Włocławka) – prof. dr hab., entomolog, specjalizujący się w chrząszczach z rodziny kózkowatych (entomologia leśna) oraz ekologii lasu (ochrona przyrody), pracownik naukowy Instytutu Badawczego Leśnictwa w Białowieży. Członek Rady Naukowej Białowieskiego Parku Narodowego.
Ukończył Technikum Mechaniczne w Elblągu, a następnie studia na Wydziale Leśnym Akademii Rolniczej w Poznaniu. Pracę magisterską z entomologii napisał w 1979 r. i uzyskał dyplom magistra inżyniera leśnictwa. W tym samym roku zatrudniony został w Zakładzie Lasów Naturalnych Instytutu Badawczego Leśnictwa w Białowieży. W 1985 r. uzyskał stopień doktora nauk leśnych na Wydziale Leśnym Akademii Rolniczej w Krakowie, przedstawiają pracę pt. "Kózkowate (Coleoptera: Cerambycidae) Puszczy Białowieskiej – studium biocenotyczno-ekologiczne". Habilitację w zakresie nauk leśnych uzyskał w 1996 r. w Instytucie Badawczym Leśnictwa na podstawie rozprawy pt. "Kózkowate (Coleoptera: Cerambycidae) wschodniej części Polski". W roku 2005 prezydent RP nadał mu tytuł profesora.
Zainteresowania naukowe.
Tematyka badań profesora J. Gutowskiego obejmuje entomologię leśną i ochronę przyrody. Badania dotyczą ekologii i ochrony owadów, w szczególności owadów saproksyliczne. Obszar badań zwiąże się także z faunistyką, koleopterologią, zoogeografią, biologią, morfologią i systematyką chrząszczy z rodzin: Buprestidae i Cerambycidae. Zajmuje się też problemem masowych pojawów kornika drukarza ("Ips typographus"), monitoringiem wybranych grup bezkręgowców, a także ochroną przyrody, zwłaszcza owadów.
Ważniejsze osiągnięcia naukowe.
Profesor J. Gutowski opublikował ponad 80 publikacji naukowych i ponad 30 opracowań popularnonaukowych.
Najważniejsze osiągnięcia naukowe:

</doc>
<doc id="631177" url="https://pl.wikipedia.org/wiki?curid=631177" title="Rzeź Woli">
Rzeź Woli

Rzeź Woli – eksterminacja mieszkańców warszawskiej dzielnicy Wola dokonana przez oddziały SS i policji niemieckiej pod dowództwem SS-Gruppenführera Heinza Reinefartha na początku sierpnia 1944 roku, w pierwszych dniach powstania warszawskiego.
Rzeź Woli stanowiła bezpośrednią realizację rozkazu Adolfa Hitlera, nakazującego zburzenie Warszawy i wymordowanie wszystkich jej mieszkańców. W trakcie masakry, której punkt szczytowy przypadł w dniach 5–7 sierpnia 1944, w licznych masowych i indywidualnych egzekucjach zamordowano tysiące polskich mężczyzn, kobiet i dzieci, w tym pacjentów i personel trzech wolskich szpitali. Masakrze towarzyszyły gwałty, rabunki i podpalenia. Całkowita liczba ofiar pozostaje trudna do ustalenia. W polskiej historiografii szacowano ją zazwyczaj w przedziale od 30 tys. do 65 tys. Niektórzy polscy i niemieccy badacze są jednak zdania, że nie przekroczyła 15 tys. 
Rzeź Woli bywa uznawana za największą jednostkową masakrę ludności cywilnej dokonaną w Europie w czasie II wojny światowej, a zarazem największą w historii jednostkową zbrodnię popełnioną na narodzie polskim.
Rozkaz Hitlera o zniszczeniu Warszawy.
Warszawa była uznawana przez niemieckich okupantów za centrum polskiego oporu przeciw nazistowskiemu „nowemu porządkowi”. Mimo iż w Generalnym Gubernatorstwie stolicę Polski próbowano zdegradować do roli miasta prowincjonalnego, Warszawa pozostawała nadal centrum polskiego życia politycznego, intelektualnego i kulturalnego. Stanowiła także siedzibę władz Polskiego Państwa Podziemnego oraz miejsce funkcjonowania szczególnie silnych i dobrze zorganizowanych struktur ruchu oporu. Generalny gubernator Hans Frank zapisał w swoim dzienniku pod datą 14 grudnia 1943: „Mamy w tym kraju jeden punkt, z którego pochodzi wszystko zło: to Warszawa. Gdybyśmy nie mieli Warszawy w Generalnym Gubernatorstwie, to nie mielibyśmy 4/5 trudności, z którymi musimy walczyć. Warszawa jest i pozostanie ogniskiem zamętu, punktem, z którego rozprzestrzenia się niepokój w tym kraju”.
Wybuch powstania warszawskiego (1 sierpnia 1944) został potraktowany przez nazistowskich przywódców jako doskonała okazja do rozwiązania „polskiego problemu”. Podczas przemówienia dla dowódców okręgów wojskowych i komendantów szkół wygłoszonego w Jägerhöhe 21 września 1944 Reichsführer-SS Heinrich Himmler wspominał, że na wieść o wybuchu powstania udał się natychmiast do Hitlera, któremu oświadczył: 
Hitler, który wciąż nie doszedł do siebie po niedawnym zamachu na swoje życie, zadanie odzyskania kontroli nad Warszawą postanowił powierzyć nie generałom Wehrmachtu – do których niemal całkowicie stracił zaufanie – lecz Himmlerowi. Prawdopodobnie liczył przy tym, że poprzez szybkie i brutalne stłumienie powstania wyśle jednoznaczny sygnał swoim wrogom i wahającym się sojusznikom, iż nie stracił kontroli nad biegiem wydarzeń. Ponadto podobnie jak Himmler wierzył, że poprzez zniszczenie polskiej stolicy zabezpieczy „rasową przyszłość Niemiec”.
Prawdopodobnie podczas narady, która odbyła się w nocy z 1 na 2 sierpnia lub 2 sierpnia rano, Hitler wydał Himmlerowi, oraz szefowi sztabu Naczelnego Dowództwa Wojsk Lądowych (OKH) gen. Heinzowi Guderianowi, ustny rozkaz zrównania Warszawy z ziemią i wymordowania wszystkich jej mieszkańców. Zgodnie z relacją SS-Obergruppenführera Ericha von dem Bach-Zelewskiego, którego mianowano dowódcą sił wyznaczonych do stłumienia powstania, rozkaz brzmiał następująco: „każdego mieszkańca należy zabić, nie wolno brać żadnych jeńców. Warszawa ma być zrównana z ziemią i w ten sposób ma być stworzony zastraszający przykład dla całej Europy”. Z kolei szef sztabu von dem Bacha, SS-Brigadeführer Ernst Rode, zeznał po wojnie, że SS-Oberführer Oskar Dirlewanger – dowódca jednej z jednostek skierowanych do walki z powstaniem – otrzymał od Himmlera napisany odręcznie ołówkiem rozkaz, w którym Reichsführer-SS zapowiadał mu w imieniu Hitlera, że Warszawa zostanie zrównana z ziemią, a sam Dirlewanger jest upoważniony „zabijać kogo zechce, według swego upodobania”. Rozkaz Hitlera o zniszczeniu Warszawy otrzymali również dowódcy niemieckiego garnizonu w Warszawie. SS-Oberführer Paul Otto Geibel, Dowódca SS i Policji ("SS- und Polizeiführer") na dystrykt warszawski, zeznał po wojnie, że już wieczorem 1 sierpnia Himmler polecił mu telefonicznie: „niech pan zniszczy dziesiątki tysięcy”. Rozkaz Hitlera obowiązywał jednak nie tylko podległe Himmlerowi formacje SS i policji, lecz również jednostki Wehrmachtu.
Niemieckie zbrodnie na Woli w dniach 1-4 sierpnia.
„Żywe tarcze” i pierwsze egzekucje.
Od pierwszych godzin powstania oddziały niemieckiego garnizonu Warszawy dopuszczały się licznych zbrodni wojennych. Wzięci do niewoli powstańcy byli rozstrzeliwani, rannych dobijano. Doszło także do pierwszych mordów na ludności cywilnej. Do ich rozpoczęcia nie był konieczny specjalny rozkaz Hitlera, gdyż generał Reiner Stahel jako dowódca garnizonu warszawskiego miał prawo „zastosować wszelkie środki w stosunku do ludności cywilnej w Warszawie, konieczne dla utrzymania spokoju, bezpieczeństwa i porządku”.
Zbrodnie popełniane przez Niemców na Woli nie miały początkowo na celu całkowitej eksterminacji ludności dzielnicy, lecz stanowiły raczej akty doraźnego odwetu za wybuch powstania. Ofiarą egzekucji padali przede wszystkim mężczyźni podejrzewani o udział w walkach. Wczesnym popołudniem 1 sierpnia, a więc jeszcze przed godziną „W”, Niemcy dokonali zbiorowej egzekucji przy ul. Sowińskiego 28 (róg ul. Karlińskiego). W odwecie za wcześniejszą potyczkę ze zmierzającymi na punkty zborne żołnierzami AK rozstrzelano w tym miejscu ośmiu przypadkowo schwytanych polskich mężczyzn. Z kolei na samym początku walk powstańczych niemiecka piechota wsparta czołgami zaskoczyła rozwijające się na Kole zgrupowania poruczników „Ostoi” i „Gromady” z Obwodu AK „Wola”. Po rozbiciu polskich oddziałów Niemcy urządzili obławę na ulicach Koła, dobijając rannych oraz mordując wziętych do niewoli żołnierzy AK. 1 sierpnia Niemcy zabili także kilku cywilnych mieszkańców domu przy ul. Okopowej 20 oraz podpalili dom „Piekiełko” przy ul. Wolskiej 165, rozstrzeliwując przy tym sześciu polskich mężczyzn.
Ze względu na liczebną i techniczną przewagę wroga oddziały Obwodu AK „Wola” nie zdołały zdobyć większości wyznaczonych im celów. Tylko część dzielnicy znalazła się przejściowo pod kontrolą powstańców. Zasadniczy wpływ na przebieg walk prowadzonych na Woli miał fakt, iż przez tę dzielnicę przechodziła jedna z najważniejszych arterii komunikacyjnych miasta, tj. trasa Wolska – Chłodna – Elektoralna – Senatorska – most Kierbedzia (tzw. arteria wolska). Latem 1944 roku był to jeden z najważniejszych szlaków zaopatrzeniowych na centralnym odcinku frontu wschodniego, łączący z zapleczem niemieckie oddziały na prawym brzegu Wisły. Począwszy od godzin porannych 2 sierpnia niemieckie oddziały frontowe próbowały odblokować tę newralgiczną arterię, na skutek czego już na samym początku powstania polskie oddziały na Woli zostały uwikłane w zacięte walki obronne. Nieprzyjaciel z każdym dniem nasilał swoje ataki, dopuszczając się przy tym licznych zbrodni na jeńcach oraz ludności cywilnej. Wola miała okazać się jedną z tych dzielnic Warszawy, gdzie jeszcze przed przybyciem zorganizowanych przez Himmlera „sił odsieczy” Niemcy dopuścili się największych naruszeń prawa wojennego.
Między 1 a 4 sierpnia walczący na Woli żołnierze Dywizji Pancerno-Spadochronowej „Hermann Göring” zamordowali ok. 400 wziętych do niewoli powstańców, w tym wielu rannych. Jednocześnie jednostki tej dywizji, wsparte przez żołnierzy 608 Pułku Ochronnego, systematycznie wypędzały z budynków mieszkalnych polską ludność cywilną, dopuszczając się przy tym mordów, grabieży i gwałtów na kobietach. 2 sierpnia spędzono dwudziestu trzech polskich mężczyzn do ogrodu przy ul. Zawiszy 43 i tam zabito ich za pomocą granatów. Kolejnych piętnastu mężczyzn Niemcy zamordowali w domu przy pobliskiej ul. Magistrackiej 9/11. Tego samego dnia rozstrzelano także grupę mężczyzn z domu przy ul. Sokołowskiej 26 (róg Górczewskiej) oraz siedmiu mężczyzn wyprowadzonych z domów przy ul. Prądzyńskiego nr 17 i 19. Ponadto 2 sierpnia był dniem, w którym Niemcy uwięzili pierwszą grupę ludności cywilnej w gmachu kościoła św. Stanisława Biskupa przy ul. Wolskiej 76 (kolejne grupy wypędzonych, początkowo niewielkie, trafiły tam 3 i 4 sierpnia). Z kolei 3 sierpnia żołnierze niemieccy nałożywszy powstańcze opaski, podstępem zdobyli domy przy ul. Młynarskiej nr 12, 14 i 16. Wymordowali wówczas ukrywających się w piwnicach mieszkańców, m.in. za pomocą wrzucanych do wewnątrz granatów.
Walczące na Woli oddziały niemieckie nagminnie wykorzystywały polskich cywilów, w tym kobiety i dzieci, w charakterze „żywych tarcz” osłaniających natarcia piechoty lub czołgów. Schwytanych Polaków zmuszano także do rozbierania barykad w ogniu walki. Jako pierwsze tę zbrodniczą taktykę zastosowały w Warszawie oddziały Wehrmachtu, a dopiero później jednostki SS i policji. 2 sierpnia żołnierze dywizji „Hermann Göring” użyli 50 przywiązanych do drabiny Polaków jako osłony dla czołgów nacierających na powstańcze pozycje w rejonie ul. Okopowej. Był to pierwszy zarejestrowany w czasie powstania przypadek wykorzystania polskich cywilów w charakterze „żywych tarcz”. Z kolei następnego dnia, gdy niemieckie czołgi zaatakowały powstańcze barykady na ul. Wolskiej, przed kolumną pancerną popędzono gromadę mężczyzn i kobiet mających służyć jako osłona pojazdów i siła robocza do rozbierania barykad. Atak został zatrzymany; część zakładników udało się powstańcom odbić, wielu innych poniosło jednak śmierć w krzyżowym ogniu. W godzinach przedpołudniowych silna kolumna pancerna, należąca do dywizji „Hermann Göring”, ponownie uderzyła wzdłuż ul. Wolskiej. Przed czołgami pędzono jako osłonę około 300 polskich cywilów (kobiety i mężczyzn). Niemieckiej kolumnie udało się przedrzeć przez powstańcze barykady, a następnie ulicą Towarową i Alejami Jerozolimskimi dotrzeć w okolice mostu Poniatowskiego. Dopiero tam uwolniono ocalałych zakładników. Niemieccy czołgiści wykorzystywali polskich cywilów w charakterze „żywych tarcz” również podczas walk prowadzonych na Woli w dniu 4 sierpnia.
Przybycie „sił odsieczy”.
O ile wybuch powstania warszawskiego nie zaskoczył Niemców na poziomie taktycznym, o tyle stanowił zaskoczenie w skali operacyjnej. Dlatego niemieckie dowództwo mogło rzucić do walki z powstańcami tylko te jednostki, których skierowanie do Warszawy było możliwe w obliczu sytuacji panującej aktualnie na froncie wschodnim. Już 2 sierpnia Reichsführer-SS Himmler udał się samolotem do Poznania, gdzie wspólnie z miejscowym gauleiterem Arthurem Greiserem oraz dowódcą XXI Okręgu Wojskowego gen. Walterem Petzelem przystąpił do formowania grupy policyjnej, która miała wyruszyć na odsiecz niemieckiemu garnizonowi w Warszawie. Dowodzenie tym zgrupowaniem Himmler powierzył Wyższemu Dowódcy SS i Policji w Kraju Warty, SS-Gruppenführerowi Heinzowi Reinefarthowi.
W pierwszym rzucie niemieckich sił skierowanych do walki z powstaniem znalazły się następujące oddziały:
4 sierpnia pierwszy rzut „sił odsieczy” zakończył koncentrację na przedmieściach Warszawy. Wchodzące w jego skład oddziały przystąpiły następnego dnia do działań zaczepnych. Generał Nikolaus von Vormann dowodzący operującą w rejonie miasta niemiecką 9. Armią na jeden dzień wzmocnił je wówczas zapasowym batalionem z Dywizji Pancerno-Spadochronowej „Hermann Göring” (ok. 800 żołnierzy). Niemieckie plany przewidywały, że „siły odsieczy” będą atakować wzdłuż dwóch osi natarcia:
Himmler powierzył zadanie stłumienia powstania SS-Obergrupenführerowi Erichowi von dem Bach-Zelewskiemu – dotychczas odpowiedzialnemu za walkę z partyzantką w okupowanej Europie ("Chef der Bandenbekämpfungsverbände"). Ten dotarł jednak do Warszawy dopiero 5 sierpnia w godzinach popołudniowych. Do tego czasu dowództwo nad oddziałami, które przybyły na odsiecz garnizonowi warszawskiemu – w tym Brygadą RONA i Pułkiem Specjalnym SS „Dirlewanger” – sprawował SS-Gruppenführer Heinz Reinefarth. Takie założenie przyjęło również dowództwo niemieckiej 9. Armii. Jako że Reinefarth nie posiadał on doświadczenia wojskowego, przydzielono mu na szefa sztabu oficera Wehrmachtu, ppłk Kurta Fischera. W praktyce zarówno Dirlewanger, jak i Kaminski, powołując się na upoważnienia otrzymane bezpośrednio od Himmlera, dość niechętnie wykonywali rozkazy SS-Gruppenführera.
Antoni Przygoński podawał, że oddziały Reinefartha już 4 sierpnia rozpoczęły mordowanie ludności Woli. Tego dnia miały mieć miejsce pierwsze egzekucje na terenie fabryki Kazimierza Franaszka przy ul. Wolskiej 41/45 oraz przy wiadukcie kolejowym na ul. Górczewskiej. Nie potwierdzają tego inne źródła.
„Czarna sobota” – rzeź w dniu 5 sierpnia.
Narada na stanowisku dowodzenia Reinefartha.
5 sierpnia we wczesnych godzinach porannych na punkcie dowodzenia Reinefartha znajdującym się w pobliżu skrzyżowania ulic Wolskiej i Syreny odbyła się odprawa, w której trakcie omówiono plan natarcia na pozycje powstańcze. Jej przebieg narady można spróbować odtworzyć wyłącznie na podstawie zeznań, które jej uczestnicy złożyli w latach 60. podczas śledztwa toczącego się przeciw Reinefarthowi w Niemczech Zachodnich. Owe zeznania nie mogą być przy tym traktowane jako w pełni wiarygodne.
Fritz Werner, dowódca kompanii w batalionie podchorążych z V oficerskiej szkoły piechoty w Poznaniu, twierdził, iż Reinefarth rozpoczął naradę od opisania sytuacji panującej w mieście. Miał wówczas podkreślić konieczność szybkiego przyjścia z pomocą obrońcom „dzielnicy rządowej”, wspominając przy tym o okrutnych zbrodniach na niemieckich jeńcach, których rzekomo mieli się dopuszczać polscy powstańcy. Werner oraz inny przesłuchiwany oficer utrzymywali, że SS-Gruppenführer wydawał rozkazy o dość nieprecyzyjnej treści, co miało wynikać z faktu, iż nie posiadał doświadczenia sztabowego. Niemieccy świadkowie twierdzili ponadto, że w trakcie narady nie padł jednoznaczny rozkaz mordowania polskich cywilów nie biorących udziału w powstaniu. Niemniej Reinefarth miał nie pozostawić wątpliwości, że cała ludność Warszawy uczestniczy w powstaniu, w związku z czym miasto należy zrównać z ziemią, a z buntownikami „postępować bezlitośnie”, względnie „bez pardonu”. Friedrich Peterburs, dowódca batalionu policyjnego z Kraju Warty, twierdził ponadto, iż Reinefarth polecił dowódcom pododdziałów traktować każdą napotkaną na drodze osobę jako „uczestnika powstania”, grożąc jednocześnie, iż każdy kto nie wykaże się „właściwą energią” stanie przed sądem wojennym.
Jednoznaczne polecenia otrzymali szeregowi żołnierze. Podoficer SS Helmut Wagner, dowódca plutonu w pułku Dirlewangera, przebywając w sowieckiej niewoli, zeznał, że rankiem 5 sierpnia 1944 w jego jednostce odczytano rozkaz Himmlera, nakazujący powstańców i ludność zabijać, a miasto niszczyć. Inny żołnierz tego pułku cytował w swoich zeznaniach rozkaz swego dowódcy plutonu: „Wszystko podpalać! Nikogo nie oszczędzać! Nie brać więźniów do niewoli!”. Dowódca jednego z plutonów w batalionie policyjnym z Kraju Warty, przesłuchiwany po wojnie przez zachodnioniemieckiego prokuratora, zeznał natomiast, że w jego oddziale odczytano tego dnia komunikat o treści: „Führer rozkazał całkowicie zniszczyć Warszawę” – co wszyscy policjanci zinterpretowali jako „spalić razem z mieszkańcami”. Z kolei oddziały niemieckiej żandarmerii wojskowej otrzymały rozkaz o treści: „zabijać wszystkich, którzy wejdą wam pod lufy, nie wolno brać jeńców”.
Początek niemieckiego natarcia na Woli.
5 sierpnia o godzinie 7:00 rano „siły odsieczy” rozpoczęły szturm na Wolę. Wspierani przez lotnictwo, artylerię oraz broń pancerną Niemcy atakowali na froncie o szerokości około kilometra, nacierając wzdłuż ulic Siedmiogrodzkiej, Kalinki, Wolskiej, Górczewskiej, Żytniej i Długosza. Wzdłuż ulicy Wolskiej oraz pobliskich ulic Siedmiogrodzkiej i Dworskiej (obecnie Kasprzaka), atakował I batalion SS-Hauptsturmführera Meyera z pułku Dirlewangera, wspierany przez dwie kompanie azerbejdżańskie z oddziału specjalnego „Bergmann” oraz kompanie zmotoryzowanej policji i żandarmerii z Kraju Warty. Na lewym skrzydle, tj. na północ od ul. Wolskiej nacierały batalion podchorążych z XXI Okręgu Wojskowego i kompania SS-Junkerschule Braunschweig.
W tym czasie główne siły Zgrupowania „Radosław”, najsilniejszego i najlepiej uzbrojonego zgrupowania powstańczego na Woli, pozostawały związane w rejonie cmentarzy wolskich oraz w ruinach getta. Z tego względu na głównej osi niemieckiego natarcia opór stawiały przede wszystkim jednostki Obwodu AK „Wola” i Armii Ludowej, słabo uzbrojone oraz mocno wykrwawione dotychczasowymi walkami.
Mimo wyraźnej przewagi Niemców postępy natarcia były początkowo dość skromne. Dopiero około godziny 10:30 policjanci Reinefartha zdołali sforsować polską barykadę przy skrzyżowaniu ulic Górczewskiej i Działdowskiej. Przez wiele godzin żołnierze 1 Kompanii Batalionu „Parasol” pod dowództwem sierż. pchor. Janusza Brochwicz-Lewińskiego ps. „Gryf” bronili tzw. Pałacyku Michlera przy ul. Wolskiej 40 przed kolejnymi atakami jednej z kompanii I/SS-Sdr.Rgt. „Dirlewanger”. Atakujące na prawym skrzydle pozostałe kompanie pułku Dirlewangera zdołały jednak około południa opanować zajezdnię tramwajową przy ul. Młynarskiej, a następnie pobliski Szpital Zakaźny św. Stanisława. Około godziny 14:00–15:00 zagrożeni oskrzydleniem powstańcy musieli opuścić Pałacyk Michlera oraz kluczową barykadę na skrzyżowaniu ulic Wolskiej i Młynarskiej. Późnym popołudniem Niemcy odparli przeciwuderzenie oddziałów Zgrupowania „Radosław”, po czym opanowawszy Szpital św. Łazarza, dotarli pod wieczór w rejon pl. Kercelego.
Mimo pewnych sukcesów niemieckiego natarcia arteria wolska pozostawała nadal zablokowana przez powstańców. Tego wieczoru sztab Grupy Armii „Środek” był zmuszony zameldować, że „mimo użycia czołgów i samolotów nurkujących powstańcy bronią się nadzwyczaj uporczywie” oraz „nie daje się stwierdzić spadku siły oporu”. Straty po stronie niemieckiej były poważne, w szczególności w szeregach niedoświadczonego w walkach miejskich pułku Dirlewangera.
Eksterminacja cywilnej ludności dzielnicy.
Tymczasem już od godzin porannych na Woli trwała rzeź polskiej ludności cywilnej. Wypełniając literalnie rozkaz Hitlera esesmani i policjanci mordowali bez względu na wiek i płeć każdego schwytanego Polaka. Masowo rozstrzeliwano mieszkańców zdobytych kwartałów. Największe rozmiary akcja eksterminacyjna przybrała jednak w tych rejonach Woli, które od pierwszych godzin powstania znajdowały się pod kontrolą Niemców. Zbiorowym egzekucjom towarzyszyły gwałty na kobietach i dziewczynkach oraz masowa grabież. Cywilów, których nie zamordowano od razu, pędzono w charakterze „żywych tarcz” na powstańcze barykady. Dzień ten przeszedł do historii Woli jako „czarna sobota”.
Początkowo ludność Woli mordowano w sposób chaotyczny i bezładny – w mieszkaniach, w piwnicach, na podwórzach kamienic, na ulicach. Szereg domów podpalono, a uciekającą w panice ludność wybito ogniem broni maszynowej. W ten sposób miały zginąć m.in. tysiące mieszkańców tzw. domów Hankiewicza przy ul. Wolskiej 105/109 (ok. 2 tys. ofiar) oraz domów Wawelberga przy ul. Górczewskiej 15 (od 2 tys. do 3 tys. ofiar). Nierzadko miały miejsce wypadki, gdy ukrywających się w piwnicach cywilów mordowano przy użyciu granatów. Dochodziło także do aktów wyjątkowego bestialstwa – zakłuwania bezbronnych bagnetami, zakopywania rannych żywcem, roztrzaskiwania głów niemowlętom, czy wrzucania małych dzieci wraz z matkami do płonących budynków. Co najmniej dwadzieścioro dzieci zamordowano tego dnia w prawosławnym sierocińcu przy ul. Wolskiej 149 (niektóre źródła wspominają o stu ofiarach). Istnieją przy tym relacje mówiące, iż celem zaoszczędzenia amunicji esesmani z pułku Dirlewangera roztrzaskiwali sierotom głowy kolbami karabinowymi (co częściowo kwestionuje jednak Piotr Gursztyn).
W drugiej połowie dnia rzeź przybrała bardziej zorganizowany charakter. Ludność dzielnicy spędzano odtąd do kilku wyselekcjonowanych miejsc egzekucji przy ulicach Wolskiej i Górczewskiej. Funkcję tę pełniły najczęściej duże zabudowania i place fabryczne, parki, cmentarze, tereny przykościelne lub obszerne dziedzińce większych kamienic. Mieszkańców Woli – mężczyzn, kobiety i dzieci – doprowadzano tam mniejszymi lub większymi grupami, a następnie systematycznie mordowano, zazwyczaj strzałem w tył głowy lub przy użyciu broni maszynowej. Nierzadko prowadzeni na stracenie ludzie byli zmuszani do wspinania się na stos ciał osób zamordowanych przed nimi. Świadkowie wspominali, że w takich miejscach zwały trupów sięgały niekiedy ok. 25-35 metrów długości, 15-20 metrów szerokości i 2 metrów wysokości. 
Rzeź przybrała takie rozmiary, że wśród obserwujących ją niemieckich żołnierzy zanotowano przypadki załamania nerwowego. Porucznik artylerii Hans Thieme (po wojnie rektor uniwersytetu we Fryburgu) zapamiętał jednak także inne reakcje. Zeznał po wojnie, że niektórzy żołnierze wręcz szukali okazji, by wziąć udział w egzekucjach, a także robili w ich trakcie pamiątkowe zdjęcia.
W „czarną sobotę” 5 sierpnia największe egzekucje mieszkańców Woli miały miejsce m.in. w następujących miejscach:
Niemieckie dowództwo doskonale zdawało sobie sprawę z rozmiarów masakry, która odbywała się na Woli. Podczas telefonicznej rozmowy przeprowadzonej 5 sierpnia Reinefarth informował generała von Vormanna, że ma „więcej zatrzymanych niż amunicji” [aby ich rozstrzelać]. Na pytanie o straty odpowiedział natomiast: „straty własne 6 zabitych, 24 ciężko, 12 lekko rannych. Straty przeciwnika – z rozstrzelanymi – ponad 10 000”. W rzeczywistości liczba ofiar „czarnej soboty” była zapewne większa. Władysław Bartoszewski oceniał, że 5 sierpnia 1944 zamordowano na Woli ponad 20 tys. Polaków. Zdaniem Antoniego Przygońskiego liczba ofiar dokonanej tego dnia masakry sięgnęła 45 500. Z ustaleń innych badaczy wynika z kolei, że nie mogła przekroczyć 15 tys.
Zagłada szpitali wolskich.
5 sierpnia ofiarą rzezi padli także pacjenci i personel wolskich szpitali. We wczesnych godzinach popołudniowych żołnierze niemieccy wkroczyli na teren Szpitala Wolskiego przy ul. Płockiej 26. Dyrektora placówki, dr. Józefa Piaseckiego, a wraz z nim pediatrę prof. Janusza Zeylanda i szpitalnego kapelana ks. Kazimierza Ciecierskiego, zaprowadzono do dyrektorskiego gabinetu, gdzie zostali zamordowani strzałami w głowę. Niemcy zastrzelili także kilku rannych leżących w szpitalnej piwnicy. Kilkuset pacjentów oraz większość członków personelu szpitalnego wyprowadzono na ulicę, ustawiono w kolumnę i pod eskortą skierowano do hal warsztatów kolejowych przy ul. Moczydło. Niemal wszystkich mężczyzn przyprowadzonych ze Szpitala Wolskiego rozstrzelano jeszcze tego samego dnia przy pobliskim wiadukcie kolejowym. Likwidacja Szpitala Wolskiego przyniosła łącznie ponad 360 ofiar. W gronie zamordowanych znalazło się 60 pracowników szpitala, w tym sześciu lekarzy, oraz 300 pacjentów.
Tymczasem w Szpitalu Wolskim przebywało wciąż kilku członków personelu z dr. Zbigniewem Woźniewskim na czele. Pozostała tam także pewna liczba pacjentów, którzy nie byli w stanie poruszać się o własnych siłach lub nie zostali znalezieni przez Niemców. Z niewyjaśnionych do końca przyczyn – prawdopodobnie dzięki interwencji męża jednej z pacjentek, dysponującego koneksjami w warszawskim Gestapo – Niemcy nie podpalili szpitala oraz oszczędzili pozostającą w nim grupę Polaków. Szpital Wolski wznowił wkrótce działalność jako punkt sanitarny dla polskich cywilów wypędzanych z Warszawy.
Między godziną 16:00 a 19:00 w ręce Niemców wpadł kompleks budynków przy zbiegu ulic ul. Leszno i Karolkowej, w którym mieścił się Szpital św. Łazarza. Oprócz pacjentów i członków personelu przebywali tam także krewni chorych lub pracowników, których najście Niemców zastało na terenie placówki. Szukali tam również schronienia liczni mieszkańcy okolicznych domów, którzy mieli nadzieję, iż chroniony przez prawo wojenne budynek zapewni im bezpieczeństwo. Żołnierze podpalili jednak szpital, a większość przebywających w nim Polaków rozstrzelali lub wymordowali za pomocą granatów. Część ofiar poniosła śmierć w płomieniach. W czasie likwidacji szpitala miały także miejsce przypadki gwałtów na kobietach. Liczba ofiar masakry dokonanej przez Niemców w Szpitalu św. Łazarza jest szacowana na ok. 1200 osób. W gronie zamordowanych znalazło się m.in. jedenaście sanitariuszek z patrolu sanitarnego Obwodu AK „Wola” (w tym dziesięć nastoletnich harcerek z drużyny im. Emilii Plater), a także co najmniej siedem sióstr benedyktynek pełniących posługę w szpitalu. W Szpitalu św. Łazarza zginęło również około 40 rannych żołnierzy AK.
Jedynym szpitalem, który uniknął masakry w „czarną sobotę” 5 sierpnia był Szpital Zakaźny św. Stanisława przy ul. Wolskiej 37. Zakład ten został zdobyty przez Niemców we wczesnych godzinach popołudniowych. Zaraz po wkroczeniu na teren szpitala dirlewangerowcy zastrzelili portiera. Następnie wypędzili większość pacjentów i członków personelu na szpitalne podwórze, czemu towarzyszyły grabież oraz bicie i terroryzowanie chorych. W pewnym momencie kilku esesmanów otworzyło na oślep ogień do tłumu, zabijając nawet do kilkunastu osób oraz raniąc wiele innych. Stłoczonych na szpitalnym podwórzu Polaków ustawiono czwórkami, po czym zaczęto ich wyprowadzać na ul. Wolską, gdzie zaraz za bramą esesmani rozstrzelali co najmniej kilka osób. W tym krytycznym momencie dyrektor zakładu, dr Paweł Kubica, zainterweniował u dowodzącego oddziałem oficera SS. Doskonała niemczyzna oraz pewność siebie Kubicy zrobiły na esesmanie na tyle duże wrażenie, iż egzekucja została wstrzymana. Niedługo później delegacja, na czele której stała znająca doskonale język niemiecki dr Joanna Kryńska, zdołała uzyskać w sztabie Reinefartha zgodę na oszczędzenie szpitala. W budynku urządzono wkrótce niemiecki punkt opatrunkowy oraz kwaterę Dirlewangera. W następnych dniach na terenie szpitala kilkukrotnie miały jednak miejsce pojedyncze egzekucje.
Przybycie Ericha von dem Bacha.
5 sierpnia w godzinach popołudniowych na stanowisku dowodzenia Reinefartha pojawił się przybyły z Sopotu SS-Obergruppenführer Erich von dem Bach-Zelewski, który przejął dowodzenie nad siłami wyznaczonymi do stłumienia powstania. Podczas wieczornej odprawy zwrócił on uwagę swoich oficerów na panujące wśród niemieckiego wojska „wielkie zamieszanie i bezhołowie”. Jeszcze tego samego wieczoru von dem Bach doprowadził – zapewne za wiedzą i zgodą niemieckich przywódców – do złagodzenia eksterminacyjnego rozkazu Hitlera. Zakazał mianowicie mordowania kobiet i dzieci, utrzymując jednak w mocy rozkaz likwidacji wszystkich polskich mężczyzn oraz ujętych powstańców. Na mocy rozkazu von dem Bacha polskie kobiety i dzieci miały być odtąd kierowane do obozu przejściowego, który 6 sierpnia został założony na terenie nieczynnych Zakładów Naprawczych Taboru Kolejowego w podwarszawskim Pruszkowie (tzw. "Durchgangslager 121"). 
W swoim dzienniku von dem Bach zapisał tego dnia: „uratowałem życie tysiącom kobiet i dzieci, choć to byli Polacy”. W rzeczywistości jego działaniami kierowały jednak nie tyle pobudki humanitarne, ile pragmatyczna kalkulacja. Bach szybko zorientował się bowiem, że zbiorowe mordy wzmagają tylko wolę oporu Polaków, a zajęci mordowaniem, gwałtami i grabieżą żołnierze „sił odsieczy” nie są w stanie prowadzić działań ofensywnych przeciw powstańcom. Ponadto od samego początku zamierzał stłumić powstanie za pomocą kombinacji czynników natury politycznej i militarnej, gdyż obawiał się, że zastosowanie rozwiązań czysto siłowych uniemożliwi mu osiągnięcie tego, co uważał za swój podstawowy cel – tzn. szybkiej likwidacji niebezpiecznego punktu zapalnego na tyłach frontu wschodniego, którym stała się ogarnięta powstaniem Warszawa.
W związku z planami wysiedlenia ludności Warszawy neogotycki kościół św. Stanisława Biskupa (w tamtym czasie nazywany zwyczajowo kościołem św. Wojciecha) przy ul. Wolskiej 76 został zamieniony na punkt zborny, w którym polska ludność miała oczekiwać na transport do obozu przejściowego w Pruszkowie. Według danych niemieckich tylko między 6 a 10 sierpnia przez kościół przeszło około 90 tys. wysiedleńców. Panujące w kościele warunki były fatalne – panował ogromny tłok, brakowało wody, żywności oraz pomocy lekarskiej dla rannych i chorych. Wysiedleńcy byli zmuszeni załatwiać potrzeby naturalne wewnątrz kościoła. Uwięzionych w kościele Polaków traktowano przy tym z wielką brutalnością. Na porządku dziennym było bicie, szykanowanie oraz grabież. Młode kobiety i dziewczęta były uprowadzane z gmachu i gwałcone. W pierwszych tygodniach powstania w okolicach kościoła rozstrzelano co najmniej 400 mężczyzn wyciągniętych z tłumu uchodźców. Miały także miejsce wypadki, gdy zatrzymanych mężczyzn wykorzystywano w charakterze „żywych tarcz” osłaniających natarcie niemieckich czołgów. W czasie rzezi Woli śmierć poniosło trzech księży pełniących posługę w kościele.
Rzeź w dniu 6 sierpnia.
W nocy z 5 na 6 sierpnia Niemcy otrzymali znaczne posiłki. Następnego dnia jednostki Reinefartha wraz z 608 Pułkiem Ochrony związały Zgrupowanie „Radosław” zaciętą walką w rejonie cmentarzy wolskich, podczas gdy pułk Dirlewangera kontynuował natarcie w kierunku „dzielnicy rządowej”, uderzając wzdłuż ulic Chłodnej, Ogrodowej i Krochmalnej. W wyniku walk stoczonych 6 sierpnia Niemcy zepchnęli polskich obrońców za linię ul. Żelaznej, a czołowy batalion pułku Dirlewangera przebił się do Ogrodu Saskiego. Mimo udanego przełamania polskiej obrony Niemcy nie mogli jeszcze mówić o skutecznym odblokowaniu arterii wolskiej. Powstańcy wciąż zajmowali bowiem pozycje obronne w rejonie cmentarzy wolskich i w gmachu sądów na Lesznie, podczas gdy odcinek ul. Chłodnej ciągnący się od ul. Żelaznej do placu Żelaznej Bramy pozostawał swoistą „ziemią niczyją”.
W myśl rozkazu von dem Bacha niemieccy żołnierze mieli oszczędzać kobiety i dzieci, nadal obowiązywał ich natomiast rozkaz rozstrzeliwania wziętych do niewoli powstańców oraz polskich mężczyzn-cywilów. Nie wszystkie oddziały liniowe zaczęły jednak przestrzegać od razu nowych wytycznych. Antoni Przygoński nie wykluczał, iż nowi podwładni Bacha przyjęli do wiadomości odwołanie pierwotnego rozkazu Hitlera dopiero w momencie, gdy otrzymali stosowne wytyczne na piśmie. W rezultacie rzeź Woli była kontynuowana. Przygoński oceniał, że 6 sierpnia zamordowano na Woli około 10 tys. Polaków. Ofiarą masakry padli m.in. mieszkańcy zdobytych tego dnia domów przy ulicach Chłodnej, Leszno, Towarowej i Żelaznej. Kontynuowano także masowe rozstrzeliwanie cywilów w opanowanych uprzednio kwartałach Woli. Zbiorowym egzekucjom nadal towarzyszyły gwałty, grabieże i palenie domów. Oszczędzone kobiety i dzieci gnano płonącymi ulicami do kościoła św. Wojciecha.
6 sierpnia głównym miejscem kaźni stał się skład maszyn rolniczych fabryki Kirchmajera i Marczewskiego (ul. Wolska 79/81). Prawdopodobnie rozstrzelano tam tego dnia blisko 2 tys. mieszkańców Woli. W gronie ofiar znaleźli się m.in. mieszkańcy domów przy ulicach Krochmalnej, Płockiej i Towarowej oraz około 50 Żydów greckich, węgierskich i rumuńskich z obozu KL Warschau przy ul. Gęsiej, uwolnionych dzień wcześniej przez żołnierzy AK. W nocy 5/6 sierpnia na terenie składu zamordowano także ponad 20 zakonników przyprowadzonych z klasztoru oo. redemptorystów przy ul. Karolkowej 49 (łącznie w czasie rzezi Woli zginęło 30 redemptorystów z klasztoru przy ul. Karolkowej – w tym 15 ojców, 9 braci koadiutorów, 5 kleryków i 1 kleryk nowicjusz).
Tego dnia masowe egzekucje mieszkańców Woli były przeprowadzane przez Niemców również w fabryce Franaszka, w okolicach kościoła św. Wawrzyńca oraz w okolicach klasztoru redemptorystów przy ul. Karolkowej. W pobliżu Szpitala Wolskiego rozstrzelano natomiast kilkuset wziętych do niewoli powstańców oraz osoby uznane za powstańców – w tym wiele dzieci oraz młodocianych w wieku od 12 do 16 lat. Z kolei około godziny 15:00 lub 16:00 Niemcy oraz żołnierze jednego z batalionów azerbejdżańskich wtargnęli do Szpitala Karola i Marii przy ul. Leszno 136. Szpital został spalony, a od 100 do 200 ciężko rannych i chorych zostało zamordowanych. W gronie ofiar znalazło się co najmniej dwadzieścioro dzieci oraz pewna liczba rannych żołnierzy AK. Likwidacji szpitala towarzyszyły grabież oraz gwałty na kobietach. Personel, lżej rannych pacjentów oraz dzieci, którymi zaopiekowały się pielęgniarki, odprowadzono do Szpitala Wolskiego. Po drodze Niemcy rozstrzelali jednak naczelnego chirurga szpitala, dr. Włodzimierza Kmicikiewicza.
Dzielnica była zasłana dziesiątkami tysięcy trupów. Chcąc zapobiec wybuchowi epidemii oraz zatrzeć ślady zbrodni, Niemcy utworzyli 6 sierpnia tzw. "Verbrennungskommando". Było ono złożone z ok. 100 młodych i silnych polskich mężczyzn, których wyłączono z grona mordowanej ludności Woli, a następnie zmuszono do pracy przy uprzątaniu i paleniu zwłok. "Verbrennungskommando" kwaterowało w budynku przy ul. Sokołowskiej i pozostawało podzielone na dwie 50-osobowe grupy operujące w rejonie ul. Wolskiej i ul. Górczewskiej. Członkowie komanda jako bezpośredni świadkowie zbrodni byli przeznaczeni do likwidacji po zakończeniu pracy. Tylko nieliczni spośród nich zdołali (dzięki łapówce bądź życzliwości strażników) uciec i przeżyć wojnę.
6 sierpnia z kościoła św. Wojciecha skierowano pierwszy transport do obozu przejściowego w Pruszkowie. Znalazło się w nim około 5 tys. ocalałych z rzezi mieszkańców Woli, którzy pieszo musieli pokonać blisko piętnastokilometrową trasę. Transport dotarł do obozu 7 sierpnia w godzinach porannych.
6 sierpnia pognano również do Pruszkowa kilka tysięcy polskich cywilów przetrzymywanych dotąd w halach warsztatów kolejowych na Moczydle. Szlak przemarszu wiódł przez Jelonki. Po drodze Niemcy wyciągali z tłumu młodych mężczyzn, których rozstrzeliwali na miejscu. Zabijano również tych cywilów, którzy nie mieli siły iść dalej lub zatrzymywali się, by zaczerpnąć wody lub zerwać warzywa rosnące na pobliskich ogródkach działkowych. Wieczorem tego samego dnia skierowano również do Pruszkowa grupę Polaków przetrzymywanych dotąd w kościele św. Wawrzyńca. Niemcy polecili jednak pozostać w kościele grupie około 40 starców, rannych, chorych, po których ślad odtąd zaginął.
Rzeź w dniu 7 sierpnia.
7 sierpnia Niemcy zdobyli gmach sądów na Lesznie, a także opanowali rejon ulic Chłodnej i Elektoralnej oraz Hale Mirowskie i placu Żelaznej Bramy. Tym samym udało im się zabezpieczyć odcinek arterii wolskiej aż po pl. Bankowy oraz odciąć Stare Miasto od Śródmieścia. O zakończeniu walk powstańczych na Woli można było jednak mówić dopiero 11 sierpnia, kiedy to Zgrupowanie „Radosław” opuściło rejon ul. Okopowej i przez ruiny getta wycofało się na Starówkę.
7 sierpnia oddziały niemieckie dopuściły się szeregu mordów na mieszkańcach Woli oraz zachodnich kwartałów Śródmieścia Północnego. Na trasę niemieckiego natarcia spędzono setki mężczyzn, których zmuszono do usuwania barykad i gruzu oraz osłaniania swoimi ciałami natarcia niemieckich czołgów. Jeszcze tego samego dnia większość zakładników została rozstrzelana. Jednym z głównych miejsc kaźni stały się Hale Mirowskie, gdzie między 7 a 8 sierpnia rozstrzelano ok. 700 osób. Niemcy kontynuowali także egzekucje na opanowanych w poprzednich dniach terenach Woli – m.in. w okolicach kościoła św. Wawrzyńca. Antoni Przygoński oceniał, że 7 sierpnia zamordowano na Woli ok. 3800 Polaków. 
Trwało jednocześnie wysiedlanie ludności stolicy. Płonącymi ulicami, wśród stosów trupów, tysiące mieszkańców Woli, Powiśla i Śródmieścia Północnego pognano do kościoła św. Wojciecha, a stamtąd na Dworzec Zachodni lub do Włoch, skąd wysiedleńcy byli następnie wywożeni do obozu w Pruszkowie. Towarzyszyła temu masowa grabież oraz gwałty na kobietach i dziewczynkach. Niemieccy żołnierze wyciągali mężczyzn i chłopców z tłumu uchodźców, po czym na miejscu ich rozstrzeliwali. Prawdopodobnie 7 sierpnia zginął w ten sposób ks. płk Tadeusz Jachimowski ps. „Budwicz”, naczelny kapelan Armii Krajowej. Nagminnie mordowano także osoby ranne, chore i niedołężne, które opóźniały marsz lub nie miały siły iść dalej. Świadkowie zeznawali, iż tego dnia niemieccy żołnierze stworzyli ludzki łańcuch złożony z kilkudziesięciu polskich mężczyzn, kobiet i dzieci, zza którego ostrzeliwali pozycje powstańców w rejonie pl. Kercelego.
Zbrodnie popełnione na Woli w kolejnych dniach powstania.
Począwszy od 8 sierpnia tempo akcji eksterminacyjnej wyraźnie zmalało. 12 sierpnia Bach jeszcze bardziej złagodził rozkaz Hitlera poprzez wydanie zakazu mordowania polskich mężczyzn-cywilów. Obok przesłanek natury militarnej wzięto wówczas pod uwagę również aspekt ekonomiczny. Na tym etapie wojny III Rzesza nie mogła sobie bowiem pozwolić na zmarnowanie tak wielkiego rezerwuaru potencjalnej siły roboczej. SS-Oberführer Geibel zeznał w czasie powojennego przesłuchania, że w pierwszych dniach sierpnia 1944 Bach cytował mu słowa Hitlera, iż: „500 000 sił roboczych w Rzeszy równa się wygranej bitwie”.
W czasie powstania warszawskiego przez Wolę wiódł najważniejszy szlak, którym Niemcy wyprowadzali z miasta polską ludność cywilną. Wygnańców zazwyczaj prowadzono ulicami dzielnicy do kościoła św. Wojciecha, po czym po krótkim postoju wywożono przez Dworzec Zachodni do obozu przejściowego w Pruszkowie. W czasie przemarszu i postojów na Woli wysiedleńcy stale byli narażeni na ekscesy ze strony niemieckich żołnierzy oraz ich wschodnich kolaborantów. Nagminne były przypadki grabieży, mordów oraz gwałtów na kobietach. Ponadto Niemcy nie zrezygnowali całkowicie z działań eksterminacyjnych. Nadal obowiązywał rozkaz likwidacji wszystkich wziętych do niewoli powstańców. Ponadto 8 sierpnia przy oddziałach Grupy Bojowej „Reinefarth” zaczęła działać specjalna jednostka niemieckiej policji bezpieczeństwa – tzw. "Einsatzkommando der Sicherheitspolizei bei der Kampfgruppe Reinefarth" (znane także jako "Sonderkommando „Spilker”"). Zadaniem jednostki, na której czele stał SS-Hauptsturmführer Alfred Spilker, było przeprowadzanie selekcji wypędzanej ludności Warszawy poprzez wyławianie z tłumu i likwidację osób uznanych za „niepożądane”. Do grona „niepożądanych” zaliczano przede wszystkim ludzi podejrzewanych o udział w powstaniu lub żydowskie pochodzenie, jak również osoby ranne, chore i niedołężne (a więc niezdolne do pracy i nie będące w stanie dotrzeć o własnych siłach do obozu w Pruszkowie) lub przedstawicieli niektórych grup społecznych (głównie inteligencji i duchowieństwa). Kryteria selekcji były zresztą na tyle płynne, że w praktyce z tłumu mogła zostać wyciągnięta każda osoba, która z jakiegoś powodu nie spodobała się esesmanom. 
"Sonderkommando „Spilker”" ulokowało się na plebanii kościoła św. Wojciecha. Członkowie jednostki przeprowadzali selekcję wysiedleńców w różnych punktach zbornych na terenie miasta. Egzekucji „osób niepożądanych” dokonywano natomiast przede wszystkim na placu Miejskich Zakładów Opałowych przy ul. Okopowej 59 na Woli, położonym naprzeciwko zakładów garbarskich Pfeiffera. Główna Komisja Badania Zbrodni Hitlerowskich oceniała, że w okresie powstania warszawskiego zamordowano w tym miejscu ponad 2 tys. osób. Z zeznań polskich i niemieckich świadków wynika jednak, że liczba ofiar egzekucji przeprowadzanych w okolicach garbarni Pfeiffera mogła sięgnąć nawet pięciu tysięcy. W gronie zamordowanych znajdowali się mieszkańcy różnych dzielnic Warszawy – przede wszystkim Woli, Starego Miasta i Śródmieścia Północnego.
Fabryka Pfeiffera nie była jednak jedynym miejscem na Woli, gdzie mordowano „wyselekcjonowanych” wysiedleńców z Warszawy.
Reakcje ludności i władz powstańczych.
Świadkami dokonywanej przez Niemców rzezi byli walczący na Woli żołnierze AK oraz innych ugrupowań zbrojnych. Słyszeli oni salwy plutonów egzekucyjnych i krzyki ofiar, mogli zaobserwować wypędzanie ludności z domów, a także wypędzanie pacjentów i personelu ze Szpitala Wolskiego. Niektórzy powstańcy widzieli nawet na własne oczy egzekucje i stosy zwłok. Już wieczorem 5 sierpnia nieznany z nazwiska pracownik Biura Informacji i Propagandy KG AK meldując o zbrodniach dokonywanych przez Niemców na Woli, zaproponował przełożonym, aby natychmiast je nagłośnić i poprzez wywołanie reakcji międzynarodowej opinii publicznej – skłonić Niemców do „chwilowego przynajmniej okiełznania barbarzyństwa”. Z kolei ppłk Jan Mazurkiewicz ps. „Radosław” w meldunku dla dowódcy Okręgu Warszawskiego AK płk. Antoniego Chruściela ps. „Monter”, datowanym na godzinę 3:00 nad ranem 6 sierpnia, zapisał:
Powstańcze oddziały na Woli – słabo uzbrojone, wykrwawione, uwikłane w zacięte walki z przeważającymi siłami nieprzyjaciela – nie miały realnej możliwości przyjścia z pomocą mordowanej ludności. Mogły jedynie opóźniać natarcie Niemców, dając w ten sposób czas cywilom na ucieczkę do wyzwolonych dzielnic Warszawy.
Wieści o niemieckich zbrodniach rozchodziły się bardzo szybko. Mieszkańcy niezajętych jeszcze przez wroga kwartałów Woli rozpoczęli paniczną ucieczkę w kierunku Starego Miasta i Śródmieścia. Uchodźcy praktycznie nie uzyskali jednak pomocy ze strony wojskowych i cywilnych władz Polskiego Państwa Podziemnego. Co więcej, w obawie przed wybuchem paniki starały się one ograniczać napływ uciekinierów i nie dopuszczać do rozchodzenia się wiadomości o masakrach, które miały miejsce na Woli. Wysiłki te spełzły jednak na niczym, a wieści o niemieckich zbrodniach wpłynęły na pogorszenie nastrojów wśród mieszkańców stolicy, aczkolwiek zdarzało się także, iż relacje ocalałych spotykały się z niedowierzaniem. Pomoc uchodźcom z Woli niósł przede wszystkim Polski Czerwony Krzyż, a obok niego harcerze i kościoły różnych wyznań.
Wielu uchodźców z Woli, którym udało się uniknąć masakry, zginęło później w trakcie oblężenia Starego Miasta. Historycy oceniają, że w sierpniu i wrześniu 1944 na skutek nalotów, ostrzału artyleryjskiego, głodu, pragnienia oraz egzekucji dokonywanych przez niemieckich żołnierzy zginęło co najmniej 30 tys. przebywających na Starówce cywilów. Znaczny odsetek tych ofiar stanowili uchodźcy z Woli.
Ofiary.
Liczba zamordowanych.
Eksterminacja ludności Woli dokonana przez oddziały Reinefartha i Dirlewangera była bezpośrednim następstwem oraz wykonaniem rozkazów Hitlera i Himmlera, nakazujących zburzenie Warszawy i wymordowanie wszystkich jej mieszkańców. Szymon Datner określił rzeź Woli jako „jedną z najkrwawszych kart w dziejach martyrologii narodu polskiego”. Norman Davies uznał natomiast 5 i 6 sierpnia 1944 za „dwa najczarniejsze dni w historii Warszawy”. Zdaniem m.in. Wandy Jarząbek rzeź Woli była jedną z największych jednostkowych zbrodni dokonanych na ludności cywilnej podczas niemieckiej okupacji. Z kolei zdaniem Piotra Gursztyna była to prawdopodobnie największa jednostkowa masakra ludności cywilnej dokonana w Europie w czasie II wojny światowej, a zarazem prawdopodobnie największa w historii jednostkowa zbrodnia popełniona na narodzie polskim.
Ustalenie dokładnej liczby ofiar rzezi Woli nie było możliwe ze względu na spalenie większości zwłok przez Niemców oraz niewielką liczbę ocalałych świadków, którzy mogliby wskazać nazwiska zamordowanych (w trakcie rzezi ginęły bezimiennie całe rodziny). Jako pierwszy próby ustalenia przybliżonej liczby ofiar podjął się Antoni Przygoński. W swej pracy z 1980 roku obliczył on, iż w czasie rzezi Woli zostało zamordowanych ponad 65 tys. Polaków, z czego 59 400 miało zginąć w dniach 5-7 sierpnia. Przygoński opierał się przy tym m.in. na wcześniejszych ustaleniach Stanisława Płoskiego i Ewy Śliwińskiej, a także na wynikach przedwojennych i powojennych spisów ludności, które wskazywały, iż między styczniem 1938 a majem 1945 liczba mieszkańców Woli zmniejszyła się z 84 424 do 19 964, tj. o ponad 64 tysiące.
W niektórych źródłach liczba ofiar rzezi Woli szacowana jest na około 50 tys. Zdaniem Adama Borkiewicza, Władysława Bartoszewskiego oraz Krzysztofa Dunina-Wąsowicza w sierpniu 1944 roku zamordowano na Woli około 38 tys. Polaków. Joanna K.M. Hanson i Alexandra Richie szacowały liczbę ofiar rzezi na około 30–40 tys. Komendant Główny AK gen. Tadeusz Komorowski ps. „Bór” oceniał, że liczba zamordowanych sięgnęła 30 tys., a Maria Turlejska, Marek Getter i Andrzej Janowski szacowali ją na co najmniej 20 tys. Z kolei zdaniem zachodnioniemieckiego historyka Hansa von Krannhalsa na Woli zamordowano jedynie ok. 10–15 tys. polskich cywilów. Z ustaleń polskiego badacza Marka Stroka, które wprowadził do dyskursu naukowego Hubert Kuberski, również wynika, że liczba ofiar rzezi Woli wyniosła do 15 tys. osób.
Na skutek podpaleń i wysadzeń dokonywanych przez oddziały niemieckie uległo zagładzie 81% zabudowy mieszkalnej Woli. Z powodu dewastacji i grabieży zrujnowany został także wolski przemysł. W latach 50. i 60. na Woli prowadzono intensywne wyburzanie ruin, na których miejscu stanęły nowe osiedla mieszkaniowe. Dawną zwartą zabudowę, częściowo drewnianą i zazwyczaj nieprzekraczającą wysokości 2–4 pięter, zastąpiło zbiorowisko luźno stojących bloków mieszkalnych (często 7–9-kondygnacyjnych lub wyższych). W ten sposób na skutek wymordowania i wypędzenia ludności Woli, wojennych zniszczeń oraz powojennych zmian urbanistycznych wygląd i charakter dzielnicy uległy niemal całkowitemu przeobrażeniu. Przedwojenna Wola ze swą oryginalną specyfiką i folklorem przestała istnieć.
W okresie Polski Ludowej rzeź Woli zajmowała drugorzędną pozycję w pamięci i polityce historycznej. Ocalałym nie przysługiwały żadne uprawnienia i świadczenia kombatanckie.
Miejsca największych egzekucji.
Podczas powojennego śledztwa prowadzonego przeciw Heinzowi Reinefarthowi niemiecka prokuratura zidentyfikowała 41 miejsc masowych egzekucji dokonanych przez oddziały niemieckie na Woli. Antoni Przygoński, opierając się m.in. na wyliczeniach Stanisława Płoskiego i Ewy Śliwińskiej, wymieniał 50 miejsc na terenie Woli i Śródmieścia Północnego, gdzie między 5 a 7 sierpnia 1944 Niemcy zamordowali od 50 osób do 10 tys. osób. Z kolei Maja Motyl i Stanisław Rutkowski, autorzy opracowania "Powstanie Warszawskie – rejestr miejsc i faktów zbrodni" (GKBZpNP-IPN, Warszawa 1994), wskazali w swoim wykazie ponad 60 miejsc na Woli i w Śródmieściu Północnym, gdzie w czasie powstania warszawskiego Niemcy dokonali egzekucji trzydziestu lub więcej Polaków. 
Poniższa tabela wskazuje miejsca i daty największych egzekucji dokonanych przez Niemców w trakcie rzezi Woli oraz przybliżoną – minimalną – liczbę zamordowanych tam osób. Wykaz sporządzono na podstawie opracowania "Powstanie Warszawskie – rejestr miejsc i faktów zbrodni".
Kwalifikacja prawna zbrodni.
Wśród historyków i prawników nie ma pełnej zgody co klasyfikacji prawnej zbrodni, którą popełniono na Woli w pierwszych dniach sierpnia 1944 roku. Część jest skłonna uznać dokonaną wtedy rzeź ludności cywilnej za zbrodnię ludobójstwa. Inni, m.in. William Schabas i Patrycja Grzebyk, uznają ją natomiast za przykład zbrodni wojennej i zbrodni przeciwko ludzkości, nie spełniającej jednak przesłanek ludobójstwa. Grzebyk wskazuje, że o ile orzecznictwo trybunałów międzynarodowych dopuszcza uznanie za ludobójstwo zbrodni dokonanych na niewielkim obszarze, na niewielkiej części danej grupy (kazus masakry w Srebrenicy), o tyle przesłanką warunkującą jest w takim wypadku fakt pozostawania jedynie małej części owej grupy pod kontrolą sprawców. Taki warunek nie został natomiast spełniony w przypadku rzezi Woli, czy też szerzej tłumienia powstania warszawskiego, gdyż pod niemiecką okupacją pozostawały w tym czasie znaczne obszary zamieszkiwane przez ludność polską, na których nie doszło do zbrodni na podobną skalę.
Wanda Jarząbek podkreśla, że zbrodnie popełnione w czasie tłumienia powstania warszawskiego, w tym wymordowanie ludności Woli, były „logiczną konsekwencją niemieckiej polityki okupacyjnej na ziemiach polskich – polityki o charakterze ludobójczym”. Mając na uwadze powyższe, sprzeciwia się postrzeganiu rzezi Woli wyłącznie jako aktu niemieckiej zemsty za wybuch powstania i jest skłonna uznać ją za „jeden z czynów ludobójczych w rozumieniu konwencji ONZ z 1948 roku”.
Piotr Madajczyk jest zdania, że rzeź Woli nie spełnia przesłanek ludobójstwa według definicji Rafała Lemkina, była natomiast częścią ludobójczej polityki, którą nazistowskie Niemcy prowadziły wobec narodu polskiego.
Geneza terminu „rzeź Woli”.
Po raz pierwszy terminu „rzeź Woli” w odniesieniu do wydarzeń z pierwszych dni sierpnia 1944 roku użyli Zygmunt Wojciechowski i Edward Serwański na kartach publikacji "Zbrodnia niemiecka w Warszawie 1944 r.", wydanej przez Instytut Zachodni w 1946 roku. Owo określenie nawiązywało do masakry ludności warszawskiej Pragi, dokonanej przez wojska rosyjskie 4 listopada 1794 roku, a także do rabacji galicyjskiej. Jest przy tym możliwe, że Wojciechowski i Serwański przytoczyli określenie, które narodziło się w czasie powstania. Już bowiem ppłk. „Radosław” w swym meldunku z 6 sierpnia porównał tragedię Woli do rzezi Pragi.
W kolejnych latach określenie „rzeź Woli” upowszechniło się w historiografii i publicznym dyskursie. Używał go m.in. Władysław Bartoszewski w swych pracach na temat powstania warszawskiego.
Odpowiedzialność.
Losy sprawców.
Kwestia zbrodni popełnionych przez Niemców podczas tłumienia powstania warszawskiego nie była przedmiotem pogłębionej analizy podczas procesu głównych nazistowskich zbrodniarzy przed Międzynarodowym Trybunałem Wojskowym w Norymberdze. Na przeszkodzie stanęło m.in. ograniczenie składu sędziowskiego do przedstawicieli czterech mocarstw alianckich oraz dążenie głównego oskarżyciela, Roberta H. Jacksona, do osądzenia i ukarania przede wszystkim sprawców zbrodni przeciwko pokojowi. Ponadto za przygotowanie aktu oskarżenia i materiału dowodowego w sprawie zbrodni popełnionych na terytorium okupowanej Polski odpowiadała strona sowiecka, której zależało przede wszystkim na uwypukleniu cierpień narodów ZSRR. Co więcej, dogłębne przeanalizowanie przebiegu tłumienia powstania mogło być dla Moskwy niewygodne z przyczyn politycznych.
Telford Taylor, jeden z oskarżycieli reprezentujących USA przed Międzynarodowym Trybunałem Wojskowym, planował początkowo, że sprawa zniszczenia Warszawy stanie się przedmiotem odrębnego procesu przed MTW. Głównym oskarżonym miał być gen. Heinz Guderian; obok niego Taylor planował posadzić na ławie oskarżonych m.in. Ericha von dem Bach-Zelewskiego i Heinza Reinefartha. Obcięcie budżetu MTW przez mocarstwa alianckie spowodowało jednak zarzucenie tych planów. Taylor założył, że rezygnacja z procesu przed MTW nie przeszkodzi ukaraniu sprawców tłumienia powstania warszawskiego, gdyż liczył, że osądzą ich władze polskie. W 1947 roku mocarstwa zachodnie wstrzymały jednak ekstradycję do Polski osób podejrzewanych o zbrodnie wojenne.
W konsekwencji żaden ze sprawców rzezi Woli nie został po wojnie pociągnięty do odpowiedzialności karnej. Kilka miesięcy po zakończeniu działań wojennych Erich von dem Bach-Zelewski został aresztowany przez Amerykanów. Podczas głównego procesu norymberskiego złożył szereg zeznań obciążających nazistowskich przywódców, dzięki czemu USA odmówiły później jego ekstradycji do Polski. W lutym 1947 pojawił się jedynie na krótko w Warszawie, aby wystąpić jako świadek na procesie gubernatora dystryktu warszawskiego, Ludwiga Fischera. W 1951 roku sąd denazyfikacyjny w Monachium skazał go na 10 lat więzienia, lecz połowę kary uznano za odbytą, a wykonanie pozostałej części ograniczyło się do aresztu domowego. Wkrótce von dem Bach zamieszkał we wsi Eckersmühlen koło Norymbergi i podjął pracę jako nocny stróż. W 1958 roku został aresztowany pod zarzutem udziału w morderstwie jednej z ofiar „nocy długich noży” i trzy lata później skazany na karę 4,5 roku pozbawienia wolności. W 1962 roku von dem Bach ponownie stanął przed sądem, tym razem pod zarzutem zamordowania kilku niemieckich komunistów. Wymierzono mu wówczas karę dożywotniego więzienia. Zmarł w szpitalu więziennym Monachium-Harlaching w marcu 1972 roku. Nigdy nie został osądzony za zbrodnie popełnione podczas tłumienia powstania warszawskiego.
SS-Gruppenführer Heinz Reinefarth nie został ekstradowany do Polski, gdyż nie wyraziły na to zgody okupacyjne władze amerykańskie. W 1949 roku pomyślnie przeszedł procedurę denazyfikacyjną, dzięki czemu jako jedyny generał SS w powojennych Niemczech mógł z powodzeniem rozwinąć karierę polityczną. W latach 1951–1967 pełnił funkcję burmistrza miasta Westerland na wyspie Sylt; od 1958 roku zasiadał także w landtagu kraju związkowego Szlezwik-Holsztyn. W 1958 roku po raz pierwszy wszczęto przeciw niemu śledztwo pod zarzutem udziału w zbrodniach popełnionych w czasie tłumienia powstania warszawskiego, zostało ono jednak umorzone jeszcze w tym samym roku. Kolejne śledztwo wszczęto przeciw niemu w 1961 roku, a sądowe postępowanie przygotowawcze rozpoczęto dwa lata później. W maju 1967 roku zostało jednak umorzone przez sąd we Flensburgu ze względu na rzekomy „brak dowodów winy”. Choć sędziowie nie zakwestionowali, iż w sierpniu 1944 na warszawskiej Woli doszło do masowych mordów na ludności cywilnej, uznali, że nie można ustalić kto wydawał zbrodnicze rozkazy niemieckim oddziałom, ani czy sprawcy zbrodni byli podwładnymi Reinefartha. Były SS-Gruppenführer otrzymał dodatkowo odszkodowanie w wysokości 100 tys. marek. W 1967 roku zakończył karierę polityczną i rozpoczął pracę jako adwokat, pobierając jednocześnie generalską rentę. Zmarł w maju 1979 roku – nieukarany za zbrodnie popełnione w Warszawie.
W związku ze śledztwem toczącym się przeciw Reinefarthowi niemiecka prokuratura przesłuchała w latach 1962–1964 blisko tysiąc niemieckich oficerów i żołnierzy walczących na Woli w sierpniu 1944 roku. Mimo iż wielu z nich można było zarzucić co najmniej współudział w dokonywanych wówczas zbrodniach, żaden nie został postawiony przed sądem. W dodatku wielu członków grupy policyjnej Reinefartha zajęło po wojnie odpowiedzialne stanowiska w aparacie państwowym RFN. Szef sztabu Reinefartha – podpułkownik Kurt Fischer – pracował jako nadkomisarz policji w Erbach w Hesji. Günther Bock, dowódca pododdziału policji w grupie Reinefartha, pełnił funkcję szefa policji w kraju związkowym Szlezwik-Holsztyn. Fritz Werner, dowódca kompanii w batalionie podchorążych z V oficerskiej szkoły piechoty w Poznaniu, pracował po wojnie jako sędzia i wykładowca akademicki. Mimo protestów organizacji grupujących ofiary nazizmu objął nawet stanowisko prezesa Federalnego Sądu Administracyjnego.
SS-Oberführer Oskar Dirlewanger został aresztowany przez francuskie wojska okupacyjne sześć tygodni po upadku III Rzeszy. Osadzono go w więzieniu w Altshausen w Badenii-Wirtembergii, gdzie na początku czerwca 1945 roku został śmiertelnie pobity przez polskich żołnierzy na służbie francuskiej, którzy pełnili tam służbę wartowniczą. Jego zastępca i szef sztabu, SS-Sturmbannführer Kurt Weiße, który dowodził pułkiem w czasie walk na Woli, zaginął bez śladu.
Losy SS-Hauptsturmführera Alfreda Spilkera nie są znane. Według niektórych źródeł zginął w lutym 1945 roku podczas obrony cytadeli poznańskiej lub w austriackim Krems nad Dunajem. W 1961 roku sąd w Kilonii uznał go formalnie za zmarłego.
Rola dirlewangerowców i wschodnich kolaborantów.
W wydanych po zakończeniu wojny wspomnieniach gen. Heinz Guderian utrzymywał, że odpowiedzialnością za zbrodnie popełnione podczas tłumienia powstania warszawskiego należy obarczyć wyłącznie „wątpliwe elementy” w postaci niezdyscyplinowanych jednostek kolaboracyjnych oraz kryminalistów z pułku Dirlewangera. Tezę o samodzielności operacyjnej pułku Dirlewangera i jego kluczowej roli w mordowaniu ludności Woli konsekwentnie upowszechniał Heinz Reinefarth, chcąc w ten sposób zdjąć z siebie odpowiedzialność za zbrodnię. Wielu zachodnich historyków, w tym Hanns von Krannhals – autor jedynej niemieckiej monografii poświęconej powstaniu warszawskiemu, także było skłonnych obarczać dirlewangerowców i wschodnich kolaborantów główną odpowiedzialnością za zbrodnie popełnione na ludności Warszawy. Krannhals – opierając się m.in. na niezbyt precyzyjnym sformułowaniu Jerzego Kirchmayera – twierdził ponadto, iż rzezi Woli (którą ograniczał wyłącznie do 5 sierpnia 1944) dokonały „specjalne grupy policjantów”, których wyłącznym zadaniem było mordowanie ludności cywilnej.
Powyższe twierdzenia nie odpowiadają jednak prawdzie. Szereg dowodów, m.in. zeznania ocalałych świadków rzezi, wskazuje bowiem, iż kluczową rolę w eksterminacji ludności Woli odegrały jednostki policyjne z Kraju Warty, złożone z reichsdeutschów (Niemców i Austriaków) oraz volksdeutschów – zazwyczaj starszych wiekiem rezerwistów, niezdolnych do służby na pierwszej linii frontu. W opinii Antoniego Przygońskiego brak jest także dowodów, iż w ramach niemieckich „sił odsieczy” funkcjonował podział na wojska walczące z powstańcami oraz wydzielone ekipy egzekucyjne. Zwraca on uwagę, że "Sonderkommando „Spilker”", działające przy grupie Reinefartha, powstało dopiero 8 sierpnia 1944. 
Niemieccy prokuratorzy, badając zbrodnie popełnione przez oddziały niemieckie podczas tłumienia powstania warszawskiego, ocenili, że pułkowi Dirlewangera można przypisać wyłączną odpowiedzialność tylko za szesnaście spośród czterdziestu jeden masowych egzekucji przeprowadzonych w rejonie "Wolkastrasse" (najprawdopodobniej chodzi o ul. Wolską). Walczący na Woli dirlewangerowcy mordowali jeńców i cywilów w zdobytych przez siebie kamienicach; nie można także wykluczyć ich udziału w masowych egzekucjach, które odbywały się za linią frontu. Jest m.in. możliwe, że esesmani z I batalionu SS-Hauptsturmführera Meyera lub żołnierze podporządkowanych mu jednostek azerbejdżańskich wzięli udział w wymordowaniu pacjentów i personelu Szpitala Wolskiego oraz Szpitala św. Łazarza. Hubert Kuberski wskazuje jednak, że ze względu na niewielką liczebność batalionu Meyera (365 ludzi), a także fakt, że jego głównym celem była walka z powstańcami oraz odblokowanie arterii wolskiej, jednostki SS-Sdr.Rgt. „Dirlewanger” nie mogły odegrać kluczowej roli w eksterminacji mieszkańców Woli.
W ocenie Piotra Gursztyna:
Nie jest znany ani jeden przypadek protestu dowództwa 9. Armii lub innych organów Wehrmachtu, przeciw zbrodniom i wykroczeniom popełnianym przez dirlewangerowców lub inne formacje SS w czasie tłumienia powstania warszawskiego.
Upamiętnienie.
Po wyzwoleniu stolicy Polski Czerwony Krzyż prowadził na terenie Woli prace ekshumacyjne. Wielki pogrzeb prochów mieszkańców dzielnicy odbył się 6 sierpnia 1946. Tego dnia, po żałobnej mszy w śródmiejskim kościele Najświętszego Zbawiciela, 100 – według innych źródeł 115 lub 117 – trumien przewieziono otwartymi samochodami na Wolę i uroczyście pochowano na Cmentarzu Powstańców Warszawy. Trumny zawierały od 8 do 12 ton prochów ludzkich, zebranych z miejsc straceń na ulicach, skwerach i podwórkach Woli, a także z okolic Pawiaka, ruin getta warszawskiego, siedziby Gestapo w al. Szucha oraz Instytutu Radowego na Ochocie. W uroczystości wzięło udział kilkadziesiąt tysięcy warszawiaków.
Szczątki ofiar powstania warszawskiego – zazwyczaj anonimowych cywilów – były grzebane na Cmentarzu Powstańców Warszawy do początku lat 50. Obecnie pod kurhanem, na którym w 1973 roku postawiono Pomnik „Polegli Niepokonani”, pogrzebanych jest nawet do 12 ton ludzkich prochów (odpowiada to liczbie ok. 40–50 tys. zamordowanych). Wokół pomnika ułożono bruk zebrany z wolskich ulic. Ponadto miejscem pochówku ofiar rzezi Woli stał się Cmentarz Wolski, gdzie znajdują się m.in. symboliczne groby redemptorystów z klasztoru przy ul. Karolkowej oraz ss. benedyktynek zamordowanych w Szpitalu św. Łazarza, jak również cmentarz prawosławny (spoczywają tam szczątki dzieci z sierocińca oraz mieszkańców domu parafialnego parafii św. Jana Klimaka).
Po wojnie zinwentaryzowano miejsca straceń na Woli, oznaczając je w większości wypadków piaskowcowymi tablicami projektu Karola Tchorka. Przez długi czas nie podejmowano jednak innych działań na rzecz uczczenia ofiar rzezi. Co więcej, w czasach PRL zlikwidowano wiele stawianych oddolnie znaków pamięci, w szczególności zawierających elementy symboliki religijnej. Względną swobodę w upamiętnianiu ofiar rzezi Woli miały w tym okresie jedynie instytucje – kościoły katolicki i prawosławny oraz środowisko pracowników Szpitala Wolskiego. Z inicjatywy tych ostatnich na miejscu straceń przy ul. Górczewskiej ustawiono w sierpniu 1945 drewniany krzyż (przetrwał do 2003 roku). Z kolei w 1949 roku przy kościele św. Wawrzyńca, nieopodal zbiorowej mogiły kryjącej szczątki ofiar rzezi, postawiono niewielki pomnik w kształcie nagrobka.
Działania na rzecz upamiętnienia dokonanych na Woli zbrodni nabrały intensywności na początku XXI wieku. Obecnie zamordowanych mieszkańców dzielnicy upamiętniają:
W 2010 roku Rada m.st. Warszawy ustanowiła 5 sierpnia Dniem Pamięci Mieszkańców Woli.
W sierpniu 2012 Instytut Pamięci Narodowej przeprowadził projekt „Wola Pamięci 1944”, którego celem było upamiętnienie oraz przypomnienie niemieckich zbrodni popełnionych na ludności Warszawy w czasie tłumienia powstania warszawskiego. W ramach projektu IPN zaapelował do mieszkańców Woli o zgłaszanie się bezpośrednich i pośrednich świadków rzezi – w celu udokumentowania ich świadectw. 
31 lipca 2014 na ścianie ratusza w Westerland na wyspie Sylt zawisła dwujęzyczna tablica upamiętniająca ofiary powstania warszawskiego. Napis na tablicy wspomina, iż Heinz Reinefarth – współodpowiedzialny za liczne zbrodnie popełnione w Warszawie w 1944 roku – przez wiele lat pełnił funkcję burmistrza miasteczka.
Nie ukazała się jak dotąd żadna naukowa monografia poświęcona rzezi Woli. Na początku XXI wieku zakon redemptorystów powołał zespół historyków, którego zadaniem miało być zgromadzenie materiałów oraz przygotowanie publikacji poświęconej temu zagadnieniu. Pierwsza, niebędąca jednakże pracą naukową, syntetyczna próba opisu rzezi Woli, tj. książka dziennikarza Piotra Gursztyna pt. "Rzeź Woli. Zbrodnia nierozliczona", została wydana dopiero w październiku 2014 roku.
Od 2015 roku, każdego 5 sierpnia, odbywa się Marsz Pamięci Ofiar Cywilnych Powstania Warszawskiego, który upamiętnia m.in. zamordowanych mieszkańców Woli. Marsz rozpoczyna się pod pomnikiem Ofiar Rzezi Woli przy rozwidleniu ulic Leszno i al. „Solidarności”, a kończy na Cmentarzu Powstańców Warszawy. Jego organizatorem jest Muzeum Powstania Warszawskiego.
W kulturze.
Rzezi Woli oraz jej ofiarom był poświęcony film dokumentalny "12 ton. Oni tam wszyscy są" z 2008 roku (reż. Michał Rogalski).
Sceny nawiązujące do rzezi Woli znalazły się w polskich filmach fabularnych: "Miasto 44" (reż. Jan Komasa), "Był sobie dzieciak" (reż. Leszek Wosiewicz) i "Sierpniowe niebo. 63 dni chwały" (reż. Ireneusz Dobrowolski), a także w VII serii serialu telewizyjnego "Czas honoru" (odc. 4, 5 i 6).

</doc>
<doc id="631185" url="https://pl.wikipedia.org/wiki?curid=631185" title="Julijan Hołowinskyj">
Julijan Hołowinskyj

Julijan Mykołajowycz Hołowinśkyj, ukr. Юліан Миколайович Головінський ps. „Dubyk” (ur. 1 grudnia 1894 w Radymnie, zm. 30 września 1930 w Chlebowicach Wielkich koło Bóbrki) – ukraiński działacz niepodległościowy i nacjonalistyczny, wojskowy.
Życiorys.
Po zdaniu matury w 1914 roku w gimnazjum we Lwowie, został wcielony do 13 pp armii austro-węgierskiej, potem służył w 30, 45 i 204 pp. W 1915 roku ukończył szkołę oficerską. Walczył na froncie włoskim i rumuńskim.
Po proklamacji Zachodnioukraińskiej Republiki Ludowej w listopadzie 1918 roku wstąpił do Ukraińskiej Armii Halickiej (UHA) w Lubaczowie i został przydzielony do sztabu 6 brygady UHA. Latem 1919 roku awansował na stopień kapitana i objął dowództwo brygady. Wraz z brygadą walczył następnie w szeregach armii gen. Antona Denikina, potem przeszedł na stronę bolszewików (CzUHA), a następnie był jednym z inicjatorów przejścia części CzuHA do Armii URL w kwietniu 1920 (podczas ofensywy polsko-ukraińskiej na Kijów).
Po zakończeniu wojny polsko-bolszewickiej internowany przez władze polskie, po zwolnieniu z obozu internowanych wyjechał do Czechosłowacji, gdzie w 1923 roku ukończył studia weterynaryjne, po których powrócił do Galicji.
W latach 1924–1926 był komendantem krajowym Ukraińskiej Organizacji Wojskowej (UWO). Według Ryszarda Torzeckiego był organizatorem zamachu na polskiego kuratora lwowskiego Stanisława Sobińskiego w 1926 roku. W związku z zamachem został aresztowany przez władze polskie. Opuścił więzienie w 1928 roku. Po wyjściu z więzienia pracował w zakładzie autobusowym, którego był współwłaścicielem, kontynuując działalność konspiracyjną. Od czerwca 1930 ponownie komendant krajowy UWO i jednocześnie prowidnyk krajowy Organizacji Ukraińskich Nacjonalistów.
Aresztowany 20 września 1930 we Lwowie na wstępie rozpoczętej 18 września akcji pacyfikacji Małopolski Wschodniej. Zginął zastrzelony przez policję w czasie przewożenia 30 września przez dwóch policjantów na przesłuchanie do Bóbrki, oficjalnie w czasie próby ucieczki. Wersja wydarzeń podana przez policję była kwestionowana przez Ukraińców, z uwagi na charakter postrzałów.
Pochowany na cmentarzu w Chlebowicach Wielkich.

</doc>
<doc id="631187" url="https://pl.wikipedia.org/wiki?curid=631187" title="Villingen">
Villingen

Niemcy:
Zobacz też:

</doc>
<doc id="631189" url="https://pl.wikipedia.org/wiki?curid=631189" title="Rémy Belvaux">
Rémy Belvaux

Rémy Nicolas Lucien Belvaux (ur. 10 listopada 1966 w Namur, w Belgii, zm. 4 września 2006 w Orry-la-Ville, we Francji) – belgijski aktor, scenarzysta, producent i reżyser filmowy.
Był autorem nakręconego w 1992 roku thrillera "Człowiek pogryzł psa", w którym także grał jedną z ról. Wystąpił również w krótkometrażowym filmie "Comme une vache sans clarine" i serialu "Les carnets de monsieur Manatane". Realizował także reklamy.
Był młodszym bratem Lucasa Belvaux (ur. 14 listopada 1961), aktora i reżysera oraz Bruno Belvaux, dramaturga.
4 września 2006 w Orry-la-Ville zmarł w wieku 39. lat. Popełnił samobójstwo.

</doc>
<doc id="631190" url="https://pl.wikipedia.org/wiki?curid=631190" title="Andrzeja">
Andrzeja

Andrzeja, Ondrzeja, Anda – polskie imię żeńskie pochodzące od imienia męskiego Andrzej. Dzisiaj raczej rzadko spotykane (według materiałów Instytutu Języka Polskiego PAN w roku 1998 imię to nosiło 78 mieszkanek Polski). Imię było bardziej popularne w średniowieczu.
Zagranicznym odpowiednikiem tego imienia jest Andrea.

</doc>
<doc id="631191" url="https://pl.wikipedia.org/wiki?curid=631191" title="Łew Rebet">
Łew Rebet

Łew Roman Rebet (wzgl. Leon Rebet) ps. „Kił” (ukr. Лев Роман Ребет; ur. 3 marca 1912 w Stryju, zm. 12 października 1957 w Monachium) – ukraiński publicysta i adwokat żydowskiego pochodzenia, działacz nacjonalistyczny, jeden z liderów OUN.
Życiorys.
Ukończył gimnazjum w Stryju, następnie ukończył studia prawnicze we Lwowie. W 1928 roku wstąpił do UWO. W 1934 roku objął kierownictwo okręgu OUN w Stryju. W latach 1935–1938 "prowidnyk krajowy" (krajowy przewodniczący) OUN.
We wrześniu 1939 r. Rebet odmówił kategorycznie wykonania polecenia zarządu zagranicznego OUN (pod kierownictwem Andrija Melnyka) wszczęcia powstania antypolskiego, jako dywersji na rzecz Niemiec. Uważał, że wobec paktu Ribbentrop-Mołotow będzie to działanie wyłącznie na korzyść ZSRR. Decyzja Rebeta podjęta w zastępstwie Stepana Bandery (Bandera został po wybuchu wojny wypuszczony z więzienia i zaaprobował następnie decyzję Rebeta) była podstawą rozłamu w OUN na frakcję OUN(M) (Andrij Melnyk i melnykowcy) i OUN(B) (Stepan Bandera, Łew Rebet, Jarosław Stećko – banderowcy).
Po deklaracji niepodległości Ukrainy w dn. 30 czerwca 1941 r. i utworzeniu rządu ukraińskiego z premierem Jarosławem Stećką we Lwowie został wicepremierem – zastępcą Stećki, a po jego aresztowaniu – pełniącym obowiązki premiera.
Cały skład rządu został aresztowany przez Niemców. Podczas ostatecznych rozmów prowadzonych we wrześniu 1941 r. w Berlinie w gmachu byłej ambasady polskiej zarówno Stepan Bandera, jak i Jarosław Stećko odmówili odwołania deklaracji niepodległości Ukrainy. W konsekwencji zostali przewiezieni do obozu koncentracyjnego w Sachsenhausen (oddział dla więźniów specjalnych tzw. Zellenbau, gdzie przebywali również m.in. Stefan Rowecki, kanclerz Austrii Kurt Schuschnigg i premier Francji Edouard Daladier). Cały kierowniczy aktyw OUN(b) został również aresztowany. Łwa Rebeta osadzono w więzieniu we Lwowie, później w Krakowie, następnie wysłany został do niemieckiego obozu koncentracyjnego Auschwitz-Birkenau (nr oboz. 57368, przybył 8 sierpnia 1942). Przebywał tam do 19 grudnia 1944 roku, gdy przywódcy OUN(b) zostali uwolnieni w związku z organizowaniem przez Niemców Ukraińskiej Armii Narodowej.
W latach 1945–1948 był głównym sędzią Zagranicznych Formacji OUN, a od 1948 wraz z Mykołą Łebediem, Iwanem Butkowśkim i Myrosławem Prokopem członkami Rady Politycznej OUN (zagranicznej). Niedługo później został jej przewodniczącym.
Doktorat i habilitację w dziedzinie prawa uzyskał na Wolnym Uniwersytecie Ukraińskim w Monachium.
Został zamordowany w 1957 roku przez agenta KGB – Bohdana Staszynskiego, późniejszego zabójcę Bandery.
W 2010 prochy jego oraz żony zostały sprowadzone na Ukrainę i pochowane na lwowskim Cmentarzu Łyczakowskim.

</doc>
<doc id="631192" url="https://pl.wikipedia.org/wiki?curid=631192" title="Banista Przełęcz">
Banista Przełęcz

Banista Przełęcz () – położona na wysokości 1946 m n.p.m. przełęcz w grani głównej Tatr pomiędzy Błyszczem a Liliowymi Turniami w Tatrach Zachodnich. Niektóre źródła określają tę przełęcz nazwą Bystry Karb lub Banista Przełączka i podają inną jej wysokość – 1953 m.
Przełęcz znajduje się na granicy słowacko-polskiej. Poniżej przełęczy, po południowej, słowackiej stronie znajduje się Dolina Gaborowa, po północnej, polskiej stronie natomiast położona jest Dolina Pyszniańska, będąca górną częścią Doliny Kościeliskiej. Od strony Doliny Gaborowej stoki są łagodne i trawiaste, od polskiej strony są to stromo podcięte skały. Jest to bardzo nieznaczna przełęcz, niewiele niższa od grani Liliowych Turni.
Nazwa przełęczy pochodzi od słowa Baniste, jakim określa się stoki Liliowych Turni od strony Doliny Pyszniańskiej, czasami (błędnie) nazwą Baniste określano również same Liliowe Turnie. Prawdopodobnie dawniej prowadzono tutaj prace górnicze (dawniej kopalnie nazywano baniami). W rejonie przełęczy występuje bardzo rzadka w Polsce roślina – bylica skalna.
Szlaki turystyczne.
Na przełęczy spotykają się dwa szlaki:
Oba te szlaki otwarte są dla turystów tylko w okresie od 15 VI do 1 XI.

</doc>
<doc id="631194" url="https://pl.wikipedia.org/wiki?curid=631194" title="Maciej Jabłonowski">
Maciej Jabłonowski

&lt;onlyinclude&gt;* Maciej Jabłonowski (1569–1619) – rotmistrz królewski

</doc>
<doc id="631200" url="https://pl.wikipedia.org/wiki?curid=631200" title="Annemarie Wendl">
Annemarie Wendl

Annemarie Wendl (ur. 26 grudnia 1914 w Trostberg, zm. 3 września 2006 w Monachium) – aktorka niemiecka.
Kształciła się w zawodzie aktora w Berlinie pod kierunkiem Lucie Höflich. Występowała na scenach m.in. Berlina, Bonn, Augsburga, Innsbrucku i Monachium, specjalizując się w młodości w rolach romantycznych. Pracę w teatrze kontynuowała później jako aktorka charakterystyczna, kreując m.in. role tytułowe w "Marii Stuart" czy "Matce Courage", a występowała jeszcze po ukończeniu 85 lat.
Od 1961 współpracowała z telewizją. Wystąpiła m.in. w erotycznej serii "Graf Porno" oraz filmie telewizyjnym Rainera Wernera Fassbindera "Ich will doch nur, dass ihr mich liebt" (tytuł polski "Chcę tylko, żeby mnie kochano", 1976). Zaliczyła również wiele ról w serialach telewizyjnych, z których największą sławę przyniosła jej kreacja gospodyni domu Else Kling w telenoweli "Lindenstraße". Wendl debiutowała w pierwszym odcinku serialu w grudniu 1985 i pozostawała nieprzerwanie w obsadzie do maja 2006, kiedy kreowana przez nią postać zmarła (w odcinku 1069). Rola ta uczyniła z Wendl jedną z gwiazd niemieckiej telewizji. Aktorka była gościem licznych programów telewizyjnych, wydała dwie płyty ("Du Depp", 1993 i "Else Goes Dance", 1995), występowała w reklamach. Problemy zdrowotne przyspieszyły decyzję o zakończeniu pracy w ekipie "Lindenstraße". Wendl zmarła na atak serca we wrześniu 2006, kilka miesięcy później.
Z zawartego w 1942 małżeństwa z Siegfriedem Kleinschmidtem (zm. 1944) miała syna.
Według scenariusza "Lindenstraße" gospodyni Else Kling urodziła się w 1922, była więc nieco młodsza od kreującej postać aktorki. Przez kilka lat informacja na stronie internetowej serialu odmładzała aktorkę do wieku postaci, podając jako rok urodzenia również 1922. Prawdziwy wiek podano dopiero w 2004, przy okazji 90. urodzin Annemarie Wendl.

</doc>
<doc id="631206" url="https://pl.wikipedia.org/wiki?curid=631206" title="Oreofit">
Oreofit

Oreofit, orofit (gr. "óros" ‘góra’, "phytón" ‘roślina’) – roślina wysokogórska, mająca centrum swojego występowania w górach powyżej górnej granicy lasu. Rośliny te posiadają szereg przystosowań, umożliwiających im przetrwanie w trudnych warunkach wysokogórskich. 
Specyficzne warunki wysokogórskie wpływające na przystosowania roślin obejmują:
Adaptacje oreofitów związane są z zabezpieczeniem przed znacznymi zmianami temperatur i promieniowaniem UV – częsta obecność kutneru, wykształcanie drobnych liści, karłowatość, specyficzna budowa skórki, duża zawartość barwników antocyjanowych i karotenoidowych. Przystosowanie do skróconego sezonu obejmuje przyśpieszenie faz rozwoju lub rozłożenie ich na kilka sezonów np. poprzez tworzenie pąków kwiatowych w końcu jednego sezonu i rozwinięcie ich zaraz na początku następnego. Wśród oreofitów dominują rośliny wieloletnie, przy czym ze względu na bardzo wolny wzrost, mimo niewielkich rozmiarów mogą osiągać znaczny wiek, np. w przypadku lepnicy bezłodygowej sięgający 300 lat. Kwiaty tych roślin są często jaskrawe, okazałe, nierzadko z wnętrzem cieplejszym niż otoczenie, często mają lepszą jakość pyłku, skrócony jest też czas zawiązywania nasion. Do szczególnych adaptacji do krótkiego sezonu należy żyworodność.
W Tatrach do oreofitów należą m.in. takie gatunki jak: kuklik rozesłany, pierwiosnek maleńki, różeniec górski, wierzba zielna.
W niektórych ujęciach oreofity utożsamiane są z litofitami – roślinami naskalnymi.

</doc>
<doc id="631212" url="https://pl.wikipedia.org/wiki?curid=631212" title="Orofit">
Orofit



</doc>
<doc id="631217" url="https://pl.wikipedia.org/wiki?curid=631217" title="Rhytisma acerinum">
Rhytisma acerinum



</doc>
<doc id="631218" url="https://pl.wikipedia.org/wiki?curid=631218" title="AW SA">
AW SA



</doc>
<doc id="631219" url="https://pl.wikipedia.org/wiki?curid=631219" title="Intro (album Ich Troje)">
Intro (album Ich Troje)

Intro – pierwszy album zespołu Ich Troje, wydany 9 września 1996 roku.
W nagraniu udział wzięli: Michał Wiśniewski, Jacek Łągwa oraz Magda Femme. Utrzymany jest w stylistyce rocka i popu. Wydawnictwu wystawiono ocenę 2,5/5 w magazynie branżowym "Tylko Rock".
Album uzyskał status złotej płyty.
W 2002 roku zespół wydał składankę zatytułowaną "Koktajl" składającą się z dwóch płyt CD z dwoma pierwszymi albumami studyjnymi; "Intro" oraz "ITI CD".
Lista utworów.
Kompozytorem wszystkich utworów jest Jacek Łągwa.

</doc>
<doc id="631231" url="https://pl.wikipedia.org/wiki?curid=631231" title="Nagroda Prezesa Rady Ministrów">
Nagroda Prezesa Rady Ministrów

Nagroda Prezesa Rady Ministrów – nagroda przyznawana w latach 1994–2018 przez Prezesa Rady Ministrów za:
W związku z uchyleniem w 2018 r. Ustawy o stopniach naukowych i tytule naukowym oraz o stopniach i tytule w zakresie sztuki rozporządzenie dotyczące przyznawania nagrody utraciło moc, jednakże Kancelaria Prezesa Rady Ministrów zapowiedziała wydanie nowych regulacji.

</doc>
<doc id="631233" url="https://pl.wikipedia.org/wiki?curid=631233" title="Rabaab">
Rabaab

Rabab (pers. رباب "rabāb") to wykonany z drewna strunowy instrument muzyczny o czterech strunach. Do gry na nim używa się plektronu. Znany od starożytności, pochodzi z terenu obecnego Afganistanu, obecnie jest spotykany w Kaszmirze. Kulturowo istotny dla wspólnoty Sikhów. 
Dźwięk wydawany przez ten instrument często wydaje się podobny do ludzkiego głosu.
Bibliografia.
W języku angielskim:

</doc>
<doc id="631235" url="https://pl.wikipedia.org/wiki?curid=631235" title="Jezebel">
Jezebel



</doc>
<doc id="631238" url="https://pl.wikipedia.org/wiki?curid=631238" title="Hokkaido (rasa psa)">
Hokkaido (rasa psa)

Hokkaido – rasa psa należąca do grupy szpiców i psów pierwotnych, zaklasyfikowana do sekcji szpiców azjatyckich i ras pokrewnych. Nazwa tej rasy określa miejsce pochodzenia i może być tłumaczona jako „pies z Hokkaido” lub „pies Ajnów”. Nie podlega próbom pracy.
Rys historyczny.
Według niektórych teorii przyjmuje się, że przodkami tej rasy były psy, które Ajnowie (pierwsi ludzie zasiedlający Japonię) przywieźli ze sobą, poruszając się na północ z regionu Tohoku na wyspie Honsiu. Na Hokkaido, najbardziej na północ wysuniętej części Japonii, lata są krótkie, a zimy mroźne i pełne śniegu. Tam hokkaido przystosował się do życia razem z Ajnami, którzy utrzymywali się z polowania.
Psy były używane głównie do polowania na dziką zwierzynę tj. lisy, dziki, niedźwiedzie (słowo "matagi" oznaczające zawodowego łowcę zostało wprowadzone do jęz. japońskiego z jęz. Ajnów). W 1937 roku, kiedy oficjalnie zostały ustanowione pomnikiem przyrody, psy otrzymały nazwę hokkaido, żeby pozostać w zgodzie ze zwyczajem określania psich ras od regionu, w którym powstały. Jako że Ajnowie utrzymywali się głównie z polowania i łowienia ryb, rasa ta była hodowana głównie na nabrzeżach wysp albo wzdłuż głównych rzek, tj. na płaskowyżu Ishikari i w rejonie gór Hidaka.
Wygląd.
Budowa.
Średniej wielkości pies, z silnie zaznaczonym dymorfizmem płciowym (drugorzędowe cechy płciowe). Dobrze wyważony, o mocnej budowie i dobrej kości. Mięśnie twarde i wyrzeźbione.
Szata i umaszczenie.
Włos okrywowy jest twardy, sztywny i prosty, a podszerstek miękki i gęsty. Włos na ogonie dosyć długi i sterczący. Umaszczenie spotykane jest sezamowe, pręgowane, rude, czarne, czarne podpalane, białe.
W przeciwieństwie do pozostałych ras japońskich hokkaido ma bardzo gęsty podszerstek. Język może być niebiesko-czarny, co sugeruje powiązanie z chow chow z Chin. Hokkaido podobnie tak jak Kai znajduje się w dolnej części tabeli rozmiarów średnich psów japońskich. W związku z tym wiele osób twierdzi, że jest zbyt mały żeby zaliczać się do tej kategorii.
Wady.
Jakiekolwiek odchylenie od powyższych ustaleń powinno być uznane za wadę, a waga jaką się do niej przywiązuje, musi być proporcjonalna do stopnia odchylenia:
Wady dyskwalifikujące:
Psy muszą posiadać dwa wyraźne jądra, prawidłowo rozwinięte,w pełni opuszczone do moszny. Błękitnoczarne (sine) zabarwienie języka nie jest uznawane za wadę.
Zachowanie i charakter.
Żeby móc walczyć z niedźwiedziami, psy te oprócz odwagi musiały posiadać również bystre zmysły i zręczność. Ainu są samodzielne w pracy, potrafią podejmować decyzje dotyczące zagrożenia ludzkiej rodziny, z którą żyją. Są bardzo wytrzymałe fizycznie oraz są w stanie wytrzymać ekstremalne zimno. Wszystkie te cechy są bezpośrednim wynikiem wyjątkowo trudnych warunków środowiskowych, do których musiały się dostosować.
Hokkaido jest bardzo nieufny wobec obcych i może zachowywać się agresywnie wobec nich, ale wobec swojego właściciela są lojalne. Psy tej rasy mogą być nadpobudliwe. Hokkaido ma bardzo silną osobowość, co powoduje, że często nie można odwołać go od ataku, nawet przez właściciela. Wymaga stałych ćwiczeń i powinien być hodowany przez osoby z doświadczeniem w hodowli psów. Z drugiej strony z powodu wykształcania się silnych związków z właścicielem pies jest bardzo mu posłuszny.
Użytkowość.
Jeśli otrzymają porządne podstawowe szkolenie z zakresu posłuszeństwa mogą się stać bardzo dobrym psem stróżującym i godnym zaufania towarzyszem. W trakcie II wojny światowej hokkaido były hodowane jako psy na użytek wojska, przenosiły wiadomości i były używane do tropienia oddziałów przeciwnika.

</doc>
<doc id="631240" url="https://pl.wikipedia.org/wiki?curid=631240" title="Elektryk">
Elektryk

Elektryk – zawód związany z montażem i naprawą instalacji elektrycznych oraz konserwacyjno-naprawczych instalacji zalicznikowych.
Umiejętności:
Elektrycy w Polsce.
Elektrykiem może zostać osoba, która ukończyła:

</doc>
<doc id="631242" url="https://pl.wikipedia.org/wiki?curid=631242" title="Symbolika faszystowska">
Symbolika faszystowska

Faszyzm jest ruchem różnorodnym i występuje w wielu odmianach, szczególnie rozpowszechnionych w okresie międzywojennym. Jego zwolennicy w poszczególnych krajach posługują się więc różnoraką symboliką. Często nawiązuje ona do specyfiki historii danego narodu, wzorując się w przeważającej liczbie przypadków na symbolice faszystowskiej, przyjętej we Włoszech i Niemczech.
Faszystowskie Włochy.
Symbolem faszyzmu w jego włoskim wcieleniu pod przywództwem Benito Mussoliniego był "fasces" (od którego ruch wziął swoją nazwę). Były to wiązki rózg (poza Rzymem z zatkniętym w nie toporem) noszone przez liktorów przed najwyższymi urzędnikami, symbol ich władzy. Topór symbolizował w nich władzę nad życiem i śmiercią.
Hitlerowskie Niemcy.
Niemiecka odmiana faszyzmu, nazywana narodowym socjalizmem, przyjęła tradycyjny salut rzymski, jako sposób pozdrawiania się wewnątrz organizacji. Głównym symbolem nazizmu, popularnym i często używanym już od czasów starożytnych przez wiele kultur, była swastyka. Przez nazistów postrzegana była jako znak kultury aryjskiej, do której Niemcy mieli rzekomo należeć. Pomimo że swastyka przed zaadaptowaniem jej na potrzeby hitlerowskich Niemiec była popularnym symbolem, dziś najczęściej utożsamiana jest właśnie z narodowym socjalizmem.
Podobnie jak faszyzm włoski, nazizm zaadaptował elementy swojej spuścizny etnicznej, wykorzystując historyczne symbole w celu lepszego oddania charakteru swego nacjonalizmu. Czynny na przełomie XIX i XX wieku austriacki mistyk i literat Guido von List wywarł ogromny wpływ na Reichsführera SS Heinricha Himmlera, który wprowadził różnorodne starożytne germańskie symbole do wyposażenia SS, zwłaszcza stylizowane podwójne runy "Sieg", które stały się symbolem całej formacji. Innymi historycznymi symbolami używanymi przez niemieckie siły zbrojne w III Rzeszy były m.in. "Wolfsangel" i "Totenkopf" („trupia głowa”), których unowocześnionymi wersjami „ozdabiano” mundury i insygnia.
Inne kraje.
W innych krajach również pojawiły się ruchy faszystowskie lub bardzo do nich zbliżone. Posługiwały się one własną symboliką, m.in.:
Związki z neopogaństwem.
W wielu przypadkach symbole łączone z ruchami faszystowskimi, ale wywodzące się z tradycji indoeuropejskiej (takie jak właśnie swastyka), używane są przez niefaszystowskie neopogańskie ruchy i organizacje, takie jak islandzki Ásatrú czy walijski Cadw. Niektóre germańskie neopogańskie grupy wyrażają sprzeciw wobec wykorzystywaniu ich symboli w celach politycznych, zwłaszcza przeciwko określaniu ich jako „faszystowskie”. Wytoczyły one nawet proces walczącej z antysemityzmem Lidze Przeciw Zniesławieniu ("ADL"), która na swojej stronie internetowej przedstawiła symbole neopogańskie jako neonazistowskie.
Sytuacja prawna.
Poniżej znajdują się wizerunki graficzne symboli, spośród których niektóre używane były przez narodowosocjalistyczny rząd III Rzeszy lub organizacje ściśle z nim związane, jak również przez partie, których działalność została w Niemczech zakazana na mocy wyroków Federalnego Trybunału Konstytucyjnego.
Używanie insygniów i oznaczeń organizacji (takich jak swastyka czy strzałokrzyż), których działalność jest w Niemczech zakazana, może być nielegalne również w takich krajach jak Polska, Austria, Węgry, Czechy, Francja, Brazylia i inne. W Polsce mówi o tym art. 256 kodeksu karnego (), a w Niemczech – art. 86a kodeksu karnego (StGB).

</doc>
<doc id="631245" url="https://pl.wikipedia.org/wiki?curid=631245" title="Park Narodowy Pukaskwa">
Park Narodowy Pukaskwa

Park Narodowy Pukaskwa (ang. "Pukaskwa National Park", fr. "Parc national Pukaskwa") – park narodowy położony w północnej części prowincji Ontario w Kanadzie. Został utworzony w 1971 na obszarze o powierzchni 1878 km². Nazwa parku pochodzi od rzeki Pukaswka. Najwyższym szczytem parku jest szczyt Tip Top Mountain, będący jednocześnie trzecim co wysokości szczytem w prowincji Ontario.
Fauna.
Na terenie Parku Narodowego Pukaskwa występuje wiele dzikich gatunków zwierząt, wśród których można wymienić: łosia, baribala, rysia kanadyjsiego, wilka. Ponadto na terenie parku występuje mała populacja reniferów.
Turystyka.
W północnej części parku znajduje się kemping. Dojazd do niego możliwy drogą Ontario provincial highway 627.

</doc>
<doc id="631246" url="https://pl.wikipedia.org/wiki?curid=631246" title="Lwia Brama">
Lwia Brama

 
Lwia Brama albo Brama Lwic (błędnie "Brama Lwów") – główna brama cytadeli mykeńskiej, znajdująca się w północno-zachodniej części murów obronnych.
Wiodła do niej droga po rampie obudowanej murami ciosowymi. Obramowanie Lwiej Bramy tworzą dwa pionowo ustawione bloki kamienne, nachylone lekko ku środkowi. Szerokość otworu wynosi u dołu 3,07 m, u góry 2,85 a jego wysokość to 3,20 m. Nadproże tworzy blok kamienny grubości około 2 m i długości 4,50 m, nad którym została ustawiona trójkątna płyta kamienna, której wysokość wynosi 3 m, szerokość u podstawy 3,66 m, grubość 0,61 m.
Historia.
Datowana na II tysiąclecie p.n.e. (ok. 1250 p.n.e.) jest jedynym zachowanym przykładem monumentalnej rzeźby mykeńskiej. Pomimo że w ciągu wieków była zawsze przynajmniej częściowo odsłonięta przetrwała, zapewne dzięki ogromnej wadze, uniemożliwiającej wywóz. Lord Elgin napisał w 1801 roku: „Blok, na którym lwy są wyrzeźbione jest zbyt duży i zbyt odległy od morza, aby mieć jakąś nadzieję uzyskania tak sławnego dzieła z epoki Heroicznej”. Płaskorzeźba została całkowicie odsłonięta w 1840 roku, a cała brama w 1876 przez Heinricha Schliemanna.
Płaskorzeźba.
Trójkątna płyta z wapienia, wypełniająca tzw. trójkąt odciążający, dekorowana jest płaskorzeźbą, na której osi przedstawiona jest kolumna z fragmentem belkowania. Po jej bokach znajduje się para zwierząt wpisanych w trójkątne pole. Przednimi łapami wspierają się na niskich ołtarzach, umieszczonych pod kolumną.
Zwierzęta te są powszechnie uważane za lwy (lub lwice) i stąd pochodzi nazwa bramy. Jednak ze względu na ich niezachowane głowy, identyfikowane bywają także z gryfami bądź sfinksami. Niektórzy badacze sądzą, że głowy były wykonane z innego materiału i doczepiane (miałyby to potwierdzać otwory widoczne w ciałach zwierząt).
Także znaczenie bramy jest kwestią sporną. Obok funkcji dekoracyjnej wskazywane jest znaczenie symboliczne – świeckie lub sakralne. Zgodnie z częstym w kulturze śródziemnomorskiej zwyczajem przedstawiania bóstwa w formie zastępczej, kolumnę z reliefu Lwiej Bramy można odczytywać jako symbol budowli kultowej, równoznaczny z wizerunkiem bóstwa.

</doc>
<doc id="631247" url="https://pl.wikipedia.org/wiki?curid=631247" title="Historia Woli">
Historia Woli

Historia Woli, obecnie dzielnicy Wola w Warszawie, rozpoczyna się w roku 1386.

</doc>
<doc id="631255" url="https://pl.wikipedia.org/wiki?curid=631255" title="Mielonka">
Mielonka

Mielonka, zwana też konserwą turystyczną – mięsna konserwa, którą można długo przechowywać.
Historia.
W okresie międzywojennym rodzina Rot zapoczątkowała produkcję konserw mięsnych (mielonek), a jednym z jej produktów była mielonka (ang. "luncheon meat"). Mielonka dość szybko zyskała popularność, dlatego też Hormel ogłosił konkurs, z nagrodą w wysokości 100 dolarów, na nazwę dla swojego produktu. Wygrała nazwa SPAM, oficjalnie przez firmę Hormel wywodzona początkowo jako akronim (angielskiej) nazwy "Shoulder of Pork and hAM", obecnie jako "SPiced hAM". Od 1937 roku nazwa SPAM była już jednoznacznie kojarzona z mielonką. 
Z czasem nazwa SPAM zyskała różne nieoficjalne, często ironiczne znaczenia i rozwinięcia.
Podczas II wojny światowej mielonka była podstawowym zaopatrzeniem dla wojska oraz ludności cywilnej, bowiem bardzo trudno zdobywało się świeże mięso, a mielonkę zamkniętą w puszce można było dość długo przechowywać, nawet nie posiadając lodówki. Podczas wojny koreańskiej żywiła się nią ludność cywilna. W związku z dużą popularnością mielonki bazowało na niej wiele potraw, m.in. budae jjigae, które serwowane jest do dziś w wielu restauracjach w Korei.
Podobnie na Okinawie, ze względu na okupacje wyspy przez wojska amerykanskie do 1950 do 1972, mielonka SPAM stała sie częscią wielu lokalnych potraw, takich jak Goya champuru i Spam musubi (Onigiri z mielonka) 
Obecnie mielonka popularna jest na różnorakich rajdach i obozach turystycznych, głównie ze względu na łatwość przechowywania.
Polska.
Do Polski nie dotarł produkt o nazwie SPAM, natomiast na półkach sklepu można znaleźć mielonki o nazwach: konserwy śniadaniowe, biwakowe, turystyczne, tyrolska, familijne, saperskie, a także mielonkę wieprzową, "luncheon meat" i inne.

</doc>
<doc id="631258" url="https://pl.wikipedia.org/wiki?curid=631258" title="Samuel Szmelke Horowic">
Samuel Szmelke Horowic

Samuel Szmelke Horowic (ur. 1726 w Czortkowie, zm. 28 kwietnia 1778 w Mikulovie) syn Cwi Hirsch Horowitza – rabin Czortkowa, naczelny rabin Moraw, następnie cadyk w Nikolsburgu (Mikułowie), uczeń Wielkiego Maggida oraz Menachema Mendela był również rabinem w Sieniawie w latach 1766-1773, jego brat Pinches został rabinem we Frankfurcie.
Był jednym z pierwszych wielkich rabinów chasydyzmu. Był rabinem w Ryczywole (od 1754) i Sieniawie (od 1766), w roku 1773 zamieszkał w Nikolsburgu (dziś Mikulov) na Morawach, gdzie początkowo był przewodniczącym sądu kahalnego po czym przyjął urząd tamtejszego rabina. Był wielkim propagatorem idei chasydyzmu, pomimo iż nie był wiernym kontynuatorem nauczania Baal Szem Towa. Autor dzieł o kabale, komentarzy do Tory i do Szulchan Aruch. Jako założyciel ważnej jesziwy wykształcił wielu rabinów, w tym m.in. Menachema Mendla z Rymanowa, Jakuba Izaaka z Lublina i Izraela Hopsztajna z Kozienic.
Pomimo że Samuel Szmelke nie założył dynastii chasydzkiej, jego potomek Mechel Lebowits Shlita zapoczątkował szkołę rabinacką Nikolsburg, dziś liczącą tysiące wyznawców na całym świecie.

</doc>
<doc id="631259" url="https://pl.wikipedia.org/wiki?curid=631259" title="Turbo Delphi">
Turbo Delphi

Turbo Delphi to zintegrowane środowisko programistyczne stworzone przez firmę Borland umożliwiające programowanie w języku Delphi, który jest implementacją języka Object Pascal. Turbo Delphi to kontynuacja linii produktowej środowisk Delphi. Zostało wprowadzone w roku 2006 na rynek.
Obecnie dostępne są dwie wersje Turbo Delphi:
Każda z wersji udostępniona jest w dwóch wydaniach, darmowym Explorer i płatnym Professional
Różnice między wydaniami Turbo Delphi.
Cechą charakterystyczną wydania Explorer jest to, że oferuje pełną funkcjonalność wydania Professional. Jest to pierwsze takie środowisko na rynku, które w wydaniu bezpłatnym posiada tak duże możliwości. Ponadto wydania Explorer można używać do tworzenia komercyjnych aplikacji. Jedyną, choć dość znaczącą różnicą jest fakt, że Explorer nie umożliwia zainstalowania w Turbo Delphi żadnych dodatkowych komponentów VCL (bez złamania postanowień licencji).

</doc>
<doc id="631260" url="https://pl.wikipedia.org/wiki?curid=631260" title="Hokkaido inu">
Hokkaido inu



</doc>
<doc id="631262" url="https://pl.wikipedia.org/wiki?curid=631262" title="Kotłowa Czuba">
Kotłowa Czuba

Kotłowa Czuba lub Kotłowa Czubka (1840 m) – jeden ze szczytów grzbietu górskiego Ornak w Tatrach Zachodnich, oddzielającego górną część Dolina Kościeliskiej (Dolinę Pyszniańską) od górnej części Doliny Chochołowskiej (Doliny Starorobociańskiej).
Długi grzbiet Ornaku ma cztery szczyty niewiele wznoszące się ponad grań. Są to, licząc od strony Iwaniackiej Przełęczy: Suchy Wierch Ornaczański (1832 m), Ornak (1854 m), Zadni Ornak (1867 m) i Kotłowa Czuba. Przedłużeniem grzbietu Ornaku w południowym kierunku są Siwe Turnie, od których Kotłowa Czuba oddzielona jest Siwą Przełęczą (1812 m). Od Zadniego Ornaku Kotłową Czubę oddziela płytka przełęcz zwana Kotłowym Siodłem.
Kotłowa Czuba to niewybitny, kopulasty szczyt porośnięty niską murawą z sitem skuciną o czerwieniejących końcach pędów. W północno-zachodnim kierunku do Doliny Starorobociańskiej od Kotłowej Czuby opada płytka grzęda tworząca lewe obramowanie dla Żlebu pod Pyszną.

</doc>
<doc id="631264" url="https://pl.wikipedia.org/wiki?curid=631264" title="Typ siedliskowy lasu">
Typ siedliskowy lasu

Typ siedliskowy lasu – podstawowa jednostka w klasyfikacji siedlisk leśnych, obejmująca wszystkie powierzchnie leśne o zbliżonych warunkach siedliskowych wykazując podobne możliwości produkcyjne. Diagnoza typów siedliskowych lasu jest wykorzystywana przy planowaniu i doborze gatunków drzew, preferowanych w danych warunkach siedliska. Typy siedliskowe lasu mogą się różnić składem florystycznym, strukturą, trwałością, żyznością i wilgotnością gleby, klimatem, ukształtowaniem terenu i jego budową geologiczną.
Monograficznym opracowaniem typów siedliskowych lasów Polski zajmował się w latach 50. XX wieku zespół pracowników naukowych Instytutu Badawczego Leśnictwa (IBL) pod kierownictwem L. Mroczkiewicza i T. Tramplera.W wyniku tych badań uznano, że potencjalna produkcyjność siedliska jest najbardziej miarodajnym wykładnikiem diagnozy typologicznej niż stosunki florystyczne czy fitosocjologiczne uwzględniane przez wcześniejszych badaczy.
W praktycznych pracach typologicznych analizę siedliskoznawczą oparto na 6 kryteriach:
Na pojęcie typu siedliskowego lasu składają się więc czynniki klimatyczne i glebowe. Rozróżnia się "siedliska borowe" (bory) i "siedliska lasowe" (lasy). Na siedliskach borowych występują głównie gatunki drzew iglastych, a na lasowych gatunki liściaste. Typy siedliskowe lasu wiąże się często z zespołami roślinnymi wyróżnionymi w Polsce. Związki te są niekiedy wykorzystywane w praktyce ochrony przyrody przy identyfikacji chronionych typów leśnych siedlisk przyrodniczych na podstawie opisu taksacyjnego lasu. Podejście takie może być jednak obarczone sporym błędem, ponieważ typy siedliskowe lasu i zespoły roślinne reprezentują dwie typologie, które powstawały niezależnie i w innych celach i często są znacząco rozbieżne.
Typ siedliskowy lasu wyróżnia się oddzielnie dla terenów górskich, wyżynnych i nizinnych.

</doc>
<doc id="631266" url="https://pl.wikipedia.org/wiki?curid=631266" title="Tao te king">
Tao te king



</doc>
<doc id="631267" url="https://pl.wikipedia.org/wiki?curid=631267" title="Roraty">
Roraty

Roraty, msza roratna, pot. msza roratnia – pierwsza msza przed lub o wschodzie słońca w okresie adwentu. Jest to msza wotywna o Najświętszej Maryi Pannie.
Nazwa mszy pochodzi od jej introitu, który zaczyna się od słów "rorate cæli desuper" (‘spuśćcie rosę niebiosa’). Charakterystycznym elementem rorat jest zapalanie świecy, zwanej roratką (świecą roratną). Świeca ta umieszczana jest w pobliżu ołtarza jedynie w adwencie. Symbolizuje Najświętszą Maryję Pannę. Współcześnie z uwagi na udział dzieci i młodzieży roraty odprawia się często wieczorem. W niektórych parafiach dzieci przychodzą na msze roratne z zaświeconymi lampionami. Dawniej msza odprawiana była codziennie, również poza okresem adwentu. Jak silna była tradycja mszy roratnej w dawnej Polsce, świadczyć może kapela rorantystów na Wawelu.
Tradycyjnie mszę roratnią odprawia się jedynie przy świetle świec oraz lampionów z wyłączonym oświetleniem w świątyni. Współcześnie na hymn „Chwała na wysokości Bogu” włącza się wszystkie światła w kościele.

</doc>
<doc id="631268" url="https://pl.wikipedia.org/wiki?curid=631268" title="Izrael Friedman">
Izrael Friedman

Izrael Friedman z Różyna po hebrajsku ישראל פרידמן מרוז'ין (ur. 5 października 1796 lub 1797 w Pohrebyszczach – zm. 9 października 1850 w Sadagórze) - rabin, cadyk, syn Szołema Szachny, prawnuk Wielkiego Maggida. Izrael Friedman był założycielem dynastii cadyków sadagórskich. 

</doc>
<doc id="631269" url="https://pl.wikipedia.org/wiki?curid=631269" title="Abel Prize">
Abel Prize



</doc>
<doc id="631270" url="https://pl.wikipedia.org/wiki?curid=631270" title="Pożar w Windscale">
Pożar w Windscale

Pożar w Windscale – 10 października 1957 grafitowy rdzeń brytyjskiego reaktora w miejscowości Windscale (obecnie w hrabstwie Kumbria), uległ samozapłonowi. Gazy wylotowe porywając materiały radioaktywne zawarte w rdzeniu spowodowały skażenie radioaktywne pobliskiej okolicy.
Geneza.
Po II wojnie światowej, w 1946, Stany Zjednoczone dokonały zamknięcia programu budowy bomby atomowej dla wszystkich naukowców spoza Stanów Zjednoczonych, wykluczając ich z projektu Manhattan.
Rząd brytyjski, chcący utrzymać status mocarstwa światowego ze względu na potencjał militarny, uruchomił program budowy własnej bomby atomowej, która miała zostać zbudowana „tak szybko, jak to będzie możliwe”.
Ponieważ Amerykanie wykluczyli Brytyjczyków z własnego programu, Brytyjczycy nie posiadali źródła plutonu – głównego składnika broni atomowej. (Do wytworzenia broni atomowej nadaje się także pozyskiwany z rud uranu izotop U-235, jednak do wytworzenia głowicy bojowej wystarcza 4-krotnie mniejsza masa plutonu niż uranu.)
Rząd brytyjski, w obliczu braku surowca zdecydował się na budowę dwóch stosów atomowych, zdolnych do produkcji plutonu ze zubożonego uranu, zgodnie z reakcją:
Stosy Windscale.
Reaktory wybudowano w krótkim czasie w pobliżu małej wioski Seascale (Cumbria), i zostały nazwane „stos Windscale nr 1" i „stos Windscale nr 2". Zostały one zabudowane dużymi betonowymi obudowami, położonymi kilkaset metrów od siebie. Moderatorem obu reaktorów był grafit, chłodziwem – powietrze.
Ponieważ w wyniku reakcji syntezy jądrowej formula_2 produkowane są duże ilości ciepła, stosy były chłodzone powietrzem przepływającym przez wydrążone w graficie kanały. Gorące „odpadowe” powietrze było kierowane do komina.
Filtry dodano w późniejszym czasie, po naciskach Johna Cockcrofta, montując je przy ujściach przeszło 100-metrowych kominów. Przez dłuższy czas były one uważane za zbędne, a czas i pieniądze zużyte na montaż za „wyrzucone w błoto”. Same filtry były przez pracowników i projektantów nazywane „fanaberią Cockcrofta”, jednak to właśnie ta „fanaberia” zapobiegła późniejszemu skażeniu na niespotykaną dotąd skalę.
Stosy składały się z oktogonalnie ułożonych bloków grafitowych, z pionowymi szczelinami na pręty kontrolne, przeciętych poziomymi kanałami, w które wprowadzano zubożony uran oraz lit, w celu produkcji pod wpływem neutronów plutonu oraz trytu. Paliwo oraz izotopy były podawane z przodu reaktora, zużyte paliwo było odbierane z tylnej części i zrzucane do kanału z wodą w celu ochłodzenia elementów przed procesem wydzielania plutonu.
Podczas budowy reaktora – stosu, niewiele wiedziano o zachowaniu się grafitu poddanego działaniu neutronów. Węgierski fizyk Eugene Wigner odkrył, iż pod wpływem neutronów grafit zmienia swą strukturę krystaliczną gromadząc energię oddaną przez neutrony w formie energii potencjalnej. Energia ta, zwana energią Wignera może samorzutnie wydzielić się w formie ciepła. Stos nr 1 doświadczał tajemniczych wzrostów temperatury wewnątrz rdzenia, które były objawami wydzielającej się energii Wignera. Brytyjczycy szukali bezpiecznego pozbywania się wydzielającej się energii. Jedyne znane rozwiązanie było bardzo proste: proces wyżarzania, w którym rdzeń grafitowy był ogrzewany do temp. 250 °C. Struktura krystaliczna grafitu zwiększała swoją objętość wystarczająco, aby molekuły węgla zaczęły się ślizgać między sobą, co powodowało uwalnianie zgromadzonej energii w formie ciepła, jednorodnie rozkładającego się na całą objętość rdzenia.
Sam proces wyżarzania zabezpieczał rdzeń przed nadmiernym wzrostem energii Wignera uwięzionej wewnątrz struktury grafitu, jednak urządzenia monitorujące podczas wyżarzania sam reaktor oraz elementy pomocnicze (np. chłodzenie) nie zostały nigdy zaprojektowane ani zbudowane.
W czasie pracy stosu okazało się, iż każdy cykl wyżarzania różnił się nieznacznie od innych, a jego wywołanie (uwolnienie energii Wignera) stawało się coraz trudniejsze z biegiem czasu. Kolejne cykle pracy wymagały wyższej temperatury rdzenia, aby nastąpiło jego wyżarzanie. Wynikało to z faktu, iż rdzeń grafitowy stale gromadził część energii Wignera, której nie zdołano uwolnić w poprzednich cyklach.
W procesie wyżarzania rdzeń oddawał duże ilości ciepła, co jednocześnie oznaczało, iż reaktor pracuje i ma dostateczną ilość paliwa.
Ponieważ stosy były budowane pośpiesznie w czasach, gdy konstrukcje reaktorów były prymitywne, stosy Windscale posiadały szereg wad mogących prowadzić do ewentualnego zagrożenia:
Wypadek.
Samozapłon.
7 października 1957, operatorzy stosu nr 1 rozpoczęli cykl wyżarzania, przełączając dmuchawy chłodzące na niską moc i stabilizując stos przy małej mocy za pomocą prętów kontrolnych. Następnego dnia, w trakcie procesu wyżarzania, operatorzy zwiększali moc reaktora. Kiedy proces wyżarzania trwał, pręty kontrolne były wsunięte do reaktora w celu jego wyłączenia.
Okazało się, że wydzielająca się energia Wignera nie rozproszyła się wewnątrz rdzenia, lecz zanikła przedwcześnie. Operatorzy, pewni iż wyżarzanie zakończyło się pomyślnie, zaczęli usuwać pręty kontrolne z reaktora w celu rozpoczęcia normalnej pracy stosu (przemian jądrowych i syntezy plutonu) i ostatecznego zakończenia procesu wyżarzania.
Termopary nie znajdowały się w najsilniej ogrzanym odcinku rdzenia, stąd nie było wiadome, że niektóre fragmenty grafitu były bardziej rozgrzane od innych. To, oraz dodatkowy fakt samonagrzewania reaktora w wyniku zwiększenia mocy roboczej prawdopodobnie spowodowały samozapłon, jednak faktyczna przyczyna pojawienia się ognia nie jest znana.
Oficjalny raport ze zdarzenia sugerował, iż uran znajdujący się w rdzeniu uległ pod wpływem przegrzania samozapłonowi (do tlenku uranu), jednak w innej części raportu pojawia się sugestia, iż zapłon mógł zostać wywołany z wyniku przegrzania wkładu litowo-magnezowego.
Instrumenty pomiarowe zarejestrowały łagodny wzrost temperatury rdzenia, który był przewidywany ze względu na uwalniającą się energię Wignera.
Wczesnym rankiem 10 października stało się jasne, iż stos nie pracuje prawidłowo. Temperatura wewnątrz rdzenia była większa niż przypuszczalnie wydzielona z uwolnionej energii Wignera. Termopary pokazywały niejednoznaczne odczyty, z których jedna sygnalizowała, iż temperatura w rdzeniu wciąż wzrasta. Mierniki promieniowania znajdujące się w filtrach przy kominach wylotowych wskazywały na silny wzrost promieniowania, co spowodowało ogłoszenie alarmu.
Operatorzy próbowali zbadać stos używając zdalnego skanera, jednak nie dawał on prawidłowych odczytów. Tom Hughes, zastępca operatora stosu zaproponował zbadanie stosu osobiście. Jeden z operatorów, wyposażony w ubranie ochronne zaraportował, iż cztery kanały paliwowe są rozpalone do czerwoności.
W tym momencie stało się jasne, iż reaktor się pali, a stan ten trwa już od 48 godzin. Główny operator stosu, Tom Tuohy wyposażony w ubranie ochronne i aparat do oddychania zbadał tylną część reaktora, która pod wpływem gorąca świeciła ciemnoczerwonym światłem, pochodzącym od rozpalonych prętów paliwowych. Tuohy kilkukrotnie powracał do rdzenia mimo szalejącego pożaru w celu inspekcji i sprawdzenia konstrukcji obudowy reaktora, która, według założeń technicznych, miała być odporna na pożar do pewnej granicznej temperatury i po jej przekroczeniu mogła ulec rozpadowi czy zawaleniu.
Próby gaszenia.
Operatorzy nie byli pewni jak zareagować w przypadku pożaru. W pierwszym odruchu włączono dmuchawy na pełną moc, aby zwiększyć skuteczność chłodzenia, co jednak tylko podsyciło pożar dostarczając płonącemu grafitowi tlenu z powietrza. Hughes i jego kolega usunęli część nieuszkodzonego paliwa z reaktora, a Tuohy zaproponował usunięcie ich bezpośrednio z serca pożaru. Okazało się to jednak niemożliwe. Według raportów operatorów, pręty paliwowe były białe z gorąca. W jednym przypadku próba usunięcia skończyła się rozlaniem już stopionego paliwa (temp. ponad 1132 °C) i silnym skażeniem pomieszczeń reaktora.
Następnie operatorzy próbowali ugasić pożar za pomocą dwutlenku węgla. Niedaleko znajdowały się nowe chłodzone gazem reaktory Calder Hall, do których niedawno zakupiono 25 ton ciekłego dwutlenku węgla. Został on natychmiast podany do czoła stosu Windscale nr 1, jednak bez rezultatów. Prawdopodobnie ogień był już tak silny, iż molekuły dwutlenku węgla ulegały rozpadowi na atomowy tlen i węgiel.
W piątek, 11 października, 11 ton uranu znajdowało się w płomieniach. Temperatura zaczęła być niebezpiecznie wysoka (termopary zanotowały 1300 °C), co groziło zawaleniem się biologicznej osłony nad reaktorem. To z kolei spowodowałoby częściowe odsłonięcie rdzenia i wydostanie się ton silnie promieniotwórczych radionuklidów do środowiska. W obliczu zagrożenia, operatorzy zdecydowali się na użycie wody, co było skrajnie niebezpieczne: stopione metale w kontakcie z wodą ulegają utlenieniu uwalniając wodór, który w połączeniu z powietrzem może spowodować eksplozję, rozrywając osłabioną już przez pożar betonową osłonę biologiczną. Mimo to, reaktor został zalany wodą na wysokość 1 metra ponad wysokość rdzenia.
Główny operator (Tuohy) zdecydował się odciąć reaktor od wszystkich źródeł powietrza, czyniąc każdego z obsługi odpowiedzialnym za kontrolę tego stanu. Woda miała być ciągle włączona, a obsługa nasłuchiwać czy nie nastąpi eksplozja wodoru, gdyż ciśnienie gazów w rdzeniu stale rosło. Woda była dolewana tak długo, aż stos uległ całkowitemu wychłodzeniu.
Następstwa.
Pożar uwolnił do otoczenia materiał radioaktywny o mocy około 20 000 kiurów (700 · 1012 bekereli), w którym znajdował się radioaktywny izotop jodu-131, którego okres połowicznego rozpadu wynosi 8 dni. Mimo tak krótkiego okresu półtrwania jest on niezwykle szkodliwy dla ludzi, gdyż izotop ten jest wychwytywany bezpośrednio z wdychanego powietrza i gromadzony w tarczycy. Większe stężenie tego izotopu może spowodować nowotwór tego narządu.
Z rejonu skażonego nikt nie został ewakuowany, jednak mleko uznano za produkt silnie skażony. Cała produkcja mleka z obszaru 500 km² była przez miesiąc niszczona (wylewana do rzek).
Opinia publiczna była podzielona. Wiele osób panikowało, jednak większość środków masowego przekazu znacznie zaniżała powagę wypadku. Niektóre media były powiązane z zakładami produkującymi pluton, inne nie zaobserwowały żadnych następstw chorobowych, co dawało względne poczucie bezpieczeństwa. Osoby mieszkające w skażonej strefie były oskarżane przez massmedia o sianie paniki.
Reaktora nie dało się uratować, jednak jego osłona biologiczna została nienaruszona i była wciąż bezpieczna po pożarze. Z reaktora usunięto około 6700 uszkodzonych w wyniku pożaru prętów paliwowych oraz 1700 elementów zawierających izotopy. Reaktor, mimo chłodzenia, wciąż pozostawał gorący w wyniku zachodzących reakcji jądrowych wewnątrz rdzenia. Stos Windscale 2, który nie ucierpiał w czasie pożaru, został uznany za zbyt niebezpieczny w użytkowaniu i wkrótce zamknięty.
Strefa Windscale pozostała zdekontaminowana i jest wciąż zamieszkana. Aktualnie w tym rejonie znajduje się kilka reaktorów jądrowych. Część strefy została potem nazwana Sellafield.
W latach 90. Międzynarodowa Agencja Energii Atomowej rozpoczęła operację dekontaminacji i oczyszczania obu stosów. Obecnie jest ona częściowo zakończona. Planuje się bezpieczne usunięcie uszkodzonego przez ogień stosu nr 1, który wciąż pozostaje radioaktywny z powodu radionuklidów i resztek napromieniowanego paliwa.
Pożar był opisywany jako najgorszy wypadek w historii zastosowania atomu aż do incydentu stopienia rdzenia w 1979 w Three Mile Island. Pozytywnym następstwem wypadku było całkowite zaniechanie produkcji reaktorów chłodzonych powietrzem.

</doc>
<doc id="631274" url="https://pl.wikipedia.org/wiki?curid=631274" title="Dziedziniec Cudów">
Dziedziniec Cudów

Dziedziniec Cudów (fr. "La Cour des Miracles") — dzielnica w średniowiecznym Paryżu znajdująca się około 1,5 km na północ od Katedry Maryi Panny pomiędzy dzisiejszymi ulicami du Cairo i Reamur (2 dystrykt), zamieszkana przez niziny społeczne, przede wszystkim złodziei i żebraków. W XVII wieku zaczęto przekształcać tę dzielnicę i pozbywać się z niej dotychczasowych mieszkańców.
Dziedziniec Cudów opisał Wiktor Hugo w książce "Katedra Marii Panny w Paryżu".

</doc>
<doc id="631275" url="https://pl.wikipedia.org/wiki?curid=631275" title="Cour des Miracles">
Cour des Miracles



</doc>
<doc id="631277" url="https://pl.wikipedia.org/wiki?curid=631277" title="Beta zakręt">
Beta zakręt

Beta zakręt (zwrot beta) – element strukturalny większości białek powodujący zmianę kierunku łańcucha polipeptydowego. Beta zakręt jest elementem drugorzędowej struktury białka. Dzięki zmianom kierunku łańcucha, cząsteczki białek są ściśle upakowane i mają globularne kształty. Zakręt beta o strukturze „spinki do włosów” powstaje na skutek tworzenia się wewnątrzcząsteczkowych wiązań wodorowych w łańcuchu polipeptydowym między atomem tlenu grupy karbonylowej C=O i atomem wodoru grupy amidowej NH dwóch reszt aminokwasowych oddalonych od siebie o ≥1 pozycji. Nazwa „zwrot beta” została przyjęta, ponieważ elementy te często łączą antyrównoległe nici beta w strukturach typu harmonijki beta.

</doc>
<doc id="631278" url="https://pl.wikipedia.org/wiki?curid=631278" title="Le Cour des Miracles">
Le Cour des Miracles



</doc>
<doc id="631279" url="https://pl.wikipedia.org/wiki?curid=631279" title="Las olchowy">
Las olchowy



</doc>
<doc id="631280" url="https://pl.wikipedia.org/wiki?curid=631280" title="National Stock Exchange of India">
National Stock Exchange of India

National Stock Exchange of India (w skrócie NSE) – jedna z największych giełd papierów wartościowych w Indiach. Jej siedziba znajduje się w Mumbaju. Obok Bombay Stock Exchange jedna z dwóch giełd ogólnokrajowych w Indiach.
Jako giełda papierów wartościowych działa od kwietnia 1993.
Obecnie (wrzesień 2006) na NSE notowane są akcje około 1000 spółek. Najważniejszymi indeksami akcji notowanych na NSE są S&amp;P CNX Nifty i CNX Nifty Junior.
Giełda należy do stowarzyszenia AOSEF (Asian and Oceanian Stock Exchanges Federation).

</doc>
<doc id="631281" url="https://pl.wikipedia.org/wiki?curid=631281" title="Marek Szyndrowski">
Marek Szyndrowski

Marek Szyndrowski (ur. 30 października 1980 w Świętochłowicach) – polski piłkarz grający na pozycji obrońcy. Od 2018 piłkarz Warty Kamieńskie Młyny.
Kariera.
Marek Szyndrowski piłkarską karierę rozpoczynał w Ruchu Chorzów. W sezonie 1995/1996 został włączony do pierwszego składu chorzowskiej drużyny. Zadebiutował w niej jednak dopiero 23 września 2000 roku w wygranym spotkaniu z Dyskobolią (3:1). Pierwszy mecz w polskiej Ekstraklasie rozegrał ponad miesiąc później – 28 października z Legią. W Ruchu wystąpił łącznie w 58 pojedynkach.
Przed sezonem 2004/2005 przeniósł się do Korony Kielce, gdzie od razu stał się podstawowym zawodnikiem. Po awansie kieleckiego zespołu do Ekstraklasy, Szyndrowski pojawiał się coraz rzadziej na boisku. Spowodowało to, iż w 2007 roku przeszedł na zasadzie wypożyczenia do występującej wówczas w drugiej lidze Arki Gdynia. Po sezonie 2007/2008 powrócił do zespołu Korony i ponownie wywalczył sobie miejsce w pierwszej jedenastce. Łącznie w barwach kieleckiego klubu rozegrał 79 meczów.
W czerwcu 2009 roku Szyndrowski podpisał dwuletni kontrakt z GKS-em Bełchatów. W jego barwach zadebiutował 15 sierpnia w przegranym pojedynku z Wisłą Kraków. 2 listopada 2010 rozwiązał umowę z bełchatowskim zespołem. W ostatnich miesiącach Szyndrowski był odsunięty od pierwszego zespołu i trenował z zespołem Młodej Ekstraklasy. 4 listopada 2010 roku podpisał umowę ze swoim pierwszym w profesjonalnej karierze klubem – Ruchem Chorzów. W sezonie 2011/2012 z "Niebieskimi" zdobył wicemistrzostwo Polski i grał w finale Pucharu Polski.

</doc>
<doc id="631282" url="https://pl.wikipedia.org/wiki?curid=631282" title="Józef Friedman">
Józef Friedman

Józef Friedman (ur. ?, zm. 1913) – rabin, cadyk, uczeń cadyków sadogórskich. 
Syn rabbiego Cwi Hirsza z Rymanowa, wnuk Judy Lejba.
Zmarł w Rymanowie, gdzie 2 maja 1913 został pochowany na miejscowym cmentarzu żydowskim.

</doc>
<doc id="631283" url="https://pl.wikipedia.org/wiki?curid=631283" title="Cwi Hirsz z Rymanowa">
Cwi Hirsz z Rymanowa

Cwi Hirsz z Rymanowa ( "Cwi Hirsz Rimanower"), zwany też Hirsz Meszaret (hebr., dosł. „Hirsz Sługa”; ur. 1778 w Dąbrowie, zm. 1847 w Rymanowie) – rabin, od 1827 cadyk rymanowski.
W młodości pracował jako krawiec. Był później uczniem Mendla z Rzeszowa, a następnie Naftalego Cwi z Ropczyc, na którego dworze przebywał dwanaście lat i którego następcą został w 1827 roku. Słynął jako cudotwórca.
Pochowany jest na cmentarzu żydowskim w Rymanowie.
Autor traktatu "Beewot ha-Majimm".

</doc>
<doc id="631289" url="https://pl.wikipedia.org/wiki?curid=631289" title="Zadni Ornak">
Zadni Ornak

Zadni Ornak (1867 m) – najwyższy z kilku szczytów grzbietu górskiego Ornak w Tatrach Zachodnich, oddzielającego górną część Doliny Kościeliskiej (Dolinę Pyszniańską) od górnej części Doliny Chochołowskiej (Doliny Starorobociańskiej).
Długi grzbiet Ornaku ma cztery szczyty niewiele wznoszące się ponad główną grań. Są to, licząc od strony Iwaniackiej Przełęczy: Suchy Wierch Ornaczański (1832 m), Ornak (1854 m), Zadni Ornak i Kotłowa Czuba (1840 m). Pomiędzy Ornakiem i Zadnim Ornakiem znajduje się Ornaczańska Przełęcz (1795 m), od Kotłowej Czuby Zadni Ornak jest oddzielony Kotłowym Siodłem.
Odcinek grani na południe od Zadniego Ornaku jest pocięty na odcinku ok. 100 m rowami grzbietowymi. We wschodnim kierunku szczyt tworzy przedłużenie – mającą długość ok. 300 m grupę skał, tzw. Siwe Skały. Tworzą one drugi, nieco niższy wierzchołek Zadniego Ornaku. W kierunku północno-wschodnim od Siwych Skał do Doliny Pyszniańskiej opada grzbiet Jaworzynka tworzący orograficznie prawe obramowanie dla Ornaczańskiego Żlebu. Zachodnie stoki opadają niezbyt stromo do górnej części Doliny Starorobociańskiej.
Wierzchołek Zadniego Ornaku jest skalisty, niżej stoki porośnięte są murawą z sitem skuciną o czerwieniejących pędach. Obszar wierzchołkowy i obszar Siwych Skał to rumowisko skalne porośnięte jasnozielonymi i siwymi porostami. Jest to najbardziej skalisty obszar całego grzbietu Ornaku, który w większości jest trawiasty, tylko miejscami porośnięty kępkami kosodrzewiny. Dawniej były to tereny pasterskie Hali Ornak. Bogata gatunkowo flora. M.in. na grani rośnie tutaj turzyca tęga – bardzo rzadka roślina, w Polsce występująca tylko na kilku stanowiskach w Tatrach i Sudetach.

</doc>
<doc id="631292" url="https://pl.wikipedia.org/wiki?curid=631292" title="Tomasz Brzyski">
Tomasz Brzyski

Tomasz Brzyski (ur. 10 stycznia 1982 w Lublinie) – polski piłkarz występujący na pozycji obrońcy, reprezentant Polski.
Kariera klubowa.
Tomasz Brzyski karierę piłkarską rozpoczynał w Lubliniance, w której barwach zadebiutował w III lidze. W przerwie zimowej sezonu 2002/2003 trafił do Orląt Radzyń Podlaski, w których przez następne półtora roku zdobył siedem goli. Latem 2004 został wypożyczony do pierwszoligowego Górnika Łęczna. Na najwyższym szczeblu rozgrywkowym zadebiutował 21 sierpnia w przegranym 0:1 meczu z Polonią Warszawa. W rundzie jesiennej zaliczył jeszcze jeden pojedynek w I lidze – zagrał w spotkaniu przeciwko Legii Warszawa, w którym na boisku pojawił się w 77. minucie, zmieniając Ireneusza Kościelniaka.
Po zakończeniu rundy jesiennej sezonu 2004/2005 wygasło wypożyczenie Brzyskiego do Górnika Łęczna. W styczniu 2005 podpisał on umowę z beniaminkiem II ligi, Radomiakiem Radom. W nowym klubie zadebiutował 20 marca w wygranym 1:0 spotkaniu z Górnikiem Polkowice, grając w nim do 89. minuty. Szybko wywalczył sobie miejsce w pierwszej jedenastce, również w sezonie 2005/2006, w którym radomski klub spadł do III ligi, był podstawowym zawodnikiem Radomiaka – rozegrał łącznie 38 meczów, w których strzelił dwie bramki.
W lipcu 2006 Brzyski podpisał czteroletni kontrakt z Koroną Kielce, który miał obowiązywać od 1 stycznia 2007. Działacze kieleckiego klubu doszli do porozumienia z władzami Radomiaka i piłkarz już przed sezonem 2006/2007 zasilił Koronę. W jej barwach zadebiutował 6 sierpnia w zremisowanym 0:0 spotkaniu z Wisłą Płock, w całych rozgrywkach rozegrał łącznie 25 meczów. Nie był jednak podstawowym zawodnikiem kielczan – regularnie występował jedynie w Pucharze Ekstraklasy. W Pucharze Polski zaliczył trzy spotkania, a kielecki klub dotarł w nim do finału, w którym uległ 0:2 Dyskobolii Grodzisk Wlkp..
W rundzie jesiennej sezonu 2007/2008 Brzyski wystąpił w trzech meczach Korony. W styczniu 2008 podpisał trzyletnią umowę z Ruchem Chorzów. W barwach nowego klubu szybko wywalczył sobie miejsce w podstawowym składzie i przez dwa lata rozegrał w nim 59 meczów ligowych. Zdobył także swoją pierwszą bramkę w najwyższej klasie rozgrywkowej – dokonał tego 19 października 2008, przyczyniając się do zwycięstwa nad Lechem Poznań. 18 stycznia 2010 Polonia Warszawa wykupiła Brzyskiego za kwotę odstępnego zawartą w kontrakcie. Piłkarz, który podpisał ze stołecznym klubem trzyletni kontrakt, w rundzie wiosennej sezonu 2009/2010 należał do jego najlepszych zawodników. 14 stycznia 2013 rozwiązał za porozumieniem stron umowę z Polonią i jeszcze tego samego dnia został zawodnikiem Legii Warszawa. W sierpniu 2016 jego umowa z Legią została rozwiązana, a pod koniec tego miesiąca zawodnik związał się kontraktem z Cracovią, ważnym do końca sezonu 2016/2017. 4 lipca 2017 podpisał roczny kontrakt z Sandecją Nowy Sącz. 29 czerwca 2018 podpisał kontrakt z Motorem Lublin.
W lutym 2020 został zawodnikiem Lublinianki, a następnie Chełmianki Chełm. W lipcu 2021 powrócił do Lublinianki.
Statystyki klubowe.
"Aktualne na 19 listopada 2022:"
Kariera reprezentacyjna.
W grudniu 2009 Brzyski, będąc graczem Ruchu Chorzów, został powołany przez selekcjonera Franciszka Smudę do reprezentacji Polski na Puchar Króla Tajlandii 2010. W jego ramach wziął udział w dwóch meczach. 17 stycznia 2010 zagrał w przegranym 1:3 spotkaniu z Danią, w którym pojawił się na boisku na początku drugiej połowy za Piotra Brożka. Trzy dni później wystąpił w wygranym 3:1 pojedynku z gospodarzami imprezy – wszedł na murawę w 89. minucie, zastępując Macieja Rybusa.
5 listopada 2013 został powołany przez trenera reprezentacji Polski Adama Nawałkę na dwa mecze towarzyskie ze Słowacją i Irlandią.18 stycznia 2014 Norwegom strzelił swoją pierwszą bramkę w reprezentacji Polski na 1:0, ostatecznie Polska wygrała 3:0.

</doc>
<doc id="631302" url="https://pl.wikipedia.org/wiki?curid=631302" title="Jezioro Karczemne">
Jezioro Karczemne

Karczemne Jezioro (kaszb. "Karczemné Jezoro") – jezioro rynnowe położone na Pojezierzu Kaszubskim (powiat kartuski, województwo pomorskie) o powierzchni 40 ha.
Jezioro znajduje się na południowym obszarze Kartuz, obecnie jest bardzo zanieczyszczone i utraciło swoje walory turystyczne. Wraz z jeziorami Klasztornym Dużym i Klasztornym Małym tworzy jeden akwen zwany jeziorami Kartuskimi. Znajduje się na turystycznym szlaku Kartuskim. Wzdłuż wschodniego brzegu jeziora rozciąga się współczesna zabudowa miejska Kartuz.
Przed 1920 jezioro nosiło nazwę niemiecką "Krug-See"

</doc>
<doc id="631306" url="https://pl.wikipedia.org/wiki?curid=631306" title="Antonio Negri">
Antonio Negri

Antonio Negri (ur. 1 sierpnia 1933 w Padwie) – włoski etyk i marksistowski filozof polityczny i pisarz.
Życiorys.
Został profesorem filozofii politycznej na uniwersytecie w rodzinnym mieście Padwie. W 1969 założył radykalnie lewicową organizację "Potere Operaio" (Robotnicza Siła) i był jednym z czołowych członków grupy marksistowskich autonomistów. We wczesnych latach 80. XX wieku został oskarżony o zaplanowanie w maju 1978 zabójstwa Aldo Moro, przywódcy Chrześcijańskiej Demokracji. Został jednak oczyszczony z wszelkich zarzutów, także powiązań z Czerwonymi Brygadami, których członkowie porwali Moro. Potem jednakże został skazany na długoletnie więzienie pod kontrowersyjnym zarzutem „antypaństwowych powiązań i działań”.
Negri udał się na emigrację do Francji, gdzie zajął się pracą naukową na Uniwersytecie w Vincennes i "Collège international de philosophie", gdzie wykładał razem z Jacques'em Derridą, Michelem Foucaultem i Gilles’em Deleuze. W 1997 dobrowolnie powrócił do Włoch i odbył resztę wyroku. Obecnie dzieli swój czas pomiędzy Rzym, Wenecję i Paryż.
Negri jest autorem licznych książek z teorii i filozofii polityki. Najbardziej znany jako współautor (wraz z Michaelem Hardtem) książki pt. "Imperium", nazywanej "Manifestem Komunistycznym XXI wieku" i jako twórca pozycji poświęconej Spinozie.
"Imperium" jest filozoficzną rozprawą, a także propozycją kompletnej interpretacji świata w XXI wieku. Zdaniem autorów nadszedł czas Imperium – nowego, ekspansywnego ładu o strukturze sieci. W nowym imperium nie ma centrum władzy ani terytorialnych granic. Jego istnienie przejawia się w globalnych procesach ekonomicznych, kulturowych i politycznych. Autorzy książki piszą w niej o społeczeństwie kontroli, procesie emancypacji Trzeciego Świata i metamorfozie imperializmu w czasach postkolonialnych i postsowieckich.

</doc>
<doc id="631308" url="https://pl.wikipedia.org/wiki?curid=631308" title="Jezioro Klasztorne Duże">
Jezioro Klasztorne Duże

Jezioro Klasztorne Duże (Grzybno) () – jezioro rynnowe położone na Pojezierzu Kaszubskim (powiat kartuski, województwo pomorskie) o powierzchni 57,5 ha.
Jezioro znajduje się na północnym obszarze Kartuz. Wraz z jeziorami Karczemnym i Klasztornym Małym tworzy jeden akwen zwany jeziorami Kartuskimi. Jezioro o najniższej klasie czystości. Dawniej III klasy, badania przeprowadzone w 1996, spośród kartuskich jezior. Wzdłuż południowego i zachodniego brzegu jeziora przebiega szosa do Mirachowa, zaś północnym brzegiem zawieszona obecnie linia kolejowa Somonino-Kartuzy-Lębork.
Przed 1920 jezioro nosiło nazwę niemiecką "Großer Kloster-See"

</doc>
<doc id="631310" url="https://pl.wikipedia.org/wiki?curid=631310" title="Cykl literacki">
Cykl literacki

Cykl literacki – zespół utworów, z których każdy może stanowić samodzielną całość łączącą się w pewien sposób w nadrzędną kompozycję z treścią pozostałych utworów. Z reguły pochodzi od tego samego autora. Za najstarsze cykle literackie Europy uważane są opowieści starożytnej Grecji, takie jak mit trojański czy tebański bądź trylogia Ajschylosa "Oresteja".
Utwory wchodzące w skład większej całości mogą być połączone w postaci luźnej lub ścisłej kompozycji, na różnych płaszczyznach:
Nie wszystkie cykle literackie muszą mieć jednego autora, przykładem może być seria przygód Jasona Bourne’a – tytułowego bohatera powieści Roberta Ludluma ("Tożsamość Bourne’a", "Krucjata Bourne’a" i "Ultimatum Bourne’a"), którego ostatnia część ("Dziedzictwo Bourne’a"), napisana została po śmierci autora przez jego przyjaciela Erica van Lustbadera. Podobnie jest w przypadku dwóch powieści Jamesa Curwooda "Łowcy wilków" i "Łowcy złota": kontynuacją "Łowców złota" jest powieść "Łowcy przygód" napisana przez polską tłumaczkę Curwooda, Halinę Borowikową, używającą pseudonimu Jerzy Marlicz.
Znamienny przykład stanowi popularny cykl nowel romantycznych, znanych w kulturze masowej pod nazwą potoczną „Harlequin”, który miał wielu autorów, a nazwę swą zawdzięcza jedynie wydawcy Harlequin Enterprises Ltd.

</doc>
<doc id="631311" url="https://pl.wikipedia.org/wiki?curid=631311" title="Jezioro Klasztorne Małe">
Jezioro Klasztorne Małe

Jezioro Klasztorne Małe (kaszb. "Jezoro Klôsztorné Môłé") – jezioro rynnowe położone na Pojezierzu Kaszubskim (powiat kartuski, województwo pomorskie) o powierzchni 13,7 ha.
Jezioro znajduje się w Kartuzach i jest jeziorem miejskim. Na skutek zanieczyszczeń utraciło w znacznej mierze swoje walory turystyczne, wraz z jeziorami Karczemnym i Klasztornym Dużym tworzy jeden akwen zwany jeziorami Kartuskimi.
Przed 1920 jezioro nosiło nazwę niemiecką "Kleiner Kloster-See".

</doc>
<doc id="631312" url="https://pl.wikipedia.org/wiki?curid=631312" title="Równania Lagrange'a">
Równania Lagrange'a



</doc>
<doc id="631314" url="https://pl.wikipedia.org/wiki?curid=631314" title="Húrin Strażnik Kluczy">
Húrin Strażnik Kluczy



</doc>
<doc id="631316" url="https://pl.wikipedia.org/wiki?curid=631316" title="Andrzej Bianga">
Andrzej Bianga

Andrzej Bianga (ur. 23 marca 1959 w Gdyni) – polski piłkarz i trener. W 2008 i w latach 2015–2017 trener reprezentacji Polski w futsalu.

</doc>
<doc id="631317" url="https://pl.wikipedia.org/wiki?curid=631317" title="Jonczo Arsow">
Jonczo Arsow

Jonczo Arsow (ur. 1929 w Sofii, zm. 9 listopada 2011 tamże), bułgarski piłkarz i trener piłkarski.
Karierę piłkarską zaczynał w Septemwri Sofia, ale najdłużej - od 1956 do 1962 roku - grał w Lewskim Sofia. Druga połowa lat 50. i początek lat 60. to czas dominacji w lidze bułgarskiej CSKA Sofia. W ciągu sześciu lat występów w Lewskim, Arsow wywalczył jedynie dwa Puchary Armii Sowieckiej (1957 i 1959). W jego barwach rozegrał łącznie 148 meczów, w których strzelił 4 bramki.
Wkrótce po zakończeniu kariery piłkarskiej, rozpoczął naukę w Szkole Trenerów w Jugosławii, którą ukończył w 1966 roku. Od 1963 do 1972 roku pracował w Lewskim Sofia jako asystent. Po odejściu Rudolfa Vytlačila w połowie sezonu 1970-1971 przejął obowiązki pierwszego szkoleniowca. Prowadził Lewskiego do 1973 roku. W tym czasie zdobył dwa wicemistrzostwa Bułgarii (1971 i 1972) oraz Puchar Armii Sowieckiej (1971).
W latach 1973-1979 był pracownikiem Bułgarskiego Związku Piłki Nożnej. Czterokrotnie przejmował obowiązki tymczasowego selekcjonera reprezentacji Bułgarii - w 1973 (6 meczów), 1974 (3), 1976 (5, wspólnie z Christo Mładenowem) i 1977 (8, również z Mładenowem).
Później pracował jeszcze w Lokomotiwie Sofia. W latach 80. prowadził kluby cypryjskie.
Od grudnia 2008 roku jest asystentem pierwszego trenera w Czernomorcu 919 Burgas. Wraz z Fredim Bobiciem (menedżer) i Złatko Jankowem (dyrektor techniczny) został ściągnięty do pracy w tym klubie przez nowego szkoleniowca Krasimira Bałykowa.

</doc>
<doc id="631320" url="https://pl.wikipedia.org/wiki?curid=631320" title="Visa Röster">
Visa Röster

Visa Röster - grupa szwedzkich wokalistów, wykonująca a cappella utwory jazzowe i tradycyjne pieśni szwedzkie, najbardziej znana z interpretacji muzyki z gier komputerowych z komputera Commodore 64.

</doc>
<doc id="631321" url="https://pl.wikipedia.org/wiki?curid=631321" title="Suchy Wierch Ornaczański">
Suchy Wierch Ornaczański

Suchy Wierch Ornaczański (1832 m) – jeden ze szczytów grzbietu górskiego Ornak w Tatrach Zachodnich, oddzielającego górną część Doliny Kościeliskiej (Dolinę Pyszniańską) od górnej części Doliny Chochołowskiej (Doliny Starorobociańskiej). Znajduje się w północnej grani Siwego Zwornika.
Długi grzbiet Ornaku ma cztery szczyty niewiele wznoszące się ponad główną grań. Są to, licząc od strony Iwaniackiej Przełęczy: Suchy Wierch Ornaczański, Ornak (1854 m), Zadni Ornak (1867 m) i Kotłowa Czuba (1840 m). Pomiędzy Suchym Wierchem Ornaczańskim a Ornakiem znajduje się płytko wcięta Wyżnia Ornaczańska Przełęcz (1825 m). W kierunku południowym stoki Suchego Wierchu opadają do głębokiej Iwaniackiej Przełęczy (1459 m) i dwóch opadających spod niej w przeciwne strony dolinek: Iwaniackiej i Iwanowskiej. Z zachodnich zboczy Suchego Wierchu opadają do Doliny Starorobociańskiej trzy żleby: Piekło, Banisty Żleb i Pośredni Żleb, z północnych i północno-wschodnich do Dolinki Iwanowskiej również trzy żleby: Piszczałki i Żleb pod Banie.
Suchy Wierch Ornaczański, najniższy z czterech wierzchołków Ornaku i najbardziej wysunięty na północ jest stosunkowo łagodny i całkowicie porośnięty niską murawą i kępami kosodrzewiny. Doskonałe widoki na bliski stąd Kominiarski Wierch. Rudziejące w połowie lata pędy situ skuciny zabarwiają zbocza na czerwono. Oprócz situ murawę tworzy boimka dwurzędowa i bliźniczka psia trawka. W murawie licznie występuje dzwonek alpejski, widłak wroniec, sasanka alpejska i forma żyworodna wiechliny alpejskiej. Dawniej były to tereny pasterskie Hali Ornak.

</doc>
<doc id="631322" url="https://pl.wikipedia.org/wiki?curid=631322" title="Było sobie życie">
Było sobie życie

Było sobie życie () – francuski serial animowany z cyklu „Było sobie…” emitowany w 1987 na antenie France 3, stworzony przez Alberta Barillé’a.
Piosenkę w oryginalnej wersji śpiewała Sandra Kim, zwyciężczyni Konkursu Piosenki Eurowizji w 1986.
W Polsce serial miał premierę na antenie TVP1 3 grudnia 1987.
Wersja polska (Wydanie VCD).
Wersja polska: Master Film na zlecenie wydawcy Hippocampus Sp. z o.o.
Reżyseria:
Dialogi:
Dźwięk: Jerzy Rogowiec
Montaż: Krzysztof Podolski
Kierownictwo produkcji: Agnieszka Kołodziejczyk
Tekst piosenki: Andrzej Brzeski
Opracowanie muzyczne: Piotr Gogol
Wystąpili:
i inni
Śpiewały: Małgorzata Szymańska, Katarzyna Łaska, Anna Apostolakis-Gluzińska i Magdalena Tul
Lektor: Jacek Kopczyński
Wersja lektorska.
Wersja polska: Master Film na zlecenie Telewizji Puls
Tekst: Ksymena Rzemek
Czytał: Maciej Gudowski

</doc>
<doc id="631324" url="https://pl.wikipedia.org/wiki?curid=631324" title="Manuela Jabłońska">
Manuela Jabłońska

Manuela Jabłońska z domu Michalak (ur. 28 kwietnia 1974 w Poznaniu) – uczestniczka reality show "Big Brother", prezenterka programu telewizyjnego "Maraton uśmiechu".
Życiorys.
W 2001 uczestniczyła w pierwszej polskiej edycji reality show "Big Brother", w którym zajęła drugie miejsce.
Po zakończeniu programu razem z pozostałymi uczestnikami "Big Brothera" wystąpiła w dwóch filmach Jerzego Gruzy: "Gulczas, a jak myślisz..." (2001) oraz "Yyyreek!!! Kosmiczna nominacja" (2002). W telewizji TVN przez 3 lata, najpierw z Andrzejem Grabarczykiem, a następnie z Aleksandrą Wolf, współprowadziła program "Maraton uśmiechu".
W 2001 została członkiem Unii Wolności. Zajmowała się handlem paramedykamentami.
Pojawiała się gościnnie w serialu "Wawa Non Stop" (2013).
Życie prywatne.
26 grudnia 2002 wyszła za mąż za Tomasza Jabłońskiego.

</doc>
<doc id="631327" url="https://pl.wikipedia.org/wiki?curid=631327" title="Józef Marian Piasecki">
Józef Marian Piasecki

Józef Marian Piasecki (ur. 17 marca 1894 w Stanisławowie, zm. 5 sierpnia 1944 w Warszawie) – polski doktor medycyny, w latach 1936–1944 (do śmierci) dyrektor Szpitala Wolskiego przy ul. Płockiej 26 w Warszawie.
Życiorys.
Urodził się w Stanisławowie, w ówczesnym powiecie nowomińskim guberni warszawskiej, w rodzinie Tomasza i Anny z Piątkowskich. Był bratem Juliana Mariana i Mariana Brunona (1904–1980), profesora fotogrametrii Politechniki Warszawskiej.
Ukończył w 1912 gimnazjum Wojciecha Górskiego w Warszawie. Przed I wojną światową był członkiem Związku Strzeleckiego. W latach 1918–1921 ochotniczo służył w Wojsku Polskim (podporucznik lekarz rezerwy). W latach 1922–1924 był asystentem w Zakładzie Anatomii Topograficznej i Chirurgii Operacyjnej Uniwersytetu Warszawskiego, na którym w 1923 ukończył studia lekarskie. W latach 1924–1931 był asystentem prof. Zygmunta Radlińskiego. Od 1928 do 1929 prowadził ambulatorium chirurgiczne w Szpitalu Św. Ducha, od 1931 do 1933 pracował w szpitalu Sióstr Elżbietanek w Warszawie. Później, od 1933 do 1936 chirurg w Klinice Pediatrycznej UW. Od 1936 dyrektor Szpitala Wolskiego przy ul. Płockiej 26. Był członkiem Warszawskiego Towarzystwa Lekarskiego, Towarzystwa Chirurgów Polskich, Towarzystwa Ortopedycznego i Traumatologicznego.
Zamordowany przez hitlerowców, wraz z prof. Januszem Zeylandem i kapelanem ks. Kazimierzem Ciecierskim, we własnym gabinecie 5 sierpnia 1944, podczas rzezi Woli. Pochowany na cmentarzu Powązkowskim (kwatera 24-3-4,5).
Uchwałą Prezydium Krajowej Rady Narodowej z 31 lipca 1946 na wniosek Rady Zakładowej Szpitala Wolskiego w Warszawie został odznaczony pośmiertnie Srebrnym Medalem „Zasłużonym na Polu Chwały”, w grupie uhonorowanych "pracowników Szpitala Wolskiego, rozstrzelanych na terenie szpitala przez hitlerowców w dniu 5 sierpnia 1944".

</doc>
<doc id="631329" url="https://pl.wikipedia.org/wiki?curid=631329" title="Podział administracyjny Chorwacji">
Podział administracyjny Chorwacji

Podział administracyjny Chorwacji – Chorwacja podzielona jest na 20 żupanii (chorw.: županija, wł.: regione) i jedno miasto wydzielone – Zagrzeb.
Dane statyczne chorwackich żupanii oraz miasta Zagrzeb według danych z roku 2011.

</doc>
<doc id="631330" url="https://pl.wikipedia.org/wiki?curid=631330" title="Jeziora kartuskie">
Jeziora kartuskie

Jeziora kartuskie – zespół jezior rynnowych Pojezierza Kaszubskiego leżący na obszarze powiatu kartuskiego województwa pomorskiego, o łącznej powierzchni 119,9 ha. Prowadzi tędy również turystyczny Szlak Kaszubski.
Jeziora znajdują się na północnym i południowym obszarze miejskim Kartuz, obecnie na skutek zanieczyszczeń utraciły w znacznej mierze swoje walory turystyczne. Jeziora Kartuskie to: Karczemne, Klasztorne Małe, Klasztorne Duże i Mielenko.

</doc>
