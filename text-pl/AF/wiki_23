<doc id="633416" url="https://pl.wikipedia.org/wiki?curid=633416" title="Teopista">
Teopista

Teopista – imię żeńskie pochodzenia greckiego, oznaczające "wierząca w Boga". Jego patronką jest św. Teopista, wspominana razem ze śwśw. Eustachym, Agapiuszem i Teopistem.
Teopista imieniny obchodzi 20 września.
Męski odpowiednik: Teopist

</doc>
<doc id="633417" url="https://pl.wikipedia.org/wiki?curid=633417" title="Sekatywa">
Sekatywa



</doc>
<doc id="633418" url="https://pl.wikipedia.org/wiki?curid=633418" title="Rejon bogradzki">
Rejon bogradzki

Rejon bogradzki (ros. Боградский район) - jeden z 8 rejonów w Chakasji. Stolicą rejonu jest Bograd.
100% populacji to ludność wiejska, ponieważ w regionie nie ma żadnego miasta.
Część rejonu zajmuje Rezerwat Chakaski.

</doc>
<doc id="633419" url="https://pl.wikipedia.org/wiki?curid=633419" title="Rejon ordżonikidzewski">
Rejon ordżonikidzewski

Rejon ordżonikidzewski (ros. "Орджоникидзевский район") - jeden z 8 rejonów w Chakasji. Stolicą rejonu jest Kopjewo.
4 839 osób to ludność miejska a 10 594 osoby to ludność wiejska.
Część rejonu zajmuje Rezerwat Chakaski.

</doc>
<doc id="633421" url="https://pl.wikipedia.org/wiki?curid=633421" title="Rejon tasztypski">
Rejon tasztypski

Rejon tasztypski (ros. Таштыпский район) - jeden z 8 rejonów w Chakasji. Stolicą rejonu jest Tasztyp.
100% populacji to ludność wiejska, ponieważ w regionie nie ma żadnego miasta.
Część rejonu zajmuje Rezerwat Chakaski.

</doc>
<doc id="633422" url="https://pl.wikipedia.org/wiki?curid=633422" title="Kobyłka syberyjska">
Kobyłka syberyjska

Kobyłka syberyjska ("Gomphocerus sibiricus") – owad z rzędu prostoskrzydłych. Osiąga długość ponad 20 mm. Owad barwy ciemnozielonej. Samce posiadają silnie rozszerzone przednie golenie. Kobyłka syberyjska występuje masowo w Azji i tam powoduje często poważne szkody w uprawach. W Polsce gatunek rzadko spotykany.

</doc>
<doc id="633423" url="https://pl.wikipedia.org/wiki?curid=633423" title="Gomphocerus sibiricus">
Gomphocerus sibiricus



</doc>
<doc id="633425" url="https://pl.wikipedia.org/wiki?curid=633425" title="Rejon ust-abakański">
Rejon ust-abakański

Rejon ust-abakański (ros. "Усть-Абаканский район") - jeden z ośmiu rejonów w Chakasji. Stolicą rejonu jest Ust-Abakan.
14 999 osób to ludność miejska, a 24 219 osób to ludność wiejska.
Część rejonu zajmuje Rezerwat Chakaski.

</doc>
<doc id="633427" url="https://pl.wikipedia.org/wiki?curid=633427" title="Joanna Dworakowska">
Joanna Dworakowska

Joanna Dworakowska (ur. 21 października 1978 w Warszawie) – polska szachistka, arcymistrzyni od 1997, posiadaczka męskiego tytułu mistrza międzynarodowego od 2001 roku.
Życiorys.
Kariera szachowa.
Pierwszy poważny sukces odniosła w 1993 r., zwyciężając w mistrzostwach Polski juniorek do lat 20. W tym samym roku po raz pierwszy wystąpiła w finale mistrzostw Polski seniorek w Lublinie. W kolejnych latach wielokrotnie startowała w finałowych turniejach o mistrzostwo kraju, zdobywając 7 medali: trzykrotnie złote (1997, 1998, 2001), trzykrotnie srebrne (1995, 2000, 2003) oraz brązowy (2006). Jest również wielokrotną medalistką mistrzostw Polski w błyskawicznych (w tym trzykrotnie złotą: 1997, 2002, 2007) oraz pięciokrotną złotą medalistką drużynowych mistrzostw Polski (2000, 2001, 2007, 2008, 2011).
W 1996 r. zwyciężyła w turnieju rozegranym w Krynicy. Duży sukces odniosła w mistrzostwach świata kobiet w roku 2001 w Moskwie, awansując do III rundy (w II rundzie zwyciężyła byłą wicemistrzynię świata, Nanę Ioseliani). Rok później podzieliła IX - XII miejsce w Pucharze Świata rozegranym w Hyderabadzie.
Wielokrotnie reprezentowała Polskę na mistrzostwach świata oraz Europy. Jest wicemistrzynią świata juniorek do lat 20 (Żagań 1997), dwukrotną brązową medalistką mistrzostw Europy w szachach szybkich (2000 i 2006) oraz srebrną medalistką akademickich mistrzostw świata (Stambuł 2004). 
Oprócz tego, wielokrotnie reprezentowała Polskę w rozgrywkach drużynowych, m.in.:
Najwyższy ranking w karierze osiągnęła 1 kwietnia 2002 r., z wynikiem 2445 punktów zajmowała wówczas 24. miejsce na światowej liście FIDE, jednocześnie zajmując pierwsze wśród polskich szachistek.

</doc>
<doc id="633428" url="https://pl.wikipedia.org/wiki?curid=633428" title="Nova Prospekt">
Nova Prospekt



</doc>
<doc id="633430" url="https://pl.wikipedia.org/wiki?curid=633430" title="Jan Pałyga">
Jan Pałyga

Jan Piotr Pałyga (ur. 9 stycznia 1930 w Gdeszynie , zm. 13 grudnia 2021) – polski ksiądz pallotyn, pisarz, dziennikarz, duszpasterz, rekolekcjonista i egzorcysta.
Święcenia kapłańskie przyjął 11 czerwca 1959 w Ołtarzewie z rąk bp. Zygmunta Choromańskiego. W 1964, uzyskał tytuł magistra historii na KUL-u. W latach 1972-1981 pełnił urząd wiceprowincjała Prowincji Chrystusa Króla księży pallotynów w Polsce. Zainteresowany losem Polaków na Wschodzie został w 1990 r. wybrany przez przełożonych członkiem pallotyńskiej Komisji ds. Katolików na terenach byłego ZSRR. W latach 90. ubiegłego stulecia wspierał rozwój Stowarzyszenia Apostolstwa Katolickiego (księży pallotynów) na Ukrainie, organizując pomoc materialną i duchową dla jej mieszkańców. W latach 1982–1997 był redaktorem naczelnym „Królowej Apostołów”. Obok „Królowej Apostołów”, ks. Jan Pałyga przyczynił się do wznowienia wydawania miesięcznika dla dzieci pt. „Mały Apostoł” oraz dla młodzieży pt. „Być sobą”. 
Działalność wydawniczą ks. J. Pałyga łączył z kulturalno-oświatową. Jest autorem ponad 60 pozycji książkowych, w tym słynnej serii popularyzującej pracę misjonarzy w Afryce i Ameryce Pd. oraz duszpasterzy na Kresach Wschodnich. Autorstwa ks. J. Pałygi jest również szereg książek skierowanych do młodzieży, w których na zasadzie pytań i odpowiedzi autor dotyka najbardziej palących problemów życia religijnego i społecznego w Polsce końca XX w.
Oddzielną kartą w życiorysie ks. J. Pałygi stała się troska o ludzi z szeroko rozumianego „marginesu”. W czasach, gdy był jeszcze duszpasterzem w Gdańsku nawiązał kontakty ze środowiskiem twórców kultury oraz z „niewierzącymi”, dla których następnie organizował spotkania dyskusyjne. W latach 80. objął w Warszawie opieką małżeństwa niesakramentalne, co zainicjowało powstanie „Centrum Pomocy Duchowej” przy ul. Skaryszewskiej 12, w którym szukają pomocy małżeństwa i rodziny w kryzysie („Stowarzyszenie Trudnych Małżeństw – SYCHAR”,) osoby uzależnione, osoby opuszczone lub odtrącone przez bliskich, skazane na życie w samotności (tzw. „piąty świat”). Działalność Centrum Pomocy Duchowej wykracza dziś daleko poza granice Warszawy. Warsztaty i spotkania organizowane są na terenie całej Polski oraz poza granicami. 
W 2009 "za wybitne zasługi w działalności na rzecz osób potrzebujących pomocy" został odznaczony Krzyżem Kawalerskim Orderu Odrodzenia Polski. Pochowany w kwaterze pallotyńskiej na cmentarzu Bródnowskim (kwatera 71A-1).
Publikacje.
Liczne artykuły m.in. w: „Królowej Apostołów”, „Naszej Rodzinie”, „Communio”, „Tygodniku Powszechnym”, „Naszym Prądzie”.
Jan Pałyga publikował także pod pseudonimami: ks. Piotr, ks. Jerzy Bohun i Piotr Wiejski.
Zmarł 13 grudnia 2021. 

</doc>
<doc id="633432" url="https://pl.wikipedia.org/wiki?curid=633432" title="Zabić drozda (film)">
Zabić drozda (film)

Zabić drozda (tytuł oryg. "To Kill a Mockingbird") – amerykański dramat obyczajowy z 1962 w reżyserii Roberta Mulligana, na podstawie powieści "Zabić drozda" (1960) Harper Lee. Za główną rolę w tym filmie Gregory Peck otrzymał Oscara. Łącznie film otrzymał trzy nagrody Akademii Filmowej.
Fabuła.
Film, eksponując jeden z dwu głównych wątków powieści, opowiada o trudnych początkach walki z rasizmem na Głębokim Południu: adwokat z niewielkiego miasteczka zostaje obrońcą czarnoskórego mężczyzny, który został niesłusznie oskarżony o gwałt na białej kobiecie.
Odbiór.
Konrad Eberhardt na łamach „Filmu” dał negatywną recenzję, zauważając, że reżyser „pragnie być ostentacyjnie niemodnym” i świadomie ustawia film jako „staroświecki”. Jednocześnie według niego kłóciło się to próbą bycia społecznym kinem. Zarzucił także zbanalizowanie tematyki rasizmu wobec Afroamerykanów, z którą lepiej poradziły filmy "Czarne i białe" oraz "Zimny świat". Określił postać Toma jako bierną ofiarę, która czeka na „dobrego białego” i tego typu postać lepiej wybrzmiewała w twórczości Williama Faulknera i filmie "Dziewczyna z wyspy", oraz służy jako pionek do pokazania jaki jest szlachetny Atticus Finch.

</doc>
<doc id="633434" url="https://pl.wikipedia.org/wiki?curid=633434" title="Cytadela (Half-Life 2)">
Cytadela (Half-Life 2)



</doc>
<doc id="633438" url="https://pl.wikipedia.org/wiki?curid=633438" title="Katarzyna Leżeńska">
Katarzyna Leżeńska

Katarzyna Leżeńska (ur. 1963 w Warszawie) – polska pisarka i scenarzystka telewizyjna.

</doc>
<doc id="633448" url="https://pl.wikipedia.org/wiki?curid=633448" title="Wacker Innsbruck">
Wacker Innsbruck

Wacker Innsbruck – austriacki klub piłkarski z siedzibą w Innsbrucku.
Historia.
Klub założony został w 2002 w Innsbrucku pod nazwą "Wacker Tirol Innsbruck" jako spadkobierca nieistniejącego klubu Tirol Innsbruck. W 2007 klub zmienił nazwę na "Wacker Innsbruck" i obecnie gra w Bundeslidze austriackiej.
W klubie występował polski piłkarz, Jerzy Brzęczek.

</doc>
<doc id="633451" url="https://pl.wikipedia.org/wiki?curid=633451" title="Listy z Ziemi">
Listy z Ziemi

Listy z Ziemi (ang. "Letters from the Earth") – powieść Marka Twaina składająca się z jedenastu listów Szatana, który za skrytykowanie świata – dzieła Stwórcy – został zesłany na Ziemię, skąd pisuje do kolegów archaniołów Michała i Gabriela. Piórem Szatana Twain zakreślił własny, krytyczny komentarz do Biblii.
Powieść powstała w roku 1909, jednak ukazała się dopiero w roku 1963, wiele lat po śmierci Twaina. Pierwsze polskie wydanie opublikowano w roku 1966.
W roku 1999 Roman Kostrzewski, wokalista i autor tekstów metalowej grupy Kat, wydał dwupłytowy album „Listy z Ziemi”, będący dźwiękową wersją powieści Twaina. Kostrzewski recytuje tam kolejne listy na tle muzyki przygotowanej we współpracy z Józefem Skrzekiem.

</doc>
<doc id="633455" url="https://pl.wikipedia.org/wiki?curid=633455" title="Otto Scheff">
Otto Scheff

Otto Scheff, właśc. Otto Sochaczewsky (ur. 12 grudnia 1889 w Berlinie, zm. 26 października 1956 w Maria Enzersdorf) – austriacki pływak i piłkarz wodny, medalista olimpijski, rekordzista świata.
Podczas Olimpiady Letniej w Atenach w 1906 roku zdobył złoty medal na dystansie 400 m stylem dowolnym oraz brązowy na dystansie jednej mili tym samym stylem. Dwa lata później z Londynu (1908) przywiózł swój trzeci medal – brązowy, wywalczony na 400 m stylem dowolnym.
Na igrzyskach olimpijskich w Sztokholmie w 1912 roku brał udział w turnieju piłki wodnej, w którym Austria zajęła czwarte miejsce.
W latach 1906–1908 czterokrotnie poprawiał rekord świata na 1000 m stylem dowolnym. Rekord ten poprawił dopiero w 1912 roku George Hodgson. 
Po zakończeniu kariery sportowej poświęcił się polityce. W latach 1945–1953 zasiadał w austriackim parlamencie z ramienia Austriackiej Partii Ludowej. Pełnił też funkcję wiceprezydenta Austriackiego Komitetu Olimpijskiego.
W 1988 został przyjęty w poczet członków International Swimming Hall of Fame.

</doc>
<doc id="633461" url="https://pl.wikipedia.org/wiki?curid=633461" title="Euchorthippus pulvinatus">
Euchorthippus pulvinatus

Euchorthippus pulvinatus – gatunek owada prostoskrzydłego z rodziny skakunowatych.
Samce osiągają od 12 do 17 mm, a samice od 20 do 27 mm długości ciała (inne źródło podaje 12–20 mm dla samców i 17–28 mm dla samic). Zwykle ubarwiony jest żółtawo lub jasnobrązowo z ciemniejszymi podłużnymi liniami. Głowa w widoku od góry jest ostro zakończona, a pokrywy i skrzydła tylne sięgają do końca odwłoka, co różni ten gatunek od podobnego "Euchorthippus declivus".
Występuje w Europie, Turcji, Kaukazie i Syberii.
Larwy tych szarańczaków pojawiają się na początku lata i po około miesiącu przekształcają się w postacie dorosłe. Koniki "Euchorthippus pulvinatus" tworzą duże skupienia i wyrządzają duże szkody w środkowej i północnej Syberii.

</doc>
<doc id="633462" url="https://pl.wikipedia.org/wiki?curid=633462" title="Document Style Semantics and Specification Language">
Document Style Semantics and Specification Language

Document Style Semantics and Specification Language, DSSSL (tł. "język specyfikacji i semantyki stylów dokumentów") – język formatujący dokumenty SGML; standard opublikowany przez ISO/IEC w dokumencie ISO/IEC 10179:1996.
Standard DSSSL definiuje semantykę i składnię języka do opisu przetwarzania dokumentów. 
Semantyka zawiera architektury dokumentów służące określeniu stylu ich prezentacji typograficznej i innych wymagań dotyczących procesu przetwarzania dokumentów, skojarzonych z językami przetwarzania tradycyjnych dokumentów tekstowych. 
DSSSL został stworzony do określania zgodności formy przetwarzanego dokumentu z SGML. Język pozwala przetwarzać dokumenty SGML na wiele przystępnych formatów, takich jak RTF, HTML i LaTeX.

</doc>
<doc id="633465" url="https://pl.wikipedia.org/wiki?curid=633465" title="DSSSL">
DSSSL



</doc>
<doc id="633469" url="https://pl.wikipedia.org/wiki?curid=633469" title="Emily Watson">
Emily Watson

Emily Anita Watson (ur. 14 stycznia 1967) – brytyjska aktorka, najbardziej znana z debiutanckiej roli w filmie Larsa von Triera "Przełamując fale".
Życiorys.
Watson próbowała trzykrotnie dostać się do szkoły aktorskiej. Mimo to w 1992 rozpoczęła pracę w prestiżowej Royal Shakespeare Company. W 1996 Lars von Trier zaproponował jej rolę w filmie "Przełamując fale" po tym, jak tę samą propozycję odrzuciła Helena Bonham Carter. Jej filmowy debiut w roli Bess McNeill, prostej dziewczyny ze Szkocji, która zostaje prostytutką, wierząc, że w ten sposób uzdrowi swojego męża, przyniósł jej uznania krytyków i nominację do Oscara.
Kolejną ważną rolą w jej karierze była rola w filmie "Hilary i Jackie" z 1998, gdzie wcieliła się w postać znanej wiolonczelistki Jacqueline du Pré. Ta rola przyniosła jej kolejną nominację do Oscara. Watson zagrała również w takich znanych produkcjach jak: "Gosford Park" Altmana czy "Czerwony smok" Ratnera. W 2004 otrzymała nominację do Złotego Globu za rolę pierwszej żony Petera Sellersa w filmie "". W 2005 udzieliła swojego głosu w animowanym filmie "Gnijąca panna młoda Tima Burtona".
Emily Watson nadal pojawia się na scenach teatralnych Londynu i Nowego Jorku.

</doc>
<doc id="633478" url="https://pl.wikipedia.org/wiki?curid=633478" title="Prawo karne intertemporalne">
Prawo karne intertemporalne

Prawo karne intertemporalne – zbiór ustawowych reguł operacyjnych, wskazujących jaki przepis powinien być zastosowany jako podstawa karna orzekania o odpowiedzialności karnej w sytuacji, kiedy nastąpiła zmiana przepisów prawa karnego znajdujących zastosowanie w konkretnym wypadku już po popełnieniu czynu zabronionego.
Zmiana ustawy przed prawomocnym wyrokiem sądowym.
Zasadą jest stosowanie ustawy obowiązującej w czasie orzekania. Ustawa obowiązująca w czasie popełnienia czynu jest stosowana tylko wtedy, kiedy jest względniejsza dla sprawcy. Dla stwierdzenia, czy tak jest konieczna jest analiza "in concreto", chodzi zatem o to, czy nowa ustawa jest względniejsza dla konkretnego sprawcy, w konkretnej sytuacji. Sąd, dokonując takiej analizy, bierze pod uwagę wszystkie kryteria ustawowe mogące mieć wpływ na odpowiedzialność karną:
Niekoniecznie więc ustawą najwzględniejszą jest ta, która przewiduje najniższą karę "sensu stricto" za dany czyn.
Nie jest dopuszczalna kombinacja przepisów konkurujących ze sobą ustaw. „Ustawa pośrednia” może być podstawą orzekania, jeżeli okaże się najwzględniejsza dla sprawcy spośród wszystkich porównywalnych ustaw.
Z punktu widzenia ustawy karnej w aspekcie kryminalizacji danego zachowania wyróżnia się pięć możliwych sytuacji: penalizację, depenalizację zupełną, depenalizację częściową, stabilizację penalizacji i modyfikację penalizacji.
Penalizacja.
Według „starej ustawy” zachowanie nie było w ogóle uznawane za czyn zabroniony, z kolei według „nowej ustawy” zostaje uznane za czyn zabroniony pod groźbą kary jako przestępstwo lub wykroczenie. W takiej sytuacji ustawa surowsza nie działa wstecz.
Depenalizacja zupełna.
Według „starej ustawy” zachowanie jest czynem zabronionym jako przestępstwo, zaś według „nowej ustawy” zachowanie jest całkowicie legalne. W takiej sytuacji ustawa względniejsza działa wstecz.
Depenalizacja częściowa.
Według „starej ustawy” zachowanie jest czynem zabronionym jako przestępstwo, zaś według „nowej ustawy” zachowanie jest czynem zabronionym jako wykroczeniem. W takiej sytuacji ustawa względniejsza działa wstecz.
Stabilizacja penalizacji.
Według „starej ustawy” zachowanie jest czynem zabronionym jako przestępstwo, a według „nowej ustawy” także jest czynem zabronionym jako przestępstwo (nie zmienia się rodzaj i wysokość zagrożenia kary). W takiej sytuacji stosuje się ustawę nową.
Modyfikacja penalizacji.
Według „starej ustawy” zachowanie jest czynem zabronionym jako przestępstwo, zaś według „nowej ustawy” zachowanie także jest czynem zabronionym jako przestępstwo, jednak zmienia się rodzaj albo wysokość kary. Wtedy stosuje się ustawę nową, chyba że ustawa obowiązująca poprzednio jest względniejsza dla sprawcy.
Zasadę tę często w uproszczeniu określa się jako zasadę działania ustawy względniejszej („lex mitior retro agit”). Jest to jednak uproszczenie. Nie jest tak, że stosuje się ustawę względniejszą, lecz tak, że stosuje się ustawę nową, a starą jeżeli jest względniejsza. Zatem w wypadku, kiedy obie ustawy są jednakowo surowe, stosuje się ustawę nową. Z art. 4 kodeksu karnego wynika zatem zasada, którą można określić jako zasadę niedziałania wstecz ustawy surowszej („lex severior retro non agit”).
Zmiana ustawy po prawomocnym wyroku sądowym.
Według zasady stabilizacji wyroków sądowych, zmiana ustawodawstwa nie ma znaczenia dla prawomocnie skazanego za przestępstwo. Jednak odnośnie do kar niewykonanych w całości, istnieją następujące wyjątki:

</doc>
<doc id="633479" url="https://pl.wikipedia.org/wiki?curid=633479" title="Ćwiczenia żołnierzy rezerwy">
Ćwiczenia żołnierzy rezerwy

Ćwiczenia wojskowe żołnierzy rezerwy – forma ćwiczeń wojskowych w Wojsku Polskim, na które powoływani są żołnierze rezerwy.
Sposób powołania.
Powołaniu do odbycia ćwiczeń wojskowych podlegają następujący żołnierze rezerwy:
uznani za zdolnych pod względem fizycznym i psychicznym do czynnej służby wojskowej w czasie pokoju.
Powołania dokonywała wojskowa komenda uzupełnień (od 2022 r. wojskowe centrum rekrutacji za pomocą karty powołania (która jest decyzją administracyjną) na zgłoszenie dowódcy jednostki wojskowej, w której ćwiczenia są organizowane. Powołanie żołnierzy rezerwy do odbycia ćwiczeń wojskowych może nastąpić:
Czas trwania ćwiczeń wojskowych nie może przekraczać jednorazowo lub łącznie 90 dni w ciągu roku kalendarzowego. W przypadkach, gdy wymaga tego konieczność zapewnienia obrony lub bezpieczeństwa państwa Rada Ministrów – w drodze rozporządzenia – może przedłużyć czas trwania ćwiczeń wojskowych o okres nieprzekraczający łącznie 30 dni w ciągu roku. Ćwiczenia dzielą się na: jednodniowe, krótkotrwałe, długotrwałe.
Jednodniowe ćwiczenia wojskowe żołnierzy rezerwy.
Jednodniowe ćwiczenia trwają do 24 godzin, głównym ich celem jest nadanie żołnierzom rezerwy przydziałów mobilizacyjnych na stanowiska służbowe oraz ogólne zapoznanie żołnierzy z ich obowiązkami, a także strukturą i zadaniami macierzystej jednostki wojskowej, żołnierze rezerwy mogą być powołani nie więcej niż trzy razy w roku. W ramach tego typu ćwiczeń jednostki mogą organizować następujące przedsięwzięcia:
Krótkotrwałe ćwiczenia wojskowe żołnierzy rezerwy.
Krótkotrwałe ćwiczenia wojskowe mogą być prowadzone zarówno w garnizonie, jak i na poligonie. Czas ich trwania (od 2 do 30 dni) oraz miejsce prowadzenia określa dowódca jednostki organizującej ćwiczenia. Głównym celem ćwiczeń krótkotrwałych jest doskonalenie żołnierzy rezerwy w wykonywaniu zadań na stanowiskach (funkcjach) wynikających z nadanego przydziału mobilizacyjnego oraz zgrywanie pododdziałów i oddziałów do działania, zgodnie z ich wojennym przeznaczeniem, żołnierze rezerwy na te ćwiczenia mogą być powołani raz w roku kalendarzowym.
Długotrwałe ćwiczenia żołnierzy rezerwy.
Czas trwania od 31 do 90 dni kalendarzowych, żołnierze rezerwy mogą być powołani raz w roku kalendarzowym. W ramach długotrwałych ćwiczeń wojskowych żołnierzy rezerwy organizuje się następujące kursy przeszkalania kadr rezerwy:
Których rezerwistów nie powołuje się na ćwiczenia.
Nie powołuje na ćwiczenia następujących żołnierzy rezerwy:
Żołnierze rezerwy spełniający jeden z tych warunków, powinni zgłosić ten fakt wojskowemu komendantowi uzupełnień niezwłocznie po jego zaistnieniu.

</doc>
<doc id="633481" url="https://pl.wikipedia.org/wiki?curid=633481" title="Miche">
Miche



</doc>
<doc id="633483" url="https://pl.wikipedia.org/wiki?curid=633483" title="FLEX">
FLEX

FLEX – jednostronny protokół komunikacji cyfrowej wprowadzony przez firmę Motorola i użytkowany w wielu pagerach. Umożliwia on odbieranie przez bezprzewodowe urządzenia przenośne (pagery) połączeń nadawanych z centrali telekomunikacyjnej. Szybkość transmisji w tych protokołach wynosiła 1600, 3200 lub 6400 bit/s i wykorzystywała cyfrową modulację FSK.
Na bazie tego protokołu powstał dwustronny protokół ReFLEX.
Struktura sygnału.
Protokół FLEX dzieli przesyłane dane na 128 ramek numerowanych od 0 do 127. Niezależnie od szybkości protokołu czas transmisji jednej ramki trwa 1875 milisekund. Przesłanie wszystkich 128 ramek trwa 4 minuty i nazywa się cyklem FLEX-u.
W jednej godzinie mamy 15 cykli a start pierwszego jest synchronizowany z godziną GPS.
Na początku każdej ramki znajduje się sygnał synchronizacji, następnie 11 bitowa informacja o numerze cyklu oraz ramki i ponownie sygnał synchronizacji który określa szybkość transmisji (1600, 3200 czy 6400 bit/s).

</doc>
<doc id="633484" url="https://pl.wikipedia.org/wiki?curid=633484" title="Fundacja im. Stefana Batorego">
Fundacja im. Stefana Batorego

Fundacja im. Stefana Batorego – organizacja pozarządowa o statusie organizacji pożytku publicznego. Założona przez amerykańskiego finansistę i filantropa, George’a Sorosa oraz grupę działaczy polskiej opozycji demokratycznej lat 80., działa na rzecz rozwoju demokracji i społeczeństwa obywatelskiego.
Podstawową metodą działania Fundacji, nazwanej na życzenie fundatora imieniem polskiego króla węgierskiego pochodzenia – Stefana Batorego, jest udzielanie dotacji organizacjom podejmującym działania na rzecz dobra publicznego. Fundacja realizuje też własne projekty: organizuje konferencje i debaty, wizyty studyjne i szkolenia, wydaje publikacje, prowadzi kampanie społeczne i działania rzecznicze, monitoruje funkcjonowanie instytucji publicznych. Działalność Fundacji finansowana jest z darowizn osób indywidualnych, firm i instytucji z Polski i zagranicy.
W ramach swojej działalności Fundacja współpracuje z instytucjami z kraju i zagranicy. Jest członkiem Forum Darczyńców w Polsce i Grupy Zagranica, a także Europejskiego Centrum Fundacji (European Foundation Centre) w Brukseli, European Civic Forum, Forum Społeczeństwa Obywatelskiego Partnerstwa Wschodniego i Forum Społeczeństwa Obywatelskiego Unia-Rosja. Fundacja jest też oficjalnym partnerem Transparency International w Polsce. Należy do sieci fundacji działających na rzecz społeczeństwa otwartego Open Society European Network oraz do UN Convention against Corruption (UNCAC). 
Siedziba Fundacji znajduje się przy ul. Sapieżyńskiej 10a w Warszawie.
Historia fundacji.
Fundacja została założona przez amerykańskiego finansistę i filantropa, George’a Sorosa, oraz grupę przywódców polskiej opozycji demokratycznej lat 80. Zarejestrowana w maju 1988 roku, na początku swojego istnienia angażowała się w przygotowywanie nowych kadr dla demokracji i gospodarki rynkowej oraz wspomaganie reform ustrojowych. Połowę swojego budżetu Fundacja przeznaczała na dofinansowywanie działań podejmowanych przez inne instytucje. W 1991 roku powołana została Rada Fundacji.
Lata 1994–1998 były okresem dynamicznego rozwoju. Budżet Fundacji wzrósł prawie trzykrotnie (z 15 do 40 mln zł), a liczba pracowników zwiększyła się do 60 osób. Fundacja rozszerzyła swoją działalność o obszary wcześniej nieobecne w świadomości społecznej, takie jak: równouprawnienie kobiet, przemoc domowa i przemoc wobec dzieci, opieka paliatywna i ruch hospicyjny. W tym okresie Fundacja ostatecznie ukształtowała swój profil organizacji przede wszystkim grantodawczej, skupiając się na przekazywaniu dotacji na działania osób prywatnych, organizacji pozarządowych i instytucji.
W latach 1999–2002 zajęła się realizacją zadań, podyktowanych zbliżającym się wstąpieniem Polski do Unii Europejskiej. Powstał Program Europejski, programy Edukacji Prawnej i Przeciw Korupcji. W związku z realizacją nowych programów i jednocześnie pojawiającymi się ograniczeniami budżetowymi, Fundacja zrezygnowała z bezpośredniego wspierania podmiotów gospodarczych, zmniejszyła środki przeznaczane na szkolnictwo wyższe i stypendia akademickie, a w dziedzinie kultury ograniczyła się do wspierania jedynie inicjatyw podejmowanych na prowincji.
Fundacja otrzymała tytuł „Organizacja Pozarządowa Roku” 2002 Forum Ekonomicznego.
Od roku 2003, wśród priorytetów Fundacji znalazły się: wzmacnianie roli i aktywności społeczeństwa obywatelskiego, propagowanie swobód obywatelskich i zasad państwa prawa oraz rozwijanie współpracy i solidarności międzynarodowej. Fundacja postawiła też na długofalowe finansowanie określonych projektów i instytucjonalne wzmacnianie trzeciego sektora. Do końca 2008 roku, Fundacja Batorego przekazała 430 takich dotacji, przeznaczając na nie ponad 56 milionów złotych, z czego 11 milionów trafiło dla 10 organizacji budujących kapitały wieczyste. Fundacja wspiera tworzenie funduszy lokalnych, działania Sieci Wspierania Organizacji Pozarządowych SPLOT i Centrów Wolontariatu.
Od 2006 roku, pod hasłem „Masz głos, masz wybór”, Fundacja Batorego prowadzi działania mające na celu zainteresowanie obywateli sprawami ich wspólnoty i zachęcenie ich do uczestnictwa w życiu publicznym. Cele te realizowała m.in. współorganizując ogólnopolskie kampanie profrekwencyjne zachęcające obywateli do świadomego udziału w wyborach do samorządu (2006), Sejmu (2007) i Parlamentu Europejskiego (2009), a także prowadząc monitoring obietnic wyborczych.
W 2018 roku Fundacja powołała do życia think-tank "forumIdei", którego celem jest poszukiwanie odpowiedzi na współczesne wyzwania społeczne i polityczne w Polsce i na arenie międzynarodowej, promowanie kultury dialogu między różnymi środowiskami ideowymi i politycznymi, proponowanie praktycznych rozwiązań dla budowania Polski demokratycznej, obywatelskiej, praworządnej oraz zakorzenionej w Europie. Forum łączy dotychczasowe działania eksperckie i rzecznicze rozwijane w ramach prowadzonych wcześniej programów: Odpowiedzialne Państwo, Masz Głos, Masz Wybór, Otwarta Europa i Debaty Fundacji Batorego.
W ciągu 30 lat działalności Fundacja wydała 609 mln zł: przekazała ponad 17 tysięcy dotacji i 6,5 tysiąca stypendiów na kwotę 455 mln zł, a 154 mln zł przeznaczyła na działania prowadzone samodzielnie.
Zadania Fundacji.
Do priorytetowych zadań Fundacji należy:
Fundacja wspiera inicjatywy służące zwiększaniu partycypacji obywatelskiej i wzmacnianiu poczucia odpowiedzialności obywateli za wspólne dobro. Działa na rzecz przejrzystości życia publicznego i upowszechniania społecznego nadzoru nad funkcjonowaniem instytucji publicznych. Dąży również do podniesienia poziomu publicznej debaty i „uspołecznienia” procesu formułowania i wdrażania polityk publicznych.
Fundacja wspiera rozwój organizacji i koalicji pozarządowych działających na rzecz poprawy jakości polskiej demokracji i rozwijania współpracy międzynarodowej. Dąży do profesjonalizacji i legitymizacji prowadzonych przez nie działań, budowie ich wiarygodności i zwiększenia skali ich oddziaływania na sferę publiczną.
Fundacja działa na rzecz zbliżenia między państwami Unii Europejskiej i krajami położonymi od niej na Wschodzie, przede wszystkim Ukrainą i Białorusią. Wspiera działania sprzyjające wymianie między krajami Europy Środkowej i Wschodniej doświadczeń związanych z procesami przemian politycznych, budowaniem społeczeństwa obywatelskiego i rozwiązywaniem problemów społecznych. Dąży również do zwiększenia roli polskich organizacji pozarządowych na arenie międzynarodowej.
Programy prowadzone przez Fundację.
Programy operacyjne.
Fundacja administruje również powierzonymi jej funduszami firm i osób prywatnych. Fundusze te ustanawiane są na mocy umowy o darowiźnie zawieranej przez firmę lub osobę prywatną i Fundację, w ramach której Fundacja wspiera ze środków jej powierzonych projekty, instytucje i inicjatywy społeczne mieszczące się w zakresie jej działalności statutowej i leżące w polu zainteresowania darczyńcy.
Władze.
Rada Fundacji.
Rada spotyka się raz w roku. Do jej zadań należą:
Członków pierwszego składu Rady powołał założyciel Fundacji, George Soros. Kolejnych powołuje swą decyzją sama Rada.
W skład Rady wchodzą:
W skład Rady wchodzili również: Olga Krzyżanowska, Jerzy Turowicz (jej przewodniczący w latach 1991–1999), Anna Radziwiłł (przewodnicząca w latach 1999–2009), Bronisław Geremek, Leszek Kołakowski, Krzysztof Michalski, ks. Józef Tischner oraz Marcin Król, który był przewodniczącym Rady w latach 2009–2020.
Zarząd Fundacji.
Działalnością Fundacji kieruje Zarząd powoływany przez Radę na dwuletnią kadencję. Do zadań Zarządu należy:
Zarząd spotyka się na comiesięcznych posiedzeniach.
W skład Zarządu wchodzą:
Doradcą zarządu jest Aleksander Smolar – politolog, wcześniej prezes Fundacji w latach 1991–2020.
Finansowanie działalności.
Fundacja Batorego finansuje swoją działalność ze środków własnych oraz dzięki dotacjom i darowiznom przekazanym jej przez polskie i zagraniczne instytucje prywatne i rządowe oraz osoby prywatne, a także dzięki wpłatom 1% podatku dochodowego od osób fizycznych.
Kontrowersje.
W lutym 2018 r. Fundacja Instytut na rzecz Kultury Prawnej Ordo Iuris wniosła skargę na bezczynność Fundacji Batorego w sprawie jej wniosku o dostęp do informacji publicznej. Wniosek ten dotyczył podziału tzw. Funduszy Norweskich, czyli środków przekazywanych za możliwość korzystania z rynku unijnego przez kraje do niego nie należące. Fundacja Batorego została ukarana przez Wojewódzki Sąd Administracyjny w Warszawie grzywną w wysokości 50 zł za przekroczenie ustawowego terminu na przekazanie skargi do sądu. Następnie 4 grudnia 2018 r. samą skargę na bezczynność Wojewódzki Sąd Administracyjny oddalił, uznając ją za bezzasadną. Wszystkie informacje na temat podziału funduszy norweskich (program Obywatele dla Demokracji) dostępne są na stronie programu.

</doc>
<doc id="633485" url="https://pl.wikipedia.org/wiki?curid=633485" title="Komórka progenitorowa megakariocytów i erytrocytów">
Komórka progenitorowa megakariocytów i erytrocytów

Komórka progenitorowa megakariocytów i erytrocytów (ang. megakaryocyte/erythrocyte progenitor, MEP) - komórka macierzysta prekursorowa zawarta w szpiku kostnym, potomna wspólnej komórki progenitorowej linii granulocytarnej i mieloidalnej, daje początek megakariocytom i erytrocytom.
Chociaż wiele badań wykazało, że komórki erytroidalne mają wspólnego prekursora z megakariocytami podczas ostatecznej hematopoezy i że megakariocyty można wytwarzać z tkanki woreczka żółtkowego, związek między tymi dwoma typami komórek podczas prymitywnego rozwoju krwi pozostaje niejasny.

</doc>
<doc id="633492" url="https://pl.wikipedia.org/wiki?curid=633492" title="Blank &amp; Jones">
Blank &amp; Jones

Blank &amp; Jones – duet DJ-ski i producencki wydający muzykę elektroniczną.
Życiorys.
Projekt Blank &amp; Jones tworzą dwaj niemieccy DJ-e: Piet Blank (urodzony 15 czerwca 1971) i Jaspa Jones, który naprawdę nazywa się René Runge (ur. 27 czerwca 1968). Towarzyszy im producent Andy Kaufhold (ur. 17 grudnia 1969).
Blank &amp; Jones działalność artystyczną rozpoczęli jako nastolatkowie. Piet był DJ-em w Niemczech i w Nowym Jorku. Po powrocie ze Stanów grał gościnnie w Party Service DJ w Kolonii. Natomiast René był DJ-em rezydentem w legendarnym klubie „Ratinger Hof” w Düsseldorfie. Później w tym mieście założył słynne Spacedust Studio.
Wspólne sukcesy duetu przyszły w 1997 roku kiedy ukazał się ich debiutancki singiel „Sunrise” – był to krok do produkowania własnych utworów. W 1999 roku ukazał się ich pierwszy album – „In Da Mix”.
Mają w sumie na koncie 11 albumów studyjnych, 5 DJ-mixów oraz 9 kompilacji a pośród nich seria największych hitów klubowych lat 80 – „So80s (SoEighties)”. Na koniec roku 2010 powrócili do muzyki klubowej z utworami „KooKoo” oraz „People Are Still Having Sex”.
Równocześnie formacja współpracowała z wieloma światowymi gwiazdami – w utworach Blank &amp; Jones słychać między innymi Roberta Smitha z The Cure, Anne Clark, Sarah McLachlan i Claudię Brücken (z Propagandy). Brali udział w albumie Sandry Stay in Touch.

</doc>
<doc id="633493" url="https://pl.wikipedia.org/wiki?curid=633493" title="Richard Alexander Walter George Windsor">
Richard Alexander Walter George Windsor



</doc>
<doc id="633499" url="https://pl.wikipedia.org/wiki?curid=633499" title="Bitwa u przylądka Jasmund (1676)">
Bitwa u przylądka Jasmund (1676)

Bitwa morska u przylądka Jasmund – starcie zbrojne, które miało miejsce 25 maja 1676 podczas wojny szwedzko duńskiej (1675–1679) będącej częścią ogólnoeuropejskich zmagań w ramach wojny Francji z koalicją.
Bitwa stoczona została na wysokości przylądka Jasmund na wyspie Rugii. Flota duńsko-holenderska (8 liniowców, 10 fregat i mniejsze jednostki) dowodzona przez admirała duńskiego Nielsa Juela oraz admirała holenderskiego Filipa van Almonde starła się z silniejszą liczebnie flotą szwedzką (26 liniowców, 12 fregat i mniejsze jednostki) dowodzoną przez admirała Lorentza Creutza. Juel próbował tutaj zastosować taktykę, której nauczył się od Michiela de Ruytera: odseparować część floty nieprzyjaciela i zniszczyć ją. Udało mu się przebić przez szwedzką linię i oddzielić od niej pięć okrętów. Oddzielone okręty korzystając z zapadającego zmroku zdołały jednak uciec. Bitwa pozostała nierozstrzygnięta.

</doc>
<doc id="633501" url="https://pl.wikipedia.org/wiki?curid=633501" title="Bodman-Ludwigshafen">
Bodman-Ludwigshafen

Bodman-Ludwigshafen – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Stockach. Leży na zachodnim krańcu Jeziora Bodeńskiego (Jezioro Überlinger).
Historia.
Bodman zostało wzniesione na palach już na przełomie epoki kamienia i epoki brązu. W XI wieku powstał tu palatynat Karolingów, którym zarządzali m.in. Ludwik II Niemiecki i Karol Otyły. Rudolf II Habsburg odsprzedał w 1277 palatynat Janowi z Bodman.
Najstarsze wzmianki o Ludwigshafen (wówczas Sernatingen) pochodzą z 1145. W 1810 Sernatingen włączono do Badenii. Nowy port wybudował tu Ludwik I Badeński w 1826 i wtedy to zmieniono nazwę na "Ludwigshafen".
Bodman-Ludwigshafen jest gminą połączoną z dwóch niezależnych gmin: Bodman oraz Ludwigshafen, która do reformy z 1973 należała do powiatu Stockach.
Religia.
Na obszarze gminy panuje głównie kościół katolicki, lecz również są świątynie ewangelickie i nowoapostolskie.
Polityka.
Ostatnie wybory samorządowe przeprowadzono 13 czerwca 2004, 53,8% głosów zdobyło CDU, 31,3% FWG a 15,6% SPD. W radzie gminy zasiada 16 radnych z czego 9 jest z CDU, 5 z FWG a pozostali dwaj z SPD.
Kultura i rozrywka.
Przez gminę przebiega szlak rowerowy otaczająca Jezioro Bodeńskie - Bodensee.
W Bodman znajduje się zamek.
Infrastruktura.
Ludwigshafen leży przy drodze krajowej B34 (E54) oraz linii kolejowej Lindau (Bodensee)-Radolfzell am Bodensee.
W gminie znajduje się szkoła podstawowa, "Hauptschule" oraz "Werkrealschule".
Współpraca.
Miejscowość partnerska:

</doc>
<doc id="633504" url="https://pl.wikipedia.org/wiki?curid=633504" title="Edmund Mortimer">
Edmund Mortimer



</doc>
<doc id="633506" url="https://pl.wikipedia.org/wiki?curid=633506" title="Jerzy, książę Bedford">
Jerzy, książę Bedford



</doc>
<doc id="633509" url="https://pl.wikipedia.org/wiki?curid=633509" title="Madang (prowincja)">
Madang (prowincja)

Madang – prowincja Papui-Nowej Gwinei, położona w północnej części kraju nad Morzem Bismarcka. Obejmuje również kilka przybrzeżnych wysp, z których największe to Long i Karkar. Ośrodkiem administracyjnym jest miasto Madang.

</doc>
<doc id="633511" url="https://pl.wikipedia.org/wiki?curid=633511" title="Miche (przedsiębiorstwo)">
Miche (przedsiębiorstwo)

Miche – włoski producent części rowerowych. Firma została założona w 1919 roku (jako Fac Michelin) przez Ferdinando Michelina. Skupia się głównie na produkcji części do rowerów szosowych oraz torowych. Miche ma w ofercie wszystkie elementy napędu, a także piasty, koła, szczęki hamulcowe i pedały.
Nie wszystkie części grup szosowych są jednak sygnowane logo Miche. Taki wyjątek stanowią manetki i przerzutki, które „pożyczone” zostały z grup szosowych firmy Campagnolo.
Firma jest głównym sponsorem grupy kolarskiej Miche.

</doc>
<doc id="633512" url="https://pl.wikipedia.org/wiki?curid=633512" title="Ujednolicony język modelowania">
Ujednolicony język modelowania



</doc>
<doc id="633516" url="https://pl.wikipedia.org/wiki?curid=633516" title="Peugeot 207">
Peugeot 207

Peugeot 207 – samochód osobowy klasy aut miejskich produkowany przez francuską markę Peugeot w latach 2006 – 2012.
Historia modelu.
Peugeot przedstawił następcę popularnego 206 w 2006 roku. Nowy model – 207 – występował w tych samych wersjach nadwozia co poprzednik, czyli hatchback 3d i 5d, kombi oraz kabriolet. W porównaniu poprzednikiem model wyróżniał się znacznie przestronniejszą kabiną i większym bagażnikiem. W tym samym roku zaprezentowano także dwa modele studyjne: 207 RCup – prawdopodobnego następcę Peugeota 206 WRC oraz 207 epure – koncept nadwozia dla 207 CC (coupé-cabriolet). Model 207 CC dołączył do gamy samochodów 207 w kwietniu 2007 roku, a wiosną 2008 do sprzedaży trafił kombi – 207 SW. W czerwcu 2009 roku przeprowadzono facelifting nadwozia – zmieniono przedni zderzak oraz przemodelowano przednie reflektory i tylne lampy.
Sprzedaż.
W 2007 roku 207 była najczęściej kupowanym autem w Europie (437,144 egzemplarzy), w 2008 roku natomiast drugim (406,163 egzemplarzy) pod względem wielkości sprzedaży po VW Golfie.
Silniki.
Oferta jednostek benzynowych zaczyna się od 75- (170 km/h; 0–100 km/h w 13,9 s), 90-konnego (180 km/h; 0–100 km/h w 12,7 s) silnika 1.4, oraz 95-konnego silnika 1.4 VTi (0-100 km/h w 12,1 s), a tymczasowo kończy na motorze 1.6 o mocy 120 KM (194 km/h; 0–100 km/h w 10,6 s).
Występuje również wersja GT o mocy 150 km -(210 km/h; 0–100 km/h w 8,1 s).
Oraz najmocniejsza dostępna wersja RC o mocy 174 km -(220 km/h; 0–100 km/h w 7,1 s). Najmocniejsza wersja Peugeota 207, na rynku brytyjskim była sprzedawana pod nazwą GTI.
Oferta diesli to dwa silniki – mniejszy 1,4 o mocy 68 KM (166 km/h, 0–100 km/h w 15,1 s) i większy 1,6 o mocy 90 (182 km/h; 0–100 km/h w 11,5 s) bądź 110 KM (193 km/h; 0–100 km/h w 10,1 s). Średnie spalanie kształtuje się na poziomie, odpowiednio, 4,5 i 4,8 litra oleju napędowego na 100 km.

</doc>
<doc id="633518" url="https://pl.wikipedia.org/wiki?curid=633518" title="George Herbig">
George Herbig

George Howard Herbig (ur. 2 stycznia 1920, zm. 12 października 2013) – amerykański astronom.
Życiorys.
W 1948 otrzymał tytuł doktora w Berkley, specjalizował się w badaniach wczesnej fazy ewolucji gwiazd. Najbardziej znany z odkrycia obiektów nazwanych obiektami Herbiga-Haro. W 1960 roku wyróżnił nowy typ gwiazd zmiennych nazwany od jego nazwiska gwiazdami typu Herbig Ae/Be. W 1975 roku American Astronomical Society przyznało mu nagrodę Henry Norris Russell Lectureship. Jego nazwiskiem nazwano planetoidę (11754) Herbig.

</doc>
<doc id="633520" url="https://pl.wikipedia.org/wiki?curid=633520" title="Street law">
Street law

Street law, prawo na co dzień - sposób nauczania prawa polegający na nauce działania prawa w praktyce w sposób interaktywny. Programy "street law" obejmują kwestie związane z prawami człowieka, konsumenta, podstawami prawa cywilnego, karnego i demokracji.
Idea "street law" pojawiła się w 1972, gdy grupa studentów Georgetown University w Waszyngtonie wraz ze swym profesorem postanowiła nauczać poza uczelnią podstaw prawa uczniów szkół średnich, zamieszkujących ubogie dzielnice miasta, a także osoby osadzone w placówkach penitencjarnych.
Do Polski program street law wprowadziła dr Monika Płatek z Uniwersytetu Warszawskiego, która przebywała w Stanach Zjednoczonych w 1992. Po powrocie do kraju doprowadziła do utworzenia Polskiego Stowarzyszenia Edukacji Prawnej, dzięki któremu rozpoczęto program w Polsce.

</doc>
<doc id="633521" url="https://pl.wikipedia.org/wiki?curid=633521" title="Prawo na co dzień">
Prawo na co dzień



</doc>
<doc id="633524" url="https://pl.wikipedia.org/wiki?curid=633524" title="Red Bull Salzburg">
Red Bull Salzburg

FC Red Bull Salzburg – austriacki klub piłkarski z siedzibą w Salzburgu, który 6 kwietnia 2005 – po przejęciu 100% akcji klubu Austria Salzburg przez koncern Red Bull – stał się kontynuatorem jego tradycji i historii (nieprzerwanej od 13 września 1933). Obecnie występuje w austriackiej Bundeslidze.
Historia.
Formalnie Austria Salzburg została założona 13 września 1933, jako Hertha-Rapid Salzburg. 6 kwietnia 2005 powstał Red Bull Salzburg od nazwy sponsora Red Bull. Koncern Red Bull zmienił barwy, herb i cały zarząd klubu.
Po przejęciu klubu przez koncern Red Bull, klub zmienił nazwę, zarząd, a także pracowników. Zadeklarowano wówczas, że „to jest nowy klub bez historii”, pomimo iż w odróżnieniu od innych nowo utworzonych klubów, Red Bull Salzburg nie zaczął rozgrywek w najniższej klasie rozgrywkowej, lecz wszedł w miejsce SV Austrii do Bundesligi. W klubie pozbyto się także fioletowego koloru, który cechował poprzednio klub z Salzburga. Zmieniono także klubowe logo, w którym widnieje logo Red Bulla. Kolor fioletowy zmieniono na barwy czerwono-białe (także barwy koncernu). Całkowita przemiana odrzucająca przeszłość Austrii Salzburg nie była pierwszym i jedynym w historii sportu i koncernu Red Bull. Podobnie zrobił producent podczas przejęcia przez Red Bull zespołów Formuły 1, Red Bull Racing i Scuderia Toro Rosso. Jednak podczas wykupienia klubu Major League Soccer, Red Bull New York taka procedura nie była przeprowadzona.
Kibice klubu byli wściekli na taki obrót sprawy starali się przeciwdziałać zmianom wprowadzanym przez nowego właściciela salzburskiego klubu by zachować klubową tradycję pielęgnowaną od lat. Także kilka fanklubów w Europie zostało przeciwnikami takiej polityki marketingowej i stworzenie sobie wrogo przejętego komórki sportowej nadchodzącej komercjalizacji w piłce nożnej.
Jednak po 5 miesiącach protestów fanów klubu a także rozmów pomiędzy nimi a zarządem klubu, nie osiągnięto żadnego kompromisu. 15 września 2005, „fioletowi” fani oficjalnie oświadczyli o fiasku ich starań i prób.
Obecnie w klubie istnieją dwie grupy kibiców: „Czerwono-Biali”, którzy popierają zarząd i „nowy” klub, a także „Fioletowo-Biali”, którzy popierają 72-letnią tradycję klubu i uważają, iż nie są fanami „nowego” klubu. W lipcu 2006 „Fioletowo-Biali” zarejestrowali oficjalnie nazwę „SV Austria Salzburg”, a także stare logo klubu. Przejęli oni także sekcję piłki nożnej przy Policyjnym Klubie Sportowym z Salzburga i tak stworzony klub rozgrywa wówczas mecze w 1. lidze okręgu Salzburga. Pierwszy mecz nowej-starej drużyny został rozegrany 1 kwietnia przeciwko drużynie FC Puch.
Sukcesy.
"*Tytuły w 1994, 1995, i 1997 zdobyte jako SV Austria Salzburg"

</doc>
<doc id="633525" url="https://pl.wikipedia.org/wiki?curid=633525" title="SV Salzburg">
SV Salzburg



</doc>
<doc id="633527" url="https://pl.wikipedia.org/wiki?curid=633527" title="Guillermo Haro">
Guillermo Haro

Guillermo Haro (ur. 21 marca 1913, zm. 26 kwietnia 1988) – meksykański astronom, współodkrywca obiektów Herbiga-Haro.
Odkrył także gwiazdy typu T Tauri, jedną supernową, 10 nowych oraz jedną kometę.

</doc>
<doc id="633530" url="https://pl.wikipedia.org/wiki?curid=633530" title="Austria Salzburg">
Austria Salzburg

Sportverein Austria Salzburg – austriacki klub piłkarski z siedzibą w Salzburgu, założony 13 września 1933. Od 6 kwietnia 2005 - po przejęciu 100% akcji klubu przez koncern Red Bull - kontynuatorem jego tradycji i historii jest Red Bull Salzburg.
7 października 2005 kibice dawnej Austrii Salzburg założyli nowy klub, który od sezonu 2006/07 rozpoczął grę w najniższej klasie rozgrywkowej w kraju związkowego Salzburg.

</doc>
<doc id="633531" url="https://pl.wikipedia.org/wiki?curid=633531" title="Krwiak tętniący">
Krwiak tętniący



</doc>
<doc id="633532" url="https://pl.wikipedia.org/wiki?curid=633532" title="Albert Park Circuit">
Albert Park Circuit

Albert Park Circuit, dawniej Melbourne Grand Prix Circuit – tor Formuły 1 położony w Albert Park, dzielnicy Melbourne. Odbywa się na nim Grand Prix Australii. Kierowcy częściowo przejeżdżają przez ulice Melbourne wokół jeziora Albert Park.
W sezonie 1996, Grand Prix Australii po raz pierwszy odbyło się na zmodernizowanym torze Melbourne Grand Prix Circuit, pomimo licznych protestów mieszkańców Melbourne, którzy twierdzili, że wyścigi Formuły 1 zmienią publiczny park w prywatny plac zabaw. Ponadto uważano, że modernizacja toru jest nieopłacalna. Władze nie uległy protestującym i zmodernizowały tor.
Grand Prix Australii co roku jest wyścigiem rozpoczynającym sezon. Wyjątkiem był rok 2006, kiedy wyścig na torze Melbourne Grand Prix Circuit stanowił trzecią eliminację sezonu (powodem były trwające w marcu Igrzyska Wspólnoty Brytyjskiej) oraz 2010, kiedy wyścig na torze Melbourne Grand Prix Circuit stanowił drugą eliminację sezonu. W sezonach 2020 i 2021 wyścig nie odbył się z powodu pandemii COVID-19.
W 2014 roku został podpisany kontrakt na organizację Grand Prix do 2020 roku.

</doc>
<doc id="633533" url="https://pl.wikipedia.org/wiki?curid=633533" title="Klasztor Czojdżin-lamy">
Klasztor Czojdżin-lamy

Klasztor Czojdżin-lamy () – muzeum w klasztorze buddyjskim położonym w centrum Ułan Batoru, stolicy Mongolii.
Klasztor powstał w latach 1904–1908, w kompleksie miał swą siedzibę Luwsanchajdaw, noszący tytuł Czojdżin-lamy – wyroczni państwowej. Pierwszy klasztor powstał w Dzüün Chüree w latach 1899–1901, uległ zniszczeniu w pożarze w 1903 roku. Autorem projektu drugiego kompleksu był Ombogyn. Zespół świątyń powstał w stylu chińskim. Do dekoracji zużyto 1821,2 kg czystego srebra.
Klasztor funkcjonował do lat trzydziestych XX w. Uniknął zniszczenia podczas represji antybuddyjskich w Mongolii, w 1940 roku objęto go ochroną, w 1942 roku w klasztorze powstało Muzeum Historii Religii, które obecnie nosi nazwę „Klasztoru – muzeum Czojdżin-lamy”.
Architektura oraz bogate wyposażenie wnętrz czynią kompleks jednym z najcenniejszych zespołów klasztornych w Mongolii.

</doc>
<doc id="633536" url="https://pl.wikipedia.org/wiki?curid=633536" title="Macromedia Shockwave">
Macromedia Shockwave



</doc>
<doc id="633537" url="https://pl.wikipedia.org/wiki?curid=633537" title="Shockwave">
Shockwave



</doc>
<doc id="633539" url="https://pl.wikipedia.org/wiki?curid=633539" title="Kowrózek">
Kowrózek

Kowrózek – kolonia w Polsce położona w województwie kujawsko-pomorskim, w powiecie toruńskim, w gminie Łysomice.
W latach 1975–1998 miejscowość administracyjnie należała do województwa toruńskiego.

</doc>
<doc id="633540" url="https://pl.wikipedia.org/wiki?curid=633540" title="Auger de Balben">
Auger de Balben

Auger de Balben (zm. 1162) Francuz – trzeci wielki mistrz joannitów w latach 1160-1162.

</doc>
<doc id="633541" url="https://pl.wikipedia.org/wiki?curid=633541" title="Lacy Alicja Christabel Montagu-Douglas-Scott">
Lacy Alicja Christabel Montagu-Douglas-Scott



</doc>
<doc id="633543" url="https://pl.wikipedia.org/wiki?curid=633543" title="Chynów (Zielona Góra)">
Chynów (Zielona Góra)

Chynów (do 1945 ) – dzielnica miasta Zielona Góra zlokalizowana w jej północnej części, na rozwidleniu tras wylotowych z centrum miasta do dzielnic Zawada (ul. Poznańska) i Krępa (ul. Truskawkowa), na północ od obwodnicy (drogi krajowej nr 32). Do 1 stycznia 1962 samodzielna wieś, znajdowała się w niej w XIX wieku niewielka kopalnia węgla brunatnego, po wyczerpaniu złoża zamknięta.
W północnej części dzielnicy budowana jest infrastruktura techniczna pod nowo powstałe osiedle mieszkaniowe – osiedle Kolorowe. Na terenie Chynowa do początku 2008 r. znajdowała się giełda samochodowa.
Religia.
Chynów zaliczany jest do parafii Niepokalanego Poczęcia Najświętszej Maryi Panny (dekanat św. Jadwigi), której kościół (erygowany 16 października 1984) mieści się przy ul. Chynowskiej 1.

</doc>
<doc id="633545" url="https://pl.wikipedia.org/wiki?curid=633545" title="Henryk Wilhelm Fryderyk Albert Windsor">
Henryk Wilhelm Fryderyk Albert Windsor



</doc>
<doc id="633546" url="https://pl.wikipedia.org/wiki?curid=633546" title="Sitra achra">
Sitra achra

Sitra achra (hebr. סיתרא אחרא „druga strona”; używa się też określenia „lewa strona”) – w judaizmie, zwłaszcza w mistycznych jego prądach, ogół sił przeciwstawnych Bogu i będących przeszkodą na drodze zbawienia człowieka. Jej powstanie wedle Izaaka Lurii jest efektem cimcum. Jej źródła można upatrywać również na innym etapie procesu kosmicznego poprzedzającego stworzenie, to jest w katastrofie „rozbicia naczyń” – "szwirat ha-kelim". Zgodnie z tą tradycją zło to skorupy naczyń (klipot), w których mieściło się boskie światło. Władcami drugiej strony są Samael i Lilith. Nie ma ona samoistnej mocy sprawczej. Działa jedynie dzięki uwięzionym w sobie iskrom boskiego światła – Szechinie. Kiedy w procesie mesjańskim tikkun nastąpi uwolnienie tych iskier sitra achra przestanie istnieć, lub, wedle niektórych, przemieni się w świętość. W dojrzałym mistycyzmie żydowskim pojawienie się zła jest wiązane z odłączeniem pierwiastka (sefiry) Din – surowego sądu – od Chesed – miłości.

</doc>
<doc id="633550" url="https://pl.wikipedia.org/wiki?curid=633550" title="Gwiazda typu T Tauri">
Gwiazda typu T Tauri

Gwiazdy typu T Tauri – typ gwiazd zmiennych, których nazwa wywodzi się od pierwszej zaobserwowanej gwiazdy tego typu - T Tauri. Cechuje je zmienna jasność i charakterystyczne linie widmowe chromosfery, świadczące o istnieniu pola magnetycznego.
Należą do typu widmowego F, G, K i M. Ich temperatura powierzchniowa jest podobna do temperatury gwiazd o zbliżonej masie należących do ciągu głównego, ale są one znacznie jaśniejsze z powodu ich dużej średnicy. Temperatura jądra jest zbyt mała, aby zachodził w nim proces cyklu protonowego. Energia powstaje głównie w wyniku działania sił grawitacyjnych, które powodują powolne zapadanie się materii tworzącej gwiazdę. Proces ten odbywa się w skali milionów lat i jest zależny od masy protogwiazdy, rośnie wówczas temperatura jądra, aż pojawiają się reakcje termojądrowe i protogwiazda staje się gwiazdą ciągu głównego.
Okres obrotu gwiazd typu T Tauri wynosi zazwyczaj od jednego do dwunastu dni (dla porównania Słońcu zajmuje to około miesiąca). Obiekty te wykazują cechy Słońca aktywnego. Mniej więcej połowie gwiazd tego typu towarzyszy dysk protoplanetarny.

</doc>
<doc id="633554" url="https://pl.wikipedia.org/wiki?curid=633554" title="Macromedia Fireworks">
Macromedia Fireworks



</doc>
<doc id="633555" url="https://pl.wikipedia.org/wiki?curid=633555" title="Macromedia Flashpaper">
Macromedia Flashpaper



</doc>
<doc id="633560" url="https://pl.wikipedia.org/wiki?curid=633560" title="Peugeot 407">
Peugeot 407

Peugeot 407 – samochód osobowy klasy średniej produkowany przez francuską markę Peugeot w latach 2004 – 2011.
Historia modelu.
Pojazd został po raz pierwszy zaprezentowany podczas targów motoryzacyjnych we Frankfurcie w 2003 roku w postaci konceptu Peugeot 407 Elixir. Wersja produkcyjna zaprezentowana została podczas targów motoryzacyjnych w Genewie w 2004 roku. W 2008 roku pojazd przeszedł delikatny lifting. Przeprojektowano m.in. pas przedni dodając chromowaną osłonę atrapy chłodnicy oraz zmieniono tylny zderzak i lampy.
W 2011 roku został zastąpiony Peugeotem 508.
Wersje wyposażeniowe.
Standardowe wyposażenie pojazdu obejmuje m.in. 6 poduszek powietrznych, system ABS, ESP, zamek centralny, elektryczne sterowanie szyb, radio oraz klimatyzację. W zależności od wersji pojazdu, można było go doposażyć m.in. w półskórzaną tapicerkę, dwustrefową klimatyzację, nawigację satelitarną, tempomat, a także m.in. czujnik zmierzchu oraz system monitorujący ciśnienie w oponach.
Nagrody.
Peugeot 407 to samochód, który otrzymał wiele tytułów i wyróżnień:
Silniki.
W wersji Coupé dostępne są jedynie silniki 2.2 16V, 3.0 V6, 2.0 16V HDi, 2.7 V6 HDi i 3.0 V6 HDi.

</doc>
<doc id="633561" url="https://pl.wikipedia.org/wiki?curid=633561" title="Układ wielokrotny">
Układ wielokrotny



</doc>
<doc id="633562" url="https://pl.wikipedia.org/wiki?curid=633562" title="Dziesiąta">
Dziesiąta

Dziesiąta – dzielnica mieszkaniowa Lublina. Nazwa dzielnicy pochodzi od istniejącej tam wcześniej wsi.
Historia.
Przed 1944.
Dzielnica zajmuje teren wsi Dziesiąta utworzonej, najpóźniej w XII w., w drodze osiedlania się ludności niewolniczej, tworzącej „dziesiątle”, czyli grupy skupiające po 10 niewolników. Według informacji przekazanej przez Jana Długosza we wsi mieszkali sokolnicy, czyli ludzie hodujący i tresujący sokoły potrzebne na książęce polowania.
Dziesiąta była własnością monarszą do XIV wieku, kiedy to Władysław Łokietek lub Kazimierz Wielki nadał archidiakonom lubelskim tę wieś liczącą 12 łanów kmiecych w zamian za grunty miejskie między kościołem św. Michała a klasztorem dominikanów. 
Wieś położona była w drugiej połowie XVI wieku w powiecie lubelskim województwa lubelskiego. Znajdował się tu folwark i dwór, będący rezydencją archidiakonów lubelskich, w którym przebywał także Jan Kochanowski. Poeta z Czarnolasu uwiecznił Dziesiątą we fraszce "", poświęconej ówczesnemu archidiakonowi Jakubowi Montanie.
Północną część dzielnicy wybudowano jako osiedle przemysłowe na przełomie wieków XIX i XX. Powstały tam ubogie kamienice skupione wokół ulicy Władysława Kunickiego, będącej główną, ruchliwą arterią dzielnicy, prowadzącą do Biłgoraja i Przemyśla. Wokół kamienic przy Kunickiego i bocznych uliczkach powstała małomiasteczkowa zabudowa, włącznie z wzniesionymi w okresie PRL-u małymi blokami przy ulicach Czeskiej, Spacerowej, Kwiatowej i Wyścigowej.
W okresie międzywojennym przy ulicy Nowy Świat, prowadzącej od Kunickiego na Wrotków, powstało nowoczesne osiedle kolejarskie, rozbudowane po II wojnie światowej. Na południe od Nowego Światu, na gruntach tzw. obozu południowego, powstały jednostki wojskowe wraz z blokami mieszkalnymi dla garnizonu, zlokalizowanymi na północnym krańcu ulicy Xawerego Dunikowskiego koło bocznicy kolejowej.
Główna część dzielnicy, na południe od osiedla przemysłowego, została w okresie międzywojennym zaprojektowana jako miasto-ogród, co jednak nie zostało do końca zrealizowane z powodu wybuchu II wojny światowej. Z drugiej strony charakter miasta-ogrodu nadal jest widoczny, przede wszystkim w układzie ulic dzielnicy. Przed wybuchem II wojny światowej w stylu dworkowym powstały najstarsze domki miasta-ogrodu, w których osiedlili się przede wszystkim dawni legioniści i weterani walk o niepodległość.
Okres PRL.
Po wypędzeniu hitlerowskich okupantów z Lublina w lipcu 1944 radzieckie władze wojskowe zwiozły lokalnych bojowników Polski Podziemnej na skwer przy zachodnim krańcu osiedla przy Nowym Świecie, skąd zostali przetransportowani do łagrów w ZSRR. Wydarzenie to zostało upamiętnione obeliskiem w miejscu zbiórki, nazwanym Skwerem Borowiczan.
Tuż po wojnie na granicy osiedla przemysłowego i willowego powstało przy ulicy Kunickiego kilka masywnych bloków oraz budynek szkoły. Na tyłach, przy ulicy Franciszka Mireckiego, zostały ulokowane później baraki socjalne. W kolejnych dziesięcioleciach osiedle domków jednorodzinnych rozrastało się od części przedwojennej coraz bardziej na południe, kosztem dawnej wsi Dziesiąta.
W latach 1971–1975 na zachodnim krańcu dzielnicy Pracownicza Spółdzielnia Mieszkaniowa „Kolejarz” zbudowała z wielkiej płyty osiedle im. Leona Kruczkowskiego, składające się z sześciu wieżowców i czternastu liniowców (ulice: Zbigniewa Herberta, Błękitna, Młodzieżowa, Róży Wiatrów i Jacka Przybylskiego). Osiedle to liczy ok. 4 000 mieszkańców. W zarząd administracji osiedla Kruczkowskiego weszły również dwa starsze bloki, wcześniej komunalne, wykupione przez PSM „Kolejarz”: jeden przy ulicy Wyścigowej i jeden przy ulicy Kunickiego.
III RP.
W XXI wieku między zagajnikiem przy Szpitalu Kolejowym naprzeciw osiedla Kruczkowskiego a jednostką wojskową i blokami przy ulicy Xawerego Dunikowskiego powstało osiedle Brzozy, składające się z kilku budynków wielorodzinnych. Przeprowadzona w roku 2007 modernizacja ulicy Kunickiego polegała na jej poszerzeniu, przy czym większa część jezdni została wyłączona z ruchu, przez co pas ruchu w kierunku Śródmieścia uległ zwężeniu. Rezultatem tego są częste zatory w godzinach szczytu. W 2011 roku oddano do użytku ulicę Dywizjonu 303, będącą przedłużeniem ul. Krańcowej.
Urbanistyka.
Zabudowa rozwijała się w kierunku południowym, dlatego idąc z północy na południe można zaobserwować stopniowe zmiany architektury przeważającej części domków, od stylu dworkowego i na wpół wiejskiego, przez charakterystyczne dla okresu PRL kształty oparte na prostych bryłach i płaskich dachach, aż do architektury ostatnich dziesięcioleci. Z północy na południe domki stają się coraz bogatsze, a ogrody młodsze i mniej zadrzewione.
Między domkami jednorodzinnymi znajdują się również baraki socjalne (przy ulicy Waleriana Łukasińskiego), zakłady przemysłowe (BioMaxima i Bar Service przy ulicy Franciszka Mireckiego oraz kilka zakładów przy ulicy Seweryna Sierpińskiego, która wyrasta na główną arterię południa Dziesiątej) i zieleńce (przy ulicy Juliusza Słowackiego koło stadionu Sygnału Lublin, przy ulicy Henryka Siemiradzkiego i w najnowszej części osiedla domków jednorodzinnych przy ulicy Ewy Szelburg-Zarembiny). Między ulicami Zemborzycką, Słowackiego, Mickiewicza i Kunickiego znajduje się stadion klubu sportowego "Sygnał" – Lublin. Na wschodnim krańcu dzielnicy znajdują się ogródki działkowe, podtapiane przez Czerniejówkę.
Instytucje.
W granicach dzielnicy znajdują się m.in. Browar Perła S.A. (ul. Kunickiego), jednostka wojskowa (ul. Nowy Świat i ul. Herberta), dwa szpitale (ul. Herberta oraz ul. Abramowicka) oraz areszt śledczy (ul. Południowa). Znajdują się tam także szkoły podstawowe, liceum i dwa zespoły szkół. Najstarsza placówka oświatowa, Szkoła Podstawowa nr 2 im. Jana Kochanowskiego, powstała w 1924. Działają ponadto dwie parafie rzymskokatolickie: pw. Najświętszego Serca Jezusowego oraz Matki Bożej Fatimskiej – obie przy ul. Kunickiego. Przy ul. Kochanowskiego znajduje się miejscowy zbór Kościoła Chrześcijan Baptystów, a przy ul. Pawłowa 37 działa Sala Królestwa Świadków Jehowy, w której zgromadzają się 4 zbory.
Administracja.
Granice administracyjne Dziesiątej określa statut dzielnicy uchwalony 19 lutego 2009. Granice Dziesiątej tworzą: od wschodu rzeka Czerniejówka, od południa od rzeki Czerniejówki w kierunku ul. Świętochowskiego, od zachodu ul. Świętochowskiego w kierunku Zemborzyckiej - ul. Zemborzycka - ul. Smoluchowskiego, od północy tory PKP.
Dziesiąta ma powierzchnię 6,61 km2. Według stanu na 30 czerwca 2018 na pobyt stały na Dziesiątej było zarejestrowanych 22 102 osób.

</doc>
<doc id="633563" url="https://pl.wikipedia.org/wiki?curid=633563" title="Armengaud d'Aspe">
Armengaud d'Aspe



</doc>
<doc id="633565" url="https://pl.wikipedia.org/wiki?curid=633565" title="Tanami">
Tanami

Tanami Desert - piaszczysta pustynia w północnej Australii, w środkowej części Terytorium Północnego. Zajmuje powierzchnię 184,5 tys. km². 
W jej południowej części znajduje się obszar chronionej przyrody Tanami Desert Wildlife Sanctuary.

</doc>
<doc id="633566" url="https://pl.wikipedia.org/wiki?curid=633566" title="Faktor X">
Faktor X

Faktor X – dwutygodnik o podtytule: "Twoje archiwum niewyjaśnionych zjawisk i zdarzeń". Wychodził w latach 1998-2001. Ogółem ukazały się 64 numery plus wydanie specjalne. Wydawcą był Marshall Cavendish Polska Sp. z o.o. Cena Faktora X oscylowała od 1,99 zł za pierwszy numer, 3,99 zł za numery 2-61, do 4,27 zł za numery 62-64. Numer specjalny kosztował 19,99 zł, dołączona była do niego kaseta wideo.
Spis poszczególnych działów:

</doc>
<doc id="633568" url="https://pl.wikipedia.org/wiki?curid=633568" title="Geoffrey de Donjon">
Geoffrey de Donjon

Geoffrey de Donjon (zm. w 1202) – 11 wielki mistrz zakonu joannitów w latach 1193-1202.

</doc>
<doc id="633571" url="https://pl.wikipedia.org/wiki?curid=633571" title="Alfons z Portugalii">
Alfons z Portugalii

Alfons z Portugalii (ur. ok. 1135, zm. ok. 1206) – nieślubny syn króla Portugalii Alfonsa I Zdobywcy i nieznanej kobiety. 12. Wielki mistrz joannitów w latach 1203-1206.

</doc>
<doc id="633572" url="https://pl.wikipedia.org/wiki?curid=633572" title="T Tauri">
T Tauri

T Tauri – gwiazda zmienna w gwiazdozbiorze Byka, odkryta przez Johna Hinda. Nazwano od niej całą klasę gwiazd zmiennych – typu T Tauri 
Jak wszystkie inne gwiazdy typu T Tauri, jest to bardzo młoda gwiazda licząca zaledwie kilka milionów lat. Oddalona jest od Ziemi o 576 lat świetlnych, a jej wielkość gwiazdowa zmienia się od 9,3m do 14m.
T Tauri to system wielokrotny, składający się z przynajmniej trzech gwiazd, z czego tylko jedna emituje światło widzialne – dwie pozostałe są źródłami podczerwieni, jedna źródłem radiowym.
W pobliżu gwiazdy T Tauri znajduje się słaba Mgławica Zmienna Hind NGC 1555.

</doc>
<doc id="633573" url="https://pl.wikipedia.org/wiki?curid=633573" title="Henry Percy">
Henry Percy



</doc>
<doc id="633575" url="https://pl.wikipedia.org/wiki?curid=633575" title="Henry Alan Walter Richard Percy">
Henry Alan Walter Richard Percy



</doc>
<doc id="633576" url="https://pl.wikipedia.org/wiki?curid=633576" title="Geoffrey le Rat">
Geoffrey le Rat

Geoffrey le Rat (zm. 1207) – 13 wielki mistrz zakonu joannitów w latach 1206-1207.

</doc>
<doc id="633578" url="https://pl.wikipedia.org/wiki?curid=633578" title="Guerin de Montaigu">
Guerin de Montaigu

Garin de Montaigu (zm. 1230) – 14 wielki mistrz zakonu joannitów w latach 1207-1228.

</doc>
<doc id="633580" url="https://pl.wikipedia.org/wiki?curid=633580" title="Pustynia Strzeleckiego">
Pustynia Strzeleckiego

Pustynia Strzeleckiego (ang. "Strzelecki Desert") – pustynia w południowej Australii, we wschodniej części stanu Australia Południowa. 
Pustynia obejmuje obszar położony na południowy wschód od kotliny jeziora Eyre, na północ od Gór Flindersa i na południe od Cooper Creek. Tworzą ją głównie piaszczyste wydmy. Rzeka epizodyczna Strzelecki Creek dzieli ją na dwie części. Znajdują się tu trzy jeziora okresowe: Hope, Callabonna i Frome. 
Nazwa pochodzi od polskiego podróżnika, jednego z pierwszych badaczy Australii, Pawła Edmunda Strzeleckiego (1797–1873).

</doc>
<doc id="633581" url="https://pl.wikipedia.org/wiki?curid=633581" title="Hugh Percy">
Hugh Percy



</doc>
<doc id="633582" url="https://pl.wikipedia.org/wiki?curid=633582" title="Bertrand de Thessy">
Bertrand de Thessy

Bertrand de Thessy (zm. 1231) – 15 wielki mistrz zakonu joannitów w latach 1228-1231.

</doc>
<doc id="633583" url="https://pl.wikipedia.org/wiki?curid=633583" title="Hugh Algernon Percy">
Hugh Algernon Percy



</doc>
<doc id="633585" url="https://pl.wikipedia.org/wiki?curid=633585" title="Ralph George Algernon Percy">
Ralph George Algernon Percy



</doc>
<doc id="633587" url="https://pl.wikipedia.org/wiki?curid=633587" title="Guerin de Montacute">
Guerin de Montacute

Guerin de Montacute lub Guerin Lebrun (zm. 1236) – 16 wielki mistrz zakonu joannitów w latach 1231-1236.

</doc>
<doc id="633588" url="https://pl.wikipedia.org/wiki?curid=633588" title="Nefropatia kontrastowa">
Nefropatia kontrastowa

Nefropatia kontrastowa (ang. contrast-induced nephropathy) – uszkodzenie nerek związane i wywołane przez podanie środków cieniujących w trakcie badań radiologicznych.
Występuje u 10-20% badanych z użyciem środków cieniujących i objawia się podwyższeniem stężenia kreatyniny, ustępujące zwykle samoistnie po 3-5 dniach. W niektórych jednak przypadkach (u chorych z niewydolnością serca, cukrzycą, odwodnieniem, w przypadku wcześniej występującej niewydolności nerek lub w przypadku ponownego podania środka cieniującego w czasie krótszym niż 48 godzin) ryzyko rozwoju poważnych powikłań nerkowych, do zgonu włącznie, znacznie wzrasta. Dlatego u osób z powyższych grup ryzyka bezwzględnie, natomiast u innych osób poddawanym badaniom kontrastowym, zalecanym jest stosowanie postępowania profilaktycznego, znacznie zmniejszającego ryzyko rozwoju nefropatii kontrastowej.

</doc>
<doc id="633589" url="https://pl.wikipedia.org/wiki?curid=633589" title="Fidżi (ujednoznacznienie)">
Fidżi (ujednoznacznienie)



</doc>
<doc id="633590" url="https://pl.wikipedia.org/wiki?curid=633590" title="Bertrand de Comps">
Bertrand de Comps

Bertrand de Comps [(zm. 1239) – 17 wielki mistrz joannitów w latach 1236-1239.

</doc>
<doc id="633591" url="https://pl.wikipedia.org/wiki?curid=633591" title="Hans Ehard">
Hans Ehard

 Hans Ehard (ur. 10 listopada 1887 w Bambergu, zm. 18 października 1980 w Monachium) – niemiecki prawnik oraz polityk Unii Chrześcijańsko-Społecznaej (CSU), dwukrotny premier Bawarii.
W 1919, zaraz po studiach prawniczych w Monachium oraz Würzburgu, został prokuratorem w ministerstwie sprawiedliwości, a w 1933 przewodniczącym senatu Naczelnego Sądu Krajowego w Monachium. W 1945 był krótko ministrem sprawiedliwości w rządzie Schäffera, a następnie w pierwszym składzie rządu Hoegnera sekretarzem stanu w ministerstwie sprawiedliwości oraz członkiem Zgromadzenia Konstytucyjnego, zanim 21 grudnia 1946 głosami koalicji CSU, SPD i WAV wybrano go na urząd premiera Bawarii. Od 21 września 1947 po tym, jak SPD wycofała swoich ministrów, kierował rządem całkowicie CSU-sowskim. W latach 1949-1955 był przewodniczącym CSU.
Od 26 stycznia 1960 do 11 grudnia 1962 był ponownie premierem Bawarii, a potem do 5 grudnia 1966 ministrem stanu w bawarskim ministerstwie sprawiedliwości.
Ehard był od 1956 do 1963 prezesem Wspólnoty Ochrony Niemieckiego Lasu (SDW) jak i długoletnim prezesem Bawarskiego Czerwonego Krzyża. Od 1957 pozostaje honorowym obywatelem Monachium, gdzie zmarł i został pochowany na tamtejszym Cmentarzu Leśnym. W 1974 odznaczony Europejską Nagrodą Karola Ziomkostwa Sudeckoniemieckiego.

</doc>
<doc id="633592" url="https://pl.wikipedia.org/wiki?curid=633592" title="Jerzy Plantagenet">
Jerzy Plantagenet



</doc>
<doc id="633593" url="https://pl.wikipedia.org/wiki?curid=633593" title="Windows XP Media Center Edition">
Windows XP Media Center Edition

Windows XP Media Center Edition ("Windows XP MCE") – edycja systemu Windows XP dodająca nowe, multimedialne elementy i możliwość kierowania systemem za pomocą pilota. Integruje on telewizor z komputerem i umożliwia sterowanie multimediami z dowolnego miejsca w domu. Wersja MCE systemu oparta jest na Windows XP Professional.
Pierwsza wersja, Windows XP Media Center Edition, pojawiła się w 2002 roku w Stanach Zjednoczonych. Po zainstalowaniu poprawki Service Pack 2 system uaktualniał się do wersji 2004.
Windows XP Media Center 2005 pojawił się w 2005 roku. Ta edycja otrzymała nową wersję interfejsu Luna – Royale. Aplikacja Media Center została odświeżona, zintegrowana z Windows Media Player 10. Pojawiła się możliwość oglądania telewizji HDTV. Zablokowano możliwość podłączenia systemu do usługi katalogowej Active Directory. Windows XP Media Center 2005 był pierwszym systemem Media Center, który umożliwiał zainstalowanie nakładki językowej.
Najnowsza wersja programu Media Center została wydana jako aplikacja do kupienia w sklepie Windows Store (do końca stycznia 2013 roku do pobrania za darmo) dla systemu Windows 8. Program jest dostępny również w Windows Vista oraz Windows 7, w wersjach Home Premium oraz Ultimate. Tym samym stał się oprogramowaniem dostępnym na szerszą skalę.
Dostępność.
Jest dodawany do wybranych komputerów takich jak HP Media Center Computer. Jest też dostępny w wersji z nową licencją OEM.
Aplikacja Media Center.
Umożliwia:
System Windows XP Media Center Edition był wersją bliźniaczą dla Windows XP Tablet PC Edition i w zależności od podanego klucza, można było zainstalować go z płyt systemu przeznaczonego dla tabletów. Podobnie jak TPE, Windows XP Media Center Edition posiadał zainstalowany dodatkowy interfejs graficzny (tzw. motyw), Energy Blue.

</doc>
<doc id="633594" url="https://pl.wikipedia.org/wiki?curid=633594" title="Edward Tudor">
Edward Tudor



</doc>
<doc id="633595" url="https://pl.wikipedia.org/wiki?curid=633595" title="Bednary (stacja kolejowa)">
Bednary (stacja kolejowa)

Bednary – stacja kolejowa w Bednarach, w województwie łódzkim, w Polsce. Znajduje się na linii kolejowej E20 Berlin – Moskwa.
W roku 2017 stacja obsługiwała 200–299 pasażerów na dobę.
Stacja została zmodernizowana w 1999 r.
W 1994 r. doszło do katastrofy pociągu IC Lech, który uderzył w tył pociągu towarowego. Zginęła 1 osoba, ponad 50 zostało rannych.

</doc>
<doc id="633608" url="https://pl.wikipedia.org/wiki?curid=633608" title="Frome">
Frome

Rzeki w Anglii:

</doc>
<doc id="633609" url="https://pl.wikipedia.org/wiki?curid=633609" title="James Scott">
James Scott



</doc>
<doc id="633613" url="https://pl.wikipedia.org/wiki?curid=633613" title="Jerzy Stano">
Jerzy Stano

Jerzy Stano (ur. Nowotaniec, zm. po roku 1591) – polski szlachcic herbu Gozdawa, syn Hieronima, poseł ziemi sanockiej, krzewiciel kalwinizmu. Był posłem na Sejm Rzeczypospolitej. W roku 1591 wziął udział w synodzie protestanckim w Radomiu jako delegat Ziemi sanockiej. Zmarł po roku 1591, potomstwo cztery córki i syn Jerzy. Niektórzy z jego potomków pozostali przy kalwinizmie do połowy XVIII wieku, a zbór kalwiński w Nowotańcu funkcjonował do 1713 roku.

</doc>
<doc id="633615" url="https://pl.wikipedia.org/wiki?curid=633615" title="Steve Hogarth">
Steve Hogarth

Steve Hogarth, właśc. Ronald Stephen Hoggarth (ur. 14 maja 1956 w Kendal) – brytyjski muzyk, wokalista zespołu Marillion, znany także jako "H".
Były muzyk zespołów The Europeans i How We Live.
Kariera muzyczna.
Urodził się w 1956 roku, niektóre źródła podają rok 1959.
Jako pianista-samouk karierę muzyczną rozpoczął w 1981 w szkockim zespole The Europeans. Zgłosił się z ogłoszenia na przesłuchanie ponieważ grupa poszukiwała klawiszowca. Występował w zespole do 1985 tworząc cztery albumy, w tym także koncertowe.
Odszedł z grupy z drugim muzykiem zespołu Colinem Woore tworząc zespół How We Live. Ich album z 1987 "Dry Land" nie zdobył uznania na rynku muzycznym. Zdesperowany Hogarth rozważał podjęcie pracy mleczarza, ale po rozmowach z przyjacielem Darrylem Wayem i producentami muzycznymi wysłał swoje nagrania do zespołu Marillion, który poszukiwał wokalisty po rozstaniu z Fishem w 1988.
Po przesłuchaniu zespół chciał go przyjąć, Hogarth jednak zwlekał z podjęciem decyzji, gdyż rozważał także zaangażowanie się w trasę koncertową w USA z zespołem The The. W końcu zaakceptował ofertę Marillion, gdyż zespołowi zależało na wkładzie własnym artysty, a nie powielaniu dokonań poprzednika.
Do 2005 nagrał razem z Marillion 9 płyt studyjnych. Wydał także jeden solowy album pod pseudonimem 'H' – "Ice Cream Genius", wspólnie z keybordzistą zespołu Porcupine Tree Richardem Barbieri oraz muzykami Dave'em Gregorym i Clemem Burke z zespołu Blondie. Album ten obejmuje wiele muzycznych stylów od melodyjnego popu do cięższego, bardziej kontemplacyjnego rocka progresywnego.
Następnym przedsięwzięciem artysty był The H-Band, gdzie wspólnie z innymi muzykami koncertował na wielu europejskich trasach. Współpracował z takimi muzykami jak gitarzystą Azizem Ibrahimem z zespołu Stone Roses, perkusistą Andym Gangadeenem z Massive Attack i basistą Jinglesem. Ze Steve’em Hogarthem i zespołem Marillion współpracuje także wiolonczelistka Stephanie Sobey-Jones. Ostatnio jego trasa koncertowa "h Natural" odbyła się wiosną i latem 2006. Podczas niej występował solowo i grał na fortepianie, wplatając między utwory komentarz i konwersację z publicznością. 11 czerwca 2006 wystąpił na koncercie w warszawskim kinoteatrze „Bajka”.
Podczas solowych występów Steve Hogarth oprócz wykonywania piosenek własnych i zespołu Marillion wykonuje m.in. covery takich artystów jak Leonard Cohen, Kate Bush, John Lennon.

</doc>
<doc id="633616" url="https://pl.wikipedia.org/wiki?curid=633616" title="Antonio Meucci">
Antonio Meucci

Antonio Santi Giuseppe Meucci (ur. 13 kwietnia 1808 we Florencji, zm. 18 października 1889 na Staten Island) – włoski wynalazca.
Życiorys.
W 1857 roku skonstruował pewną formę aparatu do komunikacji głosowej, prototyp telefonu. "Enciclopedia Italiana di Scienze, Lettere ed Arti" określa go mianem „inventore del telefono” (wynalazca telefonu).
W wydanej w 2002 roku, po wieloletnich badaniach historycznych, uchwale amerykańskiej Izby Reprezentantów znalazły się zapisy mówiące, że Meucci "stworzył w swoim domu na Staten Island zaczątkowe połączenie telekomunikacyjne łączące piwnicę z pierwszym piętrem... zademonstrował swój wynalazek w 1860 i opublikował jego opis w nowojorskiej gazecie włoskojęzycznej... nie udało mu się zebrać wystarczających funduszy, aby opłacić całą procedurę patentową...". Alexander Graham Bell opatentował telefon elektryczny w 1876 roku. Kwestią dyskusyjną jest, komu należy przypisać wynalezienie telefonu – chociaż wydaje się, że wszelkie honory zebrał Bell.
Meucci w popkulturze.
Niektórzy Amerykanie pochodzenia włoskiego popularyzują obraz Meucciego jako twórcy telefonu. Jako przykład można wymienić filmy "Ojciec chrzestny III", w którym jeden z bohaterów wspomina Meucciego jako twórcę telefonu. W popularnym serialu telewizyjnym "Rodzina Soprano" główny bohater, Tony Soprano, także wygłasza podobną kwestię.

</doc>
<doc id="633618" url="https://pl.wikipedia.org/wiki?curid=633618" title="Henry Scott">
Henry Scott



</doc>
<doc id="633620" url="https://pl.wikipedia.org/wiki?curid=633620" title="Walter Francis Montagu-Douglas-Scott">
Walter Francis Montagu-Douglas-Scott



</doc>
<doc id="633621" url="https://pl.wikipedia.org/wiki?curid=633621" title="William Henry Walter Montagu-Douglas-Scott">
William Henry Walter Montagu-Douglas-Scott



</doc>
<doc id="633622" url="https://pl.wikipedia.org/wiki?curid=633622" title="Walter John Montagu-Douglas-Scott">
Walter John Montagu-Douglas-Scott



</doc>
<doc id="633624" url="https://pl.wikipedia.org/wiki?curid=633624" title="Kodeks karny skarbowy">
Kodeks karny skarbowy

Kodeks karny skarbowy – polska ustawa uchwalona 10 września 1999, kodeks. Ustawa weszła w życie 17 października 1999.
Kodeks karny w zakresie prawa karnego skarbowego. Stanowi podstawowy i jedyny akt prawny regulujący kwestię odpowiedzialności za przestępstwa skarbowe i wykroczenia skarbowe.
Zawartość kodeksu karnego skarbowego.
Kodeks karny skarbowy składa się z 3 tytułów.
Działy dzielą się na rozdziały, a niektóre rozdziały dzielą się na oddziały.

</doc>
<doc id="633625" url="https://pl.wikipedia.org/wiki?curid=633625" title="Walter Francis John Montagu-Douglas-Scott">
Walter Francis John Montagu-Douglas-Scott



</doc>
<doc id="633629" url="https://pl.wikipedia.org/wiki?curid=633629" title="Büsingen am Hochrhein">
Büsingen am Hochrhein

Büsingen am Hochrhein – eksklawa, gmina niemiecka otoczona terytorium Szwajcarii. Należy do kraju związkowego Badenia-Wirtembergia, do rejencji Fryburg, do regionu Hochrhein-Bodensee, do powiatu Konstancja, do wspólnoty administracyjnej Gottmadingen. Leży ok. 6 km od Szafuzy w Szwajcarii, nad Renem. Gmina jest otoczona na lądzie przez kanton Szafuza.
Położenie.
Od XIX w. eksklawa jest oddzielona od reszty Niemiec wąskim pasem lądu, nieprzekraczającym w najwęższym miejscu 700 m. Od 2007 r., kiedy Szwajcaria dołączyła do układu z Schengen, zniesiono kontrolę graniczną (do 2007 r., mimo iż miasto jest niemieckie, nie znajdowało się w strefie Schengen). Büsingen jest miejscowością wypoczynkową zarówno dla Niemców, jak i dla Szwajcarów. Miejscowość jest również siedzibą European Nazaren College.
Historia.
Büsingen stało się eksklawą między 1694 a 1728 r. na skutek wojen między Szafuzą a Austrią. Miasto było eksklawą na terytorium Szafuzy. W 1835 r. Büsingen zostało podporządkowane niemieckiemu systemowi celnemu. W 1895 r. Szwajcaria zgodziła się, aby rolnicy z Büsingen sprzedawali swoje produkty Szwajcarom. Wymiana towarów funkcjonowała w obu kierunkach podczas I wojny światowej. W 1918 r. przeprowadzono referendum, w wyniku którego 96 proc. głosujących opowiedziało się po stronie zmiany przynależności do Szwajcarii. Szwajcaria nie mogła jednak oferować niczego odpowiedniego do wymiany. Status Büsingen jako eksklawy został formalnie określony w 1967 r. w wyniku negocjacji między oboma zainteresowanymi państwami. W tym samym czasie niemiecka eksklawa Verenahof, z trzema domami i liczbą mieszkańców mniejszą od 12, stała się częścią Szwajcarii.
Eksklawa.
Na terytorium Büsingen jedyną formalnie obowiązującą walutą jest euro, jednak w użyciu jest również frank szwajcarski. Z uwagi na swe położenie, miasto korzysta z publicznego transportu obu państw, a także poczty i telefonów. Ma dwa prefiksy – niemiecki (+49 7734) i szwajcarski (+41 42). Niemcy, którzy są zameldowani w Büsingen od ponad 10 lat korzystają ze specjalnego statusu zbliżonego do obywatelstwa szwajcarskiego. Wszyscy mieszkańcy Büsingen mogą kupować nieruchomości, a także pracować w Szwajcarii mimo formalnego braku szwajcarskiego obywatelstwa. 70% młodzieży uczęszcza do szwajcarskich szkół. Po ukończeniu szkoły podstawowej młodzież może kontynuować edukację zarówno w Niemczech, jak i w Szwajcarii.
W przypadku zagrożenia do dyspozycji są służby ratunkowe obydwu państw; służby szwajcarskie przybywają z reguły szybciej ze względu na mniejsze odległości. W przypadku rewizji muszą być obecni przedstawiciele obu władz.
Sport.
Lokalna drużyna piłkarska FC Büsingen jest jedynym zespołem niemieckim grającym w szwajcarskiej lidze piłki nożnej.

</doc>
<doc id="633630" url="https://pl.wikipedia.org/wiki?curid=633630" title="Busingen">
Busingen



</doc>
<doc id="633631" url="https://pl.wikipedia.org/wiki?curid=633631" title="Busingen am Hochrhein">
Busingen am Hochrhein



</doc>
<doc id="633632" url="https://pl.wikipedia.org/wiki?curid=633632" title="John Charles Montagu-Douglas-Scott">
John Charles Montagu-Douglas-Scott



</doc>
<doc id="633636" url="https://pl.wikipedia.org/wiki?curid=633636" title="Scrapper Blackwell">
Scrapper Blackwell

Scrapper Blackwell, właśc. Francis Hillman Blackwell (ur. 21 lutego 1903 w Syracuse, zm. 7 października 1962 w Indianapolis) – amerykański muzyk bluesowy, gitarzysta i wokalista. Znany przede wszystkim z występów w gitarowo-fortepianowym duecie założonym wraz z Leroyem Carrem pod koniec lat 20. XX w. Prezentował styl bluesa chicagowskiego. Zdaniem niektórych krytyków z biegiem lat ewoluował w stronę jazzu.
Miał mieszane pochodzenie murzyńsko-indiańskie czirokeskie. Został zastrzelony w Indianapolis.

</doc>
<doc id="633643" url="https://pl.wikipedia.org/wiki?curid=633643" title="Zmienna t tauri">
Zmienna t tauri



</doc>
<doc id="633645" url="https://pl.wikipedia.org/wiki?curid=633645" title="SV Ried">
SV Ried

SV Ried – austriacki klub piłkarski, mający siedzibę w mieście Ried im Innkreis, grający w austriackiej Bundeslidze.
Historia.
Klub został utworzony 5 maja 1912 roku jako "Sportvereinigung Ried". SV Ried grał w ligach regionalnych Górnej Austrii aż do 1991 roku, kiedy to awansował pierwszy raz w historii do drugiej ligi Austrii. W 1995 roku awansował do pierwszej ligi, w której gra również dziś.
Największy jak dotąd sukces SV Ried odniósł w 1998 roku, kiedy to drużyna ta zdobyła Puchar Austrii wygrywając ze Sturmem Graz 3:1 w finale. W 2000 roku SV Ried zajęło najwyższe do tamtej pory miejsce w historii swoich występów w ekstraklasie. Zakończyło wówczas sezon na 5. miejscu w tabeli. W 2003 drużyna Ried spadła do drugiej ligi. W pierwszej Ried grało przez kolejnych 8 lat. Po 2 sezonach drużynie udało się powrócić do pierwszej ligi zostając mistrzem Red Zac-Erste Liga i awansując do ekstraklasy już 23 maja 2005 po zwycięstwie 3:2 nad Kapfenberger SV.
Sezonie 2006/2007 SV Ried występował w Pucharze Intertoto. Zmagania zaczął od drugiej rundy rozgrywek, w której pokonał Dinamo Tbilisi 3:1 i 1:0. W kolejnej, ostatniej rundzie Ried trafił na mołdawski FC Tyraspol i po zwycięskim dwumeczu (3:1 1:1) awansował do drugiej rundy Pucharu UEFA. Tam trafił na szwajcarski FC Sion. Drużyna Ried pogrzebała jednak swoje szanse na awans do 3. rundy już w pierwszym meczu u siebie przegrywając ze Sionem 0:1. W rewanżu w Sionie piłkarze Ried tylko zremisowali 0:0 i odpadli z dalszych zmagań europejskich pucharów. Na koniec sezonu pierwszy raz w historii klub został wicemistrzem Austrii. W 2017 roku klub zajął ostatnie 10. miejsce, spadł do drugiej ligi po 12 latach gry w ekstraklasie. W sezonie 2019/2020 został mistrzem 2. Ligi i ponownie awansował do Bundesligi.

</doc>
<doc id="633646" url="https://pl.wikipedia.org/wiki?curid=633646" title="Gwiazdy t tauri">
Gwiazdy t tauri



</doc>
<doc id="633647" url="https://pl.wikipedia.org/wiki?curid=633647" title="Gwiazda t tauri">
Gwiazda t tauri



</doc>
<doc id="633655" url="https://pl.wikipedia.org/wiki?curid=633655" title="Boris Bażanow">
Boris Bażanow

Boris Gieorgijewicz Bażanow, ros. Борис Георгиевич Бажанов (ur. w 1900 r. w Mohylowie Podolskim, zm. w 1982 r. w Paryżu) – radziecki działacz komunistyczny, później emigracyjny działacz antysowiecki, pisarz i publicysta, organizator Rosyjskiej Armii Ludowej podczas wojny zimowej w 1940 r.
Uczył się w gimnazjum w Mohylowie Podolskim. Po rewolucji październikowej 1917 r. przerwał naukę. Ukończył ją w 1918 r., w czasie kampanii niemieckiej na wschód. Następnie wyjechał do Kijowa, gdzie podjął studia na wydziale fizyczno-matematycznym miejscowego uniwersytetu. Został ranny podczas rozganiania demonstracji studenckiej. Po zamknięciu uniwersytetu w 1919 r., powrócił do rodzinnego miasta. Wstąpił do Rosyjskiej Partii Komunistycznej (bolszewików). Wybrano go sekretarzem powiatowej organizacji partyjnej. W 1920 r. stał na czele oddziału oświaty ludowej w Żmerynce, a potem w Winnicy. Pod koniec 1920 r. przybył do Moskwy, gdzie rozpoczął studia w Moskiewskiej Wyższej Szkole Technicznej. W 1921 r. został sekretarzem partyjnej "jaczejki" (komórki). W 1922 r., kontynuując naukę, objął funkcję sekretarza technicznego pododdziału oświaty w moskiewskiej organizacji partyjnej. Przygotowywał artykuły i wystąpienia dla Łazara M. Kaganowicza. Od sierpnia 1923 r. był sekretarzem technicznym Biura Sekretariatu Komitetu Centralnego RKP(b). Do jego zadań należało stenografowanie dokumentacji. W styczniu 1925 r. został zastępcą szefa Ludowego Komisariatu Finansów (Narkomfina). Od sierpnia 1926 r. pełnił funkcję konsultanta w Instytucie Badań Ekonomicznych. Jednocześnie został redaktorem pisma "Finansowaja gazieta". Był też członkiem Rady Najwyższej ds. Sportu. W 1927 r. mianowano go pracownikiem oddziału ogólnego zarządu administracyjno-organizacyjnego Narkomfina. Przeszedł kurs dla pracowników finansowych. Wkrótce na jego prośbę skierowano go do Azji Środkowej.
Na początku stycznia 1928 r. zbiegł do Persji. Stamtąd udał się do Indii, gdzie nawiązał kontakt z brytyjskim wywiadem. Następnie zamieszkał we Francji. W latach 1929-1930 opublikował w miejscowej prasie szereg artykułów dotyczących władz bolszewickich, a także napisał książkę pt. "Wospominanija bywszego siekrietaria Stalina" z charakterystyką przywódców Związku Sowieckiego. Wzywał państwa zachodniej Europy do zerwania kontaktów dyplomatycznych z ZSRR i rozpoczęcia walki politycznej, a nawet zbrojnej. Po ataku Armii Czerwonej na Finlandię jesienią 1939 r., zwrócił się do władz fińskich z pomysłem zorganizowania tzw. Rosyjskiej Armii Ludowej spośród jeńców wojennych. W styczniu 1940 r. przybył do Finlandii, gdzie spotkał się z feldmarszałkiem Carlem Gustafem Mannerheimem. Otrzymał od niego zgodę na sformowanie takich oddziałów. Przed zakończeniem wojny zimowej w poł. marca 1940 r. zdołano utworzyć 500-osobowy oddział wojskowy, którego kadrę oficerską utworzyli Biali Rosjanie skierowani z miejscowego oddziału Rosyjskiego Związku Ogólnowojskowego (ROWS). Boris G. Bażanow powrócił do Francji, gdzie przedstawił przedstawicielom białoemigracyjnych organizacji rosyjskich swoją koncepcję otwartej walki zbrojnej z Sowietami. W 1941 r. przybył do Berlina, gdzie odbył spotkanie z Alfredem Rosenbergiem. Zaproponował sformowanie "antybolszewickiej armii rosyjskiej" w celu użycia jej po ataku Niemiec na ZSRR, ale idea ta została odrzucona. W tej sytuacji porzucił działalność polityczną, skupiając się jedynie na nauce i technice.
W 1980 r. w Paryżu opublikowano pełne wydanie jego wspomnień.

</doc>
<doc id="633664" url="https://pl.wikipedia.org/wiki?curid=633664" title="Hieronim Stano">
Hieronim Stano

Hieronim Stano, (ur. Krosno – zm. Nowotaniec), szlachcic polski herbu Gozdawa, rajca miejski Krosna, wojski sanocki, dziedzic Nowotańca.
Życiorys.
Hieronim był synem mieszczanina Stanisława Stano i matki z domu Tyczyńska, dlatego Balowie 28 lutego 1545 przyjęli go do swojego rodu. Jego bratem był Feliks Stano, który pozostawił mu znaczny majątek. Rodzina ta zdaniem Niesieckiego, ma pochodzenie francuskie, i pochodzić z niej miał Franciszek Stano, biskup ruteneński . Hieronim Stano zawarł związek małżeński z Zofią Wzdowską. Akta biskupie diecezji przemyskiej z 29 listopada 1558, podają, że Hieronim Stano od 1552 wraz z żoną oraz dziećmi nie spowiadał się i nie przyjmował komunii. Natomiast, czytał "Postylla" Mikołaja Reya potępione na synodzie piotrkowskim. Jego brat Andrzej był w tym czasie proboszczem parafii w Nowotańcu, lecz na skutek sprzyjania reformacji został w listopadzie 1558 usunięty z tej funkcji.
Z tych też przyczyn oraz po zamianie kościoła katolickiego na zbór kalwiński, 10 sierpnia 1559 biskup Jan Dziaduski obłożył Hieronima Stano ekskomuniką. Na pierwszego pastora tego zboru Stanowie wybierali Jakuba ze Strzyżowa, apostatę (ekskomunikowany 1 lipca 1558, poprzednio był pastorem Balów w Hoczwi). Hieronim Stano był wiernym wyznawcą kalwinizmu do końca życia. W małżeństwie urodziło mu się kilka córek oraz syn Jerzy, poseł na sejm w roku 1591, dziadek Jerzego Juniora starosty sądeckiego.

</doc>
<doc id="633667" url="https://pl.wikipedia.org/wiki?curid=633667" title="System wielokrotny">
System wielokrotny



</doc>
<doc id="633668" url="https://pl.wikipedia.org/wiki?curid=633668" title="Wielokrotne układy gwiazdowe">
Wielokrotne układy gwiazdowe



</doc>
<doc id="633671" url="https://pl.wikipedia.org/wiki?curid=633671" title="Gimnazjalista">
Gimnazjalista



</doc>
<doc id="633672" url="https://pl.wikipedia.org/wiki?curid=633672" title="David Burghley">
David Burghley



</doc>
<doc id="633684" url="https://pl.wikipedia.org/wiki?curid=633684" title="Girardot FC">
Girardot FC



</doc>
<doc id="633685" url="https://pl.wikipedia.org/wiki?curid=633685" title="Corporación Deportiva y Social Girardot Fútbol Club">
Corporación Deportiva y Social Girardot Fútbol Club



</doc>
<doc id="633686" url="https://pl.wikipedia.org/wiki?curid=633686" title="Stanisław Bal (zm. przed 1575)">
Stanisław Bal (zm. przed 1575)

Stanisław Bal herbu Gozdawa (zm. przed 1575) – starosta sanocki, szlachcic polski, krzewiciel kalwinizmu, dziedzic w Hoczwi i Nowotańcu, syn podkomorzego sanockiego Mikołaja z Nowotańca i Heleny z Tęczyńskich. 
Ożeniony z córką Adama Wzdowskiego, szwagier Hieronima Stano. Wraz z bratem przeszli na kalwinizm i byli jego aktywnymi krzewicielami. W rodzinnej Hoczwi osadzili kalwińskiego kaznodzieję Tyburcego Boryszowskiego, a następnie Jakuba ze Strzyżowa. 

</doc>
<doc id="633690" url="https://pl.wikipedia.org/wiki?curid=633690" title="Lord Burghley">
Lord Burghley



</doc>
<doc id="633691" url="https://pl.wikipedia.org/wiki?curid=633691" title="WSTI">
WSTI



</doc>
<doc id="633694" url="https://pl.wikipedia.org/wiki?curid=633694" title="Paweł Góralczyk">
Paweł Góralczyk

Paweł Góralczyk, (ur. 7 kwietnia 1943 w Ponikwi k. Wadowic) – rzymskokatolicki duchowny, pallotyn, profesor nauk teologicznych, specjalista w zakresie teologii moralnej.
Życiorys.
W latach 1962-1969 odbył studia filozoficzno-teologiczne w Wyższym Seminarium Duchownym Stowarzyszenia Apostolstwa Katolickiego w Ołtarzewie. Święcenia kapłańskie przyjął 8 czerwca 1969 w Ołtarzewie. Następnie studiował w latach 1969-1972 w Akademii Teologii Katolickiej w Warszawie, gdzie w 1972 uzyskał w 1977 na podstawie rozprawy pt. „Katolicka teologia moralna a katolicka nauka społeczna. Relacje metodologiczne” (promotor: ks. prof. Stanisław Olejnik). Stopień doktora habilitowanego uzyskał w 1989 na podstawie dorobku naukowego oraz rozprawy pt. „Możliwość uwzględnienia założeń systemowych etyki Dietricha von Hildebranda w teologii moralnej”. Tytuł naukowy profesora nauk teologicznych otrzymał w 1995.
Został kierownikiem Katedry Teologii Moralnej Fundamentalnej na Uniwersytecie Kard. Stefana Wyszyńskiego i wykładowcą WSD w Ołtarzewie (1983-1987 wicerektor). Był członkiem Komitetu Nauk Teologicznych PAN oraz Centralnej Komisji do Spraw Stopni i Tytułów (2007–2010, 2013–2016). Ks. Góralczyk podjął się roli promotora pracy doktorskiej "Apostolski wymiar Radia Maryja w świetle założeń ideowych i programowych", obronionej w Uniwersytecie Kardynała Stefana Wyszyńskiego w Warszawie dnia 8.10.2009 roku. Autor dysertacji, Tadeusz Rydzyk, zdaniem części opinii publicznej, w swojej pracy nie podejmuje naukowej, medioznawczej analizy, lecz jednostronnie, jednoznacznie pozytywnie prezentuje własną działalność. Dnia 24 czerwca 2019 roku ks. Paweł Góralczyk otrzymał doktorat honorowy Papieskiego Wydziału Teologicznego we Wrocławiu.
Wybrane publikacje

</doc>
<doc id="633698" url="https://pl.wikipedia.org/wiki?curid=633698" title="Medal Służby Ogólnej Morskiej (1909–1962)">
Medal Służby Ogólnej Morskiej (1909–1962)

Medal Służby Ogólnej Morskiej (ang. "Naval General Service Medal") "NGS" – jeden z medali kampanii brytyjskich, ustanowiony 6 sierpnia 1915, mógł być nadany za służbę w co najmniej jednym a maksymalnie szesnastu konkretnych konfliktach i operacjach morskich w latach 1909–1962. Nadawany zawsze z okuciem na wstążce w postaci klamry z nazwą kampanii.
Po 11 sierpnia 1920, jeśli nagrodzony medalem był również wyróżniony przez Mentioned in Dispatches (MID), był upoważniony do noszenia emblematu brązowego liścia dębu na wstążce medalu.
Wydania medalu.
Ten medal ma w sumie 16 wydań, które upamiętniają różne akcje.
Persian Gulf 1909-1914
dla oficerów i marynarzy okrętów królewskich, którzy byli zatrudnieni w operacjach do kontroli transportu broni na Morzu Arabskim lub w Zatoce Perskiej, na północ od 22N i zachód od 64E, pomiędzy 19 października 1909 a 1 sierpnia 1914.
Iraq 1919-1920
dla oficerów i marynarzy, którzy służyli na łodziach bojowych pływających po rzekach Iraku pomiędzy 1 lipca a 17 listopada 1920.
NW Persia 1920
(pierwotnie wydawany z klamrą "NW Persia 1919-20", która następnie została wycofana).
Nadawany oficerom i marynarzom, którzy służyli w misjach morskich pod dowództwem komandora D.T. Norrisa w północno-zachodniej Persji pomiędzy 10 sierpnia a 31 grudnia 1920.
We wrześniu 1918 komandor Norris dowodził flotyllą okrętów ze wsparciem Rosji i zaatakował turecki port w Baku na Morzu Kaspijskim. Pod koniec roku flotylla była zagrożona wzrastającą siłą bolszewików. To spowodowało, że komandor Norris zaatakował i zadał cios bolszewickim statkom.
Rosjanie przejęli kontrolę nad Morzem Kaspijskim dopiero po wycofaniu się komandora Norrisa w roku 1920.
Palestine 1936-1939
za służbę w działaniach poza wybrzeżem Palestyny pomiędzy 19 kwietnia 1936 a 3 września 1939.
Ta klasa nie mogła być mieszana z wieloma innymi klasami medalu za Palestynę.
SE Asia 1945-46
za służbę w Azji w oznaczonym przedziale czasu i terytorium.
Minesweeping 1945-51
za służbę w wielu akcjach rozminowywania, które zdarzały się po zakończeniu II wojny światowej.
Różne regiony i daty kwalifikujące do medalu w liście poniżej.
Data początkowa dla wszystkich okresów to 3 września 1943.
Palestine 1945-48
za służbę w działaniach na wybrzeżu Palestyny w okresie od 27 września 1945 do 30 czerwca 1948.
Brytyjski mandat Ligi Narodów w Palestynie wygasł o północy 14 maja 1948 roku.
Bomb and Mine Clearance 1945-53
za służbę przy rozbrajaniu bomb i min w różnych częściach świata.
Daty końcowe i rejony geograficzne podane poniżej:
Malaya
za 28 dni służby na statkach patrolowych przy wybrzeżu Malezji pomiędzy 16 czerwca 1948 a 31 lipca 1960, w czasie operacji wspomagających walkę przeciwko bandytom.
Yangtze 1949
dla członków wszystkich służb (Royal Navy, armia i RAF) za operacje na rzece Jangcy przeciwko chińskim siłom komunistycznym pomiędzy 20 kwietnia a 31 lipca 1949.
Bomb &amp; Mine Clearance, Mediterranean
ustanowiony rozkazem nr 1943 z dnia 27 lipca 1956 Admiralicji Floty, mówiącym że "Mediterranean Fleet Clearance Diving Team" od 1 lipca 1955 był zaangażowany przy rozbrajaniu bomb i min w akcjach, tak samo niebezpiecznych jak wcześniejsze, za które nadawano "Bomb and Mine Clearance 1945-53".
Większość pracy umiejscowiona była w maltańskim porcie Valletta, gdzie odzyskiwano wiele bomb z zatopionych podczas bombardowań statków handlowych.
Cyprus
za służbę przy ograniczania wielu różnych aktów terroryzmu podczas akcji ratowniczych na Cyprze pomiędzy 1 kwietnia 1955 a 18 kwietnia 1959. Większość tych medali otrzymali marynarze Royal Marines.
Near East
za służbę na Bliskim Wschodzie pomiędzy 31 października a 22 grudnia 1956 w konflikcie często nazywanym "Kryzysem sueskim". Ta kampania była pierwszą, w której użyto helikopterów Royal Navy startujących z HMS „Ocean” i HMS „Theseus”.
Arabian Peninsula
za służbę w operacjach przeciwko dysydentom i ochronę granic na Półwyspie Arabskim. Do medalu kwalifikowano 30 dni służby pomiędzy 1 stycznia 1957 a 30 czerwca 1960.
Brunei
Ustanowiony rozkazem nr 2283 Admiralicji Floty z dnia 6 grudnia 1963, w uznaniu za służbę w operacjach na terenie Brunei. Wymagany był minimum jeden dzień walki pomiędzy 8 a 23 grudnia 1962 w jednostkach lub oddziałach, które wzięły udział w operacjach w Brunei lub na północnym Borneo. Większość medali otrzymali marynarze Royal Marines.
Canal Zone
autoryzowany w roku 2003 za służbę w strefie Kanału Sueskiego pomiędzy październikiem 1951 a październikiem 1954.
Opis medalu.
W zależności od roku wydania na awersie umieszczony był profil aktualnie panującego:
Rewers: Brytania na dwóch koniach morskich podróżująca przez morze, jej lewa ręka spoczywa na tarczy Unii, a w prawej trzyma trójząb.

</doc>
<doc id="633701" url="https://pl.wikipedia.org/wiki?curid=633701" title="Batalion Łukasiński">
Batalion Łukasiński

Batalion im Walerego Łukasińskiego (Batalion „Łukasiński”) – jednostka wojskowa Armii Krajowej działająca od 1941 w okresie okupacji niemieckiej w Polsce oraz biorąca udział w walkach w okresie powstania warszawskiego.
Historia.
Oddział powstał 11 listopada 1941 w Warszawie w ramach Polskiej Organizacji Zbrojnej, jako batalion imienia Waleriana Łukasińskiego. Dowódcą został mjr Olgierd Ostkiewicz-Rudnicki „Sienkiewicz”. Początkowo utworzono cztery kadrowe kompanie: 1 kompania (dowódca por. Franciszek Szurowski „Boh”), 2 kompania (dowódca por. Aleksander Biały „Jan”), 3 kompania (dowódca por. Romuald Małkowski „Babicz”) i 4 kompania (dowódca NN).
W 1942 w ramach akcji scaleniowej, w skład Rejonu IV Obwodu Śródmieście Armii Krajowej weszły oddziały POZ. Scalono wówczas batalion „Vistula” (jako I batalion), batalion im. W. Łukasińskiego (jako II batalion), oraz dwie kompanie, które utworzyły III Batalion „Chrobry”.
Stan batalionu w lipcu 1944.
Stan batalionu przed Powstaniem liczył ok. 850 ludzi.
Praca kadry batalionu polegała na werbowaniu członków, szkoleniu, zdobywaniu broni, przeprowadzaniu ćwiczeń i udziału w sabotażu. Na wypadek wybuchu powstania batalion otrzymał zadanie zdobycia Pawiaka i opanowania Starego Miasta. Przed powstaniem, wraz z podporządkowanymi mu Dywizjonem „1806” 1 Pułku Strzelców Konnych AK oraz Batalionem im. S.Czarneckiego, tworzył XII Zgrupowanie Rejonu 4.
Szlak bojowy.
Na skutek przedwczesnego rozpoczęcia walk i pojawienia się w Śródmieściu czołgów nieprzyjaciela stan batalionu na godzinę „W” nie przekraczał 400 żołnierzy z czterech kompanii. 5 kompania „Prypeć” włączyła się do działań na Żoliborzu, zaś z 6 kompanii „Radunia” na kwatery alarmowe przybyło kilku żołnierzy, inni włączyli się do oddziałów walczących na Żoliborzu.
1 sierpnia, na 15 minut przed godziną „W”, stoczono walkę z niemieckim czołgami, a po ich wycofaniu się przystąpiono do budowy barykad.
2 sierpnia kompania „Zdana” w sile dwóch plutonów, wraz z batalionem „Gozdawa”, atakowała budynki PWPW. Kompania „Łukasińskiego” wsparła oddział „Barrego” w walkach o Ratusz i pałac Blanka. Kompania „Zdana” zaatakowała Pawiak i obóz przy ul. Gęsiej. Ze względu na przewagę nieprzyjaciela i zmasowany ogień broni maszynowej oddziały musiały się wycofać ponosząc ciężkie straty.
4 sierpnia kompania por. „Zdana” walczyła na Woli wspierając jednostki kpt. „Sosny”. W walkach na Starym Mieście opanowano pałac Blanka, Arsenał i pałac Mostowskich oraz przeprowadzono, zatrzymane silnym ogniem nieprzyjaciela, natarcie na Dworzec Gdański.
6 sierpnia oddział „Zdana” zmuszony został do wycofania się z Woli na Stare Miasto.
Od 7 sierpnia batalion walczył na odcinku zachodnim w obronie Ratusza, Banku Polskiego oraz przylegających domów i ruin. Szczególnie ciężkie walki toczyły się w rejonie budynków Banku Polskiego. W okresie walk na Starym Mieście straty batalionu wyniosły ok. 70% zabitych i rannych. Dowództwo batalionu objął mjr Stanisław Markowski „Tomek”.
W nocy z 1 na 2 września, batalion z resztką ok. 100 żołnierzy, ewakuował się kanałami do Śródmieścia, pozostawiając tylko ciężko rannych pod opieką kilkunastu sanitariuszek.
8 września batalion zajął stanowiska po obu stronach ul. Brackiej wchodząc w skład zgrupowania „Sosna”. Do 20 września żołnierze batalionu wykorzystywani byli do prac saperskich, budowy tuneli i umocnień. Pod koniec powstania oddziały batalionu walczyły w rejonie ulic: Chmielnej, Brackiej i Górskiego. Stanowiska te utrzymano do 2 października.

</doc>
<doc id="633704" url="https://pl.wikipedia.org/wiki?curid=633704" title="Przepowiednia Wernyhory">
Przepowiednia Wernyhory

Przepowiednia Wernyhory – przepowiednia autorstwa legendarnego Wernyhory. Jej najpopularniejszą wersją jest redakcja z 1809 r, która miała sprawiać wrażenie, że powstała jeszcze w czasach konfederacji barskiej.
Tekst proroctwa: ""Polacy teraz w swoich zamiarach upadną i Polska trzykroć będzie rozszarpana. Różni ludzie kusić się będą o jej odbudowanie, ale nadaremnie. Przyjdzie wielki mąż od zachodu: Polacy oddadzą się jemu na usługi; wiele im przyobieca, a mało uczyni: chociaż nazwą się znowu narodem, będą jęczeli pod jarzmem Niemców i Moskali. Potem zostanie ich królem człowiek zły i zacięty, który wiele krwi przeleje. Polacy powstaną przeciw niemu, i jeszcze upadną przez nieład i niezgodę. Długo niewola i ucisk rozciągną się nad nimi; aż na koniec zajaśnieją błogie czasy, kiedy naród bogaty sypnie pieniędzmi, Mahometanie w Horyniu napoją swoje konie, i Moskale dwa razy na głowę pobici zostaną: raz pod Batowem około Semi-mohił (siedmiu mogił), drugi raz pod Starym Konstantynowem w jarze Hanczarychą zwanym. Od tego czasu Polska zakwitnie od Czarnego do Białego morza i będzie trwała po wieki wieków"."
Najprawdopodobniej przepowiednia Wernyhory jest mistyfikacją powstałą już po opisanych wydarzeniach, sporadycznie uaktualniana w ciągu lat. Zwrot: "Od tego czasu Polska zakwitnie od Czarnego do Białego "(Bałtyckiego)" morza i będzie trwała po wieki wieków" wyraźnie nawiązuje do czasów, które jeszcze nie miały miejsca, jednak ogólność tej treści i nawiązanie do Polski od morza do morza podaje w wątpliwość autentyczność owych treści. Jednak opis wydarzeń historycznych we wcześniejszych frazach jest bardziej dokładny. Jeśli ów utwór był mistyfikacją najprawdopodobniej powstawał po wydarzeniach rozbiorowych, kiedy to romantyczni Polacy wiążący nadzieje z Napoleonem marzyli o powrocie do granic Rzeczypospolitej z czasów jej największej świetności. Za autentycznością utworu przemawia jego zbieżność z kilkoma innymi, m.in. z Przepowiednią z Tęgoborza (fragment o Polsce "od morza do morza").
Utwór jest jednym z najbardziej znanych przykładów tzw. "proroczej publicystyki", popularnej w czasach zaborów.

</doc>
<doc id="633705" url="https://pl.wikipedia.org/wiki?curid=633705" title="Pacyfikator">
Pacyfikator

Pacyfikator (ang. "The Pacifier") – film komediowy, którego głównym bohaterem jest porucznik służb specjalnych, Shane Wolfe. Ma on za zadanie odbić profesora Plummera, jednak gdy profesor zostaje zabity, otrzymuje polecenie ochrony rodziny profesora: jego żony oraz dzieci - Zoe, Setha, Lulu, Petera i Tylera. Pani Plummer wyjeżdża do Szwajcarii, aby odebrać dokumenty o supertajnym programie ,Duch" (ang. Ghost), a przyzwyczajony do wydawania jednostce rozkazów oficer Navy S.E.A.L musi zaopiekować się dziećmi i rozwiązać wszystkie ich problemy. Okazuje się, że ochrona była potrzebna, gdyż dom atakuje dwóch zamaskowanych ninja.

</doc>
<doc id="633708" url="https://pl.wikipedia.org/wiki?curid=633708" title="Proroctwo Wernyhory">
Proroctwo Wernyhory



</doc>
<doc id="633715" url="https://pl.wikipedia.org/wiki?curid=633715" title="David Cecil (markiz)">
David Cecil (markiz)

David George Brownlow Cecil (ur. 9 lutego 1905 w Stamford, zm. 22 października 1981 tamże) – brytyjski arystokrata i sportowiec, 6. markiz Exeter, najstarszy syn Williama Cecila, 5. markiza Exeter, i Myry Orde-Powlett, córki 4. barona Bolton. Tytuł markiza odziedziczył w 1956 r. Wcześniej nosił tytuł lorda Burghley i używał nazwiska David Burghley, pod którym występował na trzech igrzyskach olimpijskich.
Życiorys.
Wykształcenie odebrał w Eton College, Institut Le Rosey oraz w Magdelane College na Uniwersytecie Cambridge.
Burghley był zapalonym lekkoatletą. W latach 1929-1931 był mistrzem Wielkiej Brytanii w biegach na 120 jardów, a w latach 1926-1928 i 1930-1932 na 440 jardów przez płotki. Brał udział w trzech igrzyskach olimpijskich. W Paryżu w 1924 odpadł w eliminacjach biegu na 110 metrów przez płotki. W Amsterdamie w 1928 odpadł wprawdzie w półfinale biegu na 110 metrów przez płotki, ale za to wygrał z przewagą 0,2 sekundy bieg na 400 metrów przez płotki. Na kolejne Igrzyska, do Los Angeles w 1932 pojechał jako członek brytyjskiej Izby Gmin (był nim od 1931 r., reprezentując okręg wyborczy Peterborough). Zdobył na nich srebrny medal w sztafecie 4 × 400 metrów (razem z Crewem Stoneleyem, Thomasem Hampsonem i Godfreyem Ramplingiem).
Burghley był faworytem w biegu na 400 m przez płotki, ale dzień przed startem w Los Angeles dowiedział się, że jego główny rywal, Glenn Hardin, w dniu otwarcia igrzysk, jako chorąży reprezentacji USA, stał przez dwie godziny na słońcu. Burghley nie brał udziału w defiladzie, jednak ubrał się podobnie i stanął w pełnym słońcu na dwie godziny. Drugiego dnia nie zdobył medalu – był dopiero czwarty.
Jako reprezentant Anglii zdobył trzy złote medale na pierwszych igrzyskach Imperium Brytyjskiego w 1930 w Hamilton: w biegach na 120 jardów przez płotki i 440 jardów przez płotki oraz w sztafecie 4 × 440 jardów.
Burghley trenował bieg przez płotki w charakterystyczny sposób. Zawsze kładł na płotku pudełko zapałek i starał się przeskakiwać nie poruszając pudełka. W 1927 r., kiedy kończył naukę w Cambridge, zdumiał wszystkich przebiegając wokół dziedzińca Trinity College w czasie, kiedy zegar kolegium wybijał godzinę dwunastą (było to inspiracją sceny w filmie "Rydwany ognia" z 1981 r. w reżyserii Hugh Hudsona, gdzie jeden z głównych bohaterów, Harold Abrahams, dokonuje podobnego wyczynu. Na postaci Burghleya wzorowana jest postać lorda Andrew Lindsaya, granego przez Nigela Haversa). Jego kolejnym rekordem było przebiegnięcie najwyższego pokładu "Queen Mary" w czasie 57 sekund.
Po zakończeniu kariery zawodniczej Burghley (po 1956 r. już jako markiz Exeter) był przewodniczącym British Amatour Athletic Association przez 40 lat, Międzynarodowej Amatorskiej Federacji Lekkiej Atletyki w latach 1946-1976 oraz członkiem Międzynarodowego Komitetu Olimpijskiego przez 48 lat. Był również przewodniczącym Komisji Organizacyjnej Letnich IO w Londynie w 1948 r. W latach 1949-1952 był rektorem University of St Andrews.
Życie prywatne.
10 stycznia 1929 r. w Londynie, Burghley poślubił lady Mary Theresę Montagu-Douglas-Scott (ur. 4 marca 1904, zm. w czerwcu 1984), córkę Johna Montagu-Douglasa-Scotta, 7. księcia Buccleuch i lady Margaret Alice Bridgeman, córki 4. hrabiego Bradford. Małżeństwo zakończyło się rozwodem w 1946 r. David i Mary mieli razem syna i trzy córki:
12 grudnia 1946 r. David poślubił Dianę Mary Henderson (ur. 10 stycznia 1911), córkę Arona Hendersona i Helen Madelin Gordon, córkę gen. Evansa Gordona. David i Diana mieli razem jedną córkę:

</doc>
<doc id="633719" url="https://pl.wikipedia.org/wiki?curid=633719" title="Bad Ischl">
Bad Ischl

Bad Ischl (do 1906 Ischl) – miasto uzdrowiskowe w środkowej Austrii, w kraju związkowym Górna Austria, w powiecie w Gmunden. Leży w Alpach Salzburskich, nad rzeką Traun (dopływ Dunaju). Liczy ok. 13,8 tys. mieszkańców.
W mieście znajduje się stacja kolejowa Bad Ischl. 
Historia.
W tym uzdrowisku w sierpniu 1853 r. spotkali i zakochali się cesarz Franciszek Józef I i jego przyszła żona Elżbieta Bawarska. Kurort był też letniskiem wielu kompozytorów, takich jak Johann Strauss, Franz Lehár czy Johannes Brahms.
W 1906 r. Ischl nadano nazwę Bad Ischl. W miejscowości znajduje się willa cesarska tzw. "Kaiservilla", będąca letnią rezydencją Franciszka Józefa i Elżbiety. W niej w swoim gabinecie w zachodnim skrzydle 28 lipca 1914 Franciszek Józef po zamachu w Sarajewie podpisał wypowiedzenie wojny Serbii. Wskutek powiązań międzynarodowych ("efekt domina") doprowadziło to do wybuchu I wojny światowej.

</doc>
<doc id="633722" url="https://pl.wikipedia.org/wiki?curid=633722" title="AGM-88 HARM">
AGM-88 HARM

AGM-88 HARM ("High-speed Anti-Radiation Missile") – zaliczany do broni precyzyjnego rażenia amerykański naddźwiękowy pocisk rakietowy klasy powietrze-ziemia służący do niszczenia urządzeń radarowych przeciwnika, zwłaszcza systemów obrony przeciwlotniczej, naprowadzając się na źródło emitowanych przez nie sygnałów.
Pocisk zaprojektowany przez Texas Instruments jako następca przeciwradarowych pocisków rakietowych poprzednich generacji AGM-45 Shrike i AGM-78 Standard ARM jest obecnie produkowany przez korporację Raytheon.
AGM-88 HARM jest zdolny do atakowania określonego celu bez względu na liczbę innych źródeł promieniowania radarowego. Naprowadzanie na cel po wystrzeleniu odbywa się całkowicie automatycznie przy pomocy wbudowanej w część dziobową pocisku anteny odbiorczej. Napęd pocisku stanowi silnik rakietowy Thiokol na stały materiał pędny o niskiej emisji dymu, który umożliwia rozpędzenie go do prędkości naddźwiękowej. Głównymi nosicielami HARM-ów są samoloty marynarki i piechoty morskiej Stanów Zjednoczonych EA-6B Prowler i F/A-18 Hornet. USAF po wycofaniu ze służby samolotów F-4G Phantom II posiada tylko jedną maszynę zdolną do przenoszenia HARM-ów, F-16C Fighting Falcon.
Pocisk w wersji AGM-88B HARM posiada unowocześnioną elektronikę oraz oprogramowanie, a także programowalną pamięć elektroniczną.
System HARM składa się z wyrzutni LAU-118(V)1/A i specjalistycznych urządzeń elektronicznych zainstalowanych na pokładzie samolotu. System ma za zadanie wykrycie i namierzenie wybranego celu, a następnie po przesłaniu danych do pamięci pocisku HARM wystrzelenie go w jego kierunku. Duża czułość głowicy naprowadzającej umożliwia atakowanie celów również z tyłu i z boku, nie tylko od przedniej części radaru emitującej największe promieniowanie.
AGM-88E AARGM.
W celu zwiększenia efektywności i niezawodności pocisku podjęto prace rozwojowe nad pociskiem oznaczonym jako AGM-88E AARGM ("Advanced Anti-Radiation Guided Missile"). Projekt ma na celu zbudowanie pocisku zdolnego do naprowadzania się w dwóch trybach, pasywnym i aktywnym. Tryb pasywny, jak w pocisku poprzedniej wersji, polega na naprowadzaniu się na źródło promieniowania elektromagnetycznego emitowane przez urządzenia radarowe, natomiast aktywny tryb wykorzystuje wbudowany radar działający na falach milimetrowych do namierzenia celu w przypadku jego wyłączenia i zaprzestania emisji lub użycia przez przeciwnika środków przeciwdziałania namierzeniu.
21 stycznia 2009 roku, ATK Alliant Techsystems otrzymała kontrakt na uruchomienie produkcji wstępnej ("Low rate production") AGM-88E AARGM.
Użycie bojowe.
Pociski AGM-88 HARM zostały wprowadzone do uzbrojenia amerykańskich sił zbrojnych w marcu 1983. Pierwsze użycie bojowe zanotowano podczas amerykańskiej operacji przeciw Libii w 1986, gdy przy pomocy HARM-ów zniszczono cele w okolicach zatoki Wielka Syrta. W 1991 podczas wojny w Zatoce Perskiej pociski HARM były intensywnie używane przeciwko irackim stacjom radarowym i systemom obrony przeciwlotniczej.
Od sierpnia 2022 roku pociski HARM, przekazywane przez USA i zintegrowane z ukraińskimi myśliwcami MiG-29, były używane przeciw rosyjskim radarom podczas inwazji Rosji na Ukrainę. 

</doc>
<doc id="633723" url="https://pl.wikipedia.org/wiki?curid=633723" title="Kitzbühel">
Kitzbühel

Kitzbühel – miasto w zachodniej Austrii, w kraju związkowym Tyrol, siedziba powiatu Kitzbühel. Leży na wysokości 762 m n.p.m., w Alpach Kitzbühelskich wzdłuż rzeki Ach. Najbardziej znany austriacki ośrodek narciarski w świecie.
Historia.
Ślady pierwszego osadnictwa człowieka w tym rejonie datują się na lata pomiędzy 1100 p.n.e. a 800 p.n.e., kiedy to Ilirowie wydobywali rudy miedzi na wzgórzach w pobliżu obecnego Kitzbühel.
Około 15 roku p.n.e. Rzymianie pod wodzą Oktawiana Augusta rozszerzyli granice imperium poza Alpy i nazwali tę prowincję Noricum. Po upadku cesarstwa zachodniorzymskiego, plemię Bawarów osiedliło się w tym regionie ok. roku 800.
Kitzbühel stał się częścią Górnej Bawarii w roku 1255. Ludwik II, książę Bawarii, przyznał Kitzbühel prawa miejskie 6 czerwca 1271 roku i nakazał zbudować potężny mur wokół miasta. W ciągu następnych wieków miasto stało się centrum handlu, stale się rozwijało i nigdy nie zostało dotknięte przez wojny. W związku z tym mury obronne miasta zostały rozebrane do pierwszego poziomu, a cegły z rozebranego muru zostały wykorzystane do budowy nowych domów.
Kiedy Małgorzata Maultasch wyszła za mąż za Ludwika V Bawarskiego w 1342, Kitzbühel zostało połączone z Tyrolem. Po porozumieniu w Schärding w 1369 miasto zostało oddane Bawarii. W dniu 30 czerwca 1504 Kitzbühel zostało włączone ponownie do Tyrolu. Gdy cesarz Maksymilian I Habsburg podbił Kitzbühel i Kufstein, przejął pod swoją władzę urzędy administracyjne w Kitzbühel i tak pod koniec XVI wieku znalazły się pod władzą hrabiego Lamberga. W dniu 1 maja 1840 Kitzbühel zostało włączone do państwa austriackiego.
Wojny w XVIII i XIX wieku nie dotknęły miasta, ale niektórzy mieszkańcy uczestniczyli w buncie przeciwko Napoleonowi. Kitzbühel jeszcze raz stał się częścią Bawarii po pokoju w Preszburgu, a ponownie połączył się z Tyrolem po upadku Napoleona, na Kongresie wiedeńskim. Cesarz Franciszek Józef ostatecznie rozwiązał wątpliwości związane z konstytucją, a ponadto rozpoczął budowę linii kolejowej Salzburg-Tyrol "(Salzburg-Tiroler-Bahn)" która została ukończona w 1875 roku i dzięki której w mieście rozkwit handel i przemysł. W czasie I i II wojny światowej w Kitzbühel nie toczyły się walki zbrojne.
Zabytki.
W mieście znajduje się zabytkowy kościół katolicki z 1603 roku.
Turystyka i sport.
Kitzbühel jest stolicą ogromnego ośrodka narciarstwa alpejskiego: Mittersill - Pass Thurn - Jochberg - Kitzbühel - Kirchberg in Tirol - Aschau im Zillertal. Wokół miasta znajduje się 230 wyciągów. Położone między dwoma górami: Hahnenkamm (od południa; 1712 m n.p.m.) oraz Kitzbüheler Horn (od północy; 2001 m n.p.m.). Na zboczu Hahnenkamm co roku odbywa się tu Puchar Świata w narciarstwie alpejskim mężczyzn, słynącym z najtrudniejszej trasy do narciarstwa alpejskiego która nazywa się Streif. Latem w mieście odbywa się także turniej tenisowy ATP World Tour na korcie ziemnym. W 2007 i 2008 roku odbywały się zawody w triathlonie na pobliskim jeziorze Schwarzsee. 
Miasto słynie także z:
Od 1910 w mieście działa klub hokeja na lodzie EC Kitzbühel.
Kultura.
Kitzbüheler Alpenrallye – coroczny festiwal zabytkowych samochodów, po raz pierwszy zorganizowany w 1988 roku. 
W 2004 roku Kitzbühel gościło u siebie międzynarodową wystawę United Buddy Bears. 
Transport.
Kitzbühel jest połączone drogą krajową B161, która łączy St. Johann in Tirol z Mittersill, droga ta krzyżuje się z drogą krajową B170, która wiedzie do Wörgl.
Stacje kolejowe w mieście: Kitzbühel, Hahnenkamm i Schwarzee obsługuje linia kolejowa "Salzburg-Tiroler-Bahn". Większość głównych pociągów zatrzymują się na stacji w Worgl, a pociągi ekspresowe (REX) zatrzymują się na stacji kolejowej i przystanku Hahnenkamm. Obok stacji kolejowej jest również główny dworzec autobusowy z połączeniami do Lienzu i Wörgl.
Kolejka 3S – kolejka linowa łącząca ze sobą obszary narciarskie w Kitzbühel i Jochberg, otwarta w styczniu 2005 r. Jej długość wynosi 3642 metrów; trasę tę pokonuje się w dziewięć minut. W najwyższym punkcie kolejka porusza się na wysokości 400 metrów nad ziemią. Do konstrukcji kolejki zastosowano tylko jeden słup nośny, co spowodowało rozstaw lin o długości 2507 metrów pomiędzy stacją dolną. Koszt budowy wyniósł 13.500.000 mln euro, a każda kabina wart jest 100.000 euro. Kolejka została wyprodukowana przez firmę Doppelmayr/Garaventa-Gruppe. Liny w kolejce tej mają zaledwie 54mm średnicy. Moc silników wynosi 400 kW. Kolejka posiada 19 kabin pasażerskich, choć w razie potrzeb w przyszłości będzie możliwe podwieszenie aż 24 kabin. Każda kabina mieści 24 osoby, dzięki czemu kolejka jest w stanie wywieźć na szczyt 3200 osób na godzinę. Jedna kabina posiada szklaną podłogę, dzięki której można podziwiać Kitzbühel z wysokości 400 m.
Współpraca.
Miejscowości partnerskie:

</doc>
<doc id="633725" url="https://pl.wikipedia.org/wiki?curid=633725" title="Kufstein">
Kufstein

Kufstein – miasto w Austrii, w kraju związkowym Tyrol, siedziba powiatu Kufstein. Leży przy granicy z Niemcami, nad rzeką Inn. Liczy 18401 mieszkańców (1 stycznia 2015).
W mieście znajduje się stacja kolejowa Kufstein.
W czasie II wojny światowej centrum miasta zostało zbombardowane.
W mieście znajduje się zabytkowy kościół Św. Wita zbudowany w 1420 roku.
Współpraca.
Miejscowości partnerskie:

</doc>
<doc id="633727" url="https://pl.wikipedia.org/wiki?curid=633727" title="Enrique Bolaños">
Enrique Bolaños

Enrique Bolaños Geyer (ur. 13 maja 1928 w Masai, zm. 14 czerwca 2021 w Managui) – nikaraguański polityk, prezydent Nikaragui w latach 2002–2007.
Publicznie przeciwstawiał się sandinistowskiemu rządowi w latach 80., był prześladowany przez działaczy partii sandinistowskiej. Był politykiem PLC. W latach 1996–2001 pełnił funkcję wiceprezydenta. 6 listopada 2001 pokonał Daniela Ortęgę (działacza sandinistowskiego) w wyborach prezydenckich i odniósł zwycięstwo. Objął urząd 10 stycznia 2002. Po upływie pięcioletniej kadencji Bolañosa w styczniu 2007 jego następcą został Daniel Ortega.

</doc>
<doc id="633728" url="https://pl.wikipedia.org/wiki?curid=633728" title="Sekatywy">
Sekatywy



</doc>
<doc id="633729" url="https://pl.wikipedia.org/wiki?curid=633729" title="Anzor Kawazaszwili">
Anzor Kawazaszwili

Anzor Amberkowicz Kawazaszwili, gruz. ანზორ ყავაზაშვილი, ros. Анзор Амберкович Кавазашвили (ur. 19 lipca 1940 w Batumi) – gruziński piłkarz, grający na pozycji bramkarza, reprezentant Związku Radzieckiego, trener i działacz piłkarski.
Kariera piłkarska.
Karierę zawodniczą zaczynał w barwach Dinama Tbilisi. Dziadek Anzora, który był Grekiem o nazwisku "Kawazos" przeniósł się z tureckiego Trabzonu do Batumi. Jeszcze przed ukończeniem 20. roku życia przeniósł się do Rosji. Przez jeden sezon bronił barw Zenitu Petersburg. Największą sławę zdobył grając w drużynach moskiewskich: Torpedzie i Spartaku. Z Torpedem zdobył Mistrzostwo ZSRR w 1965 i Puchar ZSRR w 1968. Sukcesy te powtórzył w Spartaku zdobywając tytuł mistrzowski w 1969 i Puchar w 1971. W 1965 zadebiutował w reprezentacji Związku Radzieckiego. O miejsce w bramce "Sbornej" rywalizował z Lwem Jaszynem i wielokrotnie udawało mu się wygrać tę rywalizację. Później o pozycję bramkarza konkurował m.in. z Jurijem Pszenicznikowem i Jewgienijem Rudakowem. Wystąpił w dwóch meczach rundy grupowej mistrzostw świata w Anglii w 1966, zaś 4 lata później na mistrzostwach w Meksyku zagrał we wszystkich 4 meczach rozegranych przez radziecką drużynę. Po mistrzostwach zakończył karierę reprezentacyjną. Ogółem rozegrał 29 meczów w kadrze Związku Radzieckiego.
W 1965 i 1967 otrzymał tytuł najlepszego bramkarza ZSRR przyznawany przez magazyn "Ogoniok". Na zakończenie kariery powrócił do Gruzji, gdzie występował w zespole Torpeda Kutaisi.
Kariera trenerska.
Jako trener nie odniósł większych sukcesów. Pracował w kraju (prowadził drużynę Spartaka Kostroma i reprezentację juniorów Rosyjskiej FSRR, z którą zdobył drugie miejsce na Spartakiadzie Narodów ZSRR w 1983) i za granicą - w Afryce (jako szkoleniowiec reprezentacji Czadu i Gwinei).
Kariera działacza.
Od 1987 do 1991 pełnił funkcję sekretarza piłkarskiej federacji Rosyjskiej FSRR. W 1992, po rozpadzie Związku Radzieckiego usiłował doprowadzić do uznania tej organizacji za prawnego reprezentanta piłki nożnej w nowo powstałym państwie rosyjskim, jednak międzynarodowe organizacje piłkarskie przyznały ten status Rosyjskiemu Związkowi Piłki Nożnej przekształconemu z byłej Federacji Piłki Nożnej ZSRR. W latach 90. Kawazaszwili stanął na czele Ogólnorosyjskiego Stowarzyszenia Piłki Nożnej. W 2005 bez powodzenia kandydował na stanowisko prezydenta Rosyjskiego Związku Piłki Nożnej.

</doc>
<doc id="633730" url="https://pl.wikipedia.org/wiki?curid=633730" title="Objaw Argylla Robertsona">
Objaw Argylla Robertsona

Objaw Argylla Robertsona – patologiczny objaw występujący podczas badania odruchów źrenicznych na światło i akomodacji.
Znamienne dla tego objawu cechy to:
Dodatni objaw Argylla Robertsona świadczy o uszkodzeniu dośrodkowej drogi odruchowej (zwykle okolicy okołowodociągowej śródmózgowia) przed osiągnięciem jądra nerwu III.
Do chorób wywołujących go należą:
Obecność tego objawu pokazuje także, że w obrębie śródmózgowia włókna odruchu na światło są rozdzielone od włókien odruchu na akomodację.
Historia.
Nazwa objawu upamiętnia jego odkrywcę, szkockiego okulistę i chirurga Douglasa Argylla Robertsona (1837-1909). W 1869 napisał dwa artykuły opisujące objaw u pacjentów z kiłą.

</doc>
<doc id="633732" url="https://pl.wikipedia.org/wiki?curid=633732" title="Markiz Exeter">
Markiz Exeter

Lista markizów Exeter.
Markizowie Exeter 1. kreacji (parostwo Anglii)
Baronowie Burghley 1. kreacji (parostwo Anglii)
Hrabiowie Exeter 1. kreacji (parostwo Anglii)
Markizowie Exeter 1. kreacji (parostwo Zjednoczonego Królestwa)
Następca 8. markiza Exeter: Anthony John Cecil, lord Burghley

</doc>
<doc id="633733" url="https://pl.wikipedia.org/wiki?curid=633733" title="David George Brownlow Cecil, 6. markiz Exeter">
David George Brownlow Cecil, 6. markiz Exeter



</doc>
<doc id="633734" url="https://pl.wikipedia.org/wiki?curid=633734" title="Hallein">
Hallein

Hallein – miasto powiatowe w Austrii, w kraju związkowym Salzburg, siedziba powiatu Hallein. Leży nad rzeką Salzach, w Alpach Berchtesgadeńskich, przy granicy z Niemcami. Liczy 21 200 mieszkańców (2019).
W mieście rozwinął się przemysł papierniczy, kosmetyczny oraz silników elektrycznych.
Współpraca.
Miejscowość partnerska:

</doc>
<doc id="633738" url="https://pl.wikipedia.org/wiki?curid=633738" title="Mariazell">
Mariazell

Mariazell – miasto w Austrii, w kraju związkowym Styria, w powiecie Bruck-Mürzzuschlag, Do 31 grudnia 2012 należało do powiatu Bruck an der Mur. Leży na północ od miasta Kapfenberg. Liczy 3886 mieszkańców (1 stycznia 2017). Ośrodek sportów zimowych, jeden z ważniejszych ośrodków pielgrzymowania Austrii.
Od roku 1157 przez benedyktyńskie opactwo św. Lamberta na tym terenie prowadzone było osadnictwo klasztorne. W roku 2007 miasto świętowało 850-lecie lokalizacji. Sanktuarium znajdujące się tutaj jest jednym z najsłynniejszych ośrodków kultu maryjnego w Europie Środkowej. Papież Jan Paweł II odwiedził tutejszą Bazylikę Narodzenia NMP "(Mariä Geburt)" 13 września 1983 r., natomiast Benedykt XVI 8 września 2007 roku.
Współpraca.
Miejscowości partnerskie:

</doc>
<doc id="633739" url="https://pl.wikipedia.org/wiki?curid=633739" title="EA-6B Prowler">
EA-6B Prowler



</doc>
<doc id="633740" url="https://pl.wikipedia.org/wiki?curid=633740" title="Klasyfikacja wirusów">
Klasyfikacja wirusów



</doc>
<doc id="633742" url="https://pl.wikipedia.org/wiki?curid=633742" title="Kapfenberg">
Kapfenberg

Kapfenberg – miasto w południowo-wschodniej Austrii, w kraju związkowym Styria, w powiecie Bruck-Mürzzuschlag. Leży w Alpach, nad rzeką Mürz. Liczy 23181 mieszkańców (1 stycznia 2015). Do 31 grudnia 2012 miasto należało do powiatu Bruck an der Mur.
Znajduje się tutaj Franz-Fekete-Stadion.
W mieście rozwinął się przemysł elektrotechniczny, elektroniczny, samochodowy oraz lotniczy.
Współpraca.
Miejscowość partnerska:

</doc>
<doc id="633744" url="https://pl.wikipedia.org/wiki?curid=633744" title="Bodman">
Bodman

Niemcy:
Osoby:
Inne:
Zobacz też:

</doc>
<doc id="633748" url="https://pl.wikipedia.org/wiki?curid=633748" title="Kitzbuhel">
Kitzbuhel



</doc>
<doc id="633749" url="https://pl.wikipedia.org/wiki?curid=633749" title="Botia dario">
Botia dario



</doc>
<doc id="633753" url="https://pl.wikipedia.org/wiki?curid=633753" title="Quattrocento">
Quattrocento

Quattrocento ( ’czterysta’) – pojęcie odnoszące się do XV wieku we włoskiej kulturze. Na lata te przypadł początek renesansu we Włoszech.
Nazwa pochodzi od włoskiego słowa oznaczającego "400" i oznacza tutaj: lata [tysiąc] czterysetne (1400-1499). Użył jej Giorgio Vasari – włoski historiograf, który podzielił dzieje sztuki włoskiej od Cimabuego do Michała Anioła na trzy okresy: "trecento", "quattrocento", "cinquecento".
Quattrocento stanowiło wstęp do renesansu. Jest także określane mianem „wczesnego renesansu”, który to termin powstał w XX w. w kręgu badaczy angielskich i niemieckich. Za początek tej epoki uznaje się 1401 r., kiedy to odbył się konkurs na drugie drzwi do baptysterium we Florencji. Niektórzy historycy malarstwa jednak uważają, że jej prawdziwe rozpoczęcie nastąpiło w momencie pojawienia się twórczości Masaccia, czyli ok. 1420.
Ośrodki.
Głównym ośrodkiem sztuki była Florencja, gdzie tworzył m.in. Masaccio. Rozkwit szkoły florenckiej przypadał na okres świetności rodu Medyceuszów, którzy zasłynęli jako mecenasi sztuki. Innymi fundatorami dzieł sztuki były rodziny Brancaccich, dla których pracowali Masaccio i Masolino, oraz Carduccich, dla których Andrea del Castagno stworzył cykl fresków. Na polu sztuki aktywne były również rodziny: Baccich, Lanfredinich, Tornabuonich, Sassettich, Strozzich.
Sztuka florencka zainspirowała artystów z innych ośrodków, których rozkwit nastąpił w drugiej połowie XV w. W Wenecji tworzyli Carlo Crivelli i Vittore Carpaccio. Pracowały tam także dwie wielkie rodziny malarskie – Bellinich, reprezentująca monumentalny styl, oraz Vivarinich wierna stylowi ozdobnemu. Dzięki mecenatowi dworskiemu rozwijały się też inne szkoły, np. w Ferrarze pod rządami rodziny d’Este. W Mantui, która nie wytworzyła własnej szkoły malarskiej, ożywienie nastąpiło wraz ze sprowadzeniem Mantegni z Padwy, które dokonało się dzięki staraniom Gonzagów. Mediolan po objęciu władzy przez Francesca Sforzę (1450) na polu artystycznym zaczął rywalizować z Florencją. W Rzymie nie powstała w tym czasie rodzima szkoła, ale dzięki mecenatowi papieskiemu do miasta przybywali artyści z różnych ośrodków, zwłaszcza Umbrii i Toskanii.
Malarstwo.
W XV w. rozwinęło się malarstwo ścienne (fresk), a także malarstwo tablicowe i sztalugowe. Dzieła przedstawiały w większości tematy religijne, jednak od połowy wieku coraz częściej poruszana była tematyka świecka – portrety, alegorie, personifikacje oraz "cassone" – malowidła na skrzyniach i meblach. Rozwój sztuki świeckiej związany był z upowszechnieniem humanizmu. Już w piętnastym wieku dokonano rozróżnienia tendencji stylistycznych w malarstwie na styl „ozdobny” i „prosty”. Pierwszy wywodził się z tradycji trecenta i cechowały go dekoracyjność linii, płytka przestrzeń, czyste barwy i malowniczość. Styl „prosty” natomiast, zapoczątkowany przez Masaccia, koncentrował się na prawach geometrii i poszukiwaniu prawidłowej perspektywy.
Ważniejsi przedstawiciele quattrocento:
Architektura.
W architekturze włoskiej tego okresu rozwinął się typ budowli zwany pałacem miejskim ("palazzo"). 
Przedstawiciele:
Rzeźba.
Początki zawiązane z Florencją i konkursem w 1401 roku na drzwi do Baptysterium Jana Chrzciciela (wygrywa Ghiberti)
Choć nie brał udziału w tym konkursie, w tym okresie tworzył też Piero del Pollaiuolo.

</doc>
<doc id="633754" url="https://pl.wikipedia.org/wiki?curid=633754" title="Gandawa Sint-Pieters">
Gandawa Sint-Pieters

Gandawa Sint-Pieters (, ) – największa stacja kolejowa w Gandawie i jedna z największych w Belgii. Połączenia krajowe ze wszystkimi większymi miastami Belgii, połączenia międzynarodowe z Paryżem i Lille (Francja).
Budynek dworcowy został wybudowany w 1913 r., by przyjąć rzeszę turystów odwiedzających miasto z okazji wystawy światowej EXPO. Charakterystyczną cechą budynku dworcowego jest wysoka wieża zegarowa, która została niedawno rozebrana i wybudowana z tych samych cegieł od nowa. Obecnie dworzec znajduje się w przebudowie, po której ma uzyskać nowoczesny kształt i większą funkcjonalność.
Obecne stacja posiada 12 torów (w tym 11 jest obecnie używanych) i codziennie obsługuje około 40 tys. osób.
Połączenia.
Od stacji Gandawa Sint-Pieters odchodzą linie: 50 do Bruxelles Nord, 50A do Bruxelles Midi i Brugii i Ostendy, oraz 75 do Rijsel. Również odchodzą linie 58 do Eeklo i 59 do Antwerpii.

</doc>
<doc id="633756" url="https://pl.wikipedia.org/wiki?curid=633756" title="Tommaso Masaccio">
Tommaso Masaccio



</doc>
<doc id="633757" url="https://pl.wikipedia.org/wiki?curid=633757" title="Zbigniew Konopka">
Zbigniew Konopka

Zbigniew Konopka (ur. 17 czerwca 1964 w Złotoryi) – polski aktor teatralny i dubbingowy.
Życiorys.
W 1988 roku ukończył studia na PWST w Warszawie. Gra w Teatrze Powszechnym. Jest znany z dubbingu jako Miś Yogi z filmów i seriali o Misiu Yogi.

</doc>
<doc id="633758" url="https://pl.wikipedia.org/wiki?curid=633758" title="Bruxelles Midi">
Bruxelles Midi

Dworzec Południowy w Brukseli (fr. "Bruxelles-Midi", hol. "Brussel-Zuid") – największy dworzec kolejowy w Brukseli i zarazem w Belgii. Połączenia krajowe ze wszystkimi większymi miastami Belgii. Główny dworzec Belgii dla komunikacji międzynarodowej, połączenia m.in. z

</doc>
<doc id="633759" url="https://pl.wikipedia.org/wiki?curid=633759" title="Pacyfik (imię)">
Pacyfik (imię)

Pacyfik – imię męskie pochodzenia łacińskiego, oznaczające "ten, który zaprowadza pokój". Pod tym imieniem znanych jest wielu świętych katolickich, m.in. św. Pacyfik z San Severino.
Pacyfik imieniny obchodzi 4 czerwca, 21 września i 24 września.
Znane osoby noszące to imię:

</doc>
<doc id="633761" url="https://pl.wikipedia.org/wiki?curid=633761" title="SSE4">
SSE4

Streaming SIMD Extensions 4 (SSE4) – rozszerzenie zestawu instrukcji SSE opublikowane w kwietniu 2007 przez firmę Intel. SSE4 wprowadza 54 nowe instrukcje, podzielone na dwie podgrupy (wersje): SSE4.1 zawierający 47 rozkazów oraz SSE4.2 zawierający dodatkowe 7.
Rozkazy SSE4.1 stanowią rozszerzenie istniejących instrukcji wektorowych operujących na liczbach całkowitych oraz zmiennoprzecinkowych; instrukcje MPSADBW i PHMINPOSUW ułatwiają i przyspieszają kompresję wideo. Rozkazy SSE4.2 są bardziej specjalizowane, np. istnieje rozkaz obliczający sumę kontrolną CRC-32, czy liczbę ustawionych bitów, a także instrukcje działające na łańcuchach znaków.
Nowością w SSE4 są rozkazy stałoprzecinkowe, które modyfikują rejestr flag procesora - dotychczas żaden z rozkazów SSE działający na liczbach całkowitych tego nie robił. Ponadto nowe instrukcje wektorowe działają wyłącznie na rejestrach XMM - w SSE2, SSE3 i SSSE3 istniała możliwość przeprowadzania większości obliczeń również na rejestrach MMX.
SSE4 nie wprowadza nowych typów danych, używa typów zdefiniowanych w SSE i SSE2.
Rozkazy SSE4.2.
Rozkazy łańcuchowe (PCMPxSTRx) noszą nazwę STTNI: STring &amp; Text New Instructions.

</doc>
<doc id="633762" url="https://pl.wikipedia.org/wiki?curid=633762" title="Botia histrionica">
Botia histrionica

Botia histrionica – gatunek słodkowodnej ryby karpiokształtnej z rodziny Botiidae, wcześniej klasyfikowanej w randze podrodziny Botiinae w piskorzowatych. Hodowana w akwariach. 
Występowanie.
Azja – Indie i Mjanma.
Opis.
Pokojowo usposobione ryby stadne. Mogą być trzymane pojedynczo lub w grupie kilku osobników. Żywią się głównie ślimakami, które sprawnie wydobywają z muszli. Dorastają do około 11 cm. Dymorfizm płciowy jest słabo zaznaczony. 

</doc>
<doc id="633765" url="https://pl.wikipedia.org/wiki?curid=633765" title="Ifigenia (imię)">
Ifigenia (imię)

Ifigenia – imię żeńskie pochodzenia greckiego, złożone z członów "ιφιος (ifios)" "silny, mocny" i "γενης (genes)" "narodzony".
W mitologii greckiej znana jest Ifigenia, córka Agamemnona. W czasach apostolskich, według legendy, imię to nosiła córka króla etiopskiego. Istnieją także dwie święte katolickie o tym imieniu.
Ifigenia imieniny obchodzi 9 lipca i 21 września.

</doc>
<doc id="633768" url="https://pl.wikipedia.org/wiki?curid=633768" title="Eigeltingen">
Eigeltingen

Eigeltingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Stockach. Leży ok. 35 km na północny zachód od Konstancji i ok. 9 km na północ od Singen (Hohentwiel), przy drodze krajowej B31.
Polityka.
Wójtowie:

</doc>
<doc id="633775" url="https://pl.wikipedia.org/wiki?curid=633775" title="Dariusz Odija">
Dariusz Odija

Dariusz Odija (ur. 13 stycznia 1960 w Słupsku) – polski aktor teatralny, filmowy, dubbingowy i telewizyjny, dziennikarz i prezenter radiowy i telewizyjny oraz lektor.
Ukończył w 1983 roku warszawską PWST. Obecnie gra w Teatrze Rampa. Wcześniej prowadził listę przebojów 30 Ton w TVP2. Był także głosem programu „Jazda kulturalna” w TVP2 między 2000 a 2004 rokiem. W latach 1996–2010 był lektorem zapowiadający programy w HBO.

</doc>
<doc id="633776" url="https://pl.wikipedia.org/wiki?curid=633776" title="Ar-Rab al-Chali">
Ar-Rab al-Chali

Ar-Rab al-Chali, (arab. الربع الخالي, "Ar-Rab‛ al-Khālī") – pustynia piaszczysta w południowej części Półwyspu Arabskiego na terytorium południowo-wschodniej Arabii Saudyjskiej oraz częściowo na terytorium Zjednoczonych Emiratów Arabskich, Jemenu i Omanu.
Największy obszar pustyni piaszczystej na świecie.
Nazwa.
Arabska nazwa "Ar-Rab‛ al-Khālī" oznacza „pustą okolicę” (w dosłownym tłumaczeniu: „pusty kwartał”). Pochodzenie nazwy nie jest znane – niektórzy badacze upatrują jej źródeł w starej nazwie arabskiej z księgi arabskiego żeglarza i kartografa Ahmada ibn Madżida (1421–1500) a inni w nazwach nadanych przez odkrywców europejskich.
Nieliczni miejscowi Beduini rzadko używają formalnej nazwy arabskiej, nazywając pustynię "Ar-Rimal" (w dosłownym tłumaczeniu: „piach”).
Geografia.
Ar-Rab al-Chali to pustynia piaszczysta w środkowej części Półwyspu Arabskiego na terytorium południowo-wschodniej Arabii Saudyjskiej (80% pustyni) oraz częściowo na terytorium Zjednoczonych Emiratów Arabskich, Jemenu i Omanu. Granica ze Zjednoczonymi Emiratami Arabskimi została ustalona w 1974 roku, natomiast granice z Omanem na południu i Jemenem na południowym wschodzie pozostają sporne. Ar-Rab al-Chali zajmuje ok. 25% powierzchni Arabii Saudyjskiej.
Rozciąga się na długości ponad 1200 km a jej szerokość wynosi ok. 500 km. Z powierzchnią ok. 650 tys. km² jest według Encyklopedii Britannica największym ciągłym obszarem pokrytym piaskiem na świecie, natomiast "Saudi Geological Survey" (SCS) podaje, że jest jednym z największych, ciągłych obszarów pustyni piaszczystej na świecie. Ar-Rab al-Chali powstała najprawdopodobniej podczas pluwiałów i okresów pomiędzy pluwiałami trzeciorzędu i czwartorzędu.
Na zachodzie pustyni znajdują się wzniesienia sięgające 600 m n.p.m. a piasek jest miałki i miękki, na wschodzie zaś teren opada do 180 m n.p.m. i pokryty jest wydmami, płaskimi połaciami piasku i solniskami. W południowo-wschodniej części, wzdłuż granicy Omanu, rozciągają się rozległe tereny słonych bagien Umm as-Samim.
Podłoże tworzą kredowe i trzeciorzędowe wapienie. Na pustyni widoczne są wadi – suche koryta starych rzek. W południowo-wschodniej części znajdują się kratery meteorytowe Wabar.
Wydmy.
Na pustyni występują:
Klimat.
Ar-Rab al-Chali jest jednym z najbardziej suchych regionów świata, praktycznie niezamieszkanym. Suma roczna opadów wynosi poniżej 100 mm. W niektórych obszarach pustyni susze trwają ponad dziesięć lat.
Flora i fauna.
Pustynię z rzadka porastają krzewy i trawy – zidentyfikowano jedynie ok. 37 gatunków roślin tam występujących, w większości bylin.
Do niedawana w regionie obserwowano oryksa arabskiego, który wyginął najprawdopodobniej wskutek suszy lub polowań. Gatunek jest re-indukowany na terenie 'Uruq Bani Ma'arid – obszaru chronionego na zachodnim krańcu Ar-Rab al-Chali, gdzie wprowadzono również gazelę górską i czarnoogonową.
Gospodarka.
Pod pustynią znajdują się bogate złoża ropy naftowej, m.in. Al-Ghawār – największe konwencjonalne pole naftowe na świecie. Ropa eksploatowana jest intensywnie od lat 50. XX wieku.
Na skrajach pustyni wypasane są wielbłądy.
Ekspedycje.
Region pozostawał przez długi czas niezbadany i jeszcze nie jest zbyt dobrze poznany. W pierwszej połowie XX w. przeprowadzono kilka ekspedycji, głównie w poszukiwaniu surowców, m.in. pod kierownictwem D.E. Cheesemana (1923), Burtrama Thomasa (1930), Harry’ego St. Johna Philby’ego (1932) i Wilfreda Thesigera (1945). Thomas był pierwszym Europejczykiem, który przeprawił się przez pustynię. Thesiger przeprawił się przez pustynię dwukrotnie, korzystając z pomocy miejscowych Beduinów, a swoje wrażenia z podróży wydał w 1959 roku w formie książki, którą zatytułował "Arabian Sands".
Od 25 lutego do 9 marca 2006 roku "Saudi Geological Survey" (SCS) przeprowadziła ekstensywne badania pustyni.
W 2012 roku śladami Thesiger udali się Alastair Humphreys i Leon McCarron, którzy podczas wyprawy nakręcili film dokumentalny "Into The Empty Quarter".

</doc>
<doc id="633778" url="https://pl.wikipedia.org/wiki?curid=633778" title="Bocja szara">
Bocja szara

Bocja szara ("Yasuhikotakia modesta") – gatunek słodkowodnej ryby karpiokształtnej z rodziny Botiidae. Często hodowany w akwariach. 
Występowanie.
Wietnam, Laos, Tajlandia i Kambodża.
Opis.
Pokojowo usposobione ryby, płochliwe, czasami bywają agresywne. Mogą być trzymane pojedynczo lub w grupie kilku osobników. Żywią się głównie ślimakami, które sprawnie wydobywają z muszli. Wydają trzeszczące dźwięki.
Dorastają do około 25 cm długości standardowej. W akwariach zwykle do 18 cm. Dymorfizm płciowy jest słabo zaznaczony.

</doc>
<doc id="633779" url="https://pl.wikipedia.org/wiki?curid=633779" title="Botia modesta">
Botia modesta



</doc>
<doc id="633780" url="https://pl.wikipedia.org/wiki?curid=633780" title="Fritz Gunst">
Fritz Gunst

Fritz Gunst (ur. 22 września 1908 w Hanowerze, zm. 9 listopada 1992 tamże) – niemiecki piłkarz wodny, mistrz olimpijski.
Trzykrotny medalista olimpijski. Kapitan zespołu, która zdobyła złoty (Amsterdam 1928) i dwa srebrne (Los Angeles 1932 i Berlin 1936) medale olimpijskie. Reprezentował barwy narodowe w 122 meczach.
Kapitan drużyny klubowej Wasserfreunde 98 z Hanoweru, z którą w latach 1927, 1936, 1937 i 1938 wywalczył mistrzostwo Niemiec.
Gunst stracił nogę podczas II wojny światowej. Po wojnie prowadził pub w Hanowerze.
W 1990 został przyjęty w poczet członków International Swimming Hall of Fame.

</doc>
<doc id="633783" url="https://pl.wikipedia.org/wiki?curid=633783" title="Desmond Hume">
Desmond Hume

Desmond David Hume – postać fikcyjna, jeden z bohaterów serialu "Zagubieni" grany przez Henry’ego Iana Cusicka.
Desmond jest Szkotem. Niewiele wiadomo o jego przeszłości. Z jego własnych słów wiadomo, że studiował medycynę. Był też żołnierzem. Z wojska został usunięty za czyny, które doprowadziły go do wojskowego więzienia. Można zgadywać jednak, że było to wynikiem działań ojca jego ukochanej, Penelopy Widmore, będącego właścicielem przedsiębiorstwa "Widmore Corporation", zaangażowanego w projekty "Hanso Foundation". Desmond, by pozyskać przychylność ojca Penny, postanawia wziąć udział w samotnych regatach dookoła świata organizowanych przez niego. W czasie regat rozbija się na Wyspie, na której znajdują się laboratoria DHARMA – inicjatywy badawczej związanej z Fundacją Hanso. Wraz z Kelvinem Joe Inmanem zostaje operatorem w bunkrze Łabędź. W dniu, w którym rozbija się samolot Oceanic 815, Desmond przypadkowo zabija Kelvina i od tego momentu samotnie prowadzi misję bunkra Łabędź. Gdy dostają się do niego rozbitkowie, Desmond odpływa z wyspy wyremontowaną przez Kelvina łodzią. Okazuje się jednak, że wyspy nie da się opuścić. Po ponad trzech tygodniach błądzenia po Oceanie Spokojnym Desmond wraca na wyspę, dołączając do grupy rozbitków. Jednym z pierwszych jego czynów po powrocie jest zniszczenie bunkra pod wpływem namowy Johna Locke'a.
Po implozji bunkra Desmond zaczyna dziwnie się zachowywać i potrafi przepowiadać przyszłość. Przepowiada Charliemu śmierć. Ratuje go cztery razy: przed piorunem, przed utonięciem, przed skręceniem sobie karku na skale i przed strzałą z pułapki Rousseau. W końcu wybiera się z nim do stacji "The Looking Glass" gdzie tym razem nie udaje mu się go uratować.

</doc>
<doc id="633785" url="https://pl.wikipedia.org/wiki?curid=633785" title="Struktura sztabowa">
Struktura sztabowa

Struktura sztabowa - jest jednym z rodzajów schematów struktury organizacyjnej.
Struktura kojarzy elementy struktury liniowej i funkcjonalnej. Zachowana została zasada Fayola traktująca o tym, iż każdy pracownik otrzymuje polecenia tylko od jednego przełożonego. Zarządzający mają do dyspozycji sztaby, które pełnią funkcje doradczą. 
Komórki organizacyjne są ułożone w ściśle określonym porządku, według obowiązującej hierarchii. 
Dodatkowo w strukturze sztabowej występują obok sztabowych zależności połączenia funkcjonalne. Prowadzą one do odczytania w jakim stopniu dana komórka organizacyjna jest zależna od innej, oraz czy to powiązanie ma charakter sztabowy czy funkcjonalny.

</doc>
<doc id="633788" url="https://pl.wikipedia.org/wiki?curid=633788" title="Tumult gdański 1525–1526">
Tumult gdański 1525–1526

Tumult gdański 1525–1526 – wystąpienia luterańskiego pospólstwa i plebsu Gdańska przeciwko magistratowi i burmistrzowi Eberhardowi Ferberowi.
W styczniu 1525 mieszczaństwo gdańskie wystąpiło przeciwko burmistrzowi, oskarżając go o defraudację funduszy miejskich, dokonaną pod protekcją kanclerza wielkiego koronnego Krzysztofa Szydłowieckiego. Pospólstwo i plebs zażądało wyjęcia miasta spod jurysdykcji duchownej biskupa kujawskiego Macieja Drzewickiego. Burmistrz Ferber złożył urząd, jednak magistrat nie chciał przedstawić przedstawicielom pospólstwa rachunków miejskich. Luterańskie mieszczaństwo zażądało skasowania postów, mszy, śpiewu kościelnego i wprowadzenia wolnego głoszenia Ewangelii.
22 stycznia 1525 rozpoczęły się w Gdańsku rozruchy. Wzburzony tłum obalił magistrat i wprowadził demokratyczny ustrój miejski. Skasowano wszystkie klasztory katolickie, sprofanowano święte obrazy i sakramenty. Zlikwidowano posady proboszczów, wprowadzając w ich miejsce predykantów. Mieszczanie wysłali delegację do Marcina Lutra, z prośbą o przysłanie nauczycieli nowej wiary. Nowe luterańskie władze wysłały też do Zygmunta Starego pismo, w którym informowali go o zmianie religii oraz zapewniali go o swoim posłuszeństwie wobec niego i dalszym odprowadzaniu należnych mu podatków.
Na wieść o likwidacji państwa krzyżackiego i utworzeniu Księstwa Pruskiego Gdańszczanie wysłali do króla członków władz miejskich, by ponownie usprawiedliwić swą zmianę wiary. Także część obalonego magistratu dotarła do króla i poprosiła go o osobistą interwencję w Gdańsku. Król obiecał pomoc, lecz dopiero po załatwieniu spraw ważniejszych.
17 kwietnia 1526 miała miejsce interwencja zbrojna króla Zygmunta Starego, który wraz z księciem pomorskim Jerzym I stanął na czele 8000 żołnierzy i stłumił bunt. Przywrócono stary ustrój Gdańska, a przed Dworem Artusa ścięto 14 przywódców rewolty.

</doc>
<doc id="633790" url="https://pl.wikipedia.org/wiki?curid=633790" title="Ana Popović">
Ana Popović

Ana Popović (ur. 13 maja 1976 w Belgradzie), serbska gitarzystka i wokalistka bluesowa.

</doc>
<doc id="633791" url="https://pl.wikipedia.org/wiki?curid=633791" title="Objaw Dalrymple’a">
Objaw Dalrymple’a

Objaw Dalrymple’a – patologiczny objaw występujący w chorobie Gravesa-Basedowa. Polega on na nadmiernym rozszerzeniu szpary ocznej z powodu wzmożonego skurczu mięśnia Müllera i wzmożonego napięcia układu współczulnego uniesienia górnej powieki.
Do pewnego tylko stopnia naśladuje on wytrzeszcz, z reguły z nim nie współistniejąc. W objawie Dalrymple’a szpara powiekowa jest szeroka i oczy nieznacznie wysunięte ku przodowi (lub wcale), natomiast w wytrzeszczu dominuje obraz wysadzenia gałek ocznych ze szparą powiekową nieznacznie poszerzona lub normalną i często przekrwionymi spojówkami (a także wzmożonym łzawieniem).
W celu postawienia pewnego rozpoznania konieczne jest badanie keratometrem.

</doc>
<doc id="633793" url="https://pl.wikipedia.org/wiki?curid=633793" title="Sagem MY 400x">
Sagem MY 400x



</doc>
<doc id="633795" url="https://pl.wikipedia.org/wiki?curid=633795" title="Bocja syjamska">
Bocja syjamska

Bocja syjamska ("Yasuhikotakia morleti") – gatunek słodkowodnej ryby karpiokształtnej z rodziny Botiidae. Wcześniej była zaliczana do rodzaju "Botia". Popularna w akwarystyce. 
Występowanie.
Mekong – Tajlandia i Kambodża.
Opis.
Ryby stadne, dość agresywne. Powinny przebywać w grupie przynajmniej kilku osobników. Wydają dźwięki przypominające mlaskanie i trzeszczenie. Mogą przebywać z dość dużymi rybami innych gatunków. Żywią się głównie ślimakami, które sprawnie wydobywają z muszli, a także skorupiakami i larwami owadów. Dorastają do około 10 cm.

</doc>
<doc id="633796" url="https://pl.wikipedia.org/wiki?curid=633796" title="Mirna (rzeka)">
Mirna (rzeka)

Mirna (wł. "Fiume Quieto") – rzeka w Chorwacji, na półwyspie Istria.
Opis.
Długość wynosi 53 km, a dorzecze zajmuje powierzchnię 458 km². Powstaje z połączenia Dragi i Rječicy w Ćićariji, na wschód od Buzetu. Główne dopływy to Ričina, Butoniga i Bračana. Na rzece zbudowano sztuczny zbiornik Butoniga. Mirna do Morza Adriatyckiego wpada 3 km na wschód od Novigradu. W pobliżu ujścia do Morza Adriatyckiego jej woda jest słona i słonawa.
Niedaleko Istarskich toplic znajduje się przełom Mirny o głębokości 200 m. Na wzgórzach nad doliną Mirny leżą m.in. Motovun, Grožnjan i Oprtalj. Jej dolny bieg został skanalizowany w XVII wieku, a przyległe tereny odwodnione.
Ryby żyjące w rzece to pstrąg, węgorz, dorada, leszcz i barwena. Wody Mirny są czerpane na potrzeby istryjskich wodociągów. 

</doc>
<doc id="633797" url="https://pl.wikipedia.org/wiki?curid=633797" title="Amikiri">
Amikiri

 – stworzenie z mitologii japońskiej. Według opisu, jest krzyżówką ptaka, homara i węża. Wywodzi się z głębin morskich, może jednakże, według tradycyjnych wierzeń, "płynąć" również przez powietrze. Należy do grupy mitycznych stworzeń złośliwie szkodzących ludziom, przypisuje mu się przecinanie sieci - zarówno rybackich, jak i chroniących okna w domach przed komarami. O wycinanie dziur w praniu rozwieszonym do wyschnięcia na dworze również posądzane są amikiri.

</doc>
<doc id="633798" url="https://pl.wikipedia.org/wiki?curid=633798" title="Bocja mysia">
Bocja mysia



</doc>
<doc id="633799" url="https://pl.wikipedia.org/wiki?curid=633799" title="Jan Hirkan I">
Jan Hirkan I

Jan Hirkan I (zm. 104 p.n.e.) – etnarcha Judei i arcykapłan od 135 p.n.e. z dynastii Hasmoneuszy. Jego pseudonim "Hirkan" został mu nadany po dojściu do władzy.
Pochodzenie.
Jan Hirkan I był trzecim synem Szymona Machabeusza – jednego z inicjatorów antysyryjskiego powstania machabejskiego, którego historia została spisana w 1 i 2 Księdze Machabejskiej. Przejął on po swoim ojcu tytuł arcykapłański i godność etnarchy. Jan był nieobecny na uczcie urządzonej przez zięcia Szymona, na której został on podstępnie zamordowany razem z dwoma swoimi synami, a braćmi Jana: Judą i Matatiaszem (według Flawiusza zginęli oni później). Przybranie przez niego greckiego imienia Hirkan było pierwszym krokiem od odejścia od charakterystycznej dla machabeuszy postawy antyhelenistycznej. Odtąd kolejni władcy z dynastii hasmonejskiej przybierali greckie imiona. Jan Hirkan I nigdy nie przybrał tytułu królewskiego z racji, że Żydzi uważali, że jedynym królem Izraela może być tylko potomek Dawida w prostej linii. Dopiero jeden z jego synów Arystobul I odmienił tę sytuację.
Początki panowania. Oblężenie Jerozolimy.
Według 1 Mch Szymon Machabeusz i jego dwaj synowie zginęli nagle, zamordowani podstępnie przez Ptolemeusza w czasie uczty w warowni Dok. Jednak Józef Flawiusz w swojej "Wojnie Żydowskiej" stwierdził, że zginął wtedy tylko Szymon, a jego żona i dwaj synowie zostali uwięzieni. Pisze on:
"[..] Tymczasem Hirkan objął urząd arcykapłański i po złożeniu ofiary Bogu śpiesznie ruszył na Ptolemeusza, pragnąc przyjść z pomocą swej matce i braciom. Kiedy szturmował twierdzę, miał ogólnie przewagę, lecz słabą jego strona było uleganie szlachetnym uczuciom. Otóż Ptolemeusz, ilekroć był już bliski poddania się, wyprowadzał matkę i braci na dobrze widoczne miejsce na murze i katował ich, grożąc przy tym, że strąci ich w dół, jeśli Hirkan natychmiast się nie oddali. Na ten widok nad gniewem Hirkana górę brały uczucia litości i lęku. Lecz matka, której ducha nie zmogły ani tortury, ani groźba śmierci, wyciągając ręce zaklinała syna, aby nie dał się żadną miarą zmiękczyć zadawanym jej gwałtem i nie oszczędzał bezbożnika. Milsza będzie bowiem jej śmierć z ręki Ptolemeusza niż życie wieczne, jeśli tylko on poniesie karę za zło, które wyrządził ich domowi. Kiedy więc Jan był pod wrażeniem mężnej postawy matki i słuchał jej błagania, rwał się do szturmu, lecz znów, gdy miał przed oczyma katusze i udręki, jakie znosiła, mięknął i nie mógł się oprzeć przygnębieniu. Tak przeciągało się oblężenie, aż nadszedł rok spoczynku, który Żydzi święcą co siedem lat, tak jak siódmy dzień tygodnia. Uwolniony takim sposobem od oblężenia Ptolemeusz zabił braci Jana wraz z jego matką i zbiegł do Zenona o przydomku Kotylas".
Natomiast Antioch VII Sidetes zaatakował Judeę, złupił wsie leżące koło Jerozolimy, którą zaczął oblegać, o czym Flawiusz tak pisze:
"Rozwścieczony ciosem zadanym mu przez Szymona, Antioch poprowadził swoje wojsko na Judeę i rozłożywszy się pod Jerozolimą, począł oblegać Hirkana. Ten zaś otworzył grób Dawida, który był najbogatszy z królów, i zabrał stamtąd skarb wartości ponad trzech tysięcy talentów. Z sumy tej wypłacił Antiochowi trzysta talentów i skłonił go do zaniechania oblężenia, a za pozostałą część zaczął, jako pierwszy wśród Żydów, utrzymywać wojska najemne".
Jednak według "Antiq" 13,249 Hirkan otworzył grób Dawida dopiero po oddaleniu się wojska i wyjednaniu rozejmu z Antiochem. Tak więc początki panowanie Jana Hirkana I były bardzo niekorzystne dla młodego, niedoświadczonego władcy. Znacząco spadła wtedy jego popularność między innymi z powodu wypędzenie z Jerozolimy ludności cywilnej w czasie oblężenie z powodu ciężkich warunków. Otwierając grób Dawida został przez niektórych oskarżony o obrazę obowiązków arcykapłana. Tymczasem gospodarka Izraela była wyczerpana środkami zużytymi w czasie oblężenia.
Dalsze rządy.
Jan Hirkan I wsparł Antiocha w czasie jego wyprawy na Partów. Kiedy Antioch poległ w jednej ze swoich bitew z nimi Jan napadł na Syrię. Wracający z wygnania Demetriusz III nie mógł już uzyskać kontroli nad Judeą. Później Syria rozpadła się na kilka krajów. Korzystając z tego Hirkan zrzucił całkowicie zwierzchność syryjską z Izraela i powiększył terytorium swego państwa. Korzystając z pieniędzy uzyskanych z grobu Dawida zaczął utrzymywać armię złożoną z najemników. Fundusze zebrane z podatków były jeszcze za małe, by poradzić sobie z jej utrzymywaniem. Pierwszym terenem podbitym przez Hirkana była Transjordania. Po trwającym dziewięć miesięcy oblężeniu opanował on Medebę, po czym wyruszył w kierunku Sychem. W 111-10 r. p.n.e. zmniejszył on znacząco rozmiary Sychem, a samarytańską świątynię leżąca nad Garizim zburzył. Umożliwiło to poprawę wizerunku Jana Hirkana I u wielu wspólnot religijnych, które nie akceptowały żadnych wspólnych miejsc kultu poza Jerozolimą. Następnie przyłączył on do państwa izraelskiego Idumeę, w której opanował Marisę, Adorę i wiele innych miast. W 113 r. przed naszą erą Jan rozpoczął kolejną kampanię przeciwko Samarii. Jego dwaj synowie – Arystobul i Antygon rozpoczęli oblężenie Samarii. Oblężeni wezwali na pomoc Antiocha IX Kyzikenosa, który wysłał im 6000 żołnierzy. Oblężenie trwało długi i było kosztowne, jednak ostatecznie Samaria została pokonana. Hirkanowi udało się zająć Scytopolis. Macedończycy mieszkający na obszarze Samarii stali się niewolnikami. Nie zostali natomiast nimi mieszkańcy Samarii czczący Jahwe i będący Izraelitami. Pod koniec trzydziestoletnich rządów Jana Hirkana I jego królestwo rywalizowało wielkością z tym istniejącym za czasów Salomona.
Ekonomia, układy z innymi państwami i religia.
Na początku swoich rządów Jan Hirkan I miał kłopoty ekonomiczne. Po śmierci Antiocha VII Sidetesa i później jego sytuacja znacząco się poprawiła. Nie musiał już płacić daniny i zaczął wybijać własną monetę. Odbudował mury zburzone przez Antiocha, ponadto wybudował w Judei warownie Baris i ewentualnie w okolicach Hirkanii. W czasie swojego panowania dwukrotnie odnowił przymierze z Rzymianami i uzyskał od nich potwierdzenie niezależności Judei. Wspomagał także działania wojenne Rzymu. Utrzymywał dobre stosunki z Egiptem i został uczczony przez Ateny i Pergamon.
W pobliżu Betlejem znaleziono sześćdziesiąt dwie monety pochodzące z czasów Hirkana, o czym świadczy inskrypcja brzmiąca "Arcykapłan Yohanan". Inny widoczny na nich napis oznacza "zgromadzenie Żydów". Świadczy to, że nie sprawował on władzy despotycznej, lecz dzielił ją z Zgromadzeniem i musiał liczyć się z jego zdaniem. Z powodu nieobecności na wspomnianych tu monetach rysunków zwierząt i ludzi sugeruje się, że Jan Hirkan I wytrwał w zakazie kultu bożków. Znany jest jeden przypadek jego konfliktu z faryzeuszami, którzy krytykowali jego podwójną władzę jako arcykapłana i władcy o czym wzmiankuje Józef Flawiusz. Miało to spowodować utratę ich wpływów oraz polepszenie się pozycji saduceuszy. Jednak istnieje kilka powodów aby wątpić relacjom Józefa. Wszystko wskazuje, że faryzeusze nie posiadali żadnych wpływów aż do czasu Salome, a monety odkryte wokół Betlejem przeczą jakoby Hirkan dzierżył władzę absolutną. Prawdopodobnie Flawiusz chciał opisując to zajście podwyższyć status faryzeuszy z którymi był związany za dynastii hasmonejskiej. Pod koniec życia Hirkan dokonał rozdziału władzy zostawiając władanie nad państwem swojej żonie, a syna Arystobula I ustanawiając arcykapłanem. Józef Flawiusz tak podsumowuje w "Wojnie żydowskiej" panowanie Hirkana:
"Resztę swoich dni Jan dokonał w szczęśliwych okolicznościach i po wspaniałych rządach, które sprawował pełne trzydzieści lat, zmarł pozostawiając pięciu synów. Zasługuje on na miano prawdziwie szczęśliwego i nie było, jeśli chodzi o jego osobę, żadnego powodu do uskarżania się na los. Sam bowiem skupił w swojej osobie dające mu bezwzględną przewagę zakresy działania: najwyższą władzę, urząd arcykapłański i dar proroczy. Bóg bowiem mówił do niego i dlatego żadne z przyszłych wydarzeń nie były przed nim zakryte. On też przewidział i przepowiedział, że jego dwaj starsi synowie nie utrzymają się przy władzy. Warto opowiedzieć o ich tragicznym losie i pokazać, jak daleko im było do szczęścia swego ojca"..
Współczesne nawiązania do postaci Jana Hirkana I.
Kilka miast izraelskich w tym Tel Awiw ma ulice o nazwach nadanych na cześć Jana Hirkana I. W latach dwudziestych dwudziestego wieku syjoniści wychwalali kilku biblijnych władców Izraela w tym Hirkana jako walecznych i potężnych.

</doc>
<doc id="633800" url="https://pl.wikipedia.org/wiki?curid=633800" title="Yasuhikotakia morleti">
Yasuhikotakia morleti



</doc>
<doc id="633801" url="https://pl.wikipedia.org/wiki?curid=633801" title="Zgrupowanie Bartkiewicz">
Zgrupowanie Bartkiewicz

Zgrupowanie Bartkiewicz – oddział Armii Krajowej walczący w okresie powstania warszawskiego od 5 sierpnia do 3 października 1944.
Zgrupowanie zostało zorganizowane 5 sierpnia 1944 z plutonów osłonowych dowódcy Obwodu I Śródmieście płk. Franciszka Pfeiffera „Radwana”, 100 kompanii sztabowej obwodu, oddziału NSZ, oddziału KPN oraz żołnierzy 101 kompanii WSOP, żołnierzy z innych oddziałów oraz ochotników.
Od 20 września oddziały zgrupowania przekształciły się w II i III batalion 36 Pułku Piechoty Legii Akademickiej AK.
Zgrupowanie operowało w rejonie pomiędzy ulicami Świętokrzyską – Mazowiecką – placem Małachowskiego – Kredytową – Królewską – Marszałkowską. 
30 września zgrupowanie liczyło 824 osoby, w tym 692 żołnierzy (78 oficerów, 108 podchorążych, 134 podoficerów, 372 szeregowych) oraz 132 łączniczki i sanitariuszki. Uzbrojenie stanowiło 7 lekkich karabinów maszynowych, 2 rkm, 40 pm, 7 pepesz, 94 kb, 125 pistoletów, 4 granatniki, 4 miotacze ognia, 6 karabinów ppanc, 2 piaty, 373 granaty i 425 butelek zapalających.
Skład zgrupowania.
W trakcie powstania, po upadku Starego Miasta w skład zgrupowania weszły w składzie dwóch kompanii, oddziały Batalionu "Gustaw" oraz Batalionu "Wigry" jako:

</doc>
<doc id="633804" url="https://pl.wikipedia.org/wiki?curid=633804" title="Arystobul I">
Arystobul I

Arystobul I zwany Filhellenem (zm. 103 p.n.e.) – władca Judei i arcykapłan od 104 p.n.e. z dynastii Hasmoneuszy, przybrał tytuł królewski jako pierwszy z dynastii hasmonejskiej – jego poprzednicy posługiwały się tytułem etnarszym, gdyż zgodnie z Biblią na tronie królewskim Izraela mogli zasiadać tylko potomkowie króla Dawida. Był najstarszym synem Jana Hirkana I, który umierając uznał swoją żonę, a matkę Arystobula I za prawowitą władczynię. Niezadowolony z takiego obrotu spraw Arystobul I uwięził ją i głodził, a sam ogłosił się władcą. Jednak w 104 r. p. n. e. ciężko zachorował w efekcie czego umarł. Arystobul I był wrogo usposobiony do faryzeuszy i prześladował ich. Po jego śmierci na tron wstąpił jego brat Aleksander Jannaj, który razem ze swoimi braćmi został wypuszczony z więzienia przez Aleksandrę – wdowę po Arystobulu I.

</doc>
<doc id="633805" url="https://pl.wikipedia.org/wiki?curid=633805" title="Mistrzostwa Świata w Piłce Nożnej 2006/Mecze 1/8 finału">
Mistrzostwa Świata w Piłce Nożnej 2006/Mecze 1/8 finału



</doc>
<doc id="633809" url="https://pl.wikipedia.org/wiki?curid=633809" title="Aleksander Jannaj">
Aleksander Jannaj

Aleksander Jannaj, Aleksander Janneusz (zm. 76 p.n.e.) – król Judei i arcykapłan od 103 p.n.e. z dynastii Hasmoneuszy. Był trzecim synem Jana Hirkana I. Wstąpił na tron po śmierci swojego brata Arystobula I i wydaje się, że poślubił wdowę po nim zgodnie z prawem lewiratu, choć Flawiusz stwierdza to niewyraźnie. Najprawdopodobniej jego hebrajskie imię brzmiało Jonatan. Jest uważany za barwną postać, a w Talmudzie został przedstawiony jako niegodziwy tyran. Aleksander Jannaj i jego żona mieli duży wpływ na rozwój judaizmu Aleksander rozszerzył granice państwa Hasmoneuszy, a w 81 r. p.n.e. założył Gamlę – centralne miasto Wzgórz Golan.
Podboje.
Aleksander Jannaj panował przez dwadzieścia siedem lat. Przez większość tego okresu Izrael znajdował się w stanie wojny. Jannaj trafił na dogodne dla podbojów środowisko. Był on popierany przez Kleopatrę III, najprawdopodobniej z powodu obecności dwóch żydowskich dowódców w armii egipskiej. Miało to decydującą rolę podczas wojny z Ptolemeuszem IX Soterem II. W tym czasie w Rzymie dochodziło do konfliktów, a w 86 r. p.n.e. wybuchła wojna domowa. Natomiast podupadłe państwo Seleucydów nie mogło już przeciwstawić się Judei. Jannaj stworzył armię złożoną z najemników oraz judzkich żołnierzy i z jej pomocą podbił większość przybrzeżnych krain oprócz Aszkelonu. Zdobył zachodnią część Samarii, Galileę i północną Transjordanię. Po klęsce zadanej Seleucydom w Akce przyłączył do państwa izraelskiego porty Dory i Cezarei. Pokonał również miasta Raffah i Antedon. W końcu po rocznym oblężeniu zdobył Gazę. Zwycięstwo to dało Judei kontrolę nad śródziemnomorskim ujściem szlaków handlowych Nabatejczyków.
Wojna z Ptolemeuszem IX Soter II Lathyrosem.
Po oblężeniu Gazy Aleksander Jannaj zawarł przymierze z Ptolemeuszem IX Soterem II Lathyrosem. Jednak w rzeczywistości chciał w ten sposób podburzyć jego matkę Kleopatrę III przeciwko synowi. Kiedy Ptolemeusz dowiedział się o tym wyruszył przeciwko Judei. Po pokonaniu Jannaja koło Jordanu, zabił uciekających z żydowskiego wojska. Następnie zaatakował wsie Judei i rozkazał żołnierzom dusić kobiety i dzieci. Następnie pociął je na kawałki, gotował w kotłach i kazał spożyć jako ofiarę. Ten akt kanibalizmu miał przerazić ludność i wojsko Judei. Jannaj nie był już w stanie przeciwstawić się Lathyrowi, jednak Kleopatra III uniemożliwiała mu zajęcie Jerozolimy.
Arcykapłaństwo.
Aleksander Jannaj był w konflikcie z faryzeuszami, podczas gdy konkurencyjni dla nich saduceusze gorąco go popierali, o czym informuje rękopis z Kumran oznaczony jako 4 Q 448. Dodatkową niechęć faryzeuszy przeciwko niemu wzbudziło małżeństwo z wdową po Arystobulu I. Jannaj zyskał reputację władcy, który był bardziej zainteresowany podbojami niż wypełnianiem religijnych obowiązków arcykapłana. Podczas jednego z Świąt Szałasów Aleksander odmówił obrzędowego wylania wody na ołtarz, czym wyraził swoje poparcie dla saduceuszy. Spotkało się to z niezadowoleniem ludu, który wydrwił Jannaja i obrzucił go cytronami. Aleksander rozkazał swoim żołnierzom wymordować buntowników. Zamordowali oni ponad sześć tysięcy ludzi w dziedzińcu świątyni. Takie postępowanie władcy miało znaczny wpływ na wybuch wojny domowej w Judei. Zwój znany jako Q 390 rzuca na tę sprawę nowe światło. Według niego faryzeusze chcieli zakończyć jednoczesne sprawowanie władzy arcykapłańskiej i cywilnej przez członków dynastii hasmonejskiej. Gdy Jannaj odmówił, rozpętała się wojna domowa.
Wojna domowa w Judei i ukrzyżowanie buntowników.
Kiedy po podboju przez Jannaja Gazy Nabatejczycy nie kontrowali już swoich szlaków handlowych prowadzących do Rzymu i Damaszku, doprowadziło to do ataku ich króla Obadasa I na Wzgórza Golan. Po przegranej bitwie Aleksander wycofał się do Jerozolimy. Wtedy to też wybuchła wojna domowa między nim a faryzeuszami i ich zwolennikami. Trwała ona sześć lat i pochłonęła pięćdziesiąt tysięcy ofiar. Kiedy Aleksander zaczął ją wygrywać, buntownicy poprosili o pomoc seleucydzkiego władcę Demetriusza III. Pokonał on Jannaja w okolicach Sychem i zmusił do ucieczki w góry. Jednak buntownicy ostatecznie uznali, że lepiej żeby krajem władał okrutny rodak, niż Seleucyda, i przyłączyli się do walki po stronie Aleksandra, który ostatecznie zatriumfował nad Demetriuszem. Koniec wojny dał poczucie narodowej solidarności przeciwko Seleucydom. Jednak Jannaj nie był zainteresowany pojednaniem. Rozkazał ukrzyżować 800 buntowników i na ich oczach poderżnąć gardła ich żonom i dzieciom. Sam zaś przyglądał się temu widowisku ucztując ze swoimi nałożnicami. Wzmianki o tym wydarzeniu znajdują się w rękopisach znad Morza Martwego. Ponieważ mowa w nich o ekspansji Rzymian w Palestynie musiał być napisany już po upadku dynastii hasmonejskiej. Niektórzy uważają, że „gniewny lew”, który „wiesza żywcem ludzi” z qumrańskich rękopisów to naprawdę Demetriusz III, choć wydaje się to mało prawdopodobne. Wzmianki o ukrzyżowaniu buntowników i ucztowaniu Aleksandra w czasie niego znajdują się jednak u Flawiusza, co pozwala przyjąć historyczność tego wydarzenia.
Moneta.
Monety Aleksandra Jannaja podobnie jak inne monety żydowskie nie posiadały wyobrażeń zwierząt ani ludzi, co odróżnia je od greckich i innych wybijanych w tym okresie. Natomiast na monetach żydowskich można było zobaczyć obrazy części przyrody – często wykorzystywano motywy owocu granatu, palmy lub gwiazdy. Używano też innych symboli jak menora, trąbka czy róg obfitości czy w końcu Świątynię Jerozolimską. Monety Aleksandra Jannaja były pierwszymi na którym widać charakterystyczne ośmioszprychowe koło. Przyjmuje się, że do właśnie takich monet odnosi się Ewangelia św. Łukasza 21, 1-4. Nie jest jasna symbolika takiego koła; spekuluje się jakoby oznaczało one gwiazdę poranną, słońce lub niebiosa. Niektórzy sugerują jakoby pochodził od perskich gwiazd z diademem ośmioszprychowego buddyjskiego koła, widocznego na indogreckich monetach Menandra I i na hellenistycznych monetach Argeadzydów. Jednak najprawdopodobniejsza wydaje się teoria mówiąca jakoby źródłem tego symbolu były niektóre monety hellenistyczne, na których za pomocą gwiazdy przedstawiano poszczególnych członków królewskiej rodziny.
Aleksander Jannaj w literaturze.
Aleksander Jannaj jest głównym bohaterem powieści pt. "Melech basar we-dam" (, ) autorstwa izraelskiego pisarza Moszego Szamira.

</doc>
<doc id="633810" url="https://pl.wikipedia.org/wiki?curid=633810" title="Emeryta">
Emeryta

Emeryta – imię żeńskie pochodzenia łacińskiego, oznaczające "zasłużona". Patronką tego imienia jest św. Emeryta, wspominana razem ze św. Digną (III wiek).
Emeryta imieniny obchodzi 22 września.

</doc>
<doc id="633811" url="https://pl.wikipedia.org/wiki?curid=633811" title="Przepowiednie Wernyhory">
Przepowiednie Wernyhory



</doc>
<doc id="633812" url="https://pl.wikipedia.org/wiki?curid=633812" title="Istiophoridae">
Istiophoridae



</doc>
<doc id="633814" url="https://pl.wikipedia.org/wiki?curid=633814" title="Leiognathidae">
Leiognathidae



</doc>
<doc id="633815" url="https://pl.wikipedia.org/wiki?curid=633815" title="Jan Hirkan II">
Jan Hirkan II

Jan Hirkan II (zm. 30 p.n.e.) – arcykapłan w 67 p.n.e. i w latach 63 p.n.e.–40 p.n.e., król Judei w 67 p.n.e., etnarcha Judei w latach 47 p.n.e.–40 p.n.e.
Był synem Aleksandra Jannaja i Aleksandry Salome.
Po śmierci matki w 67 p.n.e. został królem Judei, jednak trzy miesiące po objęciu rządów został pokonany pod Jerychem przez swojego młodszego brata Arystobula II. Został później oblężony w Świątyni Jerozolimskiej i zmuszony do zawarcia ugody z bratem. Na jej mocy Arystobulowi II przypadł tytuł królewski, zaś Jan Hirkan II miał zatrzymać wszystkie majętności.
Obawiając się o swoje życie Jan Hirkan zbiegł do Petry i w 65 p.n.e. z pomocą Nabatejczyków ruszył przeciwko bratu. Pokonany Arystobul został oblężony w świątyni jerozolimskiej. Jednak zdołał sobie zapewnić poparcie rzymskiego dowódcy Marka Skaurusa, stojącego na granicy Judei, co sprawiło, że większość zwolenników Hirkana przeszła na stronę jego brata.

</doc>
<doc id="633816" url="https://pl.wikipedia.org/wiki?curid=633816" title="Lethrinidae">
Lethrinidae



</doc>
<doc id="633817" url="https://pl.wikipedia.org/wiki?curid=633817" title="Cenzura w Internecie w Chinach">
Cenzura w Internecie w Chinach



</doc>
<doc id="633822" url="https://pl.wikipedia.org/wiki?curid=633822" title="Arystobul II">
Arystobul II

Arystobul II (zm. 49 p.n.e.) – król Judei i arcykapłan w latach 66–63 p.n.e. Był synem Aleksandra Jannaja.
Biografia.
Arystobul był najmłodszym synem Aleksandra Jannaja i Aleksandry Salome.

</doc>
<doc id="633828" url="https://pl.wikipedia.org/wiki?curid=633828" title="John Dalrymple (okulista)">
John Dalrymple (okulista)

John Dalrymple (ur. 1803 w Norwich, zm. 2 maja 1852 w Londynie) − brytyjski okulista, najstarszy syn sławnego chirurga Williama Dalrymple’a. W roku 1827 ukończył studia na uniwersytecie w Edynburgu, wkrótce przeniósł się do Londynu, gdzie zajmował się głównie chirurgią oka, lecz także innymi badaniami, między innymi odegrał rolę w odkryciu białka Bence-Jonesa. Z powodu złego stanu zdrowia zmuszony był do porzucenia szpitalnej praktyki w roku 1847, niedługo potem zmarł z powodu niewydolności nerek, kilka tygodni po wydaniu swojego głównego dzieła poświęconego patologii oka. Jego nazwisko upamiętniają choroba Dalrymple’a i objaw Dalrymple’a.

</doc>
<doc id="633830" url="https://pl.wikipedia.org/wiki?curid=633830" title="Bogusz Stęczyński">
Bogusz Stęczyński



</doc>
<doc id="633831" url="https://pl.wikipedia.org/wiki?curid=633831" title="Antygon (syn Arystobula II)">
Antygon (syn Arystobula II)

Antygon (, ; zm. 37 p.n.e.) – król Judei od 40 p.n.e. oraz arcykapłan, ostatni władca z dynastii Hasmoneuszy.
Biografia.
Był młodszym synem Arystobula II. Objął rządy w 40 roku p.n.e., korzystając z poparcia partyjskiego księcia Pakorusa I. Jako król Judei kazał okaleczyć Jana Hirkana II, aby ten nie mógł dalej sprawować urzędu arcykapłana. Bezskutecznie próbował zdobyć Masadę, bronioną przez Józefa, brata Heroda Wielkiego. Gdy wiosną 37 roku p.n.e. Jerozolima została zdobyta przez Heroda, wspieranego przez Rzymian, Antygon został uwięziony i odesłany do Antiochii. Tam Antygon został ścięty na polecenie Marka Antoniusza.

</doc>
<doc id="633833" url="https://pl.wikipedia.org/wiki?curid=633833" title="Istiophorus">
Istiophorus

Istiophorus – monotypowy rodzaj ryb okoniokształtnych z rodziny żaglicowatych (Istiophoridae).
Klasyfikacja.
Gatunek zaliczany do tego rodzaju:

</doc>
<doc id="633834" url="https://pl.wikipedia.org/wiki?curid=633834" title="Zygmunt Stęczyński">
Zygmunt Stęczyński



</doc>
<doc id="633835" url="https://pl.wikipedia.org/wiki?curid=633835" title="Calcutta Stock Exchange">
Calcutta Stock Exchange

Calcutta Stock Exchange (w skrócie CSE) – jedna z największych giełd papierów wartościowych w Indiach. Jej siedziba znajduje się w Kolkacie.
Historia giełdy w Kalkucie sięga roku 1836, kiedy po raz pierwszy zaczęto handlować papierami wartościowymi w tym mieście. Początkowo handel nie był w żaden sposób sformalizowany i dopiero w maju 1908 została utworzona Calcutta Stock Exchange Association. 
We wrześniu 2006 na CSE notowane były akcje ponad 3500 spółek.
Najważniejszymi indeksami akcji notowanych na CSE są CSE 40 oraz CSE 50.

</doc>
<doc id="633836" url="https://pl.wikipedia.org/wiki?curid=633836" title="Gaienhofen">
Gaienhofen

Gaienhofen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, siedziba związku gmin Höri. Leży nad Jeziorem Bodeńskim (Untersee).
W Hemmenhofen (część Gaienhofen) w latach 1936-1969 mieszkał z rodziną malarz Otto Dix. Jego dom jako filia Kunstmuseum Stuttgart jest udostępniony publiczności od 2013 roku.
Współpraca.
Miejscowości partnerskie:

</doc>
<doc id="633837" url="https://pl.wikipedia.org/wiki?curid=633837" title="Szymon Machabeusz">
Szymon Machabeusz

Szymon Machabeusz zwany Tatis (Tasi) (zm. 135 p.n.e. koło Jerycha) – arcykapłan, etnarcha Judei od 140 p.n.e., jeden z przywódców antysyryjskiego powstania.
Życiorys.
Szymon nosił przydomek Tatis (Tasi, Tassi) czyli "Gorliwy". Przydomek Machabeusz ściśle rzecz biorąc nosił jego młodszy brat - Juda. Z czasem zaczęto określać mianem Machabeuszy całą rodzinę. Szymon pochodził z pokolenie Jojariba, potomka Aarona. Był drugim synem Matatiasza, żydowskiego kapłana z Modin. Braćmi Szymona byli Jan zwany Gaddi, Juda Machabeusz, Eleazar zwany Auaran i Jonatan zwany Apfus. W grudniu 167 p.n.e. na polecenie syryjskiego króla Antiocha IV Epifanesa w świątyni jerozolimskiej postawiono ołtarz Jowisza Olimpijskiego. Wywołało to oburzenie wśród Żydów. Gdy przy ołtarzu w Modin pewien Judejczyk chciał złożyć ofiarę zgodnie z królewskim dekretem, został zamordowany przez Matatiasza. Po tym incydencie Matatiasz wraz z synami zbiegł w góry, pozostawiając cały dobytek w Modin. Z czasem przyłączyli się do nich asydejczycy. Według relacji 1 Księgi Machabejskiej:
"Matatiasz i jego przyjaciele obchodzili [wszystkie miejscowości] i rozwalali ołtarze oraz obrzezywali nieobrzezane dzieci, jakie tylko spotkali na izraelskich ziemiach. Prześladowali synów pychy, a szczęście sprzyjało ich postępowaniu. Tak więc bronili Prawa przed poganami i królami i nie pozostawili grzesznikowi pola do działania".
Matatiasz zmarł już w 166 p.n.e. Umierając ustanowił swoim następcą Szymona, zaś na dowódcę wojska desygnował Judę. Szymon przez dłuższy czas po śmierci swojego ojca wałczył u boku swych braci Judy i Jonatana. Jednak po pochwyceniu Jonatana przez Tryfona i jego śmierci objął rządy. Zdobył Akrę w Jerozolimie i Gezer. W 148 p.n.e. "Żydzi i kapłani postanowili, że Szymon będzie ich władcą i arcykapłanem na stałe, aż pojawi się wiarygodny prorok, że będzie ich wodzem". Założył w ten sposób dynastię hasmonejską, której byt został potwierdzony ok. 139 p.n.e. przez Rzym. Antioch VII Sidetes początkowo potwierdził Szymonowi przywileje z jakich korzystał na mocy dekretów poprzednich Seleucydów i zwrócił się do niego przyjaźnie, jednak później kiedy nie chciał oddać Gezer, Akry i Jafy ani uiścić zapłaty za podatki z nich oraz ich opanowanie wysłał przeciwko niemu Kandebaja. Jak podaje 1 Księga Machabejska Szymon wtedy wysłał przeciwko niemu dwóch swoich synów Judę i Jana, którzy go pokonali. Zarówno Józef Flawiusz jak i 1 Księga Machabejska podają, że Szymon Machabeusz zginął podstępnie zamordowany podczas przyjęcia przez swojego zięcia Ptolemeusza. Jednak o ile Flawiusz stwierdza, że jego obecni na tym przyjęciu synowie – Matatiasz i Juda zostali zamordowani później, to według 1 Księgi Machabejskiej zginęli oni razem z ojcem. Szymon miał trzech synów: Judę, Matatiasza (zm. ok. 135 p.n.e.) i Jana (który objął po nim panowanie). 1 Mch mówi, że Ptolemeusz – wódz wyżyny Jerycha był jego zięciem, z czego wynika, że posiadał on także córkę.

</doc>
<doc id="633838" url="https://pl.wikipedia.org/wiki?curid=633838" title="Zmętnienie">
Zmętnienie

Zmętnienie w meteorologii – ograniczenie widzialności spowodowane pyłami i aerozolem atmosferycznym.
Zmętnienie należy odróżnić od mgły, która także powoduje ograniczenie widzialności poziomej, ale składa się wyłącznie z cząstek wody lub lodu. Zmętnienie jest też pojęciem różnym od smogu – mieszaniny mgły z gazami. W potocznym języku polskim zadymka, mgła, zamglenie, smog, zmętnienie są często używane wymiennie.

</doc>
<doc id="633840" url="https://pl.wikipedia.org/wiki?curid=633840" title="Nagid">
Nagid

Nagid (hebr נגיד. przywódca, władca, książę) – w średniowieczu tytuł nadawany reprezentantom lokalnych wspólnot żydowskich w krajach muzułmańskich i niektórych krajach chrześcijańskich. Pierwotnie tytuł ten nosił zastępca egzylarchy. Jako tytuł przywódczy wystąpił prawdopodobnie po raz pierwszy w Egipcie w X w. n.e. Używano go zwłaszcza w krajach Maghrebu i Hiszpanii. Z czasem utracił on swoje oficjalne znaczenie i zaczęto tak nazywać osoby znaczne w gminie, zwłaszcza bogaczy. W sztetlach Europy Wschodniej posługiwano się słowem z języka jidisz "negidisz", które etymologicznie wywodzi się od "nagid".

</doc>
<doc id="633841" url="https://pl.wikipedia.org/wiki?curid=633841" title="Tadeusz Dawidejt">
Tadeusz Dawidejt

Tadeusz Dawidejt (ur. 14 lutego 1952 w Augustowie) – polski poeta, prozaik.
Życiorys.
Ukończył studia farmaceutyczne na Wydziale Farmacji Akademii Medycznej w Gdańsku. Debiutował w 1980 na łamach „Gazety Współczesnej”. W 1990 został członkiem Związku Literatów Polskich. Jego utwory publikowane były między innymi w „Jaćwieży", „Krajobrazach", „Tygodniku Północnym", „Warmii i Mazurach", w almanachu „EPEA", w jednodniówce „Ocalenie przez poezję". W 1997 roku miał miejsce debiut powieściopisarstwa Dawidejta. Ukazała się wtenczas powieść „Mała kronika pruska".

</doc>
<doc id="633842" url="https://pl.wikipedia.org/wiki?curid=633842" title="Council (Alaska)">
Council (Alaska)

Council – opustoszałe miasto w okręgu Nome stanu Alaska. Znajduje się ok. 24 kilometrów na wschód od miasta Nome, na rzece Niukluk w centrum półwyspu Seward.
Council powstało w latach 1897-1898, gdy odkryto złoto blisko Ophir Creek. Szacuje się, że liczba mieszkańców, mogła osiągnąć 15.000. Zostało opuszczone ok. 1900 roku, gdy większe złoża znaleziono bliżej miasta Nome.
Znajduje się tu około dwudziestu pięciu zabytkowych budynków, dużo starego sprzętu górniczego i wymarła elektrownia. Latem służy jako obóz rekreacyjny dla mieszkańców White Mountain i Nome. Czasami, kilka osób spędza tu zimę. W 2004 usunięto nieużywaną linię telefoniczną.

</doc>
<doc id="633844" url="https://pl.wikipedia.org/wiki?curid=633844" title="Aleksander (syn Arystobula II)">
Aleksander (syn Arystobula II)

Aleksander (zm. 48 p.n.e.) - syn Arystobula II, króla Judei, z dynastii Hasmoneuszy; starszy brat Antygona.
Poślubił Aleksandrę, córkę swojego stryja Jana Hirkana II. Z tego małżeństwa pochodzili:

</doc>
<doc id="633846" url="https://pl.wikipedia.org/wiki?curid=633846" title="Makaira">
Makaira

Makaira – monotypowy rodzaj ryb okoniokształtnych z rodziny żaglicowatych (Istiophoridae). Wcześniej zaliczano do niego kilka innych gatunków określanych zwyczajową nazwą marliny, obecnie klasyfikowanych w rodzajach "Istiompax" i "Tetrapturus".
Klasyfikacja.
Gatunek zaliczany do tego rodzaju:

</doc>
<doc id="633849" url="https://pl.wikipedia.org/wiki?curid=633849" title="Obwód Wola Armii Krajowej">
Obwód Wola Armii Krajowej

Obwód III Wola kryptonimy: „Szesnastka”, „16” (w ramach SZP),”43” (w ramach ZWZ/AK), „XXIII” (od 15 czerwca 1944), „III” (od 9 sierpnia 1944) – terytorialna jednostka organizacyjna okręgu warszawskiego Armii Krajowej działająca w okresie okupacji niemieckiej w Polsce na części dzielnicy Wola. Oddziały wojskowe obwodu wzięły udział w powstaniu warszawskim.
Obwód początkowo składał się z czterech rejonów. Na początku 1942 rejon IV „Powązki” został przeniesiony do Obwodu Żoliborz.
Komendantami obwodu byli kolejno:
Oddziały obwodu jako „Zgrupowanie Waligóra”, walczyły na Woli od 1 do 6 sierpnia, kiedy przeważające siły niemieckie zmusiły je do wycofania się do Starego Miasta, Śródmieścia i do Puszczy Kampinoskiej.
Od 9 sierpnia, pełniącym obowiązki dowódcy obwodu był kpt. Wacław Stykowski „Hal”, dowodzący oddziałami III Obwodu w Śródmieściu. Obwód jako jednostka został prawdopodobnie zlikwidowany 1 września 1944, zaś oddział kpt.„Hala” jako Batalion im. Sowińskiego, został włączony do obwodu Śródmieście.
Ordre de bataille Obwodu w dniu 31 lipca 1944.
Komenda Obwodu.
W dyspozycji dowódcy obwodu:
Struktura i oddziały Obwodu.
Obwód „Wola” obejmował:
Oddziały rejonu posiadały w magazynach na Ulrychowie 2 ckm, 11 rkm, 12 pistoletów maszynowych, 85 kb i ok. 150 rewolwerów.
Działania w powstaniu.
Zadaniem Rejonu I było z podstaw Ulrychowa i willowej dzielnicy Koła uderzyć na szkołę lotniczą i koszary na Boernerowie. Po zdobyciu tych obiektów wspólnie z oddziałami żoliborskimi zaatakować lotnisko – Bielany. Oddziały rejonu miały zmagazynowaną broń na terenie ogrodów Ulricha. Jednak budynek z magazynem broni został zajęty przez dywizję „Hermann Göring”. 700 żołnierzy rejonu na kwaterach w Gorcach pozostało bez broni. Żołnierze przedostali się do Puszczy Kampinoskiej, otrzymali uzbrojenie i weszli w skład grupy „Kampinos”.
W II rejonie Zgrupowanie I miało zdobyć składnicę materiałów pędnych między ulicami Ostroroga i Wawrzyszewską (tzw. „Naftusia” przy ul. Kozielskiej 4). Natarcie miał wesprzeć oddział Rejonu 4 Obwodu Żoliborz AK. Natarcie zostało odwołane ponieważ saperzy nie zniszczyli murów ogrodzenia. Po wycofaniu się w rejon ulic: Obozowa – Wawrzyszewska – Św. Stanisława i rozpoznaniu sytuacji, kompania otrzymała zadanie zbudowania i obsadzenia barykad na zbiegu ul. Obozowej i Młynarskiej, Górczewskiej róg Działdowskiej oraz Wolskiej róg Działdowskiej.
Zgrupowanie II miało zdobyć zabudowania szkół przy ul. Ożarowskiej róg Deotymy, oraz przy ul. Deotymy róg Zawiszy. Ze względu na silny ogień nieprzyjaciela zmuszona była do wycofania się w rejon ul. Wawrzyszewskiej róg Obozowej, gdzie zajęła pozycje obronne ciągnące się do ul. Ostroroga. 4 sierpnia oddział wycofał się w okolice cmentarza ewangelickiego, 5 sierpnia na plac Kercelego, a następnie przeszedł na Stare Miasto.
Zgrupowanie III miało utworzyć linie obronną na pętli tramwajowej wzdłuż ul. ks. Janusza w kierunku Ulrychów – Boernerowo. Do wykonania zadania przystąpił pluton ppor. Franciszka Potockiego ps. „Laos”. Nieprzyjaciel obsadził wiadukt i panował nad okolicą prowadząc ogień z wież strażniczy rozmieszczonych wzdłuż torów. Natarcie załamało się. Było wielu rannych i 15 zabitych.
Zgrupowanie IV miało zdobyć szkołę przy ul. Gostyńskiej oraz warsztaty kolejowe przy ul. Sokołowskiej. Atak tego zgrupowania był udany. Pluton pchor. Mariana Lewandowskiego ps. „Ryś”, uzbrojony jedynie w granaty, opanował szkołę – koszary przy ul. Gostyńskiej i obsadził barykady na ul. Górczewskiej róg Płockiej i przy szpitalu na ul. Płockiej. W toku ciężkich walk zniszczono nieprzyjacielski czołg i zdobyto wiele sztuk broni. 4 sierpnia oddział wycofał się na ul. Górczewską róg Działdowskiej, a następnie na ul. Grzybowską i Mariańską, gdzie zbierali się powstańcy wycofujący się z Woli. Oddziały wolskie zostały zorganizowane w Batalion im. gen. J. Sowińskiego, który walczył na ul. Komitetowej, Pańskiej, Ceglanej róg Żelaznej, Grzybowskiej, na terenie fabryki Norblina i browaru Haberbuscha. Przydzielony rejon został utrzymany do końca powstania.
Oddziały III rejonu miały opanować obiekty przy ul. Skierniewickiej, Grzybowskiej i Dworskiej, opanować Dworzec Zachodni, Fort Wolski oraz utworzyć linię obronną na torach za Dworcem Zachodnim do ulicy Wolskiej. Oddziały rejonu nie otrzymały broni z okręgu, co uniemożliwiło podjęcie poważniejszych działań. Próby ataku na Fort Wola załamało się ok. 18, zaś plutony po potyczkach w okolicach cmentarza prawosławnego musiały wycofać się z powodu braku broni i amunicji.
Jedynym oddziałem posiadającym uzbrojenie był III Batalion OW PPS im. Stefana Okrzei, który zorganizował obronę na ul. Wolskiej i Młynarskiej, gdzie bronił się na barykadach do 5 sierpnia. Po przełamaniu obrony 5 sierpnia, oddziały rejonu III wycofały się na Stare Miasto, gdzie kontynuowały walkę. 

</doc>
<doc id="633851" url="https://pl.wikipedia.org/wiki?curid=633851" title="Negeri Sembilan">
Negeri Sembilan

Negeri Sembilan – stan Malezji, na Półwyspie Malajskim. Obejmuje powierzchnię 6643 km², zamieszkany jest przez 878 500 ludzi. Stolicą stanu jest Seremban.
Warunki naturalne.
Zajmuje tereny wyżynno-górskie (wysokość do 1192 m n.p.m.), niziny tylko na wybrzeżu.
Klimat równikowy, wybitnie wilgotny. Gęsta sieć rzeczna, pokryty wilgotnym lasem równikowym (głównie na wschodzie).
Gospodarka.
Region rolniczo-przemysłowy: uprawa kauczukowca, ryżu, trzciny cukrowej, herbaty, palmy kokosowej, palmy olejowej, ananasów; na wybrzeżu rybołówstwo; wydobycie rud cyny i wolframu; przemysł chemiczny i spożywczy; rafineria ropy naftowej.
Historia.
Sułtanat Negeri Sembilan założyli w XV wieku osadnicy z Sumatry. Pod koniec XIX wieku zajęty przez Brytyjczyków. Od 1963 stan Malezji.

</doc>
<doc id="633852" url="https://pl.wikipedia.org/wiki?curid=633852" title="Gmina Grožnjan">
Gmina Grožnjan

Grožnjan () – gmina w Chorwacji, w żupanii istryjskiej, w środkowej części półwyspu Istria. W 2011 roku liczyła 736 mieszkańców.
Demografia.
Według danych z 2001 gminę Grožnjan zamieszkiwało 785 mieszkańców, z czego 51,2% to Włosi, co czyni z miasteczka i okolic jedyną gminę w Chorwacji, gdzie większość mieszkańców stanowi mniejszość włoska. 26,2% deklaruje narodowość chorwacką, a reszta zalicza się do Istryjczyków. Chorwacki i włoski są oficjalnymi językami w gminie, ale głównie używana jest istryjska odmiana języka weneckiego.
Miejscowości.
Miejscowości wchodzące w skład gminy Grožnjan:

</doc>
<doc id="633853" url="https://pl.wikipedia.org/wiki?curid=633853" title="PZInż 130">
PZInż 130

PZInż 130 – polski eksperymentalny lekki czołg pływający z okresu dwudziestolecia międzywojennego
Historia.
PZInż. 130 był eksperymentalnym pojazdem wzorowanym na brytyjskim czołgu pływającym Vickers-Carden-Loyd Amphibian. Decyzję o rozpoczęciu prac projektowych nad tą konstrukcją podjęto po fiasku rozmów dotyczących zakupu brytyjskiego pojazdu. Głównym projektantem PZInż. 130 był inż. Edward Habich. Nieuzbrojony prototyp czołgu był gotów w roku 1937, 2 października 1937 roku został przekazany na testy wojskowe. Podczas rozmaitych rajdów i prób przejechał około 3500 km bez poważnych usterek, zbierając pochlebne opinie ze względu na swoją prędkość i łatwość pokonywania przeszkód terenowych. Mimo to, w maju 1939 roku Sztab Główny podjął decyzję o nierozwijaniu idei czołgów pływających. Prototyp odesłano do Warsztatu Doświadczalnego w Ursusie. Po kampanii wrześniowej został przejęty przez Niemców. Dalsze losy nieznane.
Konstrukcja.
Napęd PZInż. 130 stanowił polski silnik benzynowy typu PZInż 425 o mocy 95 KM pozwalający na rozwijanie prędkości dochodzącej do 60 km/h. Taka moc silnika pozwalała na równoczesne napędzanie śruby wodnej, jak i gąsienic, co pozwalało na szybki wyjazd z wody lub szybszą jazdę po dnie płytkich akwenów. Wodny napęd czołgu stanowiła śruba wodna umieszczona w ruchomej osłonie hydrodynamicznej pełniącej rolę steru. Prototyp czołgu był nieuzbrojony, ale docelowo pojazd miał być wyposażony w pojedynczy karabin maszynowy wz. 25 lub w najcięższy karabin maszynowy wz. 38FK. Wnętrze pojazdu składało się z dwóch przedziałów. W prawym znajdował się silnik, w lewym dwuosobowa załoga. Kierowca dysponował do obserwacji peryskopem odwracalnym Gundlacha. Stanowisko dowódcy czołgu mieściło się w jednoosobowej wieży pochodzącej z prac nad czołgiem TKW. W celu poprawienia pływalności czołgu zastosowano błotniki pełniące rolę pływaków, od środka wypełnione masą korkową oraz zmniejszono wagę czołgu poprzez zastosowanie żeberkowych kół nośnych i lekkich gąsienic. Cały czołg pokryty był pancerzem nitowanym o grubości 8 mm, co zapewniało ochronę przed pociskami karabinowymi i odłamkami. Jako że pojazd powstawał równolegle do czołgu lekkiego 4TP, wiele elementów tych pojazdów było zunifikowanych.

</doc>
<doc id="633854" url="https://pl.wikipedia.org/wiki?curid=633854" title="Ponurnik aksamitny">
Ponurnik aksamitny

Ponurnik aksamitny ("Tapinella atrotomentosa" (Batsch) Šutara) – gatunek grzybów z rodziny ponurnikowatych ("Tapinellaceae").
Systematyka i nazewnictwo.
Pozycja w klasyfikacji według Index Fungorum: "Tapinella, Tapinellaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1783 r. August Johann Batsch nadając mu nazwę "Agaricus atrotomentosus". Obecną, uznaną przez Index Fungorum nazwę nadał mu w 1992 r. Josef Šutara, przenosząc go do rodzaju "Tapinella". 
Niektóre synonimy:
W polskim piśmiennictwie mykologicznym gatunek ten opisywany był w 1960 r. przez Alinę Skirgiełło jako krowiak aksamitny ("Paxillus atramentosus"). Jednak według Index Fungorum należy on obecnie do rodzaju "Tapinella", tak więc nazwa ta jest już niespójna z nazwą naukową. Dawniej inni polscy mykolodzy podawali także inne nazwy tego gatunku: aksamitka, krowia warga, krowi łeb, mięsicha, pieczaryca, pieczeń, psi łeb, świnka czarnokutnerowata, krowiak aksamitka, świnka kutnerowata, gwoździak czarnokutnerowaty, gwoździak kutnerowaty. Nową polską nazwę ponurnik aksamitny podają atlasy grzybów. 
Morfologia.
Dorasta do dużych rozmiarów – średnica do 30 cm. U młodych okazów brzeg podwinięty, skórka matowa i zamszowa, u starszych staje się gładka. Kolor od oliwkowego do ciemnobrązowego, czasami także rdzawobrązowy. Często ma nieregularny kształt.
Gęste i wyraźnie zbiegające po trzonie (szczególnie u młodych okazów). Mają kolor początkowo biały, z wiekiem ochrowożółty. Często połączone są poprzecznymi anastomozami. W uszkodzonych miejscach brązowieją.
Grubość ok. 2-4 cm, wysokość ok. 3–7 cm. Jest pełny, twardy, sprężysty i pokryty jest ciemnobrązowym lub czarnym, aksamitnym kutnerem. Zazwyczaj jest ekscentryczny.
Kolor biały lub białożółty, soczysty, kruchy. Smak lekko gorzkawy, zapachu brak
Brązowawy lub bladoochrowy. Zarodniki szerokoelipsoidalne, o gładkiej powierzchni i niemal bezbarwne. Rozmiar: 5–7 × 4–4,5 μm.
Występowanie i siedlisko.
Występuje w Europie i Ameryce Północnej. W Polsce jest dość częsty.
Owocniki wyrastają od sierpnia do października, głównie w lasach iglastych i mieszanych. Rośnie zwykle na obumarłych korzeniach i na znajdującym się w ziemi spróchniałym drewnie. Występuje na różnych gatunkach drzew, ale najczęściej na sosnach i świerkach.
Zastosowanie.
Saprotrof. Grzyb niejadalny. Mimo dużych rozmiarów nie znajduje zastosowania w życiu człowieka. Andreas Gminder, autor przewodnika dla grzybiarzy pisze: "„… ma tak okropny smak, że jeszcze nikomu nie udało się przyrządzić go tak, by był zjadliwy"". Jego gorzki smak nie zanika podczas gotowania, smażenia, suszenia, ani innych znanych sposobów przetwarzania grzybów.

</doc>
<doc id="633856" url="https://pl.wikipedia.org/wiki?curid=633856" title="Jezioro Frome">
Jezioro Frome



</doc>
<doc id="633857" url="https://pl.wikipedia.org/wiki?curid=633857" title="Aleksandra (córka Arystobula II)">
Aleksandra (córka Arystobula II)

Aleksandra (I w. p.n.e.) - córka Arystobula II, króla Judei z dynastii Hasmoneuszy; siostra Antygona; królowa Chalkis.
W 49 p.n.e. poślubiła Filipiona, syna Ptolemeusza, króla Chalkis. Rok później Ptolemeusz zamordował syna i sam poślubił Aleksandrę.

</doc>
<doc id="633858" url="https://pl.wikipedia.org/wiki?curid=633858" title="Konik ciepluszek">
Konik ciepluszek

Konik ciepluszek ("Chorthippus apricarius") – euroazjatycki gatunek owada prostoskrzydłego z rodziny szarańczowatych (Acrididae). Długość do 15 mm. Barwa żółta do brunatnej, w ciemne plamy. W Europie Środkowej występuje najczęściej na murawach kserotermicznych, a także w środowiskach ruderalnych i w agrocenozach. W Polsce jest szeroko rozprzestrzeniony. Nie wykazano go jedynie z Kotliny Nowotarskiej oraz Tatr. 
Wyróżnione podgatunki:

</doc>
<doc id="633859" url="https://pl.wikipedia.org/wiki?curid=633859" title="Chorthippus apricarius">
Chorthippus apricarius



</doc>
<doc id="633860" url="https://pl.wikipedia.org/wiki?curid=633860" title="Diklofenak">
Diklofenak

Diklofenak (łac. "diclofenacum") – niesteroidowy lek przeciwzapalny (NLPZ). Pochodna kwasu aminofenylooctowego o silnym działaniu przeciwzapalnym, przeciwbólowym i przeciwgorączkowym.
Działanie leku polega głównie na hamowaniu cyklooksygenaz: w większym stopniu indukowalnej (COX-2), odpowiedzialnej za syntezę prostaglandyn prozapalnych w miejscu zapalenia, niż konstytutywnej (COX-1), odpowiedzialnej za syntezę prostaglandyn spełniających funkcję fizjologiczne w przewodzie pokarmowym i nerkach (powinowactwo do (COX-2) porównywalne z celekoksybem). Z przewodu pokarmowego wchłania się szybko i całkowicie. Maksymalne stężenie w osoczu osiąga w ciągu 1–2 h, a w płynie stawowym po 2–4 h. Stężenia w osoczu pozostają w zależności liniowej od dawki. Okres półtrwania we krwi i płynie stawowym wynosi 2 h. W 99,7% wiąże się z białkiem osocza, głównie albuminami. Wydala się prawie całkowicie w ciągu 12 h, ok. 60% z moczem i 33% z kałem, głównie w postaci glukuronianów. Hamuje agregację płytek krwi (słabiej i krócej niż kwas acetylosalicylowy).
Wskazania.
Jako lek przeciwbólowy i przeciwzapalny w reumatoidalnym zapaleniu stawów i innych chorobach układowych tkanki łącznej, zesztywniającym zapaleniu stawów kręgosłupa i innych seronegatywnych spondyloartropatiach, w ataku dny moczanowej, chorobie zwyrodnieniowej stawów obwodowych kręgosłupa. Również w zapobieganiu i leczeniu bólu pooperacyjnego, leczeniu zmian urazowych, przeciążeniowych i zapalnych tkanek okołostawowych: ścięgien, więzadeł, mięśni, torebek stawowych, kaletek maziowych i pochewek ścięgnistych. Ponadto w nerwobólach, zespołach korzeniowych, bólach miesiączkowych, zapaleniu przydatków, wspomagająco w otolaryngologii. W okulistyce zewnętrznie w zapaleniu przedniego odcinka gałki ocznej i po operacji usunięcia zaćmy w celu zapobieżenia wystąpienia obrzęku torbielowatego plamki, w zapobieganiu śródoperacyjnemu zwężeniu źrenic.
Interakcje.
Może zwiększyć stężenie litu i digoksyny we krwi. Zwiększa toksyczność metotreksatu i nefrotoksyczność cyklosporyny. Zwiększa stężenie potasu w razie równoczesnego stosowania leków moczopędnych. Stosowany równocześnie z innymi NLPZ i (lub) kortykosteroidami zwiększa ryzyka krwawienia z przewodu pokarmowego.
Działania niepożądane.
Ponadto bóle i zawroty głowy, osłabienie, zmęczenie, rozdrażnienie, depresja, zaburzenia snu, zatrzymanie płynów, obrzęki, parestezje, zaburzenia równowagi. W długotrwałym leczeniu może wystąpić niedokrwistość, leukopenia, małopłytkowość oraz zapalenie trzustki. Podawany preparat może powodować reakcje miejscowe (podrażnienie, uczucie parcia, pieczenie) Stosowany na skórę (też w jonoforezie i fonoforezie) może powodować zaczerwienienia, świąd, osutkę. Przedawkowanie nie daje typowego obrazu klinicznego. Brak antidotum i leczenia swoistego. Stosować leczenie objawowe oraz płukanie żołądka, podawać węgiel aktywowany.
Ciąża.
W I i II trymestrze kategoria B (Badania na zwierzętach nie wskazują na istnienie ryzyka dla płodu, ale nie przeprowadzono badań z grupą kontrolną u ludzi lub badania na zwierzętach wykazały działanie niepożądane na płód, ale badania na grupie kobiet ciężarnych nie potwierdziły istnienia ryzyka dla płodu). W III trymestrze kategoria D (Istnieją dowody na niekorzystne działanie leku na płód, ale w pewnych sytuacjach klinicznych potencjalne korzyści z jego zastosowania przewyższają ryzyko (np. w stanach zagrażających życiu lub chorobach, w których inne, bezpieczne leki nie mogą być zastosowane lub są nieskuteczne) – możliwość przedwczesnego zamknięcia przewodu tętniczego oraz zahamowanie kurczliwości macicy. Nie stosować w okresie karmienia piersią.

</doc>
<doc id="633861" url="https://pl.wikipedia.org/wiki?curid=633861" title="Glyptobothrus apricarius">
Glyptobothrus apricarius



</doc>
<doc id="633862" url="https://pl.wikipedia.org/wiki?curid=633862" title="Tetrapturus">
Tetrapturus

Tetrapturus – rodzaj ryb żaglicowatych.
Klasyfikacja.
Gatunki zaliczane do tego rodzaju :

</doc>
<doc id="633864" url="https://pl.wikipedia.org/wiki?curid=633864" title="Szatnez">
Szatnez

Szatnez (hebr. שעטנז mieszanie materiałów) – przepis religijny judaizmu wywiedziony z Kpł 19, 19 i Pwt 22, 11, który zakazuje łączenia włókien wełny i lnu w tkaninach. Pobożny żyd jest zobowiązany zdjąć ubranie, jeśli zauważył, że jest wykonane niezgodne z "szatnez". Istniały wyjątki od tej reguły: szaty kapłana sprawującego kult w Świątyni, cyces i całun mogły być wykonane z materiałów łączących te dwa rodzaje nici.

</doc>
<doc id="633866" url="https://pl.wikipedia.org/wiki?curid=633866" title="Paxillus involutus">
Paxillus involutus



</doc>
<doc id="633867" url="https://pl.wikipedia.org/wiki?curid=633867" title="Krzysztof Gedroyć">
Krzysztof Gedroyć

Jan Krzysztof Gedroyć (ur. 3 lipca 1953 w Białymstoku, zm. 30 września 2020 w Warszawie) – polski poeta, prozaik, historyk sztuki, wykładowca akademicki.
Życiorys.
Krzysztof Gedroyć urodził się w 1953 w Białymstoku w rodzinie Witolda i Reginy. Ukończył historię sztuki na Uniwersytecie Warszawskim. Był jednym z założycieli Interdyscyplinarnej Placówki Twórczo-Badawczej „Pracownia”, utworzonej w 1977 w Olsztynie. Działał w Teatrze Węgajty u jego początków (1982–84). Od 1988 przez dziewięć lat kierował Pantomimą Olsztyńską jako jej dyrektor i kierownik artystyczny. Od 1989 wykładał w Akademii Teatralnej im. A. Zelwerowicza w Warszawie. W latach 1999–2002 był prodziekanem Wydziału Sztuki Lalkarskiej w Białymstoku. Był jednym z fundatorów i przewodniczącym Kapituły Nagrody im. dr. Krzysztofa Kanigowskiego, przyznawanej od 2010 lekarzom z Podlasia, "leczącym człowieka, nie tylko chorobę". Mieszkał w Warszawie i w Bierźałowcach na Sejneńszczyźnie.
Twórczość.
W 1996 był nominowany za zbiory wierszy do nagrody im. Jacka Bierezina. W 2000 wydał debiutancki tom poezji "Kim", za który otrzymał nagrodę im. Kazimiery Iłłakowiczówny. Dwukrotnie otrzymał Nagrodę Literacką im. Wiesława Kazaneckiego, w 2004 za książkę "Listy z dolnego miasta" i w 2013 za książkę "Piwonia, niemowa, głosy". W 2007 książka "Przygody K" była prezentowana w odcinkach na antenie Polskiego Radia Białystok, czytał Paweł Chomczyk. W 2014 czeskie Radio Vltava wyemitowało opowiadanie "Akompaniament" ("Doprovod") w tłumaczeniu Petra Balajki. W 2020 tom poezji "Bierżałowce" został nominowany do Nagrody Poetyckiej im. K.I. Gałczyńskiego ORFEUSZ.

</doc>
<doc id="633868" url="https://pl.wikipedia.org/wiki?curid=633868" title="Paxillus atrotomentosus">
Paxillus atrotomentosus



</doc>
<doc id="633870" url="https://pl.wikipedia.org/wiki?curid=633870" title="Arystobul III">
Arystobul III

Arystobul III (zm. 35 p.n.e.) – arcykapłan od roku 36 p.n.e. do 35 p.n.e., ostatni ważny (arcykapłan) męski przedstawiciel dynastii Hasmoneuszy. Szwagier Heroda Wielkiego.
Był synem Aleksandra i Aleksandry, córki Jana Hirkana II.

</doc>
<doc id="633872" url="https://pl.wikipedia.org/wiki?curid=633872" title="Emmeram">
Emmeram

Emmeram, Emmeran, Imbram — imię męskie pochodzenia germańskiego, złożone z członów "heima" - "ojczyzna, miejsce zamieszkania" i "hraban" - "kruk". W Polsce znane już w średniowieczu i zapisywane m.in. w formach "Himram, Himbram, Imram, Imran, Imbram, Imbran, Ibram". Patronem tego imienia jest św. Emmeram. 
Emmeram, Emmeran, Imbram imieniny obchodzi 22 września.
Zobacz też:

</doc>
<doc id="633874" url="https://pl.wikipedia.org/wiki?curid=633874" title="Itagüí Leones">
Itagüí Leones

Corporación Deportiva de Fútbol Municipio de Rionegro – kolumbijski klub piłkarski z siedzibą w mieście Rionegro w prowincji Antioquia. Klub gra obecnie w drugiej lidze kolumbijskiej Primera B Colombiana.

</doc>
<doc id="633879" url="https://pl.wikipedia.org/wiki?curid=633879" title="Corporación Deportiva de Fútbol Municipio de Rionegro">
Corporación Deportiva de Fútbol Municipio de Rionegro



</doc>
<doc id="633885" url="https://pl.wikipedia.org/wiki?curid=633885" title="Krajowe Centrum Szkolenia Kadr Sądów Powszechnych i Prokuratury">
Krajowe Centrum Szkolenia Kadr Sądów Powszechnych i Prokuratury

Krajowe Centrum Szkolenia Kadr Sądów Powszechnych i Prokuratury – dawna instytucja podległa Ministrowi Sprawiedliwości, której zadaniem było szkolenie i doskonalenie zawodowe sędziów, prokuratorów, asesorów sądowych, asesorów prokuratury, referendarzy sądowych, asystentów sędziów, zawodowych kuratorów sądowych oraz urzędników sądów i prokuratury w celu uzupełnienia ich specjalistycznej wiedzy i umiejętności zawodowych.
Historia KCSKSPiP.
Krajowe Centrum zostało powołane do życia "ustawą z dnia 1 lipca 2005 r. o Krajowym Centrum Szkolenia Kadr Sądów Powszechnych i Prokuratur" (). Ustawa weszła w życie 1 września 2006. Oficjalne otwarcie nastąpiło 4 września 2006.
Siedziba Krajowego Centrum mieściła się w Warszawie przy ul. Wybrzeże Kościuszkowskie 47.
Zakończenie działalności nastąpiło 4 marca 2009, w związku z wejściem w życie "ustawy z dnia 23 stycznia 2009 r. o Krajowej Szkole Sądownictwa i Prokuratury" ().
Następcą prawnym Krajowego Centrum Szkolenia Kadr Sądów Powszechnych i Prokuratury jest Krajowa Szkoła Sądownictwa i Prokuratury.
Zadanie i środki realizacji.
Swoje ustawowe zadanie szkolenia kadr sądów powszechnych i prokuratury Krajowe Centrum realizowało w szczególności poprzez:
Struktura.
Organami Krajowego Centrum były Rada Programowa i Dyrektor.
Do zadań Rady Programowej należało: ustalanie ogólnych kierunków działalności Krajowego Centrum, opracowywanie jego rocznych harmonogramów działalności szkoleniowej, ustalanie rocznych planów wydawniczych oraz opiniowanie regulaminu organizacyjnego Krajowego Centrum, a także zgłaszanie lub opiniowanie kandydatów na wykładowców i ustalanie zasad rekrutacji na szkolenia.
Radę Programową powoływał minister sprawiedliwości i liczyła ona 9 osób: 5 członków wskazanych przez ministra sprawiedliwości, 2 członków wskazanych przez Krajową Radę Sądownictwa spośród sędziów oraz 2 członków wskazanych przez Radę Prokuratorów przy Prokuratorze Generalnym spośród prokuratorów. Kadencja Rady Programowej trwała 5 lat. Członek Rady mógł być powołany jednorazowo na jeszcze jedną kadencję.
Dyrektor Krajowego Centrum kieruje Krajowym Centrum i reprezentuje je na zewnątrz. Dyrektora Krajowego Centrum powołuje minister sprawiedliwości, po zasięgnięciu opinii Krajowej Rady Sądownictwa i Rady Prokuratorów przy Prokuratorze Generalnym, na okres 5 lat z możliwością jednorazowego powołania na kolejną kadencję.
Dyrektorem Krajowego Centrum był Andrzej Leciak, zastępcami Ewa Stryczyńska i Hanna Wnękowska-Kryże, a członkami Rady Programowej Andrzej Wróbel (przewodniczący), Jerzy Engelking (wiceprzewodniczący), Jacek Gudowski, Wiesław Kozielewicz, Andrzej Kryże, Zbigniew Merchel, Beata Morawiec, Przemysław Piątek i Bogdan Święczkowski (stan na 4 września 2007). Członkiem Rady Programowej był też Janusz Kaczmarek.
Linki zewnętrzne.
Nieistniejące strony internetowe:
Akty prawne:

</doc>
<doc id="633886" url="https://pl.wikipedia.org/wiki?curid=633886" title="Sonderdienst">
Sonderdienst

Sonderdienst (niem. "Służba Specjalna"), zwany "prywatną policją Hansa Franka" – niemiecka policja pomocnicza powołana przez Hansa Franka z członków rozwiązanego Volksdeutscher Selbstschutz działająca na terenie Generalnego Gubernatorstwa w latach 1940–1944.
Organizacja służby.
Sonderdienst został utworzony 6 maja 1940 rozporządzeniem Hansa Franka. Podlegał bezpośrednio administracji Generalnego Gubernatorstwa. Hans Frank chciał w ten sposób utworzyć formację zmilitaryzowaną, którą można było dysponować niezależnie od zgody dowódców Sipo czy Orpo. Od 1 kwietnia 1941 na inspektora formacji w głównym wydziale administracji rządu GG powołany został inspektor dr Hermann Hammerle, podlegający generalnemu gubernatorowi przez Wydział Spraw Wewnętrznych i sekretarza stanu.
Kadrę Sonderdienstu stanowili głównie volksdeutsche oraz członkowie rozwiązanego Volksdeutscher Selbstschutz. Organizacja liczyła około 7 tysięcy ludzi. Hammerle dnia 18 października 1940 roku sygnalizował Frankowi brak 650 ludzi do wypełnienia stanów, w wyniku czego zarządzono przymusową rekrutację wśród mniejszości niemieckiej, którą przeprowadzał Odilo Globocnik.
Sonderdienst składał się w sumie z 7 batalionów, w tym 5 tzw. administracyjnych, batalionu bezpieczeństwa oraz rezerwowego. Dwa ostatnie umiejscowione były w Krakowie. Natomiast bataliony administracyjne były dostosowane do podziału administracyjnego GG, posiadając oznaczenia literowe (w dystrykcie lubelskim – batalion E). Uwzględniając strukturę terytorialną przydzielano je poszczególnym dystryktom. Na terenie dystryktu batalion administracyjny dzielił się na plutony, przydzielone do każdego powiatu, i pozostające do dyspozycji starosty. Każdy starosta miał do swojej dyspozycji od 50 do 100 członków Sonderdienstu. Formacja posiadała także własną szkołę, która podlegała Oberstfeldmeistrowi Reichsarbeitsdienstu i składała się z 2 kompanii szkolnych i kompanii do celów specjalnych pod dowództwem podoficera SS.
Dnia 24 marca 1942 roku Sonderdienst podporządkowano Sekretariatowi Stanu do Spraw Bezpieczeństwa. Dnia 3 czerwca 1942 podporządkowano go nadzorowi Orpo. W obu przypadkach jednak Hans Frank zastrzegł sobie zachowanie jego odrębności oraz wpływu na jego działanie. 10 października 1942 na rozkaz Wyższego Dowódcy SS i policji Friedricha Wilhelma Krügera (rywalizującego z Frankiem) jednostkę włączono formalnie w struktury skoszarowanych jednostek Ordnungspolizei (Orpo). 22 września 1944 formacja została wcielona do Wehrmachtu.
Zadania i kompetencje.
Jednostkę traktowano jako formację policyjno-techniczną pełniącą rolę pomocniczą dla policji oraz służb bezpieczeństwa podlegającą administracji państwowej. Członkowie Sonderdienstu wykorzystywani byli do prowadzenia działań policyjnych i ochronnych. Pełnili funkcje informatorów, tłumaczy, uczestniczyli w służbie patrolowej, akcjach ochrony zbiorów, ściąganiu kontyngentów. W latach 1940–1941 w wyniku sporów kompetencyjnych oraz rywalizacji Franka z Krügerem kilkuset członków formacji zasiliło Waffen-SS. Od roku 1942 jednostki te zwalczały także partyzantów, brały udział w akcjach represyjnych i eksterminacyjnych. Członkowie organizacji pełnili funkcje pomocnicze w akcjach wyłapywania i izolacji Żydów w Krakowie, w dystrykcie lubelskim, podczas Operacji Reinhardt, na Zamojszczyźnie oraz innych policyjnych akcjach wysiedleńczych Polaków i Żydów.
Umundurowanie.
Członkowie Sonderdienstu byli umundurowani i uzbrojeni według sortu mundurowego obowiązującego w Wehrmachcie. Wyglądali podobnie do innych jednostek wojska niemieckiego. Odróżniały ich czerwone opaski noszone na lewym przedramieniu z czarnym napisem „Generalgouvernement Polen Sonderdienst” oraz naszywka z napisem „Sonderdienst Generalgouvernement” wokół godła Generalnego Gubernatorstwa.

</doc>
<doc id="633887" url="https://pl.wikipedia.org/wiki?curid=633887" title="Polska cyrylica">
Polska cyrylica



</doc>
<doc id="633888" url="https://pl.wikipedia.org/wiki?curid=633888" title="Władysław Wincenty Krasiński">
Władysław Wincenty Krasiński

Władysław Wincenty Krasiński herbu Ślepowron, (ur. 27 września 1844 w Warszawie, zm. 6 lutego 1873 w Mentonie) – hrabia, prawnik, ekonomista, literat, syn Zygmunta i Elizy z Branickich, III ordynat opinogórski.
W czasie powstania styczniowego pracował w Paryżu razem z księciem Władysławem Czartoryskim. Zamiłowany w naukach humanistycznych doprowadził do uporządkowania zbiorów ordynacji, założył Bibliotekę ord. Krasińskich, zapoczątkował w 1868 wydawnictwo Biblioteki ord. Krasińskich, wydając wspólnie z Władysławem Chomętowskim pięć pierwszych tomów.
Rodzina.
Jego życie osobiste było skomplikowane. Poślubił Różę z Potockich, choć ta była wcześniej zakochana w Edwardzie Raczyńskim, którego z kolei zmuszono do ślubu z siostrą Władysława, Marią Beatrix Krasińską. Oba małżeństwa okazały się nieudane i krótkotrwałe, gdyż młodzi Krasińscy chorowali na dziedziczną gruźlicę. Po śmierci Władysława i odczekania roku na stosowną żałobę, jego wdowa Róża z Potockich wyszła za mąż za swoją dawną miłość Edwarda Aleksandra Raczyńskiego.
Z zawartego w 1868 w Krzeszowicach małżeństwa z Różą z Potockich był ojcem trojga dzieci:

</doc>
<doc id="633889" url="https://pl.wikipedia.org/wiki?curid=633889" title="Kaczuchy">
Kaczuchy

Kaczuchy, Kaczuszki – Szwajcarska piosenka ludowa. Została stworzona przez szwajcarsko-niemieckiego muzyka w latach 50. XX wieku. Bardzo popularna w latach 60. i 70. Została przetłumaczona na około 140 języków.

</doc>
<doc id="633891" url="https://pl.wikipedia.org/wiki?curid=633891" title="Transformers - Cybertron">
Transformers - Cybertron



</doc>
<doc id="633895" url="https://pl.wikipedia.org/wiki?curid=633895" title="Rionegro">
Rionegro

Rionegro – miasto w Kolumbii, w departamencie Antioquia. Według spisu ludności z 30 czerwca 2018 roku miasto liczyło 83 007 mieszkańców. 

</doc>
<doc id="633896" url="https://pl.wikipedia.org/wiki?curid=633896" title="Negotino">
Negotino

Negotino (maced. "Неготино") – miasto w południowej Macedonii Północnej, na prawym brzegu Wardaru, w Kotlinie Tikweskiej. Ośrodek administracyjny gminy Negotino. Liczba mieszkańców - 13.284 osoby (98% Macedończyków) 2002, współrzędne geograficzne - 41°29'02"N, 22°05'21"E, wysokość - 165 m n.p.m.
Dzisiejsze Negotino jest kontynuacją starożytnego miasta "Antigonea", założonego w połowie III wieku p.n.e. przez króla Macedonii Antygona Gonata. W czasach rzymskich przez miasto przebiegała Via Egnatia. W XI wieku miasto zostało niemal całkowicie zniszczone przez trzęsienie ziemi, ale je odbudowano. Później leżało w granicach bułgarskiego carstwa Samuela. Mimo tak długich dziejów okresem największego rozwoju Negotina była dopiero druga połowa XX wieku.
Ciepły i słoneczny klimat oraz żyzne gleby zadecydowały o tym, że Negotino zawsze było ośrodkiem winiarstwa i uprawy winorośli. Obecnie w gminie zbiera się 20-25 tys. ton winogron rocznie. Do najbardziej znanych miejscowych piwnic win należą „Povardarie”, „Bovin”, „Fonko” i „ Dudin”. Oprócz wina w okolicy Negotina uprawia się tytoń, warzywa i owoce. Niedaleko miasta znajduje się elektrownia cieplna „TEC Negotino”. Przez Negotino przebiegają trasa E75 i linia kolejowa, łączące Skopje z Salonikami.
Z zabytków znajdują się w Negotinie tylko wieża zegarowa z 1821, meczet i bezisten. W mieście prowadzi się wiele prac archeologicznych.

</doc>
<doc id="633897" url="https://pl.wikipedia.org/wiki?curid=633897" title="Emmeran">
Emmeran



</doc>
<doc id="633899" url="https://pl.wikipedia.org/wiki?curid=633899" title="Lampion (imprezy na orientację)">
Lampion (imprezy na orientację)

Lampion ("ang. control flag") – podstawowe wyposażenie punktu kontrolnego w imprezach na orientację.
W biegu na orientację.
Kształt lampionu stanowi graniastosłup o podstawie trójkątnej i boku o wymiarach 30 cm x 30 cm, który jest podzielony wzdłuż przekątnej na górną białą i dolną pomarańczową część.
W zawodach na orientację lampionem oprócz punktu kontrolnego oznacza się także położenie startu oraz dopuszcza się oznaczenie mety dwoma lampionami na dwóch końcach linii korytarza dobiegowego.
W marszu na orientację.
Jest to papierowy kwadrat o wymiarach boku 20-30 cm, przedzielony przekątną na dwa pola: białe i czerwone. W lewym górnym rogu lampionu znajduje się dwuznakowy kod lampionu (litery lub cyfry, rzadziej inne znaki).

</doc>
<doc id="633900" url="https://pl.wikipedia.org/wiki?curid=633900" title="Szamir (diament)">
Szamir (diament)

Szamir – w Biblii Hebrajskiej słowo to oznacza diament, używany do rycia w twardym materiale. Następnie nazywano tak każdy twardy kamień. Z czasem jednak, zarówno w żydowskiej literaturze rabinicznej jak i ludowej, został uznany za małego robaka, który potrafił przegryzać się przez najtwardszy materiał. Dużą rolę w spopularyzowaniu tej interpretacji odegrali tradycyjni komentatorzy żydowscy: Mosze ben Majmon (Majmonides) oraz Szlomo ben Icchak (Raszi). 
Szamir pojawia się w licznych legendach żydowskich. Między innymi według traktatu talmudycznego Gittin 68a-b (zob. też: midrasz Bamidbar rabba 11:3) miał być użyty przez Salomona do zbudowania Świątyni Jerozolimskiej, której nie można było zbudować przy użyciu metalu, gdyż ten służył do prowadzenia wojen. Szamir przestał istnieć po zburzeniu Drugiej Świątyni w 70 r. n.e. Występował także w legendach chrześcijańskich i muzułmańskich.

</doc>
<doc id="633906" url="https://pl.wikipedia.org/wiki?curid=633906" title="KCSKSPiP">
KCSKSPiP



</doc>
<doc id="633907" url="https://pl.wikipedia.org/wiki?curid=633907" title="Jan Kamiński (pisarz)">
Jan Kamiński (pisarz)

Jan Ryszard Kamiński (ur. 1947 na Mazowszu) – polski pisarz, aktor, eseista.
Ukończył filologię polską na Uniwersytecie Warszawskim. Nauczyciel języka polskiego w liceach w: Ostrej Górze, Janowie i Białymstoku. Przez wiele lat członek zespołu redakcyjnego pisma artystyczno-literackiego „Kartki”.
Jest laureatem Nagrody Literackiej Prezydenta Miasta Białegostoku im. Wiesława Kazaneckiego za 2011 rok.
Mieszka w Jaryłówce oraz w Białymstoku.

</doc>
<doc id="633913" url="https://pl.wikipedia.org/wiki?curid=633913" title="Eksuperiusz">
Eksuperiusz

Eksuperiusz – imię męskie pochodzenia łacińskiego, oznaczające „nadmierny”. 
Wśród świętych katolickich o tym imieniu znani są Eksuperiusz z Agaunum – żołnierz Legii Tebańskiej, dwaj biskupi (z Tuluzy i Bayeux) oraz męczennik z Pamfilii. Znaną historycznie postacią świecką jest również retor z Tuluzy.
Eksuperiusz imieniny obchodzi 2 maja, 22 września i 28 września.
Por. Antoine de Saint-Exupéry

</doc>
<doc id="633915" url="https://pl.wikipedia.org/wiki?curid=633915" title="The Future Sound of London">
The Future Sound of London

The Future Sound of London (znany także pod akronimem FSOL) – brytyjski zespół muzyki elektronicznej, w którego skład wchodzą Garry Cobain i Brian Dougans. FSOL powstał w Manchesterze w połowie lat 80. XX w.

</doc>
<doc id="633917" url="https://pl.wikipedia.org/wiki?curid=633917" title="Siedlisko leśne">
Siedlisko leśne

Siedlisko leśne – zespół czynników klimatycznych i glebowych danej biocenozy, które kształtują dany obszar.
Pojęcie siedliska w leśnictwie ma ogromne znaczenie hodowlane, gdyż ono decyduje o składzie gatunkowym przyszłego drzewostanu.

</doc>
<doc id="633918" url="https://pl.wikipedia.org/wiki?curid=633918" title="Amorphous Androgynous">
Amorphous Androgynous



</doc>
<doc id="633919" url="https://pl.wikipedia.org/wiki?curid=633919" title="Fsol">
Fsol



</doc>
<doc id="633920" url="https://pl.wikipedia.org/wiki?curid=633920" title="KPDF">
KPDF

KPDF – przeglądarka plików w formacie PDF, bazująca na Xpdf. Względem pierwowzoru KPDF posiada własne funkcje, jak np. tryb łączonego przeglądania stron, czy możliwość wyświetlenia prezentacji. KPDF jest częścią składową środowiska KDE.
Ostatnia wersja KPDF ukazała się w 2008 roku. Owocem dalszego rozwoju tego projektu jest program Okular.

</doc>
<doc id="633921" url="https://pl.wikipedia.org/wiki?curid=633921" title="Adam Dembicki von Wrocień">
Adam Dembicki von Wrocień

Adam Włodzimierz Dembicki Edler von Wrocień (ur. 2 grudnia 1849 w Sanoku, zm. 17 kwietnia 1933 tamże) – marszałek polny porucznik cesarskiej i królewskiej Armii, dowódca obrony Budapesztu.
Życiorys.
Adam Włodzimierz Dembicki Wrocień urodził się 2 grudnia 1849 w Sanoku. Był synem Pawła (nauczyciel szkoły głównej dla chłopców w Sanoku i dyrektor szkoły, zm. 1891 w wieku 80 lat) i Emilii z domu Zacharjasiewicz (córka Michała, zm. w 1867 w wieku 40 lat). Miał siostry Paulinę Emilię (ur. 1851), Aurelię Klementynę (ur. 1853), Józefę (zm. 2 grudnia 1860 mając 7 miesięcy), Helenę (ur. 1861), Albinę Mariannę (ur. 1865), brata Teodozego (zm. 17 lutego 1863 mając 1 miesiąc).
Ukończył jedną klasę szkoły realnej, a następnie Instytut Kadecki w Hainburgu do 1866. Następnie do 1870 kształcił się w Akademii Wojskowej w Wiener Neustadt, którą ukończył z wynikiem bardzo dobrym w 1870. Służbę wojskową w Cesarskiej i Królewskiej armii rozpoczął 1 września 1870 jako porucznik 45 pułku piechoty, stacjonującego w Hradec Kralowe i Brnie. W latach 1873–1876 studiował w Szkole Wojennej w Wiedniu, kończąc ją z wynikiem dobrym. Po ukończeniu szkoły został awansowany do stopnia nadporucznika i skierowany do sztabu 65 brygady piechoty. Od 1879 do 1883 pracował w szkolnictwie wojskowym, początkowo jako nauczyciel na kursie żandarmerii polowej, a następnie jako nauczyciel w szkole kadetów w Karthaus koło Jicina. W 1883 został awansowany do stopnia kapitana II klasy i powrócił do służby w 45 pp w Krems an der Donau. W październiku 1886 jako kapitan II klasy pułku pieszego nr 45 został przeniesiony na etat czynny obrony krajowej, a wkrótce potem mianowany rzeczywistym komendantem batalionu w galicyjskich oddziałach pieszych czynnej obrony krajowej. W 1886 został awansowany do stopnia kapitana I klasy i przeniesiony na Bukowinę jako dowódca kompanii w 76 batalionie Landwehry.
W październiku 1890 został adiutantem Dowództwa Obrony Krajowej w Przemyślu i pozostawał na tym stanowisku do końca 1894, awansując w międzyczasie w 1891 na stopień majora i w 1894 na stopień podpułkownika. Opuszczając Przemyśl w lipcu 1895 został wyróżniony przez cesarza Franciszka Józefa I, który wyraził się o jego służbie "z najwyższym zadowoleniem". W 1895 przeniesiony do 22 Pułku Piechoty k.k. Landwehry w Czerniowcach, 1 maja 1897 został awansowany na stopień pułkownika. W kwietniu 1898 objął dowództwo 18 Pułku Piechoty k.k. Landwehry w Przemyślu, 1 września 1899 dowództwo 29 Pułku Piechoty k.k. Landwehry w Budziejowicach. 17 sierpnia 1903 objął dowództwo 90 Brygady Piechoty w Jarosławiu, awansując 1 listopada 1903 na stopień generała majora. 30 czerwca 1907 został dowódcą 5 Dywizji Piechoty w Ołomuńcu, awansując 1 listopada 1907 na stopień generała-porucznika ("Feldmarschalleutnant – marszałek polny"). 31 marca 1910 został odwołany ze stanowiska, 1 października został urlopowany, i udał się do Lwowa.
Nobilitację na 1 stopień szlachecki („Edler von”) bez wpisania do „Ksiąg Majestatycznych” otrzymał 11 lipca 1911 otrzymał od cesarza Franciszka Józefa I. Mógł ją uzyskać za 30 lat nieprzerwanej służby wojskowej i udział w przynajmniej jednej kampanii lub za 40 lat służby.
Podczas I wojny światowej był w grupie aktywowanych na czas wojny generałów. 24 sierpnia 1915 powrócił do służby na stanowisko zastępcy komendanta Budapesztu. We wrześniu 1916 został mianowany komendantem twierdzy Hohensalzburg koło Salzburga. 1 stycznia 1917 powtórnie go urlopowano, a spensjonowano 1 stycznia 1919. Wówczas osiadł na stałe we Lwowie. Pod koniec życia, w 1930, przeprowadził się do rodzinnego Sanoka.
Adam Dembicki von Wrocień był dwukrotnie żonaty. Po raz pierwszy ożenił się w 1881 z Bertą z domu Winkowską, córką dr. Cyryla Winkowskiego, zmarłą w Sanoku 25 marca 1919 w wieku 59 lat. Oboje mieli synów: Adama Włodzimierza (ur. 1881, w 1909 nadporucznik 1 Pułku Ułanów, który w 1911 poślubił Marię, córkę Tadeusza Wrześniowskiego, zmarł w stopniu rotmistrza na grypę „hiszpankę” 24 listopada 1918 w Sanoku w wieku 37 lat) i Jerzego (niem. Georg, ur. 1882). W 1914 Adam i Jerzy Dembiccy byli nadporucznikami 3 pułku ułanów obrony krajowej ze Stryja, natomiast podczas I wojny światowej do 1918 Adam był rotmistrzem pułku strzelców konnych Nr 1, a Jerzy był rotmistrzem pułku strzelców konnych Nr 3. Według innych źródeł dwaj synowie generała z pierwszego małżeństwa zmarli podczas I wojny światowej.
Jego drugą żoną była Oktawia z Pisarczuków (ur. 28 lutego 1890 w Skałacie, zm. 1984), którą poślubił 24 marca 1920 w wieku 71 lat (panna młoda miała wówczas 30 lat). Mieli syna Adama (1927-2017).
Generał zamieszkiwał w Sanoku przy ulicy Płowieckiej 16. Uchwałą Rady Miejskiej w Sanoku z 1923 został uznany przynależnym do gminy Sanok. W ostatnim okresie życia generał uległ częściowemu paraliżowi. Zmarł 17 kwietnia 1933 w Sanoku. Został pochowany w grobowcu rodzinnym na cmentarzu przy ul. Rymanowskiej w Sanoku 19 kwietnia 1933. Inskrypcja nagrobna brzmi: "Adam Dembicki von Wrocień. Feldmarschall-Leutnant w służbie Cesarza Austrii i Króla Węgier Franciszka Józefa I-go". Grobowiec ulegał kilkakrotnie częściowemu zniszczeniu i był obiektem dewastacji. Nagrobek został uznany za obiekt zabytkowy i podlega ochronie prawnej. Grobowiec został wyremontowany w 1987 ze środków rządu austriackiego. Z uwagi na powtarzalne niszczenie oszklenia fotografii nagrobnych, syn generała Adam, dzięki wsparciu prezydenta Austrii, Kurta Waldheima, zrealizował zamontowanie w tych miejscach szkła kuloodpornego, które otrzymał od władz austriackich w 1986 wraz z dokumentacją dotyczącą służby generała w c. i k. armii. W grobowcu zostali pochowani także: druga żona generała Oktawia (ur. 1890, zm. 31 marca 1984), Jadwiga Pisarczuk (1882-1957, córka c.k. inspektora szkolnego w Sanoku, Tomasza Pisarczuka i Bronisławy z domu Kunickiej). W maju 2021 ujawniono zniszczenie oszklenia portretu generała Dembickiego na jego grobowcu.
Osobę generała Dembickiego von Wrocień opisał historyk Jan Rydel w swojej pracy doktorskiej pt. "Polski żołnierz w służbie Cesarza i Króla" z 1986, wydanej w 2001 jako publikacja pt. "W służbie cesarza i króla".

</doc>
<doc id="633922" url="https://pl.wikipedia.org/wiki?curid=633922" title="IMF">
IMF



</doc>
<doc id="633924" url="https://pl.wikipedia.org/wiki?curid=633924" title="Iraida">
Iraida



</doc>
<doc id="633925" url="https://pl.wikipedia.org/wiki?curid=633925" title="Activ">
Activ

Activ – rumuński tercet disco, utworzony w 1999 roku w Aradzie.
W 2007 roku zespół wystąpił w Polsce na imprezie cyklicznej „Hity Na Czasie” organizowanej przez Radio Eska i TVP2. Koncert miał miejsce 24 czerwca 2007 roku w na białostockim lotnisku Krywlany.
W 2007 został wydany ich singiel pod tytułem „Without You”.

</doc>
<doc id="633929" url="https://pl.wikipedia.org/wiki?curid=633929" title="Caliente">
Caliente



</doc>
<doc id="633932" url="https://pl.wikipedia.org/wiki?curid=633932" title="Arthur Weigall">
Arthur Weigall

Arthur Edward Pearse Brome Weigall (ur. w 1880, zm. w 1934), angielski projektant sceniczny, egiptolog, dziennikarz, autor: opracowań dotyczących historii starożytnego Egiptu, przewodników, powieści, scenariuszy i tekstów piosenek.
W roku jego urodzenia, jego ojciec, oficer angielskiej armii, zginął w walkach na północno-zachodnim pograniczu w Indiach. Po stracie męża, matka zajęła się pracą charytatywną, działając na rzecz mieszkańców dzielnic nędzy późno wiktoriańskiej Anglii. Artur uczęszczał do Wellington Collage, szkoły z bogatymi tradycjami, mającej powiązania ze środowiskiem wojskowym. Po jej ukończeniu uzyskał pracę jako urzędnik w londyńskiej City. Jego młodzieńcze fascynacje historią, kulturą i sztuką starożytnego Egiptu, chronologią i genealogią władców egipskich, wzięły górę nad urzędniczym życiem. Za sprawą anonimowego sponsora, rozpoczął naukę w New Collage w Oksfordzie. Wkrótce jednak wyjechał do Lipska, aby tam studiować egiptologię. Po powrocie do Anglii związał się w pracy z Flindersem Petrie, najpierw współpracując z nim w University Collage w Londynie, a po wyjeździe do Egiptu, w pracach wykopaliskowych w Abydos. Praca i życie z Flindersem Petrie, okazała się jednak niezwykle trudna dla młodego Artura. Wkrótce związał się on z niemieckim egiptologiem Friedrichem Wilhelmem von Bissingiem. W 1905 roku pracował w Sakkara z Howardem Carterem, który piastował w tym czasie funkcję Głównego Inspektora Starożytności Górnego Egiptu i Nubii. Jednakże po pewnym incydencie z francuskimi turystami, Carter zmuszony został do odejścia z zajmowanego stanowiska i oto niespodziewanie 25-letni Artur Weigall objął funkcję ochrony i zarządzania starożytnymi zabytkami w całym Górnym Egipcie, aż do granicy z Sudanem.
Z zapałem i energią zajął się, dotąd zaniedbywanym i pomijanym problemem, nielegalnego wywozu zabytków na niezwykle chłonne rynki europejskie i północno-amerykańskie. W Luksorze i Tebach Zachodnich pracował do 1911 roku. W okresie tym dokonano w Dolinie Królów wielu niezwykle znaczących, dziejowych odkryć. Zespół pod przewodnictwem Theodora Davisa odnalazł grobowce Juji i Tuji, Horemheba oraz KV55 – tzw. "Skrytkę Amarneńską". Weigall napisał w tym czasie m.in. opracowanie biograficzne, dotyczące Echnatona oraz "Przewodnik po zabytkach Górnego Egiptu". Współpracował z Alanem Gardinerem oraz Howardem Carterem, poszukującym grobowca Tutanchamona. Mocno wplątany w biurokratyczną machinę, administracji egipskiej oraz zawiłości problemów społecznych Luksoru i Kairu, blisko współpracował z Flindersem Petrie, Gastonem Maspero i Theodorem Davisem. Był członkiem elity angielskiej społeczności Luksoru. Zbyt wiele problemów i obowiązków doprowadziło go do załamania i wyjazdu z Egiptu. Wybuch I wojny światowej całkowicie zniweczył jego plany otwarcia instytutu egiptologii w Kairze. Podczas I wojny światowej przebywał w Londynie, gdzie zajął się pracą projektanta kostiumów i scenografii w londyńskiej rewii. Zaangażował się również w produkcję filmową, współpracując m.in. z Bannisterem Merwinem i Jackiem Buchananem przy produkcji filmu ""Her Heritage". Jedna z jego powieści "Burning Sands" została później zekranizowana przez George'a Melforda.
W 1920 roku Lord Northcliffe zaproponował mu stanowisko krytyka filmowego w "Daily Mail".
Po odkryciu w 1922 roku przez Cartera grobowca Tutanchamona, Weigall powrócił do Egiptu jako korespondent "Daily Mail", mający za zadanie relacjonowanie otwarcia grobowca i zbadania jego zawartości. Przy tej okazji doszło do otwartej konfrontacji pomiędzy przedstawicielami prasy. Carter i Carnarvon próbowali narzucić różnym ośrodkom prasowym wyłączność relacjonowania tych wydarzeń dla "The Timesa"". Burza wokół relacji prasowych znacznie pogorszyła klimat wokół odkrycia i spowodowała pogorszenie relacji angielsko-egipskich, podsycając dążenia wyzwoleńcze i nacjonalistyczne, jakie od kilku lat narastały w Egipcie.
Arthur Weigall zmarł w 1934 roku, w wieku 54 lat. Był dwa razy żonaty. Jego pierwszą żoną była Amerykanka, Hortensja Schleiter, a drugą pianistka, pod wpływem której powrócił do pracy ze sceną, dając się poznać jako utalentowany autor tekstów piosenek.

</doc>
<doc id="633933" url="https://pl.wikipedia.org/wiki?curid=633933" title="Test hamowania deksametazonem">
Test hamowania deksametazonem

Test hamowania deksametazonem (, DST) – test biochemiczny mający zastosowanie w ustalaniu etiologii hiperkortyzolemii, polegający na podaniu pacjentowi dawki deksametazonu i późniejszym oznaczaniu 17-hydroksyketosterydów w moczu i kortyzolu w surowicy. 
Wyróżniamy test hamowania małą dawką deksametazonu i test hamowania dużą dawką, przeprowadzany w dwóch wariantach.
Test hamowania małą dawką deksametazonu.
Krótki test hamowania małą dawką deksametazonu (ang. Low-Dose Dexamethasone Suppression Test, LDDST, tzw. nocny): podaje się 0,5–2 mg deksametazonu (zazwyczaj 1 mg) doustnie między 23:00 a 24:00, a następnie oznacza się kortyzol w surowicy krwi na czczo o 8:00-9:00 nazajutrz rano. 
Prawidłowy wynik to kortyzol &lt; 50 nmol/l (&lt; 1,8 μg/dl), taka wartość kortyzolemii wyklucza zespół Cushinga. 
Wynik nieprawidłowy świadczy o patologicznej hiperkortyzolemii, nie lokalizując jednak jej źródła – zespół Cushinga, choroba Cushinga czy ektopowe wydzielanie ACTH. Swoistość jest stosunkowo mała, za wyniki fałszywie dodatnie mogą odpowiadać ostre i przewlekłe choroby w których podwyższony jest poziom transkortyny, upośledzenie wchłaniania deksametazonu i przyjmowanie leków, mogących upośledzać metabolizm deksametazonu (barbiturany, fenytoina, karbamazepina, rifampicyna, meprobamat, aminoglutetymid, metakwalon).
Klasyczny test hamowania dużą dawką deksametazonu.
Badanie trwa 4 dni. W klasycznym teście hamowania dużą dawką deksametazonu podaje się 0,5 mg deksametazonu doustnie co 6 godzin do 8 dawek łącznie (czyli 4 mg przez 48 godzin) w 3. i 4. dniu badania. Oznacza się:
Interpretacja testu tak jak krótkiego testu hamowania małą dawką deksametazonu. W dobowej zbiórce moczu zamiast wolnego kortyzolu można oznaczać 17-hydroksyketosterydy.
Test hamowania dużą dawką deksametazonu.
Test hamowania dużą dawką deksametazonu (ang. High-Dose Dexamethasone Suppression Test, HDDST) – standardowo podaje się doustnie 8 mg deksametazonu w dawkach 2 mg co 6 godzin przez 2 doby. Ocenia się wydalanie wolnego kortyzolu w dobowej zbiórce moczu wyjściowo i w 2. dniu podawania. Zmniejszenie wydalania kortyzolu z moczem lub obniżenie kortyzolemii w osoczu wskazuje na ośrodkową przyczynę choroby (choroba Cushinga, nadprodukcja ACTH przez przysadkę). Brak hamowania wydzielania kortyzolu świadczy o zespole Cushinga (nadnerczowe pochodzenie hiperkortyzolemii) lub ektopowym źródle ACTH. Żaden z testów hamowania deksametazonem nie pozwala na ostateczne zróżnicowanie dwóch ACTH-zależnych przyczyn hiperkortyzolemii. Różnicowanie takie można przeprowadzić wykonując test z CRH.

</doc>
<doc id="633937" url="https://pl.wikipedia.org/wiki?curid=633937" title="Nikomedia">
Nikomedia

Nikomedia () – starożytne miasto hellenistyczne w Azji Mniejszej, położone nad Zatoką Ascytyjską będącą częścią Propontydy; założone przez Nikomedesa I w 264 p.n.e. jako stolica Bitynii. Współczesny İzmit.
W czasach rzymskich była to stolica prowincji Bitynia, przez pewien okres swoją rezydencję mieli tu także cesarze rzymscy. W okresie Cesarstwa Bizantyńskiego miasto zostało stolicą temu Optimaton.
Historia.
Było to jedno z najważniejszych miast północno-zachodniej Anatolii. Pełniła istotną funkcję gospodarczą, leżąc na początku szlaków handlowych wiodących znad Propontydy w głąb Anatolii.
Cesarz Dioklecjan uczynił z niej swoją rezydencję w 286 po ustanowieniu systemu tetrarchii. Nikomedia pełniła funkcję stolicy wschodniej części cesarstwa aż do roku 330, gdy Konstantyn I Wielki uroczyście przeniósł swoją siedzibę do nowo wybudowanego Konstantynopola. Konstantyn Wielki zmarł w Nikomedii i w tym właśnie miejscu został przed śmiercią ochrzczony przez miejscowego biskupa Euzebiusza z Nikomedii.
24 sierpnia 358 Nikomedia została zniszczona przez trzęsienie ziemi i szalejące w jego wyniku pożary. Została ona później odbudowana jednakże już jako miasto o wiele mniejsze niż przed tą katastrofą. Za panowania cesarza Justyniana I w mieście powstało wiele nowych budynków użyteczności publicznej. W końcu XI wieku Nikomedia została zajęta przez Seldżuków, jednakże wkrótce wyzwolono ją dzięki sukcesom I wyprawy krzyżowej. W okolicach miasta cesarz Jan II Komnen osiedlił jeńców serbskich.
Po zajęciu Konstantynopola przez uczestników IV wyprawy krzyżowej o miasto toczyły się wieloletnie walki. Ostatecznie przypadło ono łacinnikom na mocy pokoju zawartego w 1214 roku pomiędzy Henrykiem I de Hainaut, a Teodorem I Laskarysem. Miasto pozostawało w granicach Cesarstwa Łacińskiego do roku 1235 kiedy to ostatnie łacińskie posiadłości w Anatolii weszły w skład Cesarstwa Nicejskiego. Po odzyskaniu Konstantynopola w 1261 roku miasto stało się ponownie częścią Cesarstwa Bizantyńskiego. W 1301 pod Nikomedią wojska Osmana I pokonały Bizantyńczyków, jednakże nie wkroczyły do miasta. Oblężenie Nikomedii rozpoczęło się w 1329. Pomimo dwóch nieudanych odsieczy podejmowanych przez cesarza Andronika III Paleologa w 1332 i w 1333 miasto skutecznie broniło się nadal dzięki zaopatrzeniu drogą morską. Ostatecznie Turcy osmańscy zdobyli je w 1337 po zablokowaniu portu.

</doc>
<doc id="633938" url="https://pl.wikipedia.org/wiki?curid=633938" title="Grand Prix Monako 2006">
Grand Prix Monako 2006

Wyniki Grand Prix Monako Formuły 1, siódmej rundy Formuły 1 w sezonie 2006.
Opis.
Wyścig w Monako był 7 eliminacją Mistrzostw Świata Formuły 1 w sezonie 2006. Startujący z pole position Fernando Alonso bez problemu utrzymał się na prowadzeniu. Kimi Räikkönen wystartował lepiej od Marka Webbera, jednak w ciasnym pierwszym zakręcie nie poradził sobie z Australijczykiem z zespołu Williams. Na 4 i 5 pozycji utrzymali się odpowiednio Juan Pablo Montoya i Rubens Barrichello. Tuż za nimi jechał drugi kierowca Williamsa, Nico Rosberg. Jarno Trulli spadł na 9 pozycję. Ralf Schumacher spadł z 10 na 12 pozycję. Na prostej startowej doszło do stłuczki pomiędzy Christjianem Albersem i Tiago Monteiro. 
Portugalczyk uszkodził przednie skrzydło i czekał go przymusowy zjazd do boksów. Startujący z boksów Michael Schumacher szybko poradził sobie z Massą, Monteiro i Montganym. Następnie dogonił Takumę Satō. Na drugim okrążeniu Webber popełnił błąd z czego skorzystał Raikkonen. Na pierwszych 3 pozycjach jechali zatem Alonso, Raikkonen i Webber. Schumacher minął Albersa i Speeda. Massa na 3 okrążeniu zyskał 2 miejsca. Kierowca McLarena znajdował się tuż za plecami Alonso. Przewaga Hiszpana nad nim wynosiła niespełna sekundę. W 21 okrążeniu Schumacher uporał się z Buttonem, za którym podążał przez 20 okrążeń. Kierowca Ferrari awansował na 15 miejsce. Jako pierwszy do boksu zjechał Montoya (21). Następnie przyjęto Raikkonena (22), Alonso (24) i Webbera (25). Czołówka utrzymała swoje pozycje. 
W 23 okrążeniu jeszcze wizytę w boksie zaliczył Rosberg. Na 37 i 38 okrążeniu swoje jedyne w wyścigu postoje w pit-stopie zaliczyli kierowcy Ferrari. W 49 okrążeniu udział w wyścigu zakończył Webber po awarii w jego bolidzie. Jechał jak dotąd na 3 miejscu. Na tor wyjechał samochód bezpieczeństwa. Czołówka nie uległa zmianie oprócz awansu na 3 pozycję Montoi. 
Jeszcze w trakcie okresu neutralizacji nastąpił koniec szans na dobre miejsce dla Raikkonena. Z samochodu ubiegłorocznego zwycięzcy GP Monaco zaczął wydobywać się gęsty dym. Awaria silnika. W 52 okrążeniu wyścig ruszył. Po restarcie w samochodzie Nico Rosberga zablokowała się przepustnica i Niemiec wjechał w bandę. W końcówce wyścigu awaria skrzyni biegów wyeliminowała Kliena (57), a Trullego hydrauliki (73). Fernando Alonso wygrał swój 4 wyścig w tym sezonie. Drugi był Montoya a trzeci Coulthard. Michael Schumacher zajął wysokie 5 miejsce.
Wyścig.
 
 
 
 
 
 
 
 
 
 
 
Najszybsze okrążenie.
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="633940" url="https://pl.wikipedia.org/wiki?curid=633940" title="Trzpiennikowate">
Trzpiennikowate

Trzpiennikowate (Siricidae) – rodzina owadów z rzędu błonkoskrzydłych. Trzpiennikowate mają wydłużone, walcowate ciało. Na końcu odwłoka samicy krótkie pokładełko. Larwy trzpiennikowatych żerują w martwym drewnie.
Opis.
Trzpiennikowate to średniej wielkości i duże owady (5,5–40 mm) o ciele wydłużonym i walcowatym. Od innych rośliniarek wyróżnia je obecność tylko jednej ostrogi na goleniach przednich odnóży oraz silne wycięcie tylnego brzegu przedplecza. Głowa kulista lub owalna, oczy złożone duże, owalne. Trzy przyoczka umieszczone na ciemieniu. Czułki nitkowate, przynajmniej 12-członowe. Żuwaczki duże i silne, głaszczki szczękowe krótkie. Warga dolna i głaszczki wargowe szczątkowe. Na kołnierzowatym przedpleczu obecny poprzeczny wałeczek. Silnie rozwinięty śródtułów z dużą powierzchnią śródplecza i tarczką. Słabo rozwinięte zaplecze. Skrzydła silne, z wyraźnym użyłkowaniem. Nogi z 2-członowymi krętarzami i 5-członowymi stopami. Odwłok składa się z 9 segmentów u samicy i 8 u samców. Ostatnie tergum u samic, a u samców ostatnie sternum wyposażone w rogopodobny wyrostek. Najbardziej wyróżniającą cechą jest występujące u samic, po stronie brzusznej 7. segmentu, długie pokładełko (u niektórych gatunków, jak np. u "Megarhyssa atrata", o długości kilkukrotnie większej niż długość ciała owada), którym wierci w drewnie.
Biologia i ekologia.
Jaja składane są wyłącznie na drzewach usychających, osłabionych, uszkodzonych, bądź już ściętych. W otworze o głębokości 1–2 cm, wywierconym pokładełkiem w drewnie, samica składa kilka jaj. Rozwój larwy trwa ok. trzech lat (larwy z rodzaju "Tremex" żerują krócej – od roku do dwóch lat). Stadium poczwarki trwa do kilku tygodni, przepoczwarczenie następuje wiosną. Preferują miejsca nasłonecznione lub przejściowo ocienione.
W Polsce trzpienniki występują od czerwca do sierpnia. Dorosły owad żyje ok. dwóch tygodni.
Od innych rośliniarek wyróżnia je m.in. rodzaj spożywanego pokarmu u larw – odżywiają się wyłącznie martwym drewnem (saproksylofagia). Część gatunków (np. z rodzajów "Sirex", "Urocerus", "Tremex") żyje w symbiozie z grzybami. "Sirex noctilio" atakują często obciążone drzewa w zdrowym drzewostanie sosnowym, wstrzykując toksyczny śluz wraz z rozkładającymi drewno grzybami (z rodzaju "Amylostereum"), które prowadzą do obumarcia drzewa.
Na larwach Siricidae pasożytują m.in. błonkówki z takich rodzin, jak: gąsieniczniki (Ichneumonidae), męczelkowate (Braconidae), Aulacidae czy Ibaliidae.
Znaczenie gospodarcze.
Szkodniki wtórne i techniczne drewna drzew iglastych: świerka, sosny i jodły. Ze względu na to, że ich larwy żyją w drewnie kilka lat, mogą być również szkodnikami drewna użytkowego, np. konstrukcji technicznych czy mebli.
Rozprzestrzenienie.
Na świecie występuje ok. 120–130 gatunków, z czego w Polsce stwierdzono do 1956 roku 11 (z czego 2 zawleczone z Ameryki Północnej, odnotowane jedynie pod koniec XIX w.), a do 1994 już 14, m.in. żaługę żółtoskrzydłą ("Tremex fuscicornis") czy trzpiennika olbrzyma ("Urocerus gigas") (zobacz: trzpiennikowate Polski).
Systematyka.
Większość autorów dzieli współcześnie Siricidae na dwie podrodziny:
Głowacki w 1956 roku zaliczył do rodziny kilka gatunków w podrodzinie Xiphydrinae, jednak obecnie wydzielana jest ona w randze osobnej rodziny Xiphydriidae, określanej w polskiej literaturze nazwą buczowate.

</doc>
<doc id="633941" url="https://pl.wikipedia.org/wiki?curid=633941" title="Siricidae">
Siricidae



</doc>
<doc id="633943" url="https://pl.wikipedia.org/wiki?curid=633943" title="Zeulenroda-Triebes">
Zeulenroda-Triebes

Zeulenroda-Triebes – miasto w Niemczech, w kraju związkowym Turyngia, w powiecie Greiz.
Miasto pełni funkcję "gminy realizującej" (niem. "erfüllende Gemeinde") dla dwóch gmin wiejskich: Langenwolschendorf oraz Weißendorf.
1 grudnia 2011 do miasta przyłączono trzy gminy Merkendorf, Silberfeld i Zadelsdorf, które wchodziły w skład wspólnoty administracyjnej Auma-Weidatal. Gminy te stały się dzielnicami miasta.
31 grudnia 2012 do miasta przyłączono dzielnice rozwiązanej gminy Vogtländisches Oberland: Arnsgrün (bez Eubenberga), Bernsgrün i Pöllwitz. Reszta dzielnic zlikwidowanej gminy weszła w skład miasta Greiz.
Współpraca.
Miejscowości partnerskie:

</doc>
<doc id="633944" url="https://pl.wikipedia.org/wiki?curid=633944" title="Prawosławne Seminarium Duchowne w Warszawie">
Prawosławne Seminarium Duchowne w Warszawie

Prawosławne Seminarium Duchowne w Warszawie (PSD) – polska wyższa szkoła zawodowa kształcąca alumnów prawosławnych oraz kadry do pracy w Polskim Autokefalicznym Kościele Prawosławnym.
Historia.
Przed powstaniem obecnej placówki jej poprzednikami były zorganizowane w czasie okupacji niemieckiej w Generalnym Gubernatorstwie seminaria prawosławne w Warszawie (1942–1944) i w Chełmie (1943–1944).
Szkoła została założona w 1951 przez metropolitę warszawskiego Tymoteusza jako prywatna szkoła średnia, najpierw pod nazwą Prawosławnego Liceum Teologicznego, a później, w okresie sprawowania urzędu przez metropolitę Makarego, pod obecną nazwą z czteroletnim kursem nauczania.
Od 1958 słuchacze szkoły byli jednocześnie uczniami Liceum Ogólnokształcącego dla Pracujących Nr 5 w Warszawie. W 1970 szkoła uzyskała uprawnienia placówki publicznej i działała pod nazwą Seminarium filia Liceum Ogólnokształcącego dla Pracujących. W tym czasie naukę wydłużono do pięciu lat, a od 1971 do sześciu lat.
W 1974 za sprawą archimandryty Sawy seminarium zostało przeniesione do prawosławnego monasteru św. Onufrego w Jabłecznej. Decyzja ta została jednak w praktyce anulowana w 1977 z uwagi na problemy lokalowe w klasztorze. W Warszawie kształciły się nadal roczniki z niższych klas.
W 1992 dokonano reorganizacji seminarium. Skrócono cykl nauczania z sześciu do trzech lat. W tym też roku zlikwidowano formalnie Wyższe Seminarium Duchowne w Warszawie z siedzibą w Jabłecznej i od tego czasu Seminarium Duchowne w Warszawie zaczęło funkcjonować jako szkoła policealna.
W 1998 Prawosławne Seminarium Duchowne w Warszawie uzyskało uprawnienia wyższej szkoły zawodowej i otrzymało prawo nadawania tytułu licencjata z teologii prawosławnej.
Charakterystyka.
Uczelnia ma charakter wyznaniowy. W trybie stacjonarnym studiować mogą na niej tylko mężczyźni wyznania prawosławnego, a na studiach zaocznych również kobiety. Studia na uczelni są bezpłatne. Po ukończeniu nauki absolwenci uzyskują dyplom licencjata z teologii prawosławnej i mogą kontynuować studia na Chrześcijańskiej Akademii Teologicznej.
W seminarium oprócz przedmiotów teologicznych naucza się języków: cerkiewno-słowiańskiego, rosyjskiego, angielskiego, greckiego oraz łaciny.
Prawosławne Seminarium Duchowne w Warszawie utrzymywane jest ze składek wiernych. W 2011 uczelnia otrzymała jednak również 450 tysięcy złotych dotacji z budżetu państwa.
Uczelnia ma siedzibę w Warszawie. Budynek seminarium znajduje się na Saskiej Kępie. W pomieszczeniach tego obiektu poza placówką dydaktyczną mieści się także cerkiew Wprowadzenia do Świątyni Przenajświętszej Bogurodzicy i siedziba parafii prawosławnej Wprowadzenia do Świątyni Przenajświętszej Bogurodzicy w Warszawie.

</doc>
<doc id="633946" url="https://pl.wikipedia.org/wiki?curid=633946" title="Adamnan (imię)">
Adamnan (imię)

Adamnan – imię męskie pochodzenia celtyckiego, prawdopodobnie spieszczenie imienia biblijnego Adam. Tak jest interpretowane w pracach irlandzkich. Patronem imienia jest św. Adamnan (opat). Adamnan imieniny obchodzi 6 kwietnia i 24 grudnia.

</doc>
<doc id="633947" url="https://pl.wikipedia.org/wiki?curid=633947" title="Antonin Hajek">
Antonin Hajek



</doc>
<doc id="633948" url="https://pl.wikipedia.org/wiki?curid=633948" title="Fundacja i Ziemia">
Fundacja i Ziemia

Fundacja i Ziemia (tytuł oryg. "Foundation and Earth") – wydany w 1986 roku ostatni tom cyklu "Fundacja" autorstwa Isaaca Asimova.
Fabuła.
Akcja książki dzieje się około 500 lat od założenia Fundacji. Golan Trevize, członek rady wykonawczej na Terminusie „mający dar podejmowania słusznych decyzji na podstawie niepełnych danych”, decyduje się na zaprzepaszczenie wysiłków Seldona i jego następców, mających na celu skrócenie czasu powstania Drugiego Imperium z 30 tysięcy do 1000 lat. Trevize, jako przyszłość galaktyki, wybiera „Galaxię” – model ustroju Galaktyki jaką ma Gaia, planeta-superorganizm, obdarzona wspólną świadomością zamieszkująca ją populacja ludzi, inne organizmy ją zamieszkujące, a nawet tworząca strukturę planety materia nieożywiona. Trevize jednak nie jest pewny słuszności swej decyzji – podświadomie czuje, że odpowiedź znajduje się na mitycznej kolebce ludzkości – Ziemi.
Nie ma jednak informacji o jej położeniu, a Trevize wraz z naukowcem Janovem Peloratem oraz Gajanką Bliss za pomocą najnowocześniejszego statku Fundacji o napędzie grawitacyjnym "Odległa Gwiazda" sprawdza legendę najstarszego ze światów – Comporellona. 
W czasie poszukiwania starych podań i legend, Trevize dostaje współrzędne trzech planet „pozaświatowców” – pierwszych kolonistów. Na jednej z nich odkrywa współrzędne pozostałych planet pozaświatowców, które wskazują obszar, gdzie może znajdować się Ziemia. Po licznych przygodach Trevize uświadamia sobie słuszność modelu Galaksji – inteligentnego galaktycznego superorganizmu, z powodu pewnego błędu w planie Seldona, który został przeoczony nawet przez samego twórcę planu.

</doc>
<doc id="633949" url="https://pl.wikipedia.org/wiki?curid=633949" title="Autostrada A1 (Słowenia)">
Autostrada A1 (Słowenia)

Autostrada A1 () – najdłuższa autostrada w Słowenii, o długości 241,4 km. Przecina kraj z północnego wschodu na południowy zachód, łącząc trzy największe słoweńskie miasta: Lublanę, Celje oraz Maribor i umożliwiając dojazd ze stolicy nad Morze Adriatyckie. Najważniejszy szlak komunikacyjny pomiędzy wschodnią i zachodnią częścią kraju.
Trasy europejskie.
Fragmenty A1 znajdują się w ciągu tras europejskich: 
Historia.
Budowę pierwszego odcinka autostrady (Vrhnika – Postojna, długości 30,1 km) rozpoczęto w 1970, a ukończono 29 grudnia 1972. 14 sierpnia 2009 oddano do użytku ostatni brakujący odcinek (Pesnica – Slivnica, długości 20,9 km).
Opłaty.
Przejazd arterią jest płatny za pomocą winiet. Koszt winiety uzależniony jest od czasu ważności oraz masy pojazdu.

</doc>
<doc id="633950" url="https://pl.wikipedia.org/wiki?curid=633950" title="Objaw Graefego">
Objaw Graefego

Objaw Graefego – patologiczny objaw, opisany w roku 1864 przez Graefego, występujący w chorobie Gravesa-Basedowa. Na skutek zaburzenia współdziałania ruchów górnej powieki i gałki ocznej przy śledzeniu przez chorego obniżającego się przedmiotu (w badaniu lekarskim: palca z odległości około 30 centymetrów) gałka oczna porusza się szybciej od powieki (która nie nadąża za ruchem gałki ocznej), odsłaniając rąbek twardowki między tęczówką a powieką.

</doc>
<doc id="633952" url="https://pl.wikipedia.org/wiki?curid=633952" title="Zakaz opuszczania kraju">
Zakaz opuszczania kraju

Zakaz opuszczania kraju – nieizolacyjny środek zapobiegawczy polegający na zakazie opuszczania kraju przez oskarżonego. Zakaz ten może być połączony z zatrzymaniem paszportu lub innego dokumentu uprawniającego do przekroczenia granicy albo z zakazem wydania takiego dokumentu. Przesłanką szczególną zastosowania tego środka zapobiegawczego jest istnienie uzasadnionej obawy ucieczki oskarżonego z kraju.
Zakaz opuszczania kraju stosuje sąd, a w postępowaniu przygotowawczym (śledztwo, dochodzenie) prokurator, w drodze postanowienia. Do czasu wydania postanowienia organ prowadzący postępowanie może zatrzymać dokument uprawniający do przekroczenia granicy, jednakże na czas nie dłuższy niż 7 dni.
Instytucja postępowania karnego ustanowiona jest w art. 277 Kodeksu postępowania karnego.

</doc>
<doc id="633954" url="https://pl.wikipedia.org/wiki?curid=633954" title="Logan City (Nevada)">
Logan City (Nevada)

Logan City, wymarłe miasto w hrabstwie Lincoln stanu Nevada. Powstało w marcu 1865 roku. W grudniu tegoż roku liczba mieszkańców osiągnęła 100, a rekordowo 300 gdy powstała fabryka w Hiko. W lipcu 1867 wybudowano urząd pocztowy. Wymarło całkowicie w 1869 r. gdy rozwinęło się górnictwo w Pioche.

</doc>
<doc id="633955" url="https://pl.wikipedia.org/wiki?curid=633955" title="Druga Republika Vermontu">
Druga Republika Vermontu

Druga Republika Vermontu (ang. Second Vermont Republic, SVR, 2VR) – ruch dążący do oddzielenia się stanu Vermont (Nowa Anglia) od Stanów Zjednoczonych i utworzenia samodzielnego państwa. Nazwa jest nawiązaniem do istniejącego w latach 1777-1791 państwa o nazwie Republika Vermontu, które stało się później amerykańskim stanem.
Założycielem organizacji jest Thomas Naylor, były profesor ekonomii na Duke University, który w roku 2003 opublikował książkę pt. "The Vermont Manifesto".
"Naszym celem jest pokojowe odłączenie się od USA", deklarują na swej stronie internetowej członkowie ruchu, liczącego 125 członków, ale posiadającego już pewne wpływy.
Filarami przyszłego ustroju Republiki Vermontu mają być demokracja bezpośrednia, federalizm na wzór szwajcarski, solidaryzm ekonomiczny oraz neutralność w stosunkach międzynarodowych. 
Organizacja w swym działaniu odwołuje się do bezkrwawej rewolucji antykomunistycznej w Europie (Jesień Ludów), a w szczególności do organizacji NSZZ „Solidarność” oraz osoby Václava Havla.

</doc>
<doc id="633963" url="https://pl.wikipedia.org/wiki?curid=633963" title="Jan Kamiński (oficer II RP)">
Jan Kamiński (oficer II RP)

Jan Kamiński ps. „Franek”, „Rokita”, „Czarny”, „Czarnecki”, „Leon Nowak”, „Jan Wawrzyniak” (ur. 27 sierpnia 1912 w Ostrowie Wielkopolskim, rozstrzelany 7 czerwca 1944 w obozie karno-śledczym w Żabikowie) – major piechoty Wojska Polskiego.
Rodzina i edukacja.
Był synem Walentego (ślusarz–rusznikarz) i Agnieszki z Klatkiewiczów, absolwentem Gimnazjum Męskiego w Ostrowie Wielkopolskim. W 1928 wstąpił do Korpusu Kadetów Nr 3 w Rawiczu, a w 1933 roku jako wzorowy elew skierowany do Szkoły Podchorążych Piechoty w Ostrowi Mazowieckiej-Komorowie. Jego braćmi byli między innymi Tadeusz Kamiński (uczestnik powstania warszawskiego) i Władysław Kamiński (pilot poznańskiego dywizjonu 302).
Służba wojskowa i działalność konspiracyjna.
Zawodową służbę wojskową rozpoczął w 1935 w stopniu podporucznika w 81 pułku Strzelców Grodzieńskich im.Stefana Batorego w Grodnie. W latach 1936–1939 dowodził w pułku 7 kompanią szkolną.
Uczestnik wojny obronnej 1939. Walczył w składzie 29 Dywizji Piechoty, która 8 września została rozbita przez Niemców. Jan Kamiński uniknął niewoli i przedostał się w rejon Kampinosu. Na początku listopada 1939 roku nielegalnie przedostał się do Ostrowa Wlkp. i będąc zakonspirowany przez podziemie prowadził tajną działalność wojskową. Od kwietnia 1940 wchodził w skład sztabu inspektoratu rejonowego ZWZ w Ostrowie Wielkopolskim. Utworzył w latach 1940–1941 szereg terenowych placówek ZWZ. Nawiązał w Kępnie, Jarocinie i Krotoszynie współpracę z komendami obwodowymi oraz zorganizował grupę kurierów do utrzymania łączności z komendą Poznańskiego Okręgu ZWZ. Jesienią 1941 po rozbiciu struktur poznańskich Związku przez gestapo zajmował się ponowną organizacją Okręgu w Poznaniu. Koordynował łączność ZWZ Wielkopolski z Komendą Główną Związku. Jako mandatariusz Komendy Głównej odbudowywał w latach 1941–1942 sieć organizacyjną Poznańskiego Okręgu, a inspekcji okręgu dokonywał przebrany w mundur niemieckiego kolejarza. W sierpniu 1942 w sztabie okręgu pełnił kolejno funkcje: szefa wydziału organizacyjnego, łączności, Biura Informacji i Propagandy, a awansując do stopnia kapitana szefa sztabu AK na Poznańskie. Realizował od wiosny 1943 proces scalania wojskowych organizacji podziemnych Wielkopolski z AK. 3 lutego 1943 za ofiarność i odwagę został przez komendanta głównego AK odznaczony Krzyżem Walecznych, a w połowie tegoż roku otrzymał stopień majora służby stałej.
15 października 1943 roku, po wskazaniu przez konfidenta został aresztowany i osadzony w Poznaniu (Dom Żołnierza, Fort VII). Informował sztab okręgu w przemycanych z więzienia grypsach o rozmiarach dekonspiracji i ostrzegał zagrożonych. Po śledztwie 7 czerwca 1944 został rozstrzelany w obozie żabikowskim. Miejsce jego pochówku nigdy nie zostało odkryte.

</doc>
<doc id="633965" url="https://pl.wikipedia.org/wiki?curid=633965" title="Prezydent (diament)">
Prezydent (diament)

Prezydent Vargas – największy diament brazylijski, jego masa wynosi 725,6 kr. Został znaleziony w 1938 r. w Patrocinio w stanie Minas Gerais.
Został przewieziony do Nowego Jorku, gdzie podzielono go na 29 kamieni, z których największy ważył 48,3 kr. Wartość całego diamentu oszacowano na 750 tysięcy dolarów.

</doc>
<doc id="633969" url="https://pl.wikipedia.org/wiki?curid=633969" title="Cleph">
Cleph



</doc>
<doc id="633974" url="https://pl.wikipedia.org/wiki?curid=633974" title="Giampaolo Mazza">
Giampaolo Mazza

Giampaolo Mazza (ur. 26 lutego 1956 w Genui) – sanmaryński piłkarz włoskiego pochodzenia występujący na pozycji pomocnika, trener i działacz piłkarski, w latach 1998–2013 selekcjoner reprezentacji San Marino.
Kariera klubowa.
W trakcie swojej kariery zawodniczej występował na pozycji defensywnego pomocnika, grając wyłącznie na poziomie amatorskim we włoskich klubach z niższych kategorii rozgrywkowych, głównie z regionu wschodniej Emilii-Romanii, oraz w Campionato Sammarinese (SS Murata, SP Tre Fiori, SS Cosmos). Grę w piłkę nożną zakończył w 1987 roku, kiedy to po ukończeniu Wyższego Instytutu Wychowania Fizycznego (ISEF) rozpoczął pracę jako nauczyciel wychowania fizycznego w jednej ze szkół średnich w San Marino.
Kariera reprezentacyjna.
Mazza był jednym z zawodników powoływanych w połowie lat 80. XX wieku przez Giulio Cesare Casaliego do nowo powstałej reprezentacji San Marino, która rozpoczęła rozgrywać mecze sparingowe, oczekując na przyjęcie FSGC do FIFA oraz UEFA. 28 marca 1986 wystąpił on w pierwszym międzypaństwowym meczu reprezentacji przeciwko Kanadzie U-23 (0:1) w Serravalle. W 1987 roku wziął udział w Igrzyskach Śródziemnomorskich, gdzie San Marino rozegrało 3 spotkania przeciwko Libanowi, Syrii i Turcji U-23 i z dorobkiem 1 punktu zajęło 4. lokatę w swojej grupie. Ogółem w latach 1986–1987 rozegrał on w drużynie narodowej 4 nieoficjalne spotkania, nie zdobył żadnej bramki.
Kariera trenerska.
Kluby.
W trakcie trwania sezonu 1988/89 Mazza objął funkcję trenera San Marino Calcio, zastępując tymczasowo Gabriele Lucchiego. W połowie 1989 roku przejął obowiązki pierwszego szkoleniowca, które sprawował przez rok, zajmując 5. miejsce w grupie F Campionato Interregionale. W 1990 roku rozpoczął pracę w AC Riccione, które prowadził przez jeden sezon, zakończony zajęciem 17. lokaty w grupie C Serie C2 i degradacją z ligi. W 1993 roku objął klub ponownie (już pod nazwą Valleverde Riccione FC) i prowadził go przez 3 lata na poziomie Campionato Nazionale Dilettanti. W sezonie 1996/97 był trenerem San Marino Calcio, z którym wywalczył Coppa Italia Dilettanti Emilia-Romagna oraz awans do V ligi, po czym opuścił klub.
W sezonie 1997/98 prowadził klub ASD Argentana, z którym spadł z Campionato Nazionale Dilettanti. W sezonie 2000/01 trenował Cattolica Calcio i uzyskał z tym zespołem promocję do Eccellenzy. W latach 2001–2003 pracował jako szkoleniowiec Realu Misano, z którym wygrał Coppa Italia Dilettanti Emilia-Romagna (2001/02). W latach 2003–2006 prowadził ASD Verucchio, z którym w sezonie 2003/04 awansował do Eccellenzy, natomiast w kolejnym - po raz pierwszy w historii klubu - do Serie D. Na początku 2006 roku, z powodu konfliktu z zarządem, został zdymisjonowany i zastąpiony przez Mirko Fabbriego. Po 3 kolejkach, przed meczem derbowym przeciwko Valleverde Riccione FC (zwycięstwo 1:0), przywrócono go na stanowisko.
W październiku 2006 roku Mazza rozpoczął pracę jako trener Realu Cesenatico. Po zakończeniu sezonu 2006/07 jego klub awansował do Serie D, wygrywając grupę B Eccellenzy z 1 punktem przewagi nad ASD Savignanese. Jesienią 2007 roku zwolniono go z powodu niezadowalających wyników. W lutym 2008 roku powrócił do Realu zajmując miejsce zwolnionego Marco Carrary. W marcu tego samego roku prezydent klubu zdecydował o zwolnieniu go ze stanowiska trenera i przywróceniu na tę funkcję Carrary. Dwa miesiące później ponownie objął posadę szkoleniowca ASD Verucchio. W grudniu tego samego roku zrezygnował, gdy zarząd ogłosił odejście w przerwie zimowej kilku znaczących graczy. Zespół znajdował się wówczas na ostatnim miejscu w swojej grupie Serie D. We wrześniu 2009 został szkoleniowcem Valleverde Riccione FC, walczącego o utrzymanie w Serie D. W grudniu tego samego roku, po zdobyciu 12 punktów w 11 kolejkach, zwolniono go ze stanowiska.
Reprezentacja San Marino.
W 1996 roku został asystentem selekcjonera Massimo Boniniego. Po zakończeniu eliminacji Mistrzostw Świata 1998 objął funkcję pierwszego szkoleniowca kadry narodowej. 10 października 1998 zadebiutował w przegranym 0:5 meczu przeciwko Izraelowi na Stadionie Olimpijskim w Serravalle w ramach eliminacji EURO 2000.
Za jego kadencji San Marino odniosło jedyne dotychczasowe zwycięstwo pokonując w meczu towarzyskim w 2004 roku 1:0 Liechtenstein. W meczach eliminacji do mistrzostw świata i mistrzostw Europy uzyskał on jeden wynik remisowy: 1:1 z Łotwą w Rydze w 2001 roku. Podczas jego pracy reprezentacja doznała najwyższych w historii porażek: 0:13 z Niemcami i 0:11 z Holandią. W latach 2008–2012 San Marino ustanowiło europejski rekord 20 meczów bez zdobytej bramki. Ogółem z 85 oficjalnych spotkań Mazza przegrał 82 (bilans bramkowy 15:371), natomiast w meczach eliminacyjnych zanotował 75 porażek w 76 meczach. Oprócz funkcji selekcjonera pracował równocześnie jako nauczyciel wychowania fizycznego, trener amatorskich włoskich klubów oraz działacz piłkarski przy FSGC.
10 października 2013 roku, podczas konferencji prasowej przed meczem z Mołdawią w Kiszyniowie ogłosił, iż rezygnuje ze stanowiska selekcjonera po spotkaniu z Ukrainą w Serravalle (15 października). Pełnił on swoją funkcję nieprzerwanie przez 15 lat, co stanowi pod tym względem 6. wynik w Europie.
Działacz sportowy.
Od 2010 roku pracuje jako kierownik techniczny wydziału szkolenia młodzieży w Federazione Sammarinese Giuoco Calcio. W październiku 2014 roku objął funkcję prezesa nowo utworzonego Associazione Sammarinese Allenatori Calcio (ASAC), którego był jednym z założycieli. Stowarzyszenie ma na celu podnoszenie kwalifikacji sanmaryńskich trenerów piłkarskich i reprezentowanie ich interesów w FSGC.
We wrześniu 2016 roku przedstawił swoją kandydaturę na stanowisko prezydenta FSGC. W lutym 2017 roku przegrał głosowanie z Marco Turą stosunkiem głosów 40:35.
Życie prywatne.
Urodził się w 1956 roku Genui w rodzinie o sanmaryńskich korzeniach. Jego rodzice wyjechali do Włoch z powodów zawodowych. W wieku 12 lat wraz z rodziną osiedlił się w San Marino. Pracuje jako nauczyciel wychowania fizycznego.

</doc>
<doc id="633976" url="https://pl.wikipedia.org/wiki?curid=633976" title="Authari">
Authari



</doc>
<doc id="633978" url="https://pl.wikipedia.org/wiki?curid=633978" title="Gailingen am Hochrhein">
Gailingen am Hochrhein

Gailingen am Hochrhein – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Gottmadingen. Leży nad Renem, przy granicy szwajcarskiej, ok. trzy km na wschód od Büsingen am Hochrhein.
Współpraca.
Miejscowość partnerska:

</doc>
<doc id="633980" url="https://pl.wikipedia.org/wiki?curid=633980" title="Gailingen">
Gailingen



</doc>
<doc id="633982" url="https://pl.wikipedia.org/wiki?curid=633982" title="Obszar H II">
Obszar H II

Obszary H II – obłoki zjonizowanego gazu, głównie wodoru i plazmy o rozmiarach nawet kilkuset lat świetlnych, w których powstają gwiazdy. Młode, gorące, niebieskie gwiazdy, które powstały z gazu emitują pokaźną ilość promieniowania ultrafioletowego, jonizując otaczającą mgławicę.
Mają bardzo różne kształty, ponieważ rozkład gwiazd i gazu w nich jest niejednorodny. Często pojawiają się kłaczkowate i włókniste struktury, czasami przyjmują dziwaczne kształty, takie jak Mgławica Koński Łeb. W ciągu kilku milionów lat w obszarze H II może narodzić się kilka tysięcy gwiazd. Ostatecznie, eksplozje supernowych i silny wiatr gwiazdowy od najbardziej masywnych gwiazd należących do gromady gwiazdowej (wywodzącej się z obłoku H II) spowodują rozproszenie gazu należącego do tego regionu. Przykładem takiej gromady są Plejady.
Obszary H II swoją nazwę zawdzięczają dużym ilościom zjonizowanego atomowego wodoru, jaki zawierają, oznaczanego przez astronomów jako "H II" (w odróżnieniu obszar H I, to obłok neutralnego wodoru atomowego, a H2 – wodoru cząsteczkowego (molekularnego)). Obszary H II są obserwowane we Wszechświecie w niewielkiej jak i znacznej odległości od nas, co ma duże znaczenie, ponieważ dzięki temu jesteśmy w stanie ustalić odległość od innych galaktyk, oraz ich skład chemiczny.
Obserwacje.
Kilka najjaśniejszych obszarów H II można zobaczyć gołym okiem, jednakże wydaje się, że żaden nie został dostrzeżony do czasu pojawienia się teleskopów we wczesnych latach XVII wieku. Nawet Galileusz nie zauważył mgławicy Oriona, gdy pierwszy raz obserwował w niej gromadę gwiazd (wcześniej skatalogowaną jako pojedyncza gwiazda θ Oriona przez Johanna Bayera). Francuskiemu obserwatorowi Nicolas-Claude Fabri de Peiresc przypisuje się odkrycie Mgławicy Oriona w 1610 roku. Od czasów tej wczesnej obserwacji, odkryto wiele obszarów H II w Naszej Galaktyce, a także innych galaktykach.
William Herschel obserwował Mgławicę Oriona w 1774 roku i opisał ją jako "nieukształtowaną, ognistą mgiełkę, chaotyczny materiał dla przyszłych słońc". Potwierdzenie tej hipotezy musiało czekać 100 lat, gdy William Huggins (przy udziale żony, Mary Huggins) użył spektroskopu do obserwacji różnych mgławic. Niektóre, takie jak Galaktyka Andromedy miały widma bardzo podobne do widm gwiazd, i okazały się (później) galaktykami, składającymi się z setek milionów gwiazd. Inne wyglądały zupełnie inaczej niż silne kontinuum z nałożonymi liniami absorpcyjnymi – Mgławica Oriona i inne podobne obiekty miały widma z niewielką liczbą linii emisyjnych. Najjaśniejszą była linia na długości fali 500,7 nm, która nie odnosiła się do linii żadnego znanego pierwiastka chemicznego. Początkowo stawiano hipotezy, że linia ta mogła pochodzić od nieznanego pierwiastka, który nazwano "nebulium" – podobny pomysł doprowadził do odkrycia helu poprzez analizę widma Słońca w 1868 roku.
Jednakże, o ile hel został odkryty na Ziemi krótko po odkryciu jego linii w widmie Słońca, to w przypadku nebulium już się to nie udało. We wczesnych latach 20. XX w. Henry Norris Russell zaproponował, że linia 500,7 nm nie pochodzi od nieznanego pierwiastka, a od znanego pierwiastka występującego w nieznanych ówcześnie warunkach.
Fizycy wykazali w latach 20. XX w., że w gazie przy ekstremalnie niskich gęstościach, elektrony mogą zapełniać metastabilne poziomy energetyczne w atomach i jonach, które przy wyższych gęstościach szybciej tracą te stany energetyczne w wyniku zderzeń. Przejścia elektronów z tych poziomów w tlenie emitują fale o długości 500,7 nm. Takie linie widmowe, które można zaobserwować tylko w przypadku gazów o niskich gęstościach, noszą nazwę linii wzbronionych. Stąd obserwacje spektroskopowe wykazały, że mgławice składają się z bardzo rozrzedzonego gazu.
W XX wieku obserwacje ujawniły, że rejony H II często zawierają gorące, jasne gwiazdy. Są one wiele razy masywniejsze od Słońca i przez to żyją znacznie krócej, a cykle ich życia wynoszą tylko kilka milionów lat (w porównaniu do gwiazd podobnych do Słońca, które żyją kilka miliardów lat). Stąd wnioskowano, że obszary H II muszą być rejonami, w których powstają nowe gwiazdy. W obszarze H II przez kilka milionów lat tworzy się gromada gorących gwiazd, wiatr gwiazdowy i ciśnienie promieniowania utworzonych gwiazd, rozproszą mgławicę przeciwdziałając powstawaniu następnych gwiazd. Plejady są przykładem takiej gromady, która usunęła własny region H II, z którego pozostały jedynie resztki mgławicy refleksyjnej.
Pochodzenie i cykl życia.
Prekursorem rejonu H II jest wielki obłok molekularny (ciemna mgławica). Wielki obłok molekularny jest bardzo zimną (10-20K) chmurą, składającą się głównie z wodoru cząsteczkowego. Takie obłoki mogą istnieć w stanie stabilnym przez długi czas, lecz fale uderzeniowe spowodowane przez wybuch supernowej, zderzenia obłoków gazu i oddziaływania magnetyczne mogą zapoczątkować zapadanie się części obłoku oraz jego fragmentację. Gdy to nastąpi, może dojść do procesu powstawania gwiazd (szerszy opis zjawiska w artykule ewolucja gwiazd).
Z czasem, gdy wewnątrz mgławicy ciemnej rodzą się gwiazdy, najmasywniejsze z nich osiągną wystarczająco wysoką temperaturę do wysyłania promieniowania jonizującego otaczający gaz. Niedługo po powstaniu źródła promieniowania jonizującego, zjonizowany obszar powiększa się, a jego granica zwana frontem jonizacyjnym, szybko przesuwa się z naddźwiękową prędkością, jonizacji towarzyszy wymiatanie otaczającego gazu. Przy coraz większej odległości od jonizującej gwiazdy czoło jonizacji zwalnia. Jonizacja zwiększa ciśnienie zjonizowanego gazu powoduje zwiększanie jego objętości, front ekspansji gazu to fala uderzeniowa. Ostatecznie, front jonizacji zwalnia do poddźwiękowych prędkości i zostaje wyprzedzony przez falę uderzeniową spowodowaną przez ekspansję mgławicy. W ten sposób rodzi się obszar H II.
Życie obszarów H II trwa kilka milionów lat. Ciśnienie promieniowania od młodych, gorących gwiazd ostatecznie wydmucha większość gazu. W rzeczywistości cały proces wydaje się mało wydajny, gdyż mniej niż 10% gazu z rejonów H II uformuje gwiazdy, zanim jego reszta zostanie rozdmuchana. Udział w wywiewaniu gazu mają także eksplozje supernowych najbardziej masywnych gwiazd, które następują już po 1–2 milionach lat.
Gwiezdne żłobki.
Szczegóły narodzin gwiazd wewnątrz obszarów H II są skryte przed nami przez gęste chmury gazu i pyłu, które otaczają powstające gwiazdy. Tylko wtedy, gdy ciśnienie promieniowania od gwiazdy rozpędzi otaczający „kokon”, możemy ją zobaczyć. Wcześniej, gęste regiony, które zawierają młode gwiazdy są często widoczne w zarysie na tle pozostałej zjonizowanej mgławicy. Takie ciemne plamki noszą nazwę globul Boka, wywodzącą się od astronoma Barta Boka, który w latach 40. XX wieku zaproponował teorię, że mogą to być miejsca narodzin gwiazd.
Potwierdzenie hipotezy Boka musiało poczekać do roku 1990, kiedy obserwacje w podczerwieni w końcu pozwoliły spenetrować grubą warstwę pyłu globul Boka, ujawniając wewnątrz obecność młodych obiektów gwiazdowych. Obecnie uważa się, że globule Boka zawierają przeciętnie około 10 mas Słońca materii zawartej w przestrzeni o rozmiarach około roku świetlnego lub więcej, i że w globulach Boka powstają najczęściej podwójne lub wielokrotne układy gwiazdowe.
Poza tym, że obszary H II są miejscami narodzin gwiazd, wykazują również dowody na posiadanie systemów planetarnych. Kosmiczny Teleskop Hubble’a wykrył setki dysków protoplanetarnych w mgławicy Oriona. Przynajmniej połowa młodych gwiazd w mgławicy Oriona wydaje się być otoczona przez dyski gazu i pyłu, w takich ilościach, iż uważa się, że zawierają wielokrotnie więcej materii, niż byłoby to potrzebne do stworzenia takiego systemu planetarnego, jak nasz.
Charakterystyka.
Charakterystyka fizyczna.
Obszary H II różnią się bardzo pomiędzy sobą we własnościach fizycznych. Ich rozmiary mieszczą się w zakresie od tak zwanych regionów „ultrazwartych” o średnicy prawdopodobnie około roku świetlnego lub mniej, do olbrzymich rejonów H II o średnicy kilkuset lat świetlnych. Ich gęstość waha się od ponad miliona cząsteczek na cm³ w ultrazwartych obszarach H II, do tylko kilku cząsteczek na cm³ w najbardziej rozległych obszarach, co sugeruje, iż mają masy być może pomiędzy 102 a 105 M☉.
W zależności od rozmiaru obszaru H II, może w nim występować do około tysiąca gwiazd. To sprawia, że rejony H II są znacznie trudniejsze w zrozumieniu niż mgławice planetarne, które mają tylko jedno centralne, jonizujące źródło. Obszary H II mają typowo temperaturę rzędu 10 000 K i są w większości zjonizowane. Plazma może posiadać pole magnetyczne o indukcji magnetycznej kilkudziesięciu mikrogaussów. Pola magnetyczne są wytwarzane przez naładowane cząstki poruszające się w plazmie, a niektóre obserwacje sugerują, że obszary H II zawierają też pola elektryczne.
Rejony H II składają się w 90% z wodoru. Najsilniejsze linie emisyjne wodoru przy długości 656,3 nm nadają obszarom H II charakterystyczny czerwony kolor. Pozostała część składu regionów H II to hel oraz śladowe ilości cięższych pierwiastków. Zauważa się w galaktykach, że ze wzrastającą odległością od jądra galaktyki w obszarach H II spada ilość ciężkich pierwiastków. Jest to spowodowane tym, że w przeciągu życia galaktyki tempo procesów gwiazdotwórczych było większe w gęstszych regionach centralnych, powodując większe wzbogacenie ośrodka międzygwiazdowego w produkty nukleosyntezy.
Liczebność i rozmieszczenie.
Obszary H II występują jedynie w galaktykach spiralnych, jak nasza własna Galaktyka, oraz w galaktykach nieregularnych. Nie odkryto ich do tej pory w galaktykach eliptycznych. W galaktykach nieregularnych mogą znajdować się w każdym miejscu, natomiast w galaktykach spiralnych są rozmieszczone wzdłuż ramion spiralnych. Duża galaktyka spiralna może zawierać tysiące regionów H II.
Uważa się, że powodem dla którego nie znajduje się rejonów H II w galaktykach eliptycznych jest to, że eliptyczne powstają poprzez łączenie się galaktyk. W gromadach galaktyk takie fuzje są częste. Gdy dochodzi do zderzenia galaktyk, pojedyncze gwiazdy prawie nigdy się nie zderzają, lecz olbrzymie obłoki molekularne i obszary H II w zderzających się galaktykach zostają poważnie zaktywizowane. W takich warunkach dochodzi do uruchomienia procesów bardzo gwałtownego tworzenia gwiazd, co zachodzi tak szybko, że większość gazu trafia do powstających gwiazd, w przeciwieństwie do 10% gazu, lub mniej, w zwykłych warunkach. Galaktyki przechodzące tak szybki proces powstawania gwiazd noszą nazwę galaktyk gwiazdotwórczych (lub galaktyk aktywnych gwiazdotwórczo, ang. "starburst galaxies"). Galaktyki eliptyczne po okresie kolizji zawierają bardzo niewiele gazu i przez to obszary H II nie mogą się już tworzyć.
Niedawne obserwacje wykazały, że ogólnie rzecz biorąc, bardzo niewielka liczba rejonów H II znajduje się poza obrębem galaktyk. Takie międzygalaktyczne obszary H II są prawdopodobnie pozostałościami mniejszych galaktyk rozerwanych przez siły pływów grawitacyjnych.
Morfologia.
Obszary H II występują w ogromnej różnorodności rozmiarów. Każda gwiazda w regionie H II jonizuje z grubsza sferyczny obszar otaczający ją, zwany strefą Strömgrena, lecz połączenie bąbli jonizacji wielokrotnych układów gwiazdowych w rejonie H II oraz ekspansji podgrzanych mgławic w otaczające gazy o ostrych gradientach gęstości daje w wyniku skomplikowane kształty. Wybuchy supernowych także wpływają na kształt obszarów H II. W pewnych przypadkach, powstawanie dużych gromad gwiazdowych w regionie H II daje w rezultacie obszary wyglądające na wydrążone od środka. Tak jest w przypadku NGC 604, olbrzymiego obszaru H II w galaktyce Trójkąta.
Godne uwagi rejony H II.
W naszej Galaktyce, najlepiej znanym obszarem H II jest Mgławica Oriona, która leży 1500 lat świetlnych stąd. Mgławica Oriona jest częścią ogromnego obłoku molekularnego, który wypełniłby większą część gwiazdozbioru Oriona, gdyby był widzialny. Mgławica Koński Łeb i Pętla Barnarda to dwie inne oświetlone części tej chmury gazu.
Wielki Obłok Magellana, galaktyka satelitarna Drogi Mlecznej, zawiera ogromny obszar H II zwany Mgławicą Tarantula. Ta mgławica jest znacznie większa niż mgławica Oriona i tworzy tysiące gwiazd; niektóre z nich posiadają masę ponad 100 mas Słońca. Gdyby mgławica Tarantula była tak blisko Ziemi, jak mgławica Oriona, świeciłaby w przybliżeniu tak jasno jak Księżyc w pełni na nocnym niebie. Supernowa SN 1987A wybuchła na obrzeżu mgławicy Tarantula.
Mgławica NGC 604 jest jeszcze większa niż mgławica Tarantula, ma rozmiary rzędu 1300 lat świetlnych, chociaż zawiera mniejszą liczbę gwiazd. Jest to jeden z największych obszarów H II w Grupie Lokalnej.
Łuk Rysia to najgorętszy, najmasywniejszy i najodleglejszy od Słońca rejon gwiazdotwórczy, jaki odkryto w widzialnym Wszechświecie.
Aktualne kwestie w badaniach nad rejonami H II.
Podobnie jak w przypadku mgławic planetarnych, określenie składu pierwiastkowego w obszarach H II jest niepewne. Istnieją dwie różne metody wyznaczenia ilości metali (tj. pierwiastków cięższych niż wodór i hel) w mgławicach, opierające się na analizie typów linii widmowych. Różnice pomiędzy wynikami obu metod wprowadzają często duże rozbieżności. Niektórzy astronomowie przypisują je obecności niewielkich fluktuacji temperatur wewnątrz obszarów H II. Według innych rozbieżności są zbyt duże, aby wyjaśnić je efektem temperaturowym. Prowadzi to do hipotezy głoszącej, że obserwowane różnice da się wyjaśnić istnieniem zimnych skupisk zawierających niewielkie ilości wodoru.
Pełne szczegóły masywnego powstawania gwiazd w obszarach H II nie są do tej pory dobrze poznane. Dwa główne problemy utrudniają badania na tym polu. Pierwszy, to znacząca odległość dużych obszarów H II od Ziemi, przy czym najbliższy rejon H II znajduje się ponad 1000 lat świetlnych stąd, a inne są położone w odległości kilka razy większej. Po drugie, powstawanie gwiazd jest silnie przesłonięte przez pył i obserwacje w świetle widzialnym są niemożliwe. Fale radiowe i światło podczerwone mogą przenikać pył, ale najmłodsze gwiazdy mogą nie emitować wystarczającej ilości energii w tych zakresach długości fali.

</doc>
<doc id="633984" url="https://pl.wikipedia.org/wiki?curid=633984" title="Estoński Związek Narciarski">
Estoński Związek Narciarski

Estoński Związek Narciarski (est. "Eesti Suusaliit") – estońskie stowarzyszenie kultury fizycznej pełniące rolę estońskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Estonii m.in. poprzez szkolenia zawodników i instruktorów i organizację zawodów.

</doc>
<doc id="633987" url="https://pl.wikipedia.org/wiki?curid=633987" title="Region H II">
Region H II



</doc>
<doc id="633988" url="https://pl.wikipedia.org/wiki?curid=633988" title="Obszar hii">
Obszar hii



</doc>
<doc id="633989" url="https://pl.wikipedia.org/wiki?curid=633989" title="Region hii">
Region hii



</doc>
<doc id="633990" url="https://pl.wikipedia.org/wiki?curid=633990" title="Eis">
Eis

 
Zobacz też:

</doc>
<doc id="633991" url="https://pl.wikipedia.org/wiki?curid=633991" title="Regiony h ii">
Regiony h ii



</doc>
<doc id="633993" url="https://pl.wikipedia.org/wiki?curid=633993" title="Echokardiografia">
Echokardiografia

Echokardiografia, echo serca, USG serca, ultrasonokardiografia – UKG – technika diagnostyki obrazowej polegająca na badaniu struktur serca i dużych naczyń krwionośnych za pomocą ultradźwięków (ultrasonografia). Zwykle stosuje się ultradźwięki o częstotliwości od 1 do 10 MHz. Na ekranie monitora uzyskuje się obraz powstający w wyniku odbicia fali ultradźwiękowej od badanych struktur. Obraz można zarejestrować na płycie DVD lub wydrukować. 
Badanie to umożliwia w sposób nieinwazyjny ocenę struktur anatomicznych serca, a także ocenę ruchu mięśnia sercowego i zastawek wewnątrzsercowych oraz przepływ krwi w obrębie przedsionków i komór serca, dużych naczyń sercowych (aorta, żyły główne, tętnica i żyły płucne) i naczyń wieńcowych. Stosuje się różne systemy echokardiograficzne (echokardiografia jedno-, dwu- i trójwymiarowa oraz dopplerowska).
Echokardiografia przezklatkowa (TTE – "transthoracic echocardiography").
To badanie wykonywane poprzez ścianę klatki piersiowej, umożliwiające obrazowanie serca w badaniu:
Echokardiografia przezprzełykowa (TEE – "transesophageal echocardiography").
Badanie wykonywane jest z użyciem specjalnej sondy o średnicy około 1 cm, która jest źródłem emitującym ultradźwięki i zostaje umieszczona w przełyku. W badaniu wykorzystuje się fakt bliskiego sąsiedztwa przełyku z lewym przedsionkiem i lewą komorą serca. 
Istnieje kilka odmian głowic przezprzełykowych. Starsze: jednopłaszczyznowa (monoplane), dwupłaszczyznowa (biplane) oraz nowsze – wielopłaszczyznowe (omniplane), w których płaszczyznę skanowania można zmieniać w zakresie od 0 do 180 stopni.
Najnowocześniejsze rozwiązanie wśród tych urządzeń to głowica do badań trójwymiarowych (3D TEE).
Echokardiografia obciążeniowa ("stress echocardiography").
Służy do oceny kurczliwości mięśnia serca, w przypadku zwiększonego zapotrzebowania na energię, co zostaje wywoływane przez:
Coraz częściej próbę wysiłkową podczas echokardiografi wysiłkowej przeprowadza się na cykloergometrze, ponieważ jest bezpieczniejsza od próby farmakologicznej przez podanie np. dobutaminy. Echokardiografia wysiłkowa służy do wykrycia lub potwierdzenia pojawiającej się gorszej ruchomóści ścian lewej komory serca wywołanej niedotlenieniem spowodowanym zwiększonym wysiłkiem.
W przypadku wysiłkowej echokardiografii z użyciem cykloergometru istnieje takie samo ryzyko, jak w przypadku normalnego wysiłkowego EKG. Jednak doświadczony badacz może często wykryć zaburzenia krążenia znacznie wcześniej niż jest to możliwe za pomocą EKG. Próbę można zakończyć, zanim wystąpią zaburzenia rytmu serca, silna duszność lub ból w klatce piersiowej (dławica piersiowa).
W przypadku wysiłkowej echokardiografii z dobutaminą arytmie serca występują częściej podczas badania niż podczas próby na rowerze. Zwykle występują one tylko tymczasowo. Niebezpieczne zaburzenia rytmu serca są rzadkie i występują w zaawansowanej chorobie serca. W związku z tym badanie echokardiografii wysiłkowej z zastosowaniem dobutaminy przeprowadza się w specjalnych warunkach monitorowania. Lekarz leczący powinien starannie dobrać odpowiednią metodę badania biorąc pod uwagę stan chorego.
Echokardiografia śródoperacyjna.
Badanie wykonywane jest specjalną sondą, umożliwiającą bezpośrednie przyłożenie do mięśnia serca (sonda nasierdziowa) w trakcie zabiegu kardiochirurgicznego. Obecnie, w trakcie operacji serca, znacznie częściej wykorzystuje się głowice przezprzełykowe niż nasierdziowe. Badanie wskazane jest szczególnie do oceny skomplikowanych zabiegów na sercu, jak np. rekonstrukcja lewej komory serca, dwu- lub trózastawkowa operacja, powtórna wymiana zastawki serca, dla oceny wyników, które są możliwe do oceny po przywróceniu krążenia przez serce.
Wykonuje się często badanie UKG śródinterwencyjne podczas np. interwencyjnego zamykania VDS specjalną zapinką.
Echokardiografia kontrastowa ("contrast echocardiography").
Badanie wykonywane w przypadku niedostatecznej jakości typowej TTE. W celu poprawy rozdzielczości obrazu podaje się dożylnie substancji mikropęcherzyków, najczęściej powietrza. Najprościej można to osiągnąć, podając wstrząśnięty roztwór 0,9% NaCl. Istnieją również specjalne środki kontrastowe zawierające mikropęcherzyki.

</doc>
<doc id="633995" url="https://pl.wikipedia.org/wiki?curid=633995" title="Jowita Budnik">
Jowita Budnik

Jowita Budnik z domu Miondlikowska (ur. 28 listopada 1973 w Warszawie) – polska aktorka telewizyjna i filmowa, laureatka Orła za pierwszoplanową rolę w filmie "Plac Zbawiciela".
Życiorys.
Wykształcenie.
Jest wychowanką młodzieżowego ogniska Machulskich przy Teatrze Ochota oraz absolwentką VII LO im. J. Słowackiego i Instytutu Stosowanych Nauk Społecznych na Uniwersytecie Warszawskim.
Kariera zawodowa.
Na ekranie zadebiutowała w wieku 12 lat w "Kochankach mojej mamy" Radosława Piwowarskiego. Dużą popularność przyniósł jej udział w pierwszej polskiej telenoweli "W labiryncie", w której wcieliła się w postać zbuntowanej pasierbicy jednego z głównych bohaterów, odtwarzanego przez Marka Kondrata.
W latach 90. grała role epizodyczne w filmach polskich i francuskich oraz w wielu serialach, a także gościnnie występowała w Teatrach Ochoty i Powszechnym. W tym czasie zatrudniła się również w Agencji Aktorskiej Jerzego Gudejki, gdzie pracuje do dziś. Jest agentką m.in. Andrzeja Chyry.
Przełomem w jej życiu zawodowym było spotkanie z Krzysztofem Krauzem, który w 2000 roku obsadził ją w jednej z głównych ról w swoim telewizyjnym filmie "Sieć" z cyklu "Wielkie rzeczy". Wystąpiła również – w epizodach – w jego "Długu" oraz "Moim Nikiforze".
W 2005 Krauze oraz Joanna Kos-Krauze z myślą o niej napisali scenariusz filmu "Plac Zbawiciela". Budnik zagrała kobietę upokarzaną i gnębioną przez męża i teściową. Jej rola spotkała się z entuzjastycznym przyjęciem większości krytyków oraz jurorów 31. Festiwalu Polskich Filmów Fabularnych w Gdyni, którzy przyznali jej nagrodę za pierwszoplanową rolę żeńską.
W listopadzie 2013 ukazał się kolejny film Joanny i Krzysztofa Krauzego "Papusza", gdzie zagrała tytułową rolę. W 2014 zagrała główną rolę w filmie kryminalnym "Jeziorak", a w 2017 w ostatnim wspólnym filmie Joanny i Krzysztofa Krauzego "Ptaki Śpiewają w Kigali".
Życie prywatne.
Jest żoną dziennikarza radiowego Jarosława Budnika oraz starszą siostrą aktora i konsultanta ds. samochodowych Kamila Miondlikowskiego.
Nagrody.
2006 – 31. Festiwal Polskich Filmów Fabularnych:
2007 – nominacja do Paszportu „Polityki” w kategorii film za rolę w "Placu Zbawiciela"
2007 – Polskie Nagrody Filmowe „Orły”:
2017 – 42. Festiwal Polskich Filmów Fabularnych w Gdyni:

</doc>
<doc id="633997" url="https://pl.wikipedia.org/wiki?curid=633997" title="Logan City">
Logan City



</doc>
<doc id="634000" url="https://pl.wikipedia.org/wiki?curid=634000" title="Ultrasonokardiografia">
Ultrasonokardiografia



</doc>
<doc id="634002" url="https://pl.wikipedia.org/wiki?curid=634002" title="UKG">
UKG



</doc>
<doc id="634006" url="https://pl.wikipedia.org/wiki?curid=634006" title="Sancy (diament)">
Sancy (diament)

Sancy – ponad 55-karatowy najczystszej wody diament indyjski.
Dostał się w XV w. do Europy, do rąk księcia Burgundii Karola Zuchwałego, który nigdy się z nim nie rozstawał (wierzył, że diament ten chroni go przed chorobami i ranami na polu bitwy). Gdy Karol Zuchwały zginął w bitwie pod Nancy, ciało jego zostało obrabowane przez jakiegoś żołnierza, który znaleziony kamień sprzedał za niewielką kwotę. 
Kamień ten przechodził z rąk do rąk. Należał do króla Portugalii, później do barona Sancy (stąd nazwa), wreszcie do króla angielskiego Jakuba I. Król Jakub II uciekając do Francji zabrał kamień, a gdy miał kłopoty pieniężne sprzedał go kardynałowi Mazarin. 
Później diament dostał się w posiadanie Ludwika XVI. W 1791 został oszacowany na przeszło milion franków. W 1792 r., w czasie rewolucji zaginął wraz z innymi klejnotami królewskimi. 
Został odnaleziony w skarbcu hiszpańskim aż wreszcie został sprzedany rosyjskiemu księciu Demidowowi. 
Obecnie stanowi własność Luwru.

</doc>
<doc id="634008" url="https://pl.wikipedia.org/wiki?curid=634008" title="Volker Schloendorff">
Volker Schloendorff



</doc>
<doc id="634010" url="https://pl.wikipedia.org/wiki?curid=634010" title="Jowita Miondlikowska">
Jowita Miondlikowska



</doc>
<doc id="634014" url="https://pl.wikipedia.org/wiki?curid=634014" title="Félix Kir">
Félix Kir

Félix Kir (ur. 22 stycznia 1876 w Alise-Sainte-Reine w Burgundii, zm. 25 kwietnia 1968 w Dijon) – kanonik, Mer Dijon w latach 1945–1968. Brał czynny udział w ruchu oporu w czasie II wojny światowej, Kawaler Legii Honorowej. 
Przeszedł do historii dzięki udanemu przywróceniu tradycji picia aperitifu z crème de cassis. Od tego czasu napitek ten nosi jego nazwisko. Typowy kir to 1/5 crème de cassis i 4/5 białego wytrawnego wina. Z okazji spotkania Féliksa Kira i Nikity Chruszczowa powstał napój z crème de cassis, białego wytrawnego wina i wódki nazwany Le Double K.
Upamiętnienie.
Imieniem kanonika Kira nazwano w 1965 sztuczne jezioro w Dijon utworzone w latach 1960-1964: Lac Kir. 

</doc>
<doc id="634015" url="https://pl.wikipedia.org/wiki?curid=634015" title="Louis Slotin">
Louis Slotin

Louis P. Slotin (ur. 1 grudnia 1910 w Winnipeg, zm. 30 maja 1946 w Los Alamos) – kanadyjski fizyk i chemik, uczestnik Projektu Manhattan. Zmarł wskutek ostrej choroby popromiennej w kilka dni po wypadku w Los Alamos National Laboratory, podczas którego przypadkowo przekroczona została masa krytyczna w liczącej 6,2 kg próbce izotopu plutonu Pu-239 osłoniętej reflektorem neutronów.
Życiorys.
Louis Slotin urodził się w 1910 roku w Winnipeg w Kanadzie. Był najstarszym z trójki dzieci żydowskich imigrantów z Rosji. Rozpoczął studia w wieku 16 lat na Uniwersytecie Manitoba. Po uzyskaniu tytułu magistra w 1933 r. przeniósł się do King’s College London, gdzie kontynuował studia pod opieką prof. Arthura Johna Allmanda. Doktorat z chemii fizycznej uzyskał w 1936 r. na Uniwersytecie Londyńskim na podstawie rozprawy pt. "An Investigation into the Intermediate Formation of Unstable Molecules During some Chemical Reactions". W 1937 r. bez powodzenia starał się o pracę w Canada's National Research Council. W tym samym roku uzyskał stanowisko asystenta na Uniwersytecie Chicagowskim i prowadził badania w obszarze radiobiologii. Otrzymywał jednak bardzo niskie wynagrodzenie i żył na granicy ubóstwa. W 1942 r. rozpoczął pracę w Metallurgical Laboratory kierowanym przez Enrica Fermiego i wziął udział w uruchomienie pierwszego reaktora jądrowego, "Chicago Pile-1". 
W 1944 r. przeprowadził się do Nowego Meksyku, by pracować w Los Alamos National Laboratory w grupie Roberta Bachera w Projekcie Manhattan, ściśle tajnym programie budowy broni jądrowej prowadzonym przez rząd Stanów Zjednoczonych.
Incydent w Los Alamos.
W Los Alamos odpowiadał za prowadzenie szacunków mas krytycznych, najpierw w ramach projektów Otto Frischa, gdzie stosowany był izotop uranu, a później na rdzeniach Pu-239. Większość z przeprowadzanych badań opierała się na eksperymentalnym doprowadzaniu stopniowo coraz większych mas materiałów rozszczepialnych do poziomów bliskich krytyczności.
21 maja 1946 roku Slotin oraz kilku innych badaczy brało udział w kolejnym eksperymencie rdzeniu z plutonu, pierwotnie przeznaczonym do wykorzystania w trzeciej bombie atomowej do zrzucenia nad Japonią. Podczas prac Slotin używał śrubokrętu do utrzymywania dystansu między dwiema sferami berylowego reflektora neutronów, którego zadaniem było doprowadzenie do przekroczenia masy krytycznej. W pewnym momencie śrubokręt wysunął się, a pokrywa się zamknęła. Doszło do gwałtownej reakcji łańcuchowej i emisji dużej dawki promieniowania jonizującego gamma i neutronowego czemu towarzyszyła błękitna poświata zjonizowanego powietrza oraz fala ciepła. Slotin natychmiast złapał lewą ręką jedną z półkul pokrywy i odrzucił ją na bok, zapobiegając znacznie tragiczniejszemu rozwojowi wydarzeń i ratując życie kolegów w laboratorium. Sam, jako znajdujący się najbliżej, otrzymał śmiertelną dawkę szacowaną na 21 Sv promieniowania gamma i neutronowego. Slotin chwilę po zdarzeniu odczuwał kwaśny smak w ustach oraz piekący ból w lewej ręce, spowodowany olbrzymią dawką promieniowania przyjętą w krótkim czasie. Zaraz po opuszczeniu laboratorium zaczął gwałtownie wymiotować; został niezwłocznie przewieziony do szpitala, ale według świadków, od samego początku zdawał sobie sprawę z powagi sytuacji, i od razu pożegnał się z kolegami. Zmarł w szpitalu 9 dni później.
Pozostali uczestnicy eksperymentu, naukowcy Graves, Kline i Young pozostali w szpitalu po śmierci Slotina. Graves, który stał najbliżej Slotina w trakcie wypadku, również doświadczył ostrej choroby popromiennej i musiał zostać hospitalizowany przez kilka tygodni. Udało mu się przeżyć, lecz do końca życia doświadczał neurologicznych problemów oraz dysfunkcji wzroku. Young również ucierpiał w wyniku ostrej choroby popromiennej, ale udało mu się całkowicie wyzdrowieć.
Po wypadku wstrzymano wszelkie ręczne eksperymenty przeprowadzane bezpośrednio na materiałach rozszczepialnych w Los Alamos. Śmierć Slotina była później wspominana przez Roberta Oppenheimera jako bardzo bolesne doświadczenie. 
Odniesienia w kulturze.
Louisa Slotina można uznać za pierwowzór Louisa Saxla, głównej postaci książki Dextera Mastersa "Wypadek" ("The Accident", 1955). Wprawdzie autor we wstępie deklaruje fikcyjność bohaterów, ale zadedykował powieść Slotinowi. Książka obejmuje kilka dni od wypadku do śmierci gł. bohatera, zawiera także reminiscencje z jego przeszłości.
Wypadek Slotina stał się inspiracją dla filmu "Fat Man and Little Boy", nakręconego w 1989 r. przez brytyjskiego reżysera Rolanda Joffe oraz filmu dokumentalnego "Tickling the Dragon's Tail" z 1999 r. Ponadto Paul Mullin w 2001 r. napisał sztukę "Louis Slotin Sonata". 

</doc>
<doc id="634018" url="https://pl.wikipedia.org/wiki?curid=634018" title="Cooper Creek">
Cooper Creek

Cooper Creek (Barcoo, Cooper's Creek) – rzeka okresowa we wschodniej Australii, w stanach Queensland i Australia Południowa. Jej długość wynosi 1420 km, a powierzchnia dorzecza – 285 tys. km².
Jej źródła znajdują się w północno-zachodniej części Wielkich Gór Wododziałowych, gdzie wypływa w postaci dwóch rzek źródłowych Thomson i Barcoo. Płynie w kierunku południowo-zachodnim, a później zachodnim aż do ujścia do jeziora Eyre. Cooper Creek często wysycha, nie docierając do jeziora. Jednak spośród trzech dużych rzek okresowych do niego uchodzących (pozostałe dwie do Diamantina i Georgina) to Cooper Creek dociera najczęściej. Jej średni roczny przepływ waha się od 0,02 km³ w latach suchych do 12 km³ w latach mokrych.
Większość dorzecza Cooper Creek stanowią naturalne pastwiska, na których hodowane są owce i bydło.
Nad Cooper Creek zmarli w 1861 znani odkrywcy i badacze Australii Robert O’Hara Burke i William Wills oraz Ludwig Becker, przyrodnik uczestniczący w wyprawie jako członek Victorian Society of Fine Arts.

</doc>
<doc id="634019" url="https://pl.wikipedia.org/wiki?curid=634019" title="Folia Orientalia">
Folia Orientalia

Folia Orientalia (FOr) – międzynarodowy wielo- i interdyscyplinarny rocznik o tematyce orientalistycznej, publikujący teksty z zakresu takich dziedzin jak: arabistyka, iranistyka, turkologia, afrykanistyka oraz indologia, o tematyce językoznawczej, literaturoznawczej, historycznej, archeologicznej, kulturoznawczej, religioznawczej oraz dotyczącej historii sztuki cywilizacji Bliskiego i Środkowego Wschodu, Azji Południowej, Azji Środkowej i Afryki. 
Czasopismo wydawane jest przez Komisję Orientalistyczną Polskiej Akademii Nauk w Krakowie, gdzie powstało w 1959 r. z inicjatywy profesora Tadeusza Lewickiego. 
Od 2022 r. czasopismo posiada dwóch redaktorów, sekretarza, radę redakcyjną (Editorial Board) złożoną z polskich i zagranicznych naukowców oraz międzynarodową radę doradczą (International Advisory Board), której członkami są naukowcy spoza Polski. W tym samym roku ograniczono wydawanie artykułów do trzech języków: angielskiego, francuskiego i niemieckiego.
Dotychczas ukazało się pięćdziesiąt dziewięć (2022) tomów.
Zarys historii tego czasopisma oraz bibliografia prac opublikowanych w trzydziestu pierwszych tomach w latach 1959–1994 ukazały się w tomie XXXII (1996), s. 203–256.

</doc>
<doc id="634020" url="https://pl.wikipedia.org/wiki?curid=634020" title="Jushin Thunder Liger">
Jushin Thunder Liger

 – japoński zapaśnik (wrestler) zawodowy.
Kariera.
Yamada rozpoczął karierę zapaśnika, ucząc się jeszcze w szkole średniej. Na początku lat 80. młody Kei'ichi próbował dostać się do federacji New Japan Pro Wrestling, ale nie udało mu się, ponieważ nie było potrzeby zatrudniania nowych gwiazd w federacji w owym czasie.
Yamada nie zniechęcił się porażką i wyjechał do Meksyku, aby kontynuować treningi. W międzyczasie odwiedzał Japonię i federację NJPW, nadal bez skutku. Pierwszą profesjonalną walkę Jushin stoczył w wieku 20 lat, w grudniu 1984 r. W tym samym czasie chciał coś zmienić w swoim stylu walki i rozpoczął treningi mieszanych sztuk walk. Stąd wywodzi się jego najbardziej znana akcja Rolling Koppou Kick.
W 1986 Yamada wyjechał do Anglii, gdzie walczył w federacji All-Star Promotions jako "Flying" Fuji Yamada.
Po powrocie do Japonii w 1987, zaczął używać swojej następnej pokazowej akcji - Shooting Star Press.
Na początku 1989 r. Yamada wyjechał do Kanady. Walczył tam w federacji należącej do Stu Harta - Calgary Stampede Wrestling, pod swoim prawdziwym imieniem. Według Stu Harta, Yamada był bardzo uzdolnionym i obiecującym w przyszłości trenerem. Wtedy też zapaśnikiem zainteresowała się federacja NJPW, która potrzebowała zawodnika, którego gimmick oparty byłby na bardzo popularnym wtedy bohaterze rodem z mangi - Jushin Ligerze, (stworzonym przez Go Nagai). NJPW zdecydowało się na ten krok po gigantycznym sukcesie innego wrestlera, którego gimmick był oparty na bohaterze bajek - Tiger Masku. Yamada dostał strój i maskę superbohatera, które były dokładnym odbiciem mangowego Jushina.
Jushin Liger w federacji New Japan Pro Wrestling zadebiutował 24 kwietnia 1989 r. W swojej pierwszej walce pokonał Kuniaki Kobayashiego. W szybkim tempie Yamada zaczął panować w kategorii wagowej Junior Heavyweights, zdobywając między innymi tytuł IWGP Junior Heavyweight Title jedenastokrotnie w swojej karierze.
Na początku lat 90. Yamada pojawił się na ringach amerykańskich, w federacji WCW. W imperium Teda Turnera, Jushin zadebiutował w 1991 r. walcząc z Brianem Pillmanem. Walcząc w WCW, Yamada toczył boje z takimi zawodnikami jak Chris Benoit, Ricky Steamboat, Rey Mysterio Jr., i Juventud Guerrera.
W 1996 r. u Yamady został zdiagnozowany guz mózgu, który powodował głuchotę jednego ucha. Kilka tygodni później, po rekonwalescencji, Jushin wrócił na ring, jednak musiał zmienić styl walki, na bardziej bezpieczny (można go porównać do stylu, jaki prezentuje obecnie Triple H).
Yamada w całej swojej karierze dwukrotnie wygrywał najbardziej prestiżowy turniej w Japonii - Super J Cup. Na szczycie był w latach 1995 oraz 2000.
Obecnie Liger to jedna z głównych postaci i heeli w federacji NJPW. Jest liderem grupy Control Terrorism Unit (CTU), w której skład wchodzą między innymi Hirooki Goto, Minoru Tanaka, Black Tiger IV, Gedo, Jado i przez krótki czasu wchodził James Gibson.
28 czerwca 2006 r. została ogłoszona wiadomość, że Liger weźmie udział w turnieju G-1 Climax.
Ring of Honor.
W październiku 2004 roku Liger zadebiutował w małej amerykańskiej federacji - ROH, pojawiając się na gali "Weekend of Thunder". Pierwszego wieczoru federacja wybrała specjalnego przeciwnika dla japońskiej gwiazdy - Bryana Danielsona. Walkę wygrał Liger po akcji super brainbuster.
Drugiego dnia gali, walką wieczoru był pojedynek nazwany "dream tag-team". Yamada jako partnera wybrał aktualnego mistrza wagi ciężkiej - Samoa Joe, a Bryan Danielson wybrał Low Ki. Walkę ponownie wygrał Yamada, pinnnując Danielsona, tym razem po akcji zwanej Liger Bomb.
Total Nonstop Action Wrestling.
23 października 2005 r. Liger zadebiutował w drugiej co do wielkości federacji amerykańskiej - Total Nonstop Action Wrestling. Pierwsza walka Ligera odbyła się na największej gali roku - Bound For Glory, kiedy to przegrał z Samoa Joe.
Na gali TNA Lockdown 2006, 23 kwietnia, Liger miał powrócić do federacji TNA i stanąć do walki z jednym z najlepszych zawodników świata - Christopherem Danielsem, w pojedynku w klatce. Kiedy Liger dowiedział się o klatce, zrezygnował z występu, gdyż nigdy wcześniej nie brał udziału w takim starciu. W ostateczności jego miejsce na gali zajął Senshi (Low Ki)
Jushin Liger został kapitanem drużyny japońskiej w turnieju TNA 2006 World X Cup Tournament. 14 maja na gali TNA Sacrifice, Liger pokonał kapitana zespołu kanadyjskiego - Peteya Williamsa. Tego samego wieczoru, Liger został wyeliminowany z walki X-Cup Gauntlet, wskutek czego japoński team nie zdobył żadnych punktów. Walkę wygrała załoga kanadyjska, druga była załoga z Meksyku.
Zdobyte tytuły.
Michinoku Pro Wrestling:
British Commonwealth Junior Heavyweight Championship [2]
New Japan Pro Wrestling
IWGP Junior Heavyweight Championship [11]
1992 Top of the Super Junior winner
1994 Best of the Super Junior winner
1995 Super J Cup Tournament winner
NWA World Welterweight Championship
IWGP Junior Heavyweight Tag Team Championship [4]
2000 Super J Cup winner
2001 Best of the Super Junior winner
2001 G1 Junior Tag League winner
2001 Naeba Cup Tag Tournament winner
Osaka Pro Wrestling
Osaka Pro Tag Team Championship
Pro Wrestling Illustrated
PWI ranked him # 12 of the 500 best singles wrestlers during the "PWI Years" in 2003.
PWI ranked him # 47 of the best tag teams of the "PWI Years" with El Samurai.
Pro Wrestling NOAH
GHC Junior Heavyweight Championship
Universal Wrestling Association
UWA Junior Heavyweight Championship
World Championship Wrestling
WCW Light Heavyweight Championship
World Wrestling Association
WWA Junior Light Heavyweight Championship
Wrestle Association R
WAR International Junior Heavyweight Tag Team Championship
WAR International Junior Heavyweight Championship
Nagrody.
Wrestling Observer Newsletter

</doc>
<doc id="634022" url="https://pl.wikipedia.org/wiki?curid=634022" title="Tuszonka">
Tuszonka

Tuszonka (ros. Тушёное мясо, "Tuszonoje miaso" (pol. Mięso duszone)) – konserwa mięsna ze sterylizowanego wieprzowego, lub wołowego mięsa duszonego we własnym sosie, która stanowiła podstawową rację żywnościową żołnierzy Armii Czerwonej w czasie II wojny światowej. Tuszonka jest gotowa do spożycia, ale może być też częścią innych potraw np. wymieszana z kaszą. Konserwa ta była produkowana w USA (zapasy rosyjskiej tuszonki zmagazynowane przed wojną w zachodnich rejonach kraju wpadły w większości w ręce Wehrmachtu) i dostarczana w ramach pomocy Lend-Lease udzielanej przez USA Związkowi Radzieckiemu. Po otrzymaniu przesyłek z klasycznymi amerykańskimi konserwami mięsnymi z przyprawami (Mielonka "SPAM" firmy Hormel Foods z Minnesoty) Rosjanie złożyli zamówienie na bardziej u nich znany produkt z mięsa wieprzowego w puszkach, rosyjską tuszonkę. Puszka zawierała jeden funt wieprzowiny, smalec i przyprawy. 
Oryginalna receptura opierała się na przepisie na konserwy mięsne, które były tradycyjnym produktem z Uralu, konserwowane w słoikach z solą i tłuszczem, a nie przez ciśnienie i ciepło. W ten sposób zamówiono tuszonkę w puszkach, która była produkowana masowo jako tradycyjne i znane jedzenie o smaku domowej kuchni, którą żołnierze mogli zabrać ze sobą na pole walki. Początkowo spożywali ją przede wszystkim żołnierze, ale powoli wchodziła do życia cywilnego i stała się ulubionym, wygodnym jedzeniem.
Po wojnie produkcję tuszonki przejęły radzieckie zakłady mięsne. Była tania w wykonaniu, logistyka jej przygotowania nie była skomplikowana, była łatwa w transporcie i poprawiała dietę przeciętnego obywatela kraju. Obecnie szereg zakładów mięsnych w Rosji produkuje konserwy z wieprzową mielonką o takiej nazwie. Dziś tuszonka służy jako szybki sposób na dodanie smacznego białka do różnych dań z makaronu i kaszy gryczanej. Można ją uznać za "SPAM" kultury słowiańskiej.

</doc>
<doc id="634023" url="https://pl.wikipedia.org/wiki?curid=634023" title="Stanko Poklepović">
Stanko Poklepović

Stanko Poklepović, pseud. Špaco, (ur. 19 kwietnia 1938 w Splicie, zm. 24 grudnia 2018 tamże) – chorwacki piłkarz i trener piłkarski. Jako piłkarz występował na pozycji środkowego obrońcy. Porozumiewa się po chorwacku i angielsku. Jest żonaty, mieszka w Splicie.
Kariera szkoleniowa – praca klubowa.
Poklepović całą karierę grał w drugoligowym klubie jugosłowiańskim RNK Split. Po zakończeniu piłkarskiej kariery, uzyskał dyplom Akademii Fizycznej w Zagrzebiu, który pozwolił mu zostać trenerem. Warto zauważyć, że wcześniej na uniwersytecie w Splicie zdobył wykształcenie stoczniowca. Pierwszą pracą trenerską był angaż w Hajduku Split, gdzie zatrudniono go jako trenera drużyn młodzieżowych, działo się to w latach 1974–1979. Warto zauważyć, że wychowywał tam takich zawodników jak Stjepan Andrijasević czy Aljoša Asanović. Po tym czasie awansował na asystenta trenera, którym był wówczas Tomislav Ivić, a w roku 1983 otrzymał od zarządu misję pełnienia funkcji szkoleniowca pierwszej drużyny, co łączył z funkcją pierwszego trenera reprezentacji Jugosławii B. Nie osiągnął jednak wymiernych sukcesów, a w roku 1987 działacze pochodzącego z Czarnogóry zespołu FK Budućnost Podgorica zaproponowali mu objęcie posady szkoleniowca tejże drużyny. Pomimo gry w pierwszej lidze, zespół był średniakiem ligi jugosłowiańskiej a zniecierpliwieni brakiem sukcesów, działacze Budućnosti w roku 1989 zwolnili go z funkcji trenera. Szybko znalazł jednak inną posadę, ponieważ pracę z drużyną zaproponowali mu działacze pochodzącego z Bośni zespołu Borac Banja Luka. Poklepović był jednak szkoleniowcem tego zespołu tylko w sezonie 1989/1990. W sezonie 1990/1991 Poklepović był już trenerem cypryjskiego zespołu APOEL Nikozja, z którym zajął 3. miejsce w lidze. Na początku sezonu Poklepoviciowi zaproponowano ponownie pracę z Hajdukiem Split, tym razem po raz pierwszy w lidze chorwackiej. Praca w Hajduku była bardzo owocna, ponieważ już w pierwszym sezonie Poklepović wywalczył wraz z drużyną mistrzostwo i Superpuchar Chorwacji. W sezonie 1992/1993 zdobył Puchar Chorwacji i Superpuchar, ale po sezonie został zmieniony na stanowisku przez Ivana Katalinicia.
Pracę na stanowisku trenera Hajduka Split, równolegle łączył z funkcją selekcjonera reprezentacji Chorwacji. Pracował na tym stanowisku 20 dni, zastępując legendarnego Dražena Jerkovicia, który zrezygnował z pracy z kadrą. Ogółem poprowadził kadrę w 3 meczach międzypaństwowych, o czym więcej w dziale Selekcjoner Chorwacji.
Po zakończeniu pracy z kadrą Chorwacji w roku 1994 objął funkcję selekcjonera reprezentacji Iranu, o czym więcej w wyżej wymienionym dziale. Po skończeniu przygody z kadrą Iranu objął stanowisko trenera drużyny Piroozi Teheran, które piastował w latach 1995–1997. Z drużyną zdobył dwa mistrzostwa i dwa puchary Iranu. W sezonie 1997/1998 był trenerem słoweńskiego zespołu NK Publikum Celje. Nie powiodło się jednak Poklepoviciowi – zajął 6. miejsce w lidze i został zwolniony ze stanowiska. Odszedł i w rundzie wiosennej sezonu 1997/1998 został trenerem zespołu NK Osijek, z którym zajął 5. miejsce w lidze. W sezonie 1999/2000 objął stanowisko najbardziej utytułowanego węgierskiego zespołu Ferencvaros Budapeszt. Nie udało się jednak całkowicie, ponieważ Ferencvaros zajął dopiero 5. miejsce w lidze, a sam Poklepović od tego czasu zawiesił swoją karierę trenerską.
Praca jako selekcjoner Chorwacji i Iranu.
Po rezygnacji Dražana Jerkovicia, Stanko Poklepović objął stanowisko selekcjonera Chorwatów. Był to dopiero czwarty oficjalny mecz po odzyskaniu przez Chorwację niepodległości od Jugosławii. Poklepović w roli selekcjonera zadebiutował 8 lipca 1992 w rozgrywanym w Melbourne spotkaniu przeciwko Australii. Chorwaci przegrali ten mecz 0:1 po golu Paula Martha w 62 minucie, był to więc debiut nieudany. Okazja do rehabilitacji nadarzyła się już trzy dni później, jednak i tym razem nie udało się zwyciężyć. Chorwaci przegrali mecz 1:3, a honorowe trafienie zaliczył Josip Weber w 34 minucie. Powiedzenie „do trzech razy sztuka” nie sprawdziło się 12 lipca 1992 w trzecim z rzędu spotkaniu z Australią. Chorwaci bezbramkowo zremisowali ten mecz, a sam Poklepović został zastąpiony przez Vlatko Markovicia, późniejszego prezesa HNS.
W roli selekcjonera Iranu zadebiutował 3 października 1994 w rozgrywanym w Hiroszimie meczu Pucharu Azji przeciwko Bahrajnowi. Nie był to jednak udany debiut, ponieważ Irańczycy zremisowali ten mecz 0:0, co było dużym sukcesem dla drużyny Bahrajnu. Okazja do rehabilitacji nadeszła w następnym meczu, zaledwie dwa dni później, 5 października z Turkmenistanem, który Iran zremisował 1:1. Następny mecz był rozgrywany 9 października z Chinami, który Iran przegrał 0:1. Już po tym spotkaniu Iran wracał do domu, więc mecz rozgrywany 11 października przeciwko Jemenowi miał już tylko prestiżowy charakter. Irańczycy wygrali aż 4:0, ale to nie uratowało posady Poklepoviciowi, od którego działacze irańskiej federacji oczekiwali znacznie więcej. Po otrzymaniu zwolnienia z pracy nie dostał od żadnego zespołu narodowego misji pełnienia funkcji selekcjonera.

</doc>
<doc id="634025" url="https://pl.wikipedia.org/wiki?curid=634025" title="AGM-78 Standard ARM">
AGM-78 Standard ARM

AGM-78 Standard ARM (akronim nazwy angielskiej "Anti Radiation Missile" – "przeciwradarowy pocisk rakietowy") — amerykański naddźwiękowy pocisk rakietowy klasy powietrze-ziemia, służący do niszczenia urządzeń radarowych przeciwnika, zwłaszcza systemów obrony przeciwlotniczej, naprowadzając się na źródło emitowanych przez nie sygnałów, opracowany przez General Dynamics.
Historia.
Pocisk został opracowany na potrzeby US Navy pod koniec lat 60. jako następca AGM-45 Shrike, którego parametry były niezadowalające. AGM-45 posiadał małą głowicę, krótki zasięg i nieefektywny system naprowadzający. Z propozycją skonstruowania pocisku zwrócono się do firmy General Dynamics, która zobowiązała się zbudować broń opartą, w celu redukcji kosztów, na innym swoim pocisku klasy woda-powietrze RIM-66 Standard MR, należącego do nowej rodziny standardowych pocisków (Standard). Pierwsze testy przeprowadzono w 1967 roku, rok po rozpoczęciu prac konstrukcyjnych. Pierwsze pociski seryjne pojawiły się na początku 1968 roku.
Pocisk AGM-78 oznaczono nazwą STARM, będącą skrótem pełnego oznaczenia Standard ARM. Pierwsza wersja pocisku A1 Mod 0 była właściwie wystrzeliwaną z powietrza odmianą pocisku RIM-66 z głowicą naprowadzającą się na źródło promieniowania radarowego od pocisku Shrike. Napęd pocisku stanowił silnik rakietowy Aerojet Mark 27 MOD 4. Chociaż nowy pocisk był efektywniejszy niż poprzednik, to był również droższy niż AGM-45, który pozostał w służbie jeszcze przez pewien czas. Nowy pocisk był przeznaczony do przenoszenia przez samoloty F-105F/G Thunderchief i A-6B/E Intruder.
Wersje pocisku AGM-78.
Równolegle z pociskiem pierwszej wersji AGM-78A zbudowano pocisk ćwiczebny ATM-78A o tej samej masie i wymiarach, ale pozbawiony systemów naprowadzających, głowicy bojowej i silnika.
W wersji AGM-78A2 wprowadzono system BDA ("Bomb Damage Assessment"), oraz fosforowy znacznik celu, którego zadaniem było wskazanie miejsca uderzenia pocisku innym samolotom, których zadaniem było kontynuowanie ataku.
W 1969 wprowadzono do produkcji ulepszony model AGM-78B z systemem naprowadzającym zdolnym namierzać radary pracujące w różnych pasmach, tak aby przed startem samolotu nie było konieczne wybieranie jednej z wielu głowic. Zainstalowano również prostą pamięć umożliwiającą zapisanie pozycji celu i kontynuowanie lotu pocisku również po wyłączeniu wysyłającego promieniowanie wrogiego radaru. Pociski przeciwradarowe poprzednich generacji gubiły cel po ustaniu promieniowania radaru, więc cykliczne włączanie i wyłączanie radarów baterii przeciwlotniczych było najpowszechniej stosowanym środkiem przed atakującymi je pociskami.
Część pocisków starszej wersji AGM-78A1 zmodernizowano przez dodanie nowej głowicy naprowadzającej z układem pamięci. Tak zmodyfikowane pociski oznaczono jako AGM-78A4. Pociski AGM-78B były najważniejszą i najczęściej używaną wersją, zwłaszcza przez samoloty USAF F-4G Phantom II wykonujące misje Wild Weasel.
Wersja ćwiczebna pocisku AGM-78B nosiła oznaczenie ATM-78B.
Na początku lat 70. wyprodukowano kolejną wersję AGM-78C. Zaprojektowany dla USAF pocisk w tej wersji został opracowany w celu zwiększenia jego efektywności i obniżenia kosztów produkcji. Pocisk w nowej wersji również posiadał fosforowy znacznik celu. Do wersji AGM-78C zmodernizowano również pewną liczbę pocisków wcześniejszych wersji. Również dla tej odmiany zbudowano pocisk treningowy oznaczony jako ATM-78C.
W latach 1973 – 1976 skonstruowano kolejną wersję AGM-78D z nowym silnikiem rakietowym. Następna modyfikacja AGM-78D2 miała nowy aktywny zapalnik optyczny, jeszcze większą niezawodność i nową 100 kg odłamkowo-burzącą głowicę bojową. Wersja treningowa pocisku nosiła oznaczenie ATM-78D.
Na bazie pocisku AGM-78 zbudowano przeciwradarowy pocisk RGM-66D wystrzeliwany z wyrzutni okrętowych i przeciwlotniczy klasy powietrze-powietrze AIM-97 Seekbat.
Łącznie zbudowano ponad 3000 egzemplarzy pocisków AGM-78 wszystkich wersji. Produkcję zakończono w latach 70. ale pociski były użytkowane jeszcze przez około 10 lat kiedy to zastąpiono je nowym pociskiem AGM-88 HARM.

</doc>
<doc id="634030" url="https://pl.wikipedia.org/wiki?curid=634030" title="Fútbol Club Deportivo Galicia">
Fútbol Club Deportivo Galicia



</doc>
<doc id="634033" url="https://pl.wikipedia.org/wiki?curid=634033" title="Diament florencki">
Diament florencki

Diament florencki, Wielki Książę Toskański, Florentyńczyk – lekko żółtawy diament o silnym ogniu.
Diament florencki ma masę 137,2 kr. Szlif kamienia jest podobny do tego jaki zastosowano przy diamencie Sancy (wykonany przez Ludwika van Berquema).
Historia.
Należał do Karola Zuchwałego, który prawdopodobnie utracił go wraz z innymi klejnotami w bitwie pod Murten w 1476 roku.
Kamień został znaleziony przez żołnierza i sprzedany za jednego guldena. Jeszcze wiele razy przechodził z rąk do rąk nabywany po bardzo niskiej cenie.
Wreszcie dostał się do Genui i gdzie za cenę 10 tysięcy guldenów przeszedł w posiadanie Ludwika "Il Moro" Sforzy – regenta Mediolanu. Podczas likwidacji skarbca mediolańskiego nabył go papież Juliusz II za 20 tysięcy dukatów.
Diament był później w posiadaniu wielkich książąt Toskanii (stąd nazwa diamentu) Medyceuszów. W 1737 otrzymał go, wraz z tytułem wielkiego księcia Toskanii Franciszek I Lotaryński, małżonek Marii Teresy i umieścił w swojej kolekcji.
Po upadku monarchii Habsburgów kamień znalazł się wśród prywatnych klejnotów koronnych cesarza Karola I Habsburga, które w 1918 roku zostały wywiezione z Austrii.
Obecne losy diamentu nie są znane.

</doc>
<doc id="634034" url="https://pl.wikipedia.org/wiki?curid=634034" title="Jonah Falcon">
Jonah Falcon

Jonah Adam Julio Cardeli Falcon (ur. 29 lipca 1970 w Nowym Jorku) – amerykański aktor, prezenter talk show i scenarzysta, który zwrócił na siebie uwagę w 1999 wyznaniem, że długość jego penisa podczas erekcji mierzy 13,5 cala (34,29 cm) (od nasady do czubka żołędzi 10,5 cala, czyli 27 cm).
Scenarzysta "Wyznania chłopaka z końskim przyrodzeniem". Wystąpił w kilku filmach i serialach telewizyjnych, grając w nich drugoplanowe role. Mimo licznych ofert nigdy nie wziął udziału w filmie pornograficznym.
Życiorys.
Wczesne lata.
Urodził się w Greenpoint Hospital w Brooklynie w Nowym Jorku jako syn Cecilii Cardeli, księgowej kancelarii, i Joe Falcona, marynarza, który zmarł dwa lata po narodzinach Falcona. Czasami twierdził, że jego biologicznym ojcem był gwiazdor porno John Holmes, który był znany z wielkości jego penisa, i że posiada dokumentację potwierdzającą jego słowa, ale członkowie rodziny oddalili to twierdzenie i nie przedstawił żadnych dowodów.
W wieku 12 lat uczęszczał do szkoły we wschodnim Harlemie. W 1988 ukończył szkołę średnią Bronx High School of Science w nowojorskim Bronksie.
Kariera.
W 1999 w filmie dokumentalnym Thoma Powersa i Meemy Spadoli "Private Dicks: Men Exposed" wyznał publicznie, że długość jego penisa podczas erekcji mierzy 13,5 cala, tj. 34,29 cm, czym zapewnił sobie międzynarodowy rozgłos prasy. Ujawnił także, że gdy miał 10 lat, jego penis osiągnął 20 cm długości, dzięki temu już wtedy był w stanie wykonać autofellatio. Ponadto wyjawił, że w tym okresie starszy sąsiad opowiedział o nim 18-letniej dziewczynie i zorganizował swoje pierwsze seksualne doświadczenie z inną osobą. Od tej pory miał ponad 1200 partnerów i partnerek seksualnych.
Chociaż miał wiele propozycji zagrania w filmach porno, nie przyjął ofert. Jest autorem scenariusza z elementami autobiograficznymi "Wyznania chłopaka z końskim przyrodzeniem". Pojawił się także w produkcjach telewizyjnych, w tym w operze mydlanej "Melrose Place" (1998) z Heather Locklear jako kelner, a także wystąpił na kinowym ekranie m.in. w roli pacjenta umysłowo chorego w oscarowym filmie "Piękny umysł" ("A Beautiful Mind", 2001) u boku Russella Crowe.

</doc>
<doc id="634036" url="https://pl.wikipedia.org/wiki?curid=634036" title="Jonah Cardeli Falcon">
Jonah Cardeli Falcon



</doc>
<doc id="634039" url="https://pl.wikipedia.org/wiki?curid=634039" title="Oldsmobile Aurora">
Oldsmobile Aurora

Oldsmobile Aurora – samochód osobowy klasy luksusowej produkowany pod amerykańską marką Oldsmobile w latach 1994–2003.
Pierwsza generacja.
Oldsmobile Aurora I została zaprezentowany po raz pierwszy w 1994 roku.
Zapowiedzią nowego pełnowymiarowego modelu Oldsmobile był prototyp Tube Car Concept, który został zaprezentowany w 1989 roku. Na początku lat 90. XX wieku rozpoczęto prace nad seryjną postacią, która miała uzupełnić lukę w gamie pełnowymiarowych modeli między 88 a 98.
Pierwsza generacja Oldsmobile Aurora uzyskała futurystyczne proporcje nadwozia, łącząc aerodynamiczne, obłe proporcje z licznymi zaokrągleniami i ostrymi liniami. Z przodu pojawiły się podłużne, ostro zarysowane reflektory, z kolei pas tylny zdobił szeroki pas świetlny.
Wyposażenie.
Pełne wyposażenie, komputer pokładowy, aluminiowe felgi, odbiornik radiowy z odtwarzaczem płyt kompaktowych i kasetowym. Podgrzewane przednie siedzenia jak i lusterka. Elektryczna regulacja siedzenia kierowcy z możliwością zapamiętania dwóch pozycji.
Druga generacja.
Oldsmobile Aurora II została zaprezentowany po raz pierwszy w 1999 roku.
Druga generacja Oldsmobile Aurora powstała na zmodernizowanej platformie koncernu General Motors w bliskiej współpracy z firmami Buick i Pontiac. Tym razem model zastąpił w ofercie Oldsmobile także i oferowane dotychczas równolegle sedany 88 i 98, stając się jedynym topowym modelem w ofercie.
Tym razem Aurora wyróżniała się mniej awangardową stylizacją, zachowując masywniejszą stylizację i większe, owalne reflektory. Z tyłu pojawiły się z kolei klasyczne, dwuczęściowe reflektory, z kolei linia szyb została poprowadzona wyżej.
Produkcja Oldsmobile Aurora drugiej generacji zakończyła się w marcu 2003 roku, nie otrzymując bezpośredniego następcy.

</doc>
<doc id="634041" url="https://pl.wikipedia.org/wiki?curid=634041" title="Plan urządzenia lasu">
Plan urządzenia lasu

Plan urządzenia lasu – szczegółowy leśny plan gospodarczy, podstawowy dokument gospodarki leśnej opracowywany dla lasów stanowiących własność Skarbu Państwa – np. nadleśnictwa.
Zgodnie z Ustawą o Lasach tworzony jest co 10 lat według stanu na dzień 1 stycznia pierwszego roku obowiązywania (przez Biura Urządzania Lasu, bądź inne firmy posiadające uprawnienia). W wyjątkowych przypadkach, uzasadnionych stanem lasów (występowaniem szkód lub klęsk żywiołowych), plan urządzenia lasu może być opracowany na okresy krótsze niż 10 lat. Plan ten staje się podstawą do prowadzenia jakichkolwiek zabiegów gospodarczych po zatwierdzeniu przez ministra właściwego do spraw środowiska.
Składowe planu urządzenia lasu (PUL):

</doc>
<doc id="634044" url="https://pl.wikipedia.org/wiki?curid=634044" title="Ziemia Wilkesa">
Ziemia Wilkesa

Ziemia Wilkesa () – region w Antarktydzie Wschodniej nad Oceanem Indyjskim, położony między Wybrzeżem Królowej Marii a Wybrzeżem Jerzego V. 
Prawa do tego terytorium do 136°11′E rości sobie Australia, uznając je za część Australijskiego Terytorium Antarktycznego, a do jego zachodniej części – Ziemi Adeli – Francja. 
Nazwa.
Nazwa pochodzi od nazwiska amerykańskiego odkrywcy i kapitana marynarki Stanów Zjednoczonych Charlesa Wilkesa (1798–1877), który dowodził amerykańską wyprawą badawczą na południowym Pacyfiku w latach 1838–1842. 
Geografia.
Ziemia Wilkesa leży w Antarktydzie Wschodniej nad Oceanem Indyjskim, między Wybrzeżem Królowej Marii a Wybrzeżem Jerzego V, rozciągając się między przylądakami Cape Hordern a Point Alden. Według Australian Antarctic Gazetteer jego zachodnią granicę wyznacza 136° długości geograficznej wschodniej.
Obszar Ziemi Wilkesa pokrywa prawie w całości lądolód – East Antarctic Ice Sheet – o wysokości 1800–2900 m n.p.m.
Ziemia Wilkesa dzieli się na następujące obszary:
Na Ziemi Wilkesa działają dwie całoroczne stacje naukowo-badawcze: australijska Casey na wybrzeżu oraz francusko-włoska Concordia na szczycie Dome C (3233 m n.p.m.). Na Wybrzeżu Knoxa znajduje się także nieczynna polska stacja im. A.B. Dobrowolskiego.
Hipotetyczny krater.
Pierwsze przypuszczenia o istnieniu ogromnego krateru uderzeniowego (ok. 510 km średnicy) na Ziemi Wilkesa pojawiły się w latach 60. XX wieku. Hipotezę tę wspierają pomiary grawimetryczne dokonane przez amerykańskie sondy kosmiczne GRACE, na podstawie których zidentyfikowano pod lądolodem strukturę, która może być kraterem uderzeniowym, a także wyniki badań magnetycznych. Badacze przypuszczają, że powstała ona ok. 250 milionów lat temu, na przełomie permu i triasu, a uderzenie, które spowodowało jej powstanie, było jedną z głównych przyczyn wymierania permskiego.
Istnienie krateru uderzeniowego pozostaje jednak nadal kwestią kontrowersyjną. 
Historia.
Wybrzeże zostało po raz pierwszy dostrzeżone przez amerykańskiego odkrywcę i kapitana marynarki Stanów Zjednoczonych Charlesa Wilkesa (1798–1877), który dowodził amerykańską wyprawą badawczą na południowym Pacyfiku w latach 1838–1842. Odkrycie wybrzeża o długości ponad 2400 km było kolejnym dowodem na to, że Antarktyda jest kontynentem.
Linia brzegowa Wybrzeża Wilkesa została zbadana podczas kolejnych ekspedycji: amerykańskich Operacji Highjump (1946–1947) i Operacji Windmill (1947–1948), Australian National Antarctic Research Expeditions (ANARE) w latach 1956 i 1958–1960 oraz radzieckich ekspedycji antarktycznych w latach 1956–1959. 
Polityka.
Prawa do obszaru do 136°11′E rości sobie Australia, uznając je za część Australijskiego Terytorium Antarktycznego. Do obszaru Ziemi Adeli roszczenia wysuwa Francja. Wraz z podpisaniem Układu Antarktycznego roszczenia te zostały „zamrożone”

</doc>
<doc id="634047" url="https://pl.wikipedia.org/wiki?curid=634047" title="Objaw Kochera">
Objaw Kochera

Objaw Kochera ("objaw Ramsaya") – patologiczny objaw występujący w chorobie Gravesa-Basedowa, opisany przez szwajcarskiego chirurga, Emila Theodora Kochera w roku 1874 (niezależnie od Kochera odkrył go amerykański neurolog James Ramsay Hunt). Powstaje on w wyniku zaburzonej koordynacji ruchu powieki górnej i gałki ocznej. Badając chorego, należy obserwować palec umieszczony w odległości około 30 centymetrów od jego oczu, a następnie unieść go – pojawia się biały rąbek twardówki między tęczówką a powieką górną, gdyż powieka unosi się szybciej niż gałka oczna. Stanowi on zatem w badaniu fizykalnym uzupełnienie objawu Graefego.

</doc>
<doc id="634048" url="https://pl.wikipedia.org/wiki?curid=634048" title="Jezioro Wostok">
Jezioro Wostok



</doc>
<doc id="634053" url="https://pl.wikipedia.org/wiki?curid=634053" title="Fundacja Tumult">
Fundacja Tumult

Fundacja Tumult – polska fundacja założona w 1989 roku, zajmująca się głównie organizacją Międzynarodowego Festiwalu Sztuki Autorów Zdjęć Filmowych CAMERIMAGE (od 1993 roku) oraz realizowaniem działań w zakresie kultury i sztuki oraz nauk humanistycznych.
Historia.
Fundacja została założona przez Marka Żydowicza, absolwenta konserwatorstwa i muzealnictwa na Wydziale Sztuk Pięknych Uniwersytetu Mikołaja Kopernika w Toruniu. Była jedną z pierwszych prywatnych fundacji kulturalnych w Polsce. Swoją siedzibę ma w zaadaptowanym w 1990 roku budynku dawnego zboru ewangelickiego na Rynku Nowomiejskim w Toruniu.
Pierwszym przedsięwzięciem było zorganizowanie w 1989 roku przeglądu toruńskiej plastyki ostatniej dekady zatytułowany „Tumult Toruński '89 – Sztuka poza centrum”. Na wystawie w Muzeum Okręgowym w Toruniu pokazane zostały prace 264 artystów związanych z Toruniem i Wydziałem Sztuk Pięknych Uniwersytetu Mikołaja Kopernika. W późniejszych latach w murach Tulmutu wystawiano prace wielu polskich artystów, m.in. Jana Tajchmana w 2009 roku, a wcześniej m.in. w 2008 roku wystawy zdjęć policyjnych pt. "Miasto cieni" z początku lat 90. XX wieku, w 2007 roku wystawy fotografii autorstwa , przedstawiające akty siedemdziesięcioletniej Sophii Loren oraz Penélope Cruz, Hilary Swank, Naomi Watts i Lou Doillon
Produkcje filmowe.
W 2003 roku Fundacja rozpoczęła współpracę z australijskim reżyserem Peterem Weirem. Wspólnie nakręcili film pt. "", późniejszego zdobywcę dwóch Oscarów. W 2008 roku ponownie z tym samym reżyserem przystąpiła do realizacji filmu o amerykańskim filmowcu Merianie C. Cooperze uhonorowanym Orderem Virtuti Militari przez Józefa Piłsudskiego. Film ma być największą produkcją, jaka kiedykolwiek powstała z polskim udziałem.
Fundacja jest również samodzielnym producentem trzech innych filmów:
Działalność wydawnicza.
Fundacja Tumult jest również wydawnictwem, a w jej ofercie są głównie wydania okolicznościowe.
Nagrody.
22 listopada 2006 roku Fundacja Tumult, na Arts &amp; Business Awards 2006, otrzymała główną nagrodę z dziedziny Mistrzowskie Zarządzanie Kulturą. Tym samym fundacja znalazła się wśród takich laureatów jak Teatr Muzyczny Roma (2005) Teatr Śląski im. St. Wyspiańskiego w Katowicach. 22 października 2009 roku, fundacja została uhonorowana certyfikatem Polskiej Organizacji Turystycznej „Turystyczny produkt roku 2009” (w województwie łódzkim) za festiwal Plus Camerimage.

</doc>
<doc id="634054" url="https://pl.wikipedia.org/wiki?curid=634054" title="Le Double K">
Le Double K

Le Double K – koktajl alkoholowy, należący do aperitifów. Z okazji spotkania kanonika Kir i Nikity Chrusczowa powstał napój z crème de cassis, białego wina i wódki nazwany Le Double K. Koktajl ten jest odmianą tradycyjnego Kir. Nazwa pochodzi od nazwiska Felix Kir, który był merem Dijon.

</doc>
<doc id="634056" url="https://pl.wikipedia.org/wiki?curid=634056" title="Judith Resnik">
Judith Resnik

Judith Arlene Resnik (ur. 5 kwietnia 1949 w Akron, zm. 28 stycznia 1986 nad Półwyspem florydzkim) – amerykańska astronautka, doktor inżynier, uczestniczka dwóch misji kosmicznych programu "Space Shuttle". Poniosła śmierć na pokładzie wahadłowca Challenger, który rozpadł się 73 sekundy po starcie z Przylądka Canaveral.
Wykształcenie i praca zawodowa.
Urodziła się w rodzinie amerykańskich Żydów, emigrantów z Ukrainy. Po ukończeniu w 1966 szkoły średniej ("Firestone High School") w Akron, wstąpiła na Uniwersytet Carnegie Mellon, na którym w 1970 uzyskała dyplom inżyniera elektryka. Po ukończeniu studiów podjęła pracę w oddziale firmy RCA, zlokalizowanym w Moorestown w stanie New Jersey, skąd w 1971 przeniesiono ją do filii w Springfield w Wirginii. Podczas pracy w RCA zajmowała stanowisko inżyniera projektowego. Zaprojektowała m.in. układ scalony zastosowany następnie w systemach laserowej kontroli radarowej. Uczestniczyła również w pracach nad systemami telemetrycznymi dla rakiet badawczych NASA. Była autorką źródłowego artykułu dotyczącego zasad projektowania układów scalonych specjalnego przeznaczenia. Od 1974 do 1977 była bioinżynierem-członkiem zespołu naukowego Laboratorium Neurofizjologii ("Laboratory of Neurophysiology") w Bethesda, placówki Narodowych Instytutów Zdrowia. W tym okresie prowadziła badania z zakresu fizjologii widzenia. Ponadto w 1977 doktoryzowała się w dziedzinie elektrotechniki na University of Maryland, College Park. Do momentu przystąpienia w 1978 do grupy astronautów NASA pracowała na stanowisku starszego inżyniera w wydziale modernizacji produktu w filii Xerox Corporation, mającej siedzibę w kalifornijskiej miejscowości El Segundo.
Praca w NASA.
Do wstąpienia w szeregi NASA nakłoniła ją aktorka Nichelle Nichols, prowadząca rekrutację dla agencji. W styczniu 1978 została zakwalifikowana do grupy astronautów NASA. Po rocznym szkoleniu i uzyskaniu pozytywnej oceny medycznej, w sierpniu 1979 otrzymała status specjalisty misji. Następnie pracowała w Centrum Lotów Kosmicznych im. Lyndona B. Johnsona nad szeregiem projektów związanych z modernizacją wahadłowców, zajmowała się m.in. oprogramowaniem, systemem zdalnego manipulatora pokładowego oraz technikami treningowymi.
Swoją pierwszą wyprawę w kosmos odbyła w ramach dziewiczego lotu wahadłowca Discovery. Misja, oznaczona jako STS-41-D, trwała 144 godziny 56 minut i 4 sekundy. Została zrealizowana w dniach 30 sierpnia – 5 września 1984. Resnik uczestniczyła w niej w charakterze specjalisty. Była operatorem zdalnego manipulatora, za pomocą którego zostały usunięte z powierzchni promu kryształy lodu, mogące stanowić zagrożenie podczas powrotnego lotu na Ziemię.
Drugą wyprawą, do której została przydzielona, była misja STS-51-L wahadłowca Challenger, zaplanowana na 1986. Ponownie powierzono jej stanowisko specjalistki misji. 28 stycznia 1986 – 73 sekundy po starcie z Przylądka Canaveral – znajdujący się w fazie wznoszenia wahadłowiec rozpadł się na pułapie 14,6 km. Wraz z Resnik w katastrofie śmierć poniosło sześcioro pozostałych członków załogi: Francis Scobee, Michael Smith, Ronald McNair, Ellison Onizuka, Gregory Jarvis oraz Christa McAuliffe.
Była pierwszą kobietą pochodzenia żydowskiego oraz drugą osobą tej nacji (po Borysie Wołynowie), która znalazła się w kosmosie.

</doc>
<doc id="634059" url="https://pl.wikipedia.org/wiki?curid=634059" title="AIM-97 Seekbat">
AIM-97 Seekbat

AIM-97 Seekbat — amerykański kierowany pocisk rakietowy klasy powietrze-powietrze, zbudowany w połowie lat 70. do zwalczania nowego "super myśliwca" radzieckiego zdolnego do przekraczania prędkości 3 Ma MiG-25 Foxbat przenoszącego pociski rakietowe klasy powietrze-powietrze dalekiego zasięgu. W momencie pojawienia się MiGa-25 wierzono, że jest on "super myśliwcem" najnowszej generacji, deklasującym wszystkie amerykańskie i należące do krajów sprzymierzonych samoloty. Rozpoczęcie programu konstrukcji samolotu F-15 Eagle było w głównej mierze odpowiedzią Stanów Zjednoczonych na pojawienie się maszyny radzieckiej. Uzbrojeniem amerykańskiego myśliwca miały być pociski AIM-82 i AIM-97 Seekbat. Pierwszy z nich miał służyć do walk powietrznych na krótkich dystansach i być następcą AIM-9 Sidewinder, natomiast drugi miał być nowym pociskiem dalekiego zasięgu zdolnym do rażenia celów na dużych pułapach, zaprojektowanym specjalnie do niszczenia samolotów MiG-25. Stąd nazwa pocisku "Seekbat" pochodząca od "seek" (ang. "poszukiwać") i "bat" (ang. "nietoperz", ale w tym wypadku skrócona nazwa "Foxbat").
AIM-97 Seekbat został zbudowany w oparciu o przeciwradarowy pocisk AGM-78 Standard ARM, ale z silnikiem rakietowym o dłuższym czasie działania i podwójną głowicą naprowadzającą na podczerwień i źródło promieniowania radarowego. Pułap operacyjny pocisku miał wynosić 24 000 metrów.
Testy nowego pocisku rozpoczęto w 1972 roku, ale już w 1976 zamknięto program rozwojowy AIM-97 Seekbat. Powodem rezygnacji z rozwoju pocisku było zdobycie przez Siły Powietrzne dowodów, że nowy radziecki samolot nie jest "super myśliwcem", ale myśliwcem przechwytującym przeznaczonym do atakowania szybko i wysoko lecących celów.

</doc>
<doc id="634060" url="https://pl.wikipedia.org/wiki?curid=634060" title="Bernard Pretwicz">
Bernard Pretwicz

Bernard Pretwicz herbu Wczele; niem. Bernhard von Prittwitz (warianty w źródłach: "Bernard Pretficz", "Bernard Pretwic", "Bernardus Pretwitz", "Prethwicz", lub "Prettwicz"; wśród heraldyków znany również jako "Murus Podoliae", "Pogromca Tatarów", "Terror Tartarorum", ur. ok. 1500 na Śląsku, zm. 1563 w Trembowli) – śląski szlachcic w służbie króla Polski, rotmistrz jazdy obrony potocznej w latach 1535-1559, starosta ulanowski, barski (1540–1552) i trembowelski (1552–1561).
Jeszcze za życia okrzyknięty polskim bohaterem narodowym w uznaniu zasług wojennych w obronie południowych granic Korony Królestwa Polskiego. Był jednym z najbardziej uzdolnionych wojskowych tamtej doby walczących z Tatarami Krymskimi i innymi ordami tatarskimi.
Pretwicz był z pochodzenia spolonizowanym Niemcem, władał biegle w mowie i piśmie językiem niemieckim. W 1540 chciał go zwerbować, bezskutecznie, agent elektora saskiego J. Spigel. Wcześniej na sejmie śląskim w Głubczycach (5 grudnia 1526) Bernard Pretwicz, jako zaufany królowej Bony, przekonywał stany śląskie do połączenia się z Polską.
Rodzina.
Informacje o pierwszej żonie nie są znane. Z pierwszego małżeństwa miał syna Alberta. Jego drugą żoną była Barbara Zawadzka, z którą miał dwóch synów, zmarłego przedwcześnie Wojciecha, oraz Jakuba (1543–1613; został pochowany w Szarawce, gdzie jeszcze w poł. XIX w. istniało w miejscowym kościele poświęcone mu epitafium) przyszłego wojewodę podolskiego i posła na sejm województwa podolskiego. Mimo swej rozległej działalności politycznej i wojskowej, najchętniej przebywał w Szarawce, którą po spaleniu przez Tatarów w 1567 r. odbudował jego syn Jakub. W Szarawce, stanął również klasztor Dominikanów fundacji Pretwicza.
Kariera wojskowa.
Karierę rozpoczął w Krakowie jako dworzanin króla Zygmunta Starego, który wysyłał go jako posła na sejmiki, a później w zaufanych misjach m.in. do Pragi i na Śląsk.
W 1527 roku zaciągnął się do chorągwi Mikołaja Sieniawskiego pod dowództwem którego walczył m.in. w 1531 roku w bitwie pod Obertynem. Już w 1535 roku otrzymał własną rotę konną i od tego czasu zajmował się przez ćwierć wieku obroną południowych granic Rzeczypospolitej. W 1538 roku wziął udział w wyprawie hetmana Jana Tarnowskiego pod Chocim.
Podczas najazdu tatarskiego w 1540 dzięki zdolnościom taktycznym, nieopodal Winnicy na Podolu z niewielkim oddziałem obrony potocznej zdołał okrążyć nadciągające oddziały przeciwnika. W tym samym roku stał się celem zamachu, mającemu mu uniemożliwić złożenie zeznań w sprawie antykrólewskiego spisku Marcina Zborowskiego. Za wierną służbę w tym samym 1540 roku królowa Bona mianowała go starostą barskim na Podolu. Zamek w Barze wkrótce stał się bazą operacyjną wypraw przeciwko Tatarom, a Pretwicz zyskał wielką sławę jako ich pogromca, który zapędzał się za nimi w pościgach po brzegi Morza Czarnego gdzie ich ostatecznie gromił. Jego sława była tak duża, że do jego zamku w Barze ściągała szlachta nie tylko z Polski i Litwy ale i z zagranicy, przede wszystkim z krajów niemieckojęzycznych. W roku 1541, 1542 i 1549 Pretwicz przyszedł na pomoc Białogrodowi oraz Oczakowowi atakowanym w kolejnych latach przez siły mołdawskie, tatarskie i kozackie.
Zorganizował przynajmniej cztery wyprawy odwetowe przeciwko Tatarom docierając z Kozakami i chorągwiami obrony potocznej do Krymu i wybrzeży Morza Czarnego (np. w okolice Oczakowa w 1536, 1549 i 1552 roku). W 1550 roku przedstawił traktat dotyczący obrony Kresów przed Tatarami. W 1551 roku starosta miał do dyspozycji gotowych do akcji trzystu jeźdźców, z których wielu przesłużyło aktywnie na kresowych stanicach ponad 20 lat.
Pretwicz opracował i rozwijał stopniowo nowy system obrony, w zależności od zmieniającego się pola walki. Rozwinął sieć wywiadowców informujących o idących z terenu zagrożeniach. Dzięki jego pomysłowości południowe ziemie koronne Polski nie były zaskakiwane najazdami Tatarów. Wyszkolił i obsadził załogami zamki chroniące granice Polski przed Tatarami. Dzięki opracowanemu systemowi informacji o zagrożeniach skrócił się czas niezbędny do szybkiej reakcji w narażanych na niebezpieczeństwo miejscach, prowadząc przy tym działania zaczepne oddziałami obrony potocznej mające na celu dekoncentrację sił przeciwnika. W konsekwencji, jego system obrony i sposób walki znalazły powszechne uznanie. Dzięki wyszkoleniu miejscowych Kozaków, był przez nich uznawany za pierwszego nieformalnego przywódcę. Dzięki jego strategii oraz taktyce walk z najazdami tatarskim liczne miasteczka, miasta i zamki na Podolu znowu zaczęły się rozwijać. Będąc starostą barskim utrzymywał na Podolu dość liczne oddziały, przy czym część z nich osobiście finansował.
Jego działalność odwetowa spowodowała groźne napięcia na linii Kraków-Stambuł, w rezultacie zmuszony był napisać podaną poniżej we fragmencie "Apologię" do króla Zygmunta Augusta.
Róg jednorożca.
Około 1530 roku Pretwicz przesłał królowi Zygmuntowi Staremu róg ostatniego żyjącego jednorożca, którego miał osobiście upolować. Róg ten w 1540 roku król Zygmunt sprezentował Ferdynandowi I Habsburgowi, który na jego polecenie nadworny rzeźbiarz Silvester Lechner ozdobił rękojeścią, na której umieszczono okolicznościowy wiersz. W utworku tym jednorożec zachwala właściwości swego organu. Habsburgowie uznawali ten róg za jeden z najcenniejszych skarbów swojej dynastii i do dzisiaj można oglądać go w wiedeńskim Kunsthistorisches Museum.
Listy autorstwa lub dotyczące Pretwicza.
Przetłumaczony oryginalny list (apologia) Pretficza do króla Zygmunta Augusta:
Dalej w liście-obronie Pretficza do króla:
Fragment listu królowej węgierskiej Izabeli Jagiellonki do królowej Bony: 
Legenda i pośmiertna sława.
Tatarzy tak się go bali, że matki tatarskie straszyły nim niegrzeczne dzieci. Zaczęto go nazywać Murem Polski i Postrachem Tatarów (Terror Tartarorum). Po śmierci pisali o nim Marcin Kromer, Mikołaj Rej, Marcin Bielski, Szymon Starowolski.
Postać Pretwicza przeszła także do tradycji potocznej. Długo po jego śmierci popularne było powiedzenie "Za Pana Pretfica wolna od Tatar granica".
Ponoć panujący sto lat później król Jan Kazimierz miał w swoim gabinecie umieścić portret Pretwicza, na pamiątkę jego męstwa.

</doc>
<doc id="634061" url="https://pl.wikipedia.org/wiki?curid=634061" title="Obuwik">
Obuwik

Obuwik ("Cypripedium" ) – rodzaj roślin z rodziny storczykowatych ("Orchidaceae"). Liczy ok. 50 gatunków roślin o dużych, efektownych kwiatach z warżką przypominającą pantofelek. Występują na półkuli północnej w Ameryce Północnej i Eurazji, największe zróżnicowanie osiągając w południowych Chinach i w południowej części Ameryki Północnej. W Polsce spotykany jest w naturze tylko jeden gatunek, zarazem będący gatunkiem typowym rodzaju – obuwik pospolity ("Cypripedium calceolus"). W Europie rosną poza tym jeszcze obuwik kropkowany ("C. guttatum") i wielkopłatkowy ("C. macranthon"). Większość obuwików to gatunki leśne, ale są też gatunki siedlisk otwartych, nasłonecznionych, rosnące na łąkach i w tundrze. 
Systematyka.
Jeden z pięciu rodzajów podrodziny obuwikowych "Cypripedioideae" stanowiącej grupę siostrzaną dla kladu obejmującego storczykowe ("Orchidoideae") i epidendronowe ("Epidendroideae") w obrębie storczykowatych ("Orchidaceae"), będących kladem bazalnym w rzędzie szparagowców "Asparagales" w obrębie jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd storczykowce ("Orchidales" Raf), podrząd "Orchidineae" Rchb., rodzina storczykowate ("Orchidaceae" Juss.), podrodzina "Cypripedioideae" Kostel., plemię "Cypripedieae" Lindl., podplemię " Cypripediinae" (Lindl.) Meisn., rodzaj obuwik ("Cypripedium" L.).
 
Zagrożenie i ochrona.
Ze względu na efektowne kwiaty rośliny z tego rodzaju zagrożone są pozyskaniem ze stanowisk naturalnych do uprawy. Dlatego obrót handlowy nimi został ograniczony; wszystkie gatunki wymienione zostały w załączniku II Konwencji CITES. Zaproponowano także, by cztery gatunki występujące w Himalajach: "Cypripedium cordigerum, C. elegans, C. himalicum" i C. "tibeticum" umieścić w załączniku I.
Zastosowanie.
Ze względu na atrakcyjne kwiaty obuwiki są poszukiwanymi roślinami ozdobnymi. W krajach o klimacie umiarkowanym mogą być uprawiane w doniczkach, w chłodnej szklarni lub nawet w gruncie (w Polsce dwa gatunki – obok obuwika pospolitego, pochodzący z Azji wschodniej "Cypripedium macranthum"). W ofercie handlowej spotykane są rzadko, zazwyczaj w postaci kłącza w spoczynku. Prawie wszystkie rośliny do uprawy pozyskiwane są z naturalnych stanowisk. Trwają prace nad rozmnażaniem obuwików z nasion w warunkach laboratoryjnych.
Uprawa.
Rośliny tego rodzaju są trudne w uprawie. Wymagają stanowisk wilgotnych i cienistych o określonych właściwościach podłoża (obuwik pospolity wymaga obecności węglanu wapnia, podczas gdy pozostałe gatunki rosną zwykle w podłożu kwaśnym). Rozmnaża się za pomocą kłączy, od których odejmuje się silnie rosnące boczne odgałęzienia i sadzi płytko jesienią. Rośliny wymagają obfitego podlewania z wyjątkiem pory kwitnienia i owocowania. Źle znoszą przesadzanie i rosną powoli.

</doc>
<doc id="634062" url="https://pl.wikipedia.org/wiki?curid=634062" title="Obuwikowate">
Obuwikowate



</doc>
<doc id="634063" url="https://pl.wikipedia.org/wiki?curid=634063" title="Rheindorf Altach">
Rheindorf Altach

Sportclub Rheindorf Altach – austriacki klub piłkarski, mający siedzibę w Altach, Vorarlberg. Klub znany jest także pod nazwą Cashpoint Sportclub Rheindorf Altach lub po prostu SCRA, gdyż sponsorem tytularnym tego klubu jest austriacka firma bukmacherska Cashpoint.
Klub został założony 26 grudnia 1929 roku jako część sportowej sekcji Turnerbund Altach. W 1930 klub rozpoczął rozgrywki w Vorarlberger B-Klasse jako "FA Turnerbund Altach". W 1937 został tymczasowo rozwiązany i dopiero 1 marca 1946 doszło do reaktywacji, a drużyna przejęła nową nazwę Towarzystwa Sportowego "Sportvereinigung Altach". W 1949 sekcja piłkarska stała się niezależna od innych sekcji sportowych, a 5 marca ponownie zmieniono nazwę, tym razem na "Sportclub Rheindorf Altach".
Zespół z Altach trzykrotnie wygrywał Regionalligę Zachodnią awansując do drugiej ligi Austrii. Jednak dwukrotnie drużyna powróciła w szeregi Regionalligi. Po trzecim awansie do drugiej ligi, w sezonie 2003/2004, klub dwukrotnie zdołał się utrzymać w lidze, a w sezonie 2005/2006 awansował do ekstraklasy. Awans zapewnił sobie 2 kolejki przed końcem sezonu po zwycięstwie 1:0 nad Austrią Lustenau. Po trzech kolejnych sezonach w najwyższej klasie rozgrywkowej zespół zajął ostatnie miejsce w lidze i po raz kolejny spadł do drugiej ligi. Przez następne pięć lat Rheindorf zajmował miejsca na podium tych rozgrywek, a po sezonie 2013/2014 kolejny raz awansował z pierwszego miejsca do Bundesligi.

</doc>
<doc id="634066" url="https://pl.wikipedia.org/wiki?curid=634066" title="Objaw Popowa">
Objaw Popowa

Objaw Popowa – objaw z grupy objawów tarczycowych, występujący w chorobie Gravesa-Basedowa, będący wynikiem przykurczu mięśni powieki górnej. Jego występowanie sprawdza się podobnie jak w przypadku objawu Graefego: badający poleca choremu obserwować swój palec z odległości około 30 cm, a następnie go obniża. Gdy nienadążająca za gałką oczną powieka opada zauważalnymi skokami – objaw Popowa jest dodatni, jest on więc jakby „uzupełnieniem” objawu Graefego (występuje tylko przy dodatnim objawie Graefego).

</doc>
<doc id="634068" url="https://pl.wikipedia.org/wiki?curid=634068" title="Copa Sudamericana 2002">
Copa Sudamericana 2002

I Copa Sudamericana 2002
1/16 finału – runda wstępna.
 Deportivo Táchira – Monagas SC 2:0 i 0:3 (mecze 28.08 i 06.09)
 SD Aucas – Barcelona SC 1:2 i 0:1 (mecze 29.08 i 12.09)
 Cerro Porteño – Club Libertad 0:2 i 0:1 (mecze 03.09 i 10.09)
 Club Bolívar – Oriente Petrolero 4:2 i 0:1 (mecze 03.09 i 12.09)
 Alianza Lima – Universitario de Deportes 1:0 i 1:0 (mecze 04.09 i 11.09)
1/8 finału.
 CD Cobreloa – Santiago Wanderers 0:1 i 2:3 (mecze 03.09 i 24.09, pierwszy mecz w Antofagasta)
 Racing Club de Avellaneda – CA River Plate 1:0 i 0:0 (mecze 04.09 i 25.09)
 Danubio FC – Club Nacional de Football 1:1 i 0:2 (mecze 05.09 i 17.09)
 Atlético Nacional – América Cali 1:0 i 2:1 (mecze 10.09 i 25.09)
 Gimnasia y Esgrima La Plata – CA Boca Juniors 3:1 i 0:0 (mecze 11.09 i 18.09, drugi mecz w Salta)
 Barcelona SC – Alianza Lima 1:0 i 1:2, karne 5:6 (mecze 18.09 i 26.09)
 Club Bolívar – Club Libertad2:0 i 1:1 (mecze 19.09 i 24.09)
 Monagas SC – CA San Lorenzo de Almagro 0:3 i 1:5 (mecze 19.09 i 26.09, pierwszy mecz w Puerto Ordaz)
1/4 finału.
 Alianza Lima – Club Nacional de Football 1:0 i 1:3 (mecze 01.10 i 22.10)
 CA San Lorenzo de Almagro – Racing Club de Avellaneda 3:1 i 0:2, karne 4:3 (mecze 02.10 i 23.10)
 Atlético Nacional – Santiago Wanderers 2:1 i 0:1, karne 6:5 (mecze 08.10 i 29.10)
 Club Bolívar – Gimnasia y Esgrima La Plata 4:1 i 0:2 (mecze 09.10 i 30.10)
1/2 finału.
 Club Bolívar – CA San Lorenzo de Almagro 2:1 i 2:4 (mecze 05.11 i 13.11)
 Atlético Nacional – Club Nacional de Football 2:1 i 1:2, karne 5:3 (mecze 06.11 i 12.11)
FINAŁ.
 Atlético Nacional – CA San Lorenzo de Almagro 0:4 i 0:0
27 listopada 2002 Medellín Estadio Atanasio Girardot (45000)
 Atlético Nacional – CA San Lorenzo de Almagro 0:4(0:2)
Sędzia: Marcio Rezende (Brazylia)
Bramki: 0:1 Sebastián Saja 2k, 0:2 Pablo Michelini 25, 0:3 Leandro Romagnoli 51, 0:4 Rodrigo Astudillo 67
Żółte kartki: Samuel Vanegas, Freddy Grisales, Juan Carlos Ramírez / Cristian Zurita, Sabastián Saja.
Corporación Deportiva Club Atlético Nacional: Edigson Velásquez; Felipe Banalcázar, Samuel Vanegas, Aquivaldo Mosquera, Robeiro Moreno (58 Robinson Rentería); Juan Carlos Ramírez, Felipe Chará (29 Rafael Castillo), Freddy Grisales, Neider Morantes; Martín Echeverría (71 Juan Guillermo Ricaurte), Héctor Hurtado. Trener: Alexis García.
Club Atlético San Lorenzo de Almagro: Sebastián Saja; Celso Esquivel, Gonzalo Rodríguez, Claudio Morel, Aldo Paredes; José Chatruc, Pablo Michelini (78 Adrián Medero), Cristian Zurita, Leandro Romagnoli (77 Damián Luna); Rodrigo Astudillo, Alberto Acosta. Trener: Rubén Darío Insúa
11 grudnia 2002 Estadio Nuevo Gasómetro Buenos Aires (40000)
 CA San Lorenzo de Almagro – Atlético Nacional 0:0
Sędzia: Epifanio González (Paragwaj)
Club Atlético San Lorenzo de Almagro: Sebastián Saja; Celso Esquivel, Gonzalo Rodríguez, Claudio Morel, Aldo Paredes; José Chatruc (65 Damián Luna), Mariano Herrón, Cristian Zurita; Leandro Romagnoli; Rodrigo Astudillo (65 Carlos Cordone), Alberto Acosta (84 Alexis Cabrera). Trener: Rubén Darío Insúa
Corporación Deportiva Club Atlético Nacional: Edigson Velásquez; Elkin Calle, Samuel Vanegas, Sergio Guzmán, Carlos Díaz; Robeiro Moreno (61 Jair Rambal), Diego Toro, Felipe Chará, Freddy Grisales, Oscar Restrepo; Martín Echeverría (85 Robinson Rentería). Trener: Alexis García.

</doc>
<doc id="634069" url="https://pl.wikipedia.org/wiki?curid=634069" title="Rúhíyyih Khanum">
Rúhíyyih Khanum

Amatu’l-Bahá Rúhíyyih Khanum (ur. w 1910 w Nowym Jorku jako Mary Maxwell- zm. 19 stycznia 2000 w Hajfie) – żona Shoghi Effendiego, wyznaczona przez niego na jedną z Rąk Boga. Odgrywała bardzo ważną rolę w bahaizmie w okresie zmiany struktur w latach 1957–1963. W 2004 CBC uznała ją głosami publiczności za 44 najważniejszego Kanadyjczyka w historii. Chociaż urodziła się w USA, to wychowywała się w Montrealu. Jej rodzice William Sutherland Maxwell i May Maxwell sprawowali ważne funkcje w społeczności bahaistycznej. Wraz z nimi dwukrotnie odbyła podróż do Światowego Centrum Bahaistycznego, po czym zajmowała się rozwijaniem działalności organizacji skupiających młodych bahaistów. W 1937 wyszła za mąż za Shoghi Effendiego i była jego osobistym sekretarzem. W 1952 została wybrana przez męża na jedną z Rąk Boga. Po jego śmierci pozostała jedynym członkiem rodziny Abdul-Baha działającym we wspólnocie (pozostali zostali już wcześniej ekskomunikowani). Małżeństwo mimo wielu starań nigdy nie miało dzieci. Podróżowała do 185 krajów pomagając w rozwijaniu lokalnych struktur religii. Jej szczątki spoczywają w Światowym Centrum Bahaistycznym w Hajfie.

</doc>
<doc id="634070" url="https://pl.wikipedia.org/wiki?curid=634070" title="Ruhiyyih Khanum">
Ruhiyyih Khanum



</doc>
<doc id="634071" url="https://pl.wikipedia.org/wiki?curid=634071" title="Góry Transantarktyczne">
Góry Transantarktyczne

Góry Transantarktyczne (, , , norw. "Den Transantarktiske Fjellkjeden") – główny system górski Antarktydy, ciągnący się na długości około 3200 km od Ziemi Wiktorii nad Morzem Rossa do Ziemi Coatsów nad Morzem Weddella, dzielący kontynent na dwa wielkie regiony Antarktydę Wschodnią i Antarktydę Zachodnią.
Nazwa.
Nazwa opisowa "Transantarctic Mountains" została zarekomendowana w 1962 roku przez Advisory Committee on Antarctic Names (tłum. „Komitet doradczy ds. nazewnictwa Antarktyki”) przy United States Board on Geographic Names (tłum. „Radzie ds. Nazw Geograficznych Stanów Zjednoczonych”). Określenie "transantarctic" (pol. „transantarktyczne”) jest przydatne z geograficznego i geologicznego punktu widzenia, choć sam system górski nie ma charakteru prawdziwie transantarktycznego.
Geografia.
Góry Transantarktyczne to główny system górski Antarktydy, ciągnący się na długości około 3200 km od Ziemi Wiktorii nad Morzem Rossa do Ziemi Coatsów nad Morzem Weddella. Dzielą kontynent na dwa wielkie regiony Antarktydę Wschodnią i Antarktydę Zachodnią, a same leżą w Antarktydzie Wschodniej – granicę między regionami wyznaczają ich północne stoki.
System tworzy szereg łańcuchów górskich od Ziemi Oatesa i północnej Ziemi Wiktorii, wzdłuż zachodniego wybrzeża Morza Rossa i po zachodniej i południowej stronie Lodowca Szelfowego Rossa do południowego krańca Lodowca Szelfowego Filchnera, obejmując m.in.:
Najwyższym szczytem Gór Transantarktycznych jest Góra Kirkpatricka w Górach Królowej Maud wznosząca się na wysokość 4528 m n.p.m.
Od wschodu, na całej swojej długości, Góry Transantarktyczne sąsiadują z lądolodem Antarktydy Wschodniej – East Antarctic Ice Sheet. Na zachodzie, od wysokości Lodowca Scotta do Ziemi Coatsów sąsiadują z lądolodem Antarktydy Zachodniej – West Antarctic Ice Sheet. Góry Transantarktyczne charakteryzują się występowaniem licznych lodowców. Leżą tu m.in.: Lodowiec Amundsena, Lodowiec Beardmore’a, Lodowiec Shackletona i Lodowiec Scotta.
Geologia.
Dokładny mechanizm tektoniczny wypiętrzenia Gór Transantarktycznych nie jest jedoznacznie ustalony. Góry leżą na granicy tektonicznej między kratoniczną Antarktydą Wschodnią a niekratoniczną Antarktydą Zachodnią. Ich powstanie oraz rola w tym procesie Ryftu Zachodnioantarktycznego pozostają przedmiotem dyskusji.
Szczyty i niektóre niżej położone partie gór są wolne od lodu, co pozwala na prowadzenie badań geologicznych. Odkryto w nich złoża węgli kopalnych, które mogą okazać się największymi na półkuli południowej lub nawet na świecie. Obecność radioaktywnych anomalii może wskazywać na występowanie tu toru lub uranu. W górach odkryto również skamieniałości, w tym wcześniej nieznane gatunki dinozaurów.
Historia.
Po raz pierwszy szczyty Gór Transantarktycznych dostrzegł w 1841 roku James Clark Ross (1800–1862), który m.in. nazwał obszar wysokich szczytów, pasm i grzbietów górskich w północno-wschodniej części Ziemi Wiktorii na cześć dowództwa brytyjskiej Royal Navy – Admiralicji brytyjskiej – Górami Admiralicji.
W 1899 roku na Morze Rossa dotarła ekspedycja Carstena Borchgrevinka (1864–1934), która przezimowała w północnej Ziemi Wiktorii.
W listopadzie 1902 roku grupa członków ekspedycji Roberta Falcona Scotta (1868–1912) pod kierownictwem Alberta Armitage’a (1864–1943) eksplorowała góry południowej Ziemi Wiktorii, odkrywając ogromny lodowiec – Lodowiec Ferrara. W 1903 roku grupa pod kierownictwem Scotta pokonała Lodowiec Ferrara, przeprawiając się na Płaskowyż Polarny.
W grudniu 1909 roku przez Góry Transantarktyczne przeprawiła się wyprawa Nimroda (1907–1909) pod dowództwem Ernesta Shackletona (1874–1922), która przeszła Lodowcem Beardmore’a w drodze na biegun południowy; tamtędy też wycofała się po nieudanej próbie zdobycia bieguna.
W listopadzie 1911 roku góry pokonała podczas udanej ekspedycji na biegun wyprawa Amundsena, która przeszła Lodowcem Axela Heiberga.
Badania gór rozpoczęto jednak dopiero w latach 40. i 50. XX wieku, w ramach amerykańskiej Operacji Highjump (1946–1947) i podczas Międzynarodowego Roku Geofizycznego (1957–1958). Wykonano wówczas liczne zdjęcia lotnicze.

</doc>
<doc id="634072" url="https://pl.wikipedia.org/wiki?curid=634072" title="Ahmedabad Stock Exchange">
Ahmedabad Stock Exchange

Ahmedabad Stock Exchange (w skrócie ASE) – giełda papierów wartościowych w mieście Ahmadabad w stanie Gujarat w Indiach.
ASE jest drugą najstarszą giełdą w Indiach (najstarszą jest Bombay Stock Exchange); powstała w roku 1894 jako Public Charitable Trust. 
We wrześniu 2006 na giełdzie w Ahmadabadzie notowane były akcje ponad 2700 spółek.
Najważniejszym indeksem akcji notowanych na Ahmedabad Stock Exchange jest ASE index.

</doc>
<doc id="634075" url="https://pl.wikipedia.org/wiki?curid=634075" title="Objaw Möbiusa">
Objaw Möbiusa

Objaw Möbiusa – patologiczny objaw występujący w chorobie Gravesa-Basedowa, wynikający z osłabienia mięśnia prostego przyśrodkowego gałki ocznej i zdolności konwergencji. Objaw ten sprawdza się, polecając choremu obserwowanie palca lub przedmiotu trzymanego w odległości około 30 centymetrów od jego nosa, a następnie powoli zbliżając palec – objaw jest dodatni, gdy w pewnym momencie, na skutek osłabienia mięśni, jedna z gałek ocznych „odskakuje” w bok, nie mogąc podążyć za zbliżającym się palcem (przedmiotem).
Nazwa objawu honoruje niemieckiego neurologa Paula Juliusa Möbiusa.

</doc>
<doc id="634076" url="https://pl.wikipedia.org/wiki?curid=634076" title="Mattias syn Teofila">
Mattias syn Teofila



</doc>
<doc id="634078" url="https://pl.wikipedia.org/wiki?curid=634078" title="Żaługa żółtoskrzydła">
Żaługa żółtoskrzydła

Żaługa żółtoskrzydła ("Tremex fuscicornis") – owad z rzędu błonkoskrzydłych. Samica ma długość 16-40 mm, głowa i tułów rdzawobrunatne, odwłok żółty z czarnobrunatnymi przepaskami. Samiec jest mniejszy i osiąga 15-30 mm długości, ciało czarne, odwłok miejscami czerwonawy. Jaja są składane do drewna usychających bądź chorych buków, brzóz i topoli. Larwa wygryza w drewnie chodniki, wewnątrz których rośnie grzyb z grupy "Hymenomycetes".

</doc>
<doc id="634079" url="https://pl.wikipedia.org/wiki?curid=634079" title="Aurora von Königsmarck">
Aurora von Königsmarck

Maria Aurora von Königsmarck (ur. 8 maja 1662 w Stade, zm. 16 lutego 1728 w Quedlinburgu) – hrabina szwedzka, metresa Augusta II, elektora Saksonii i króla Polski.
Życiorys.
Córka Kurta Christopha von Königsmarck i Marii Christiny von Wrangel. Lata młodości spędziła w Hamburgu, od początku zwracając uwagę swoją urodą i inteligencją. W 1694 udała się do Drezna, by zasięgnąć informacji o swym bracie Filipie von Königsmarcku (kochanku księżnej Zofii Doroty z Celle), który niespodziewanie i w tajemniczych okolicznościach zaginął w Hanowerze. W Dreźnie Aurorę Königsmarck zauważył August II i uczynił ją swoją metresą. W październiku 1696 roku urodziła syna, Maurycego, późniejszego marszałka Francji.
Kiedy August znudził się kochanką, ta dołożyła starań, by zapewnić sobie funkcję opata (ksieni) klasztoru kanoniczek w Quedlinburgu, której sprawowanie niosło za sobą godność księżnej Cesarstwa. Zaangażowała się też w sprawę odzyskania utraconych dóbr rodzinnych w Szwecji. Mimo sprawowanych w Quedlinburgu obowiązków mieszkała głównie w Berlinie, Hamburgu i Dreźnie. W 1702 w imieniu Augusta II została wysłana z misją dyplomatyczną do króla Szwecji Karola XII, jednak wyprawa zakończyła się niepowodzeniem.
Zmarła w Quedlinburgu w 1728 roku. Jej imienniczka i wnuczka, Aurore Dupin zyskała sławę literacką jako George Sand.

</doc>
<doc id="634080" url="https://pl.wikipedia.org/wiki?curid=634080" title="Tremex fuscicornis">
Tremex fuscicornis



</doc>
<doc id="634081" url="https://pl.wikipedia.org/wiki?curid=634081" title="Aurora von Konigsmarck">
Aurora von Konigsmarck



</doc>
<doc id="634083" url="https://pl.wikipedia.org/wiki?curid=634083" title="Józef syn Ellemosa">
Józef syn Ellemosa

Józef syn Ellemosa (hebr. "Josef ben Ellem") (I w. p.n.e.) – arcykapłan w 4 p.n.e.
Został mianowany arcykapłanem w czasie obchodów święta Paschy. Aktualny arcykapłan Mattias syn Teofila pod wpływem pewnego snu zrezygnował na jeden dzień z pełnienia swej funkcji. Po zakończeniu obchodów Józef syn Ellemosa zrezygnował z godności. 

</doc>
<doc id="634085" url="https://pl.wikipedia.org/wiki?curid=634085" title="Objaw Mobiusa">
Objaw Mobiusa



</doc>
<doc id="634086" url="https://pl.wikipedia.org/wiki?curid=634086" title="Wasabi (film)">
Wasabi (film)



</doc>
<doc id="634088" url="https://pl.wikipedia.org/wiki?curid=634088" title="Crème de cassis">
Crème de cassis

Crème de cassis – likier z czarnych porzeczek produkowany w Burgundii. 
, jest podstawą licznych koktajli, należących do grupy aperitifów, z których część jest nazywanych kir. Nazwa pochodzi od nazwiska Felixa Kira, który był merem Dijon w latach 1945-68. 
W latach powojennych producenci likierów walczyli o przetrwanie ich produktu. Felix Kir, jako mer, każdego gościa częstował koktajlem z białego wina i likieru z czarnych porzeczek. Ten prosty zabieg marketingowy pozwolił przetrwać lokalnym producentom.

</doc>
<doc id="634091" url="https://pl.wikipedia.org/wiki?curid=634091" title="Felix Kir">
Felix Kir



</doc>
<doc id="634096" url="https://pl.wikipedia.org/wiki?curid=634096" title="Creme de cassis">
Creme de cassis



</doc>
<doc id="634097" url="https://pl.wikipedia.org/wiki?curid=634097" title="Neurolingwistyczne programowanie">
Neurolingwistyczne programowanie



</doc>
<doc id="634106" url="https://pl.wikipedia.org/wiki?curid=634106" title="Kruk (wiersz)">
Kruk (wiersz)

Kruk (ang. "The Raven") – poemat Edgara Allana Poego, pierwodruk 29 stycznia 1845 roku w "New York Evening Mirror". Po raz pierwszy poeta odczytał go publicznie w salonie literackim, prowadzonym przez jego przyjaciółkę Anne Lynch Botta.
Utwór godzien jest uwagi ze względu na wyrazisty, dobitny rytm, melodyjne brzmienie, stylizację językową i atmosferę grozy. Opowiada o tajemniczej wizycie, jaką potrafiący mówić kruk złożył mężczyźnie zrozpaczonemu po stracie ukochanej, i przedstawia powolny proces przechodzenia nieszczęśnika w stan szaleństwa.
Język utworu, aliteracja (rare and radiant, filled me with fantastic terrors never felt before), paronomazje (pallid bust of Pallas just), wewnętrzne rymy (Once upon a midnight dreary, while I pondered, weak and weary, But the silence was unbroken, and the stillness gave no token,/And the only word there spoken was the whispered word, “Lenore?”) i archaiczne słownictwo podkreślają jego gotycki charakter. Poemat jest znany przede wszystkim z powtarzającego się w treści kluczowego wersu:
"Quoth the Raven: Nevermore."przekład filologiczny: "Rzekł Kruk: Nigdy więcej."
Wiersz ma regularną budowę, jest to ośmiostopowiec trocheiczny – wersy składają się z ośmiu stóp zwanych trochejami. Wszystkie sześciowersowe strofy (jest ich 18) mają taką samą formę. Konsekwentnie zachowane metrum (prozodia) stwarza poczucie stabilności, spokoju, jednak użyte słownictwo kontrastuje z tym uczuciem i układem wiersza – powoduje bowiem wzrost napięcia i niepokój. Wielu uważa, iż utwór ten jest odzwierciedleniem paranoi autora.
Przekłady na język polski.
Na język polski utwór ten przełożyli między innymi: Zenon Przesmycki („Miriam”), Stanisław Barańczak, Marian Polak-Chlabicz, Władysław Jerzy Kasiński, Jolanta Kozak, Maciej Froński, Krzysztof Jaskuła, Barbara Beaupré, Tomasz Beksiński (fragmentarycznie).
Damian Kaja zauważa, że jednym z najważniejszych problemów dla tłumacza jest niezwykły poziom komplikacji symboli w wierszu (pomimo względnie czytelnej fabuły), połączony z wyjątkowo misternym metrum (ośmiostopowiec trocheiczny); stwierdza także, że porównanie ze sobą poszczególnych tłumaczeń jest doświadczeniem cennym dla czytelnika.
Powtarzające się „Nevermore” było oddawane przez wymienionych tłumaczy odpowiednio jako „Nigdy już”, „Kres i krach”, „Nigdy więcej”, „Nevermore” (pozostawione bez tłumaczenia), „Próżny trud”, „Nigdy więcej”, „Nigdy już”, wreszcie „Nigdy już” lub „Nigdy więcej” w zależności od strofy.
Wszyscy spośród wymienionych tłumaczy zdołali w przybliżeniu zachować oryginalny rym i rytm, pomimo że w języku polskim wyjątkowo trudne jest znajdywanie dobrych rymów męskich.

</doc>
<doc id="634107" url="https://pl.wikipedia.org/wiki?curid=634107" title="Richmond Turner">
Richmond Turner

Richmond Kelly Turner (ur. 27 maja 1885 w Portland, zm. 12 lutego 1961 w Monterey) – admirał Marynarki Wojennej Stanów Zjednoczonych, wyższy dowódca amerykańskich sił morskich w okresie II wojny światowej.
Życiorys.
Turner wstąpił w 1904 do Akademii Marynarki Wojennej Stanów Zjednoczonych, którą ukończył w 1908 i przez cztery lata służył na różnych okrętach na obszarze Pacyfiku. W 1913 przez krótki czas dowodził niszczycielem USS „Stewart”, a po przejściu dodatkowego szkolenia inżynieryjnego i służbie na pokładzie kanonierki USS „Marietta”, został skierowany do służby (1916–1919) na okrętach liniowych: USS „Pennsylvania”, USS „Michigan” i USS „Mississippi”.
Od 1919 do 1922 pracował w fabryce dział okrętowych w Waszyngtonie, a następnie, jako oficer artylerii, służył na pancerniku USS „California” i w sztabie Floty Zwiadowczej ("Scouting Fleet") i wreszcie jako dowódca niszczyciela USS „Mervine”. W 1925, awansowany do stopnia kapitana, został delegowany do pracy w Biurze Uzbrojenia ("Bureau of Ordnance") w Departamencie Marynarki Wojennej. Dwa lata później otrzymał skierowanie do szkoły pilotażu w Naval Air Station Pensacola na Florydzie i w 1928 objął dowództwo Dywizjonu Lotnictwa Floty Dalekiego Wschodu. W latach 1933–1934 przeszedł staż na lotniskowcu USS „Saratoga”, a następnie, po szkoleniu w Kolegium Marynarki Wojennej, objął dowództwo (już w stopniu komandora) ciężkiego krążownika USS „Astoria”, udając się na jego pokładzie z misją dyplomatyczną do Japonii w 1939.
W latach 1940–1941 był dyrektorem Wydziału Planowania w Departamencie Marynarki Wojennej. W 1942 otrzymał awans na stopień kontradmirała ("Rear Admiral"). Przez jakiś czas pełnił funkcję zastępcy szefa sztabu dowódcy US Navy, ale w czerwcu 1942 został odkomenderowany na Pacyfik jako dowódca Sił Desantowych Południowego Pacyfiku ("Amphibious Force, South Pacific Force"). Dowodził m.in. zespołem amerykańskich krążowników "Task Force 62" podczas nocnej bitwy koło wyspy Savo 9 sierpnia 1942, zakończonej jedną z największych porażek floty amerykańskiej w jej historii. Przez następne trzy lata, najpierw jako kontradmirał, a następnie wiceadmirał dowodził różnymi związkami bojowymi sił desantowych oraz – współdziałając z generałem Hollandem Smithem – brał udział w planowaniu operacji desantowych i zdobywaniu poszczególnych punktów oporu nieprzyjaciela na obszarach południowego, środkowego i zachodniego Pacyfiku, przyczyniając się w znacznym stopniu do zwycięstwa nad Japonią w II wojnie światowej (został wyznaczony na dowódcę wszystkich związków desantowych przeznaczonych do lądowania na Wyspach Japońskich, do czego nie doszło wobec kapitulacji tego kraju w 1945).
Po wojnie admirał Turner pracował w Radzie Głównej Departamentu Marynarki Wojennej w Waszyngtonie i był przedstawicielem US Navy przy Radzie Bezpieczeństwa ONZ. Na emeryturę przeszedł w lipcu 1947.
Zmarł w 12 lutego 1961 w Monterey. Został pochowany w kalifornijskim San Bruno na Golden Gate National Cemetery, na którym spoczęli także admirałowie: Chester Nimitz, Raymond Spruance i Charles Lockwood, co było rezultatem wcześniejszej umowy między admirałami.
Pamięć.
Jego imię nosi krążownik rakietowy USS „Richmond K. Turner”.

</doc>
<doc id="634108" url="https://pl.wikipedia.org/wiki?curid=634108" title="Me &amp; U">
Me &amp; U

Me &amp; U – debiutancki singel amerykańskiej piosenkarki i modelki Cassie. Został wydany w roku 2006 przez wytwórnię Bad Boy Recordings. Producentem singla jest Ryan Leslie. Singel zawiera także dwa remiksy utworu: z Seanem "Diddy" Combsem i Yung Jocem, a drugi z Booba.
Oficjalne remiksy.
Są też remiksy z Ryan Leslie, Young Blaze, The Ying Yang Twins, Streetz &amp; Young Deuces,Maino, Dons &amp; Tricosta, Lil Fizz oraz klubowa wersja z 50 Centem.
Teledysk.
Videoclip rozpoczyna się gdy Cassie wchodzi z telefonem do pokoju. W tle słychać refren piosenki "Me &amp; You". Po chwili dziewczyna zaczyna tańczyć do swojej piosenki. Teledysk został wyreżyserowany przez norweskiego reżysera Ray Kaya.
W lipcu 2006 roku pojawiła się w serwisie Youtube, niskobudżetowa druga wersja teledysku do piosenki "Me &amp; You". Początkowo druga wersja teledysku została usunięta z większości serwisów internetowych, ale ponownie pojawiła się w sieci. Druga wersja teledysku jest bardziej pikantna, widać tam niezidentyfikowanego mężczyznę w klubie nocnym przed przyjęciem go do pokoju hotelowego, gdzie Cassie jest przedstawiona poniżej go klęcząc przy nim. Cassie twierdzi, że ta niskobudżetowa wersja teledysku została wydana tylko i wyłącznie dla odbiorców europejskich.

</doc>
<doc id="634109" url="https://pl.wikipedia.org/wiki?curid=634109" title="Altair (lądownik księżycowy)">
Altair (lądownik księżycowy)

Altair (wcześniej znany pod nazwą Lunar Surface Access Module, LSAM) – projektowany w ramach Programu Constellation amerykański lądownik księżycowy, który miał pozwolić na ponowne lądowanie ludzi na Księżycu około roku 2020. W 2010 roku program Constellation został anulowany.
Nazwa lądownika pochodzi od gwiazdy Altair będącej najjaśniejszą gwiazdą w gwiazdozbiorze Orła. Logo nawiązuje do misji Apollo 11 (którego głównym elementem był orzeł). Według nieoficjalnych informacji NASA rozważała wcześniej nazwę Artemis (od greckiej bogini Artemidy), która była brana pod uwagę także w przypadku rakiet nośnych, nazwanych ostatecznie Ares.
Opis.
Altair wzorowany był na module księżycowym LM wykorzystywanym w programie Apollo. Składać się miał z dwóch członów. W dolnym lądującym umieszczone byłyby zbiorniki paliwa i silniki służące do lądowania, a także zapasy tlenu dla załogi oraz źródła energii elektrycznej. W górnym (wznoszącym) miała zostać umieszczona kabina załogi i systemy podtrzymywania życia, silnik startowy wraz z przeznaczonym dlań paliwem oraz silniki sterujące. Podobnie jak w lądowniku programu Apollo, kabina miała mieć kształt walca leżącego na boku, jednak byłaby w stanie pomieścić wszystkich czterech astronautów, podczas gdy Orion bez załogi pozostawałby na orbicie okołoksiężycowej. Projektowany LSAM w wersji transportowej miał zabierać 20 ton ładunku, czyli więcej niż wynosiła masa lądowników Apollo. W wersji załogowej, Altair miał zabierać dwie tony zaopatrzenia, na siedmiodniowy pobyt astronautów na powierzchni Księżyca, tak więc masa ładunku miała być dziesięciokrotnie większa niż w przypadku LM Apollo. Poza tym Altair miał być zdolny do samodzielnego lotu do dowolnego miejsca na Księżycu, włącznie z regionami biegunowymi.
Człon lądujący modułu księżycowego miał być wyposażony w cztery silniki RL-10 napędzany ciekłym wodorem i ciekłym tlenem (silniki te są używane w rakietach Atlas V). Człon wznoszenia miał posiadać jeden silnik RL-10. Wcześniejsze projekty przewidywały wykorzystanie silników na ciekły tlen i metan, które wydawały się idealne do misji marsjańskich (metan można byłoby wytwarzać, wykorzystując ditlenk węgla występujący w atmosferze Czerwonej Planety). Zrezygnowano jednak z tego pomysłu ze względu na zbyt wysokie koszty. Silniki RL-10 powstały jeszcze w latach 50. w zakładach Pratt &amp; Whitney i były pierwszymi silnikami na ciekły wodór i tlen użytymi w przestrzeni kosmicznej. Górny stopień rakiety Saturn I był wyposażony w pięć takich silników. Nowsza wersja o oznaczeniu RL-10B-2 została wykorzystana w projekcie Boeing Delta III i IV oraz innych rakietach. 
Altair miał zostać wyposażony w śluzę powietrzną podobną do stosowanych w wahadłowcach kosmicznych oraz na Międzynarodowej Stacji Kosmicznej. Śluza pozwoliłaby astronautom na przebieranie się w skafandry księżycowe bez zanieczyszczania wnętrza kabiny pyłem przyniesionym z zewnątrz, a także na utrzymanie we wnętrzu kabiny ciśnienia przez cały czas trwania misji. W lądownikach LM konieczne było całkowite rozhermetyzowanie kabiny przy każdym opuszczeniu jej przez astronautów. Obecność śluzy pozwoliłaby także powrócić na pokład astronaucie z uszkodzonym skafandrem, nie zmuszając do tego samego jego towarzyszy.
Rozmiary i masa lądownika Altair sprawiały, że musiałby on zostać wyniesiony w przestrzeń kosmiczną niezależnie od modułu załogowego Orion. Do tego celu miała posłużyć projektowana, w oparciu o doświadczenia zdobyte przy konstrukcji wahadłowców oraz rakiet Saturn V, nowa rakieta nośna nazwana Ares V. Altair zostałby przez nią wyniesiony na niską orbitę okołoziemską wraz z modułem Earth Departure Stage. Tam nastąpiłoby połączenie z wystrzelonym na rakiecie Ares I statkiem Orion, którym podróżować mieli astronauci. Po połączeniu statków silniki Earth Departure Stage wprowadziłyby je na trajektorię translunarną (umożliwiającą wejście na orbitę Księżyca).

</doc>
<doc id="634110" url="https://pl.wikipedia.org/wiki?curid=634110" title="Podostre zapalenie tarczycy">
Podostre zapalenie tarczycy

Podostre zapalenie tarczycy (choroba lub zapalenie tarczycy de Quervaina, łac. "thyroiditis subacuta") – rzadko występujące zapalenie tarczycy o nieznanej etiologii. Jako najbardziej prawdopodobny czynnik etiologiczny przyjmuje się infekcję wirusową (wirusy grypy, świnki, mononukleozy, adenowirusy, wirusy ECHO, "Coxsackie") u osób z predyspozycją genetyczną (antygen zgodności tkankowej – HLA-Bw35). Zachorowania na nią stanowią 5% zachorowań na choroby tarczycy. Choroba została opisana po raz pierwszy w roku 1904.
Objawy i przebieg.
Podostre zapalenie tarczycy występuje najczęściej po wirusowym zakażeniu górnych dróg oddechowych i ma przebieg fazowy. W pierwszej fazie, związanej z uszkodzeniem tarczycy, dominują objawy hipertyreozy, które trwają około 1–2 miesiące. Objawom nadczynności tarczycy towarzyszy w tym okresie silny ból, tkliwość oraz znaczne powiększenie tarczycy i niska gorączka. Następnie objawy ustępują samoistnie, czynność tarczycy wraca do normy, by w kolejnej fazie pojawiła się niedoczynność tarczycy, która po różnym czasie również samoistnie przemija, a czynność tarczycy staje się znowu prawidłowa. Choroba może też przebiegać jako gwałtownie pojawiający się i powiększający się guzek tarczycy. Choroba może samoistnie nawracać nawet po wieloletnim okresie remisji.
Rozpoznanie.
Rozpoznanie stawia się na podstawie następujących kryteriów:
Rozpoznanie choroby jest pewne, jeśli zostaną spełnione 2 kryteria główne i 2 dodatkowe.
Leczenie.
Choroba ustępuje samoistnie i nie pozostawia trwałego uszkodzenia funkcji tarczycy. Niejednokrotnie nie zostaje rozpoznana. Stosuje się leczenie objawowe, to znaczy leczy się objawy nadczynności tarczycy w pierwszej fazie, lub niedoczynności w następnej. Szybkie ustąpienie dolegliwości bólowych można uzyskać stosując glikokortykosterydy.

</doc>
<doc id="634111" url="https://pl.wikipedia.org/wiki?curid=634111" title="Choroba de Quervaina">
Choroba de Quervaina



</doc>
<doc id="634112" url="https://pl.wikipedia.org/wiki?curid=634112" title="Ford Foundation">
Ford Foundation

The Ford Foundation (Fundacja Forda) – prywatna fundacja amerykańska z siedzibą w Nowym Jorku, działająca dla promowania demokracji, zmniejszania biedy i tworzenia porozumienia światowego. Od roku 2008 prezesem fundacji jest Luis A. Ubiñas.
Ford Foundation powstała w 1936 r. z dotacji Henry'ego Forda i jego syna Edsela. Początkowo fundacja była wykorzystywana do tworzenia rodzinnych instytucji takich jak Henry Ford Hospital i Greenfield Village and Henry Ford Museum.
Po śmierci Henry'ego w roku 1947, a Edsela w 1943 r., Ford Foundation przeszła pod zarząd komisji, na której czele stanął H. Rowan Gaither. Wyznaczono wtedy nowe kierunki działalności instytucji. Uznano, że fundacja powinna działać na rzecz promocji pokoju, wolności i edukacji na całym świecie.
Dla zapewnienia środków finansowania swoich projektów, w latach 1954-1974 fundacja zbywała akcje Ford Motor Company, które otrzymała w spadkach po Edselu oraz Henrym Fordzie.
Od ponad 30 lat Ford Foundation, mimo swej nazwy i darczyńców, nie ma żadnych związków z rodziną Fordów, ani z Ford Motor Company. Henry Ford II, ostatni przedstawiciel Fordów w zarządzie instytucji, zrezygnował ze współpracy z nią w roku 1976.
Na koniec roku fiskalnego 2004 portfolio inwestycyjne Fundacji Forda wynosiło 10,5 mld USD, w postaci różnych grantów wydano na cele statutowe 520 mln.

</doc>
<doc id="634114" url="https://pl.wikipedia.org/wiki?curid=634114" title="Koku">
Koku

 – dwa rodzaje dawnej jednostki objętości, używanej w feudalnej Japonii: 

</doc>
<doc id="634115" url="https://pl.wikipedia.org/wiki?curid=634115" title="Sahara (powieść)">
Sahara (powieść)

Sahara – powieść sensacyjno-przygodowa autorstwa Clive’a Cusslera. Opublikowana po raz pierwszy w 1992. Jest jedenastą książką z serii o przygodach Dirka Pitta. Jej treść obok fabuły głównej zawiera kilka wątków pobocznych. Jeden z nich dotyczy spiskowej hipotezy, że Abraham Lincoln został porwany przez konfederatów i przewieziony na pancernik CSS Texas, zaś rzekomy prezydent zastrzelony w teatrze był aktorem wynajętym i podstawionym przez Edwina M. Stantona, sekretarza wojny w rządzie Lincolna. W 2005 książka została zekranizowana pod tym samym tytułem.
Opis fabuły.
Rok 1865, do kapitulacji skonfederowanych stanów pozostał tydzień. Trwa gorączkowy załadunek pancernika marynarki wojennej konfederatów, CSS Texas, skrzyniami jakoby zawierającymi dokumenty. Kapitan Tombs ma rozkaz przeprowadzić okręt przez blokadę Unii, zakotwiczyć w porcie neutralnym i czekać na przybycie kuriera. Tuż przed odpłynięciem otrzymuje polecenie zabrania więźnia. Kiedy ten przybywa, prowadzony przez konfederackich żołnierzy przebranych w mundury unionistów, Tombs nie może uwierzyć własnym oczom. Po rzuceniu cum, okręt szybko trafia pod silny ogień unijnej blokady. Wtedy Tombs wyprowadza na pokład więźnia. Na jego widok żołnierze Unii przerywają ostrzał i salutują.
Rok 1931. Kitty Mannock leci nad Saharą podczas próby ustanowienia kolejnego rekordu pilotażu. Jednakże potężna burza piaskowa powoduje zatkanie gaźników w silniku samolotu i dochodzi do przymusowego lądowania zakończonego kapotażem. Mannock wychodzi cało z wypadku, ma nadzieję, że zostanie odnaleziona. Choć poszukiwania zostają wszczęte, niestety kończą się fiaskiem.
Rok 1996. Podczas pracy w Egipcie nad przygotowywaną na zlecenie NUMA archeologiczną mapą Nilu, Dirk Pitt broni zaatakowanej przez tajemniczego napastnika doktor Evy Rojas, naukowca pracującego dla Światowej Organizacji Zdrowia. Wkrótce potem, Eva wraz z międzynarodowym zespołem uczonych leci z misją do Mali, której celem jest zbadanie zagadkowej epidemii, zaobserwowanej w kilku pustynnych wioskach. W tym samym czasie Dirk oraz jego przyjaciel i współpracownik Al Giordino pośpiesznie udają się na statek badawczy, znajdujący się na przybrzeżnych wodach Beninu. Ich szef admirał James Sandecker informuje załogę o zakwicie glonów, znanym jako „czerwony przypływ”, który rozprzestrzenia się nienaturalnie szybko, a że gwałtownie chłonie tlen, stanowi zagrożenie dla życia na Ziemi. Sytuacja jest tym groźniejsza, że, wedle uzasadnionych podejrzeń, ów ogromny rozrost glonów stymuluje nieokreślona substancja ewidentnie szkodliwa dla środowiska naturalnego.
Pitt, Giordino i Rudi Gunn, specjalista w zakresie logistyki i komputerów, otrzymują rozkaz popłynięcia w górę rzeki Niger, żeby zbadać zanieczyszczenia wody i zlokalizować ich źródło. W wykonaniu zadnia ma im pomóc "Calliope", supernowoczesna łódź motorowa wielkiej mocy, wyposażona w naukowy sprzęt badawczy oraz systemy obrony i komunikacji. Rejs przebiega spokojnie do spotkania z rzecznymi jednostkami Benińskiej Marynarki Wojennej, które zostają doszczętnie zniszczone podczas próby zatrzymania i przejęcia "Calliope". Dalsza cześć wyprawy odbywa się już bez kłopotów, załodze udaje się ustalić rodzaj trującej substancji oraz określić miejsce jej przedostawania się do wód rzeki. Trójka badaczy jednocześnie okrywa, że w rejonie źródła wycieku nie ma żadnego zakładu, który mógłby wytwarzać ów śmiertelnie groźny produkt.
Niebawem pojawia się kolejny problem, malijskie wojsko bowiem, wykonując rozkaz lokalnego dyktatora, generała Zateba Kazima, chce pozyskać dla niego "Calliope". Po wysadzeniu na brzeg Gunna, by umożliwić mu ucieczkę na lotnisko w Gao, Pitt i Giordino uruchamiają system samozniszczenia łodzi i wyskakują za burtę. Dopływają do luksusowego jachtu motorowego, należącego do bezwzględnego francuskiego biznesmena, Yves’a Massarde'a, i wchodzą na pokład, skąd udaje im się nawiązać łączność z admirałem Sandeckerem i powiadomić go o ucieczce Rudiego. Zaraz potem zostają ujęci przez wrogo nastawionego Francuza, ale wskutek ich informacji admirał interweniuje i Gunn dociera na lotnisko w samochodzie oenzetowskiej ekipy ratunkowej.
Na jachcie Pitt i Giordino zostają przesłuchani i zatrzymani. Jednak przy pierwszej dogodnej okazji porywają śmigłowiec Massarde'a i lecą na północ do miejscowości Bourem. Helikopter ląduje w rzece, a jego tymczasowa załoga kontynuuje podróż ukradzionym, zabytkowym samochodem marki Avions Voisin, należącym do generała Kazima. Ich celem jest położony na pustyni Fort Foureau, kompleks przerobu odpadów chemicznych Massarde'a, jedyny w tym rejonie zakład, z którego mogą wyciekać zanieczyszczenia przedostające się następnie do rzeki. Po drodze napotykają nomadę, który okazuje się być ubranym w miejscowe szaty Amerykaninem, Clive'em Cusslerem, poszukującym zatopionego pancernika z okresu wojny secesyjnej. Niebawem Pitt i Giordino docierają na miejsce, ukrywają auto i przedostają się do kompleksu utylizacyjnego, lecz bardzo szybko zostają ujęci przez ludzi z ochrony obiektu. Jednakże tuż przed zatrzymaniem udaje im się ustalić, że ta pozornie proekologiczna placówka jest tylko przykrywką dla zbudowanego pod ziemią składowiska odpadów, usytuowanego nad dużym, podziemnym dopływem Nigru.
Massarde poleca przetransportować dwójkę intruzów do Tebezzy, tajnej kopalni złota, którą zawiaduje wraz z generałem Kazimem. Wydobywający w niej kruszec więźniowie pracują w nieludzkich warunkach. W Tebezzie przetrzymywana jest także wysłana wcześniej do Malii grupa naukowców ze Światowej Organizacji Zdrowia, którzy byli o krok od odkrycia prawdy o charakterze i przyczynach epidemii. Znajdują się tam również francuscy inżynierowie, którzy budowali przetwórnię odpadów.
Pomimo trudności, Pitt i Giordino uciekają z kopalni, docierają do swojego auta i ruszają ku drodze transsaharyjskiej. Po przejechaniu 300 km w samochodzie kończy się paliwo, więc decydują, że pozostały dystans pokonają pieszo. W trakcie marszruty natrafiają na jaskinię z naskalnym rysunkiem dziewiętnastowiecznego pancernika, tak wiernie oddającym sylwetkę okrętu, że miejscowy artysta musiał go widzieć. Dwaj piechurzy znajdują jeszcze na pustyni rozbity samolot z lat 30., a przy nim zwłoki i dziennik słynnej pilotki australijskiej, Kitty Mannock, która zaginęła podobnie jak Amelia Earhart. Z zapisów w dzienniku dowiadują się, że Australijka, penetrując okolicę, natknęła się na dziwny, zagrzebany w piasku okręt, który dał jej chwilowe schronienie, wróciła jednak do samolotu, sądząc że przy nim łatwiej ją będzie odnaleźć. Poznawszy losy dzielnej pilotki i jednocześnie przybliżone położenie pancernika, Pitt i Giordino przerabiają rozbity samolot na swoisty bojer na kołach. W tym niecodziennym pojeździe docierają do drogi transaharyjskiej, przesiadają się na zatrzymaną ciężarówkę, jadącą do Ardaru w Algierii, by w końcu dostać się do Algieru i powiadomić admirała Sandeckera o przerażającej sytuacji w kopalni złota.
Oenzetowski oddział komandosów, który ocalił Rudiego Gunna, zostaje skierowany najpierw do Algieru, żeby zabrać Pitta i Gunna, a następnie do Tebezzy, aby zlikwidować kopalnię. Udanym atakiem realizuje swój cel. Tymczasem uprzedzony o interwencji generał Kazim wysyła na rozpoznanie malijski myśliwiec, który niszczy samolot oenzetowski podczas powrotu oddziału z kopalni. Ograniczeni w możliwościach działania szturmowcy decydują się pobiec do opuszczonej twierdzy Legii Cudzoziemskiej, czyli prawdziwego Fortu Foureau, którego nazwą Massarde opatrzył swój kompleks chemiczny. Ich następnym posunięciem miało być uprowadzenie pociągu wożącego odpady i ucieczka wraz z uwolnionymi więźniami do bezpiecznej Mauretanii.
Niestety ich obecność w twierdzy zostaje odkryta, a ruch pociągów zatrzymany. Giordino i jeden z komandosów wsiadają do ogołoconego z wyposażenia bojowego buggy i ruszają do stacjonującej w Mauretanii amerykańskiej jednostki Delta. W tym czasie malijskie wojsko przypuszcza zmasowany atak na starą twierdzę. Bitwa przynosi obu stronom wiele ofiar, w końcu jednak przybywa z odsieczą oddział Delta i szybko rozprawia się z malijską armią. Podczas starcia ginie generał Kazim.
Po zwycięstwie Pitt i Giordino natychmiast pożyczają od amerykańskich komandosów śmigłowiec bojowy i lecą do „chemicznego” Fortu Foureau z zamiarem przejęcia kompleksu. Dotarłszy na miejsce, zmuszają Massarde'a do trzygodzinnego leżenia nago na pustyni w pełnym słońcu. Rezultat jest oczywisty, Francuz łapczywie wypija kilka litrów wody skażonej przez odpady. Wtedy Pitt i Giordino pozwalają mu uciec śmigłowcem, wiedząc, że nie przeżyje nawet jednego tygodnia.
Ostatecznie składowisko odpadów zostaje oczyszczone, substancja zanieczyszczająca wodę zdezaktywowana i obszar pokryty glonami czerwonego przypływu zaczyna się zmniejszać. Uratowani z kopalni złota więźniowie, niedożywieni i mający rozmaite urazy, otrzymują opiekę medyczną. Dziewiętnastowieczny pancernik zostaje odkopany, a zaginiony przed laty samolot zrekonstruowany i umieszczony w muzeum. Natomiast zabytkowy samochód Avions Voisin, po przelocie przez Atlantyk, parkuje w prywatnej kolekcji Dirka Pitta.

</doc>
<doc id="634117" url="https://pl.wikipedia.org/wiki?curid=634117" title="Guillermo Cabrera Infante">
Guillermo Cabrera Infante

Guillermo Cabrera Infante (ur. 22 kwietnia 1929 w Gibara na Kubie, zm. 21 lutego 2005 w Londynie) – kubański pisarz, eseista, scenarzysta, tłumacz i krytyk filmowy. Postać symboliczna kubańskiej opozycji intelektualnej wobec reżimu Fidela Castro.
Życiorys.
Urodzony w ówczesnej prowincji Oriente syn lewicowego dziennikarza i organizatora partii komunistycznej w Gibara. Aresztowany wraz z rodzicami, już jako 7-latek spędził kilka miesięcy w więzieniu. W 1941 rodzina przeniosła się do Hawany, gdzie najpierw podjął studia medyczne, a w 1950 zaczął studiować dziennikarstwo na miejscowym uniwersytecie. W następnym roku założył Cinemateca de Cuba – pierwszą na wyspie instytucję propagującą kino. Debiutował w 1947 jako 18-latek w czasopismach „Bohemia” i „Carteles”, gdzie też w latach 1954-1960 publikował recenzje filmowe pod pseudonimem G. Caín. W 1952 r. za działalność publicystyczną karany przez reżim Fulgencio Batisty grzywną i więzieniem. Jako zdecydowany zwolennik Fidela Castro miał współudział w założeniu nielegalnej gazety „Revolución” (późniejsza „Granma”).
Po zwycięstwie rewolucji kubańskiej został powołany (1959) na dyrektora Narodowej Rady Kultury i szefa Instituto del Cine. Był także redaktorem naczelnym „Lunes”, literackiego dodatku do „Revolución” (zaprzestano go wydawać w 1961 na polecenie Fidela Castro). Wypadł z łask reżimu wskutek rosnącego krytycyzmu wobec działań nowej władzy i jako odpowiedzialny za nieaprobowaną twórczość brata. Dla uniknięcia politycznego rozgłosu został wysłany na placówkę dyplomatyczną do Europy, gdzie w latach 1962-1965 pełnił funkcję attaché kulturalnego w kubańskiej ambasadzie w Brukseli. W 1965, po śmierci matki, zdecydował się ostatecznie na emigrację – najpierw zamieszkał w Madrycie, by następnie na stałe osiąść w Londynie. W 1979 uzyskał obywatelstwo brytyjskie. Zmarł w Anglii po 40 latach wygnania.
Cabrera Infante był dwukrotnie żonaty: z Martą Calvo (1953-58) i z Miriam Gómez (od 1961). Miał dwie córki z pierwszego małżeństwa (zamieszkałe z nim w Anglii).
Opozycjonista.
Na emigracji Cabrera Infante był nieprzejednanym wrogiem Fidela Castro i jego reżimu; ojczystą Kubę opisywał jako „gigantyczne więzienie”. W swoich tekstach obnażał absurdy i zbrodnie komunistycznego systemu, apelował o zwolnienie więźniów politycznych (m.in. Gustavo Arcosa, byłego ambasadora w Belgii – w czasie, gdy na placówce dyplomatycznej w tym kraju przebywał i pisarz) oraz upominał się o innych uwięzionych, np.homoseksualistów. W 1993 otrzymał tytuł doktora "honoris causa" Florida International University w Miami, jednakże zwrócił go (2000) w ostrym proteście przeciwko udziałowi licznej delegacji kubańskiej na konferencji uniwersyteckiej.
Twórca.
Ulegając początkowo wpływowi XX-wiecznej literatury amerykańskiej (Hemingway, Faulkner, Steinbeck, Caldwell), z czasem osiągnął w swych utworach pełną odrębność i oryginalność literacką. „Wpływ Hemingwaya, wyczuwalny zwłaszcza w pierwszych utworach Cabrery, nie przyćmiewa bynajmniej ich głębokiej oryginalności. Cabrera Infante pisze z precyzją, wzorując się na technice filmowej, która polega na przedstawianiu faktów, a nie na ich opisywaniu. Poszukując emocji poprzez rytm narracji – wprowadza czytelnika w stan uczuciowy, który był jego zamierzeniem”. Pisarz nigdy nie czuł przynależności do latynoamerykańskiej fali literackiej tamtego okresu (jak Gabriel García Márquez, Carlos Fuentes, Juan Rulfo i in.) i odżegnywał się od niej. Nie wyrzekając się natomiast związków z kinematografią, był m.in. współscenarzystą głośnego filmu Richarda Sarafiana "Znikający punkt" (1971). Zasiadał również w jury konkursu głównego na 47. MFF w Cannes (1994).
W Polsce opublikowano zbiór jego wczesnych opowiadań (z lat 1950-1960) pt. "Odpływająca fala" ("Así en la paz como en la guerra", 1960) oraz tom publicystyki polityczno-kulturalnej zatytułowany "Mea Cuba". Już w obecnym stuleciu opublikowano również dwa mniejsze utwory: "Moja wina, bo tańczyłem cza-czę" i "Ona śpiewała bolera". Najwybitniejsze dzieło Kubańczyka to "Trzy pstre tygrysy" ("Tres tristes tigres") – monumentalna powieść napisana nowatorskim językiem i pełna aluzji do innych utworów literackich, porównywana z "Ulissesem" Jamesa Joyce’a. Zapewniła ona pisarzowi miejsce wśród najwybitniejszych twórców hiszpańskojęzycznych.
Był laureatem Nagrody Cervantesa z r. 1997 wręczonej mu przez króla Juana Carlosa.
Jego imię nosi biblioteka Instytutu Cervantesa w Warszawie, uroczyście otwarta w nowej siedzibie Instytutu 7 maja 2008 roku przez hiszpańskiego następcę tronu z małżonką.

</doc>
<doc id="634118" url="https://pl.wikipedia.org/wiki?curid=634118" title="Prowincja Centralna (Kenia)">
Prowincja Centralna (Kenia)

Prowincja Centralna (, ) – jedna z 7 prowincji w Kenii. Położona w centralnej części kraju, od wschodu graniczy z Prowincją Wschodnią, od zachodu z prowincją Rift Valley, a od południa z miastem wydzielonym Nairobi.
Podział administracyjny.
Prowincja Centralna jest podzielona na 7 dystryktów.

</doc>
<doc id="634119" url="https://pl.wikipedia.org/wiki?curid=634119" title="Prowincja Nadmorska (Kenia)">
Prowincja Nadmorska (Kenia)

Prowincja Nadmorska (ang. "Coast Province", suah. "Mkoa wa Pwani") – jedna z 7 prowincji w Kenii. Położona w południowo-wschodniej części kraju, u wybrzeży Oceanu Indyjskiego, od północy graniczy z Prowincją Północno-Wschodnią, a od zachodu z prowincjami Wschodnią i Rift Valley.
Podział administracyjny.
Prowincja Nadmorska jest podzielona na 7 dystryktów.

</doc>
<doc id="634120" url="https://pl.wikipedia.org/wiki?curid=634120" title="Prowincja Północno-Wschodnia (Kenia)">
Prowincja Północno-Wschodnia (Kenia)

Prowincja Północno-Wschodnia – (ang. "North-Eastern Province", swah. "Mkoa wa Kaskazini-Mashariki"), jedna z 7 prowincji w Kenii. Położona we wschodniej części kraju, u wybrzeży Oceanu Indyjskiego, od zachodu graniczy z Prowincją Wschodnią, od południa z Prowincją Nadbrzeżną.
Podział administracyjny.
Prowincja Północno-Wschodnia jest podzielona na 4 dystrykty.

</doc>
<doc id="634121" url="https://pl.wikipedia.org/wiki?curid=634121" title="Prowincja Nyanza">
Prowincja Nyanza

Prowincja Nyanza, suahili "Mkoa wa Nyanza" – jedna z 7 prowincji w Kenii. Położona w południowo-zachodniej części kraju, od wschodu graniczy z prowincją Rift Valley, a od północy z Prowincją Zachodnią.
Podział administracyjny.
Prowincja Nyanza była do 2007 podzielona na 12 dystryktów.

</doc>
<doc id="634122" url="https://pl.wikipedia.org/wiki?curid=634122" title="Prowincja Zachodnia (Kenia)">
Prowincja Zachodnia (Kenia)

Prowincja Zachodnia – (ang. "Western Province", suah. "Mkoa wa Magharibi"), jedna z 7 prowincji w Kenii. Położona w zachodniej części kraju, od wschodu graniczy z prowincją Rift Valley, a od południa z prowincją Nyanza.
Podział administracyjny.
Prowincja Zachodnia jest podzielona na 8 dystryktów.

</doc>
<doc id="634123" url="https://pl.wikipedia.org/wiki?curid=634123" title="Prowincja Wschodnia (Kenia)">
Prowincja Wschodnia (Kenia)

Prowincja Wschodnia – (ang. "Eastern Province", suah. "Mkoa wa Mashariki"), jedna z 7 prowincji w Kenii. Położona w centralnej części kraju, od wschodu graniczy z prowincjami Północno-Wschodnią i Nadbrzeżną, a od zachodu z prowincjami Rift Valley, Centralną i miastem wydzielonym Nairobi.
Podział administracyjny.
Prowincja Wschodnia jest podzielona na 13 dystryktów.
 

</doc>
<doc id="634124" url="https://pl.wikipedia.org/wiki?curid=634124" title="Bajo Cauca Caucasia">
Bajo Cauca Caucasia



</doc>
<doc id="634125" url="https://pl.wikipedia.org/wiki?curid=634125" title="Prowincja Wielkiego Rowu">
Prowincja Wielkiego Rowu

Prowincja Wielkiego Rowu (ang. "Rift Valley Province", swah. "Mkoa wa Bonde la Ufa") – jedna z 7 prowincji w Kenii. Położona w południowo-zachodniej części kraju, od wschodu graniczy z prowincjami Wschodnią, Centralną i miastem wydzielonym Nairobi, od zachodu z prowincjami Zachodnią i Nyanza.
Podział administracyjny.
Prowincja Wielkiego Rowu jest podzielona na następujące dystrykty.

</doc>
<doc id="634126" url="https://pl.wikipedia.org/wiki?curid=634126" title="Corporación Deportiva Bajo Cauca Fútbol Club">
Corporación Deportiva Bajo Cauca Fútbol Club



</doc>
<doc id="634128" url="https://pl.wikipedia.org/wiki?curid=634128" title="Objaw brudnych kolan">
Objaw brudnych kolan

Objaw brudnych kolan – patologiczny objaw, nazwany tak przez profesora Artura Bera, występujący w przebiegu niedoczynności tarczycy, charakterystyczny zwłaszcza dla obrzęku śluzowatego.
Polega on na ograniczonym, nadmiernym rogowaceniu naskórka (łac. "hyperkeratosis hypothyreotoxica"), dotyczącym zwłaszcza kolan i łokci, rzadko także wewnętrznych kostek i grzbietów stóp. Naskórek w obrębie zmian jest szorstki, pomarszczony, łuszczy się i ulega zabrudzeniu łatwiej niż naskórek zdrowy, dając wrażenie brudnych plam, szczególnie na tle bladej w niedoczynności tarczycy skóry. Objaw ten przez wielu endokrynologów uważany jest za swoisty dla niedoczynności tarczycy.

</doc>
<doc id="634131" url="https://pl.wikipedia.org/wiki?curid=634131" title="Wilhelm Rau">
Wilhelm Rau

Wilhelm Ellis Rau (ur. w 1825 w Moguncji, zm. 9 kwietnia 1899 we Frankfurcie nad Menem) – przemysłowiec, bankier, kalwinista.
Życiorys.
Syn Mikołaja (kapitana reńskiego parowca) i Zuzanny z Hildebrandtów. Szkołę średnią ukończył w Moguncji, później przebywał na praktykach w Anglii, w zakładach Cockerilla. Za namową swego stryja, który był dyrektorem fabryki na Solcu, osiedlił się w Warszawie. W latach 1841–1855 był administratorem Rządowej Fabryki Machin na Solcu. W czasie wojny krymskiej przejął, wraz z Stanisławem Lilpopem, 60% udziałów w firmie, przekształconej później w zakłady "Lilpop, Rau i Loewenstein" w Warszawie (1868). Był twórcą lub udziałowcem kilku innych przedsiębiorstw, miał dobra ziemskie w powiecie rówieńskim. Jego majątek oceniano na 40 milionów rubli.
Aktywnie udzielał się w organizacjach przemysłowców, był założycielem Towarzystwa Metalurgicznego Dnieprowskiego (ok. 1887). Fundator ogródków dziecięcych. W Warszawie wybudował sobie pałacyk zaprojektowany przez Leandro Marconiego.
Pod koniec życia osiedlił się we Frankfurcie nad Menem, gdzie zmarł i został pochowany.

</doc>
<doc id="634132" url="https://pl.wikipedia.org/wiki?curid=634132" title="Objaw Moebiusa">
Objaw Moebiusa



</doc>
<doc id="634133" url="https://pl.wikipedia.org/wiki?curid=634133" title="Przeciwciała przeciwtarczycowe">
Przeciwciała przeciwtarczycowe

Przeciwciała przeciwtarczycowe – przeciwciała skierowane przeciwko składnikom gruczołu tarczowego, oznaczane w diagnostyce metodami radioimmunologicznymi lub immunochemicznymi.
Znane są następujące przeciwciała przeciwtarczycowe:
Przeciwciała anty-TG i anty-TPO występują w przebiegu autoimmunologicznego zapalenia tarczycy.

</doc>
<doc id="634134" url="https://pl.wikipedia.org/wiki?curid=634134" title="Caucasia">
Caucasia

 
Caucasia – miasto kolumbijskie znajdujące się w departamencie Antioquia. W roku 2002 miasto liczyło 64847 mieszkańców.

</doc>
<doc id="634135" url="https://pl.wikipedia.org/wiki?curid=634135" title="Procesor wektorowy">
Procesor wektorowy

Procesor wektorowy, w przeciwieństwie do skalarnego, pozwala na przetwarzanie, w pojedynczych cyklach całych wektorów danych. Operandami instrukcji są wieloelementowe zbiory liczb. Dzięki temu można przyspieszyć niektóre obliczenia.
Procesory wektorowe stosowane są także we współczesnych superkomputerach. Na przykład NEC SX-9 stosowany w Earth Symulator II oraz NEC SX-ACE.

</doc>
<doc id="634136" url="https://pl.wikipedia.org/wiki?curid=634136" title="W.K. Kellogg Foundation">
W.K. Kellogg Foundation

The W.K. Kellogg Foundation (Fundacja W.K. Kellogga) – organizacja dobroczynna stworzona w czerwcu 1930 r., jako W.K. Kellogg Child Welfare Foundation, przez Willa Keitha Kellogga, brata Johna Harveya Kellogga. Bracia Kellogg byli pionierami produkcji płatków śniadaniowych. W 1934 fundator przeznaczył 66 mln USD w postaci akcji giełdowych Kellogg Company i innych inwestycji w W.K. Kellogg Trust. Wraz z innymi donacjami spowodowało to powstanie fundacji.
Instytucja nadal utrzymuje silne związki z Kellogg Company (oba podmioty mają swoje siedziby w Battle Creek, Michigan). Jest jednak kierowana przez niezależny zarząd.
W.K. Kellogg Foundation jest obecnie 7. największą fundacją w USA. W 2005 posiadała majątek o łącznej wartości 7,3 mld dolarów amerykańskich, w tym 5,5 mld w postaci akcji firmy Kellogg Company. W roku fiskalnym '05 fundacja przeznaczyła na granty i programy pomocowe 243 mln USD (83% z tego zostało wydane w Stanach Zjednoczonych, 9% w południowej Afryce, 9% w Ameryce Łacińskiej i na Karaibach).

</doc>
<doc id="634139" url="https://pl.wikipedia.org/wiki?curid=634139" title="Piotr Dzięcioł">
Piotr Dzięcioł

Piotr Dzięcioł (ur. 29 czerwca 1950 w Świętej Katarzynie) – polski producent filmowy.
Życiorys.
Ukończył w 1973 studia na Wydziale Prawa i Administracji Uniwersytetu Wrocławskiego. Został również absolwentem Wyższego Zawodowego Studium Organizacji Produkcji Filmowej i Telewizyjnej Państwowej Wyższej Szkoły Filmowej, Telewizyjnej i Teatralnej w Łodzi.
W 1991 założył przedsiębiorstwo Opus Film, której działalność objęła produkcje kinowe i telewizyjne, a także spoty reklamowe. Uzyskał członkostwo w Polskiej Akademii Filmowej, a w 2004 w Europejskiej Akademii Filmowej. Był członkiem Polskiego Instytutu Sztuki Filmowej.
Jest producentem m.in. "Ediego" zgłoszonego w 2002 do rywalizacji o Oscara w kategorii filmu nieanglojęzycznego. Największy sukces odniosła natomiast wyprodukowana przez niego w 2013 "Ida", którą nagrodzono m.in. Oscarem i Nagrodą Brytyjskiej Akademii Filmowej dla najlepszego filmu nieanglojęzycznego.
Ojciec Łukasza Dzięcioła (producenta filmowego) i Wojciecha Dzięcioła (artysty plastyka).

</doc>
<doc id="634143" url="https://pl.wikipedia.org/wiki?curid=634143" title="Oleg Dołmatow">
Oleg Dołmatow

Oleg Wasiljewicz Dołmatow, ros. Олег Васильевич Долматов (ur. 29 listopada 1948 w Czelabińsku-40) – rosyjski piłkarz występujący na pozycji pomocnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek szkoły piłkarskiej "Junost'" w Krasnojarsku. Następnie był zawodnikiem Awtomobilista Krasnojarsk, Kajratu Ałma-Ata, najdłużej zaś Dynama Moskwa. Z tym ostatnim klubem zdobył wiosną 1976 Mistrzostwo ZSRR, a w 1977 Puchar ZSRR.
Kariera reprezentacyjna.
W latach 1971-1977 wystąpił 14 razy w reprezentacji Związku Radzieckiego, uczestniczył w mistrzostwach Europy w 1972, na których drużyna radziecka zajęła drugie miejsce.
Kariera trenerska.
Po zakończeniu kariery piłkarskiej pozostał w futbolu jako trener. Zaczynał od prowadzenia zespołu Dinama Stawropol, później pracował w Dynamie Moskwa jako trener rezerw i juniorów. Przez pewien czas szkolił zawodników abchaskiego Dinama Suchumi. Najdłużej pracował z zespołem Czernomorca Noworosyjsk, z którym awansował do rosyjskiej ekstraklasy. Po udanym pobycie w Noworosyjsku objął funkcję szkoleniowca CSKA Moskwa, jednak nie odniósł z tą drużyną większych sukcesów i stracił stanowisko. Prowadził występujące na zapleczu ekstraklasy Kubań Krasnodar i Dynamo Sankt Petersburg oraz ukraińską Worskłę Połtawa. Od maja 2004 był pierwszym trenerem Szynnika Jarosławl. W 2005 pełnił również funkcję drugiego trenera w reprezentacji Rosji. Jesienią 2006 był tymczasowym opiekunem piłkarzy Lokomotiwu Moskwa. Od lipca 2007 do 2009 prowadził zawodników FK Rostów. Na początku 2010 powrócił do Dynama Suchumi. Od 5 lipca 2011 do 16 kwietnia 2012 roku pracował na stanowisku głównego trenera FK Chimki.

</doc>
<doc id="634144" url="https://pl.wikipedia.org/wiki?curid=634144" title="Krzysztof Kwiatkowski (pedagog)">
Krzysztof Kwiatkowski (pedagog)

Krzysztof J. Kwiatkowski, pseud. Krisek (ur. 27 października 1952 w Łodzi) – polski pisarz-propagator survivalu i pedagog.
Życiorys.
Syn Sławomira Kwiatkowskiego, spadochroniarza 1 Samodzielnej Brygady Spadochronowej dowodzonej przez gen. Stanisława Sosabowskiego, uczestnika bitwy pod Arnhem (w ramach operacji Market Garden, 1944 r.), który należał do nielicznej grupy polskich żołnierzy, którzy przeprawili się z Driel na północny brzeg Dolny Ren (rzeka) i walczyli w Oosterbeek; odznaczony krzyżem walecznych. W okresie inwazji wojsk Układu Warszawskiego na Czechosłowację, kiedy syn udawał się we wrześniu 1968 r. do internatu w odległym mieście, doświadczony ojciec udzielił mu rzetelnych instrukcji postępowania w razie wybuchu wojny. Była to pierwsza, poważna lekcja przetrwania.
Uczeń prywatnego Liceum OO. Pijarów w Krakowie oraz później VIII LO w Łodzi. Zaraz po maturze, będąc studentem Wyższej Szkoły Sztuk Plastycznych (obecnie Akademia Sztuk Pięknych) w Łodzi, udzielał się jako niezrzeszony pedagog uliczny i współpracował z jednym z łódzkich domów dziecka. Założył nieformalną Grupę Resocjalizacyjną działającą ponad 10 lat. Ukończył studia pedagogiczne o specjalności „pedagogika opiekuńcza” na Uniwersytecie Łódzkim oraz studia podyplomowe o specjalności „resocjalizacja” w Wyższej Szkole Pedagogiki Specjalnej (obecnie Akademia Pedagogiki Specjalnej) w Warszawie. Pracował zawodowo przez 35 lat z trudną młodzieżą (Pogotowie Opiekuńcze, Młodzieżowy Ośrodek Wychowawczy) oraz dodatkowo jako pedagog i nauczyciel przysposobienia obronnego w ośmioklasowej szkole podstawowej (ok. 10 lat). Wykładał na Uniwersytecie Łódzkim oraz w Wyższej Szkole Pedagogicznej w Łodzi (metodyka resocjalizacji); przez rok – w warszawskiej AWF (survival). Był jednym z trenerów na kursach dla instruktorów survivalu w Polskiej Akademii Sportu.
Od około 1986 roku organizuje obozy survivalowe w Bieszczadach. Brał udział w rajdzie samochodowym organizowanym przez Romualda Koperskiego Transsyberia (Gdańsk-Magadan-Gdańsk, 30 000 km) jako odpowiedzialny za sprawy przetrwania oraz korespondent dla PAP. Zaproszony do współtworzenia w 2005 r. Międzynarodowego Festiwalu Odkrywców, Podróżników i Ludzi Aktywnych Mediatravel w Łodzi przedstawił survival oraz jego znanych przedstawicieli. Zajmuje się filozofią survivalu w kontekście „kondycji człowieka”, psychologią przetrwania, fizjologią ekstremalną. Publikował w nieistniejącym już dwumiesięczniku Survival i prowadzi strony internetowe, tj. pierwsza stronę powstałą w Polsce poświęconą survivalowi (1997) oraz pierwszą stronę ukazującą survival inaczej, niż wszystkie inne strony (2013). Instruktor ratownictwa od 2001 roku, po skończeniu trójstopniowego kursu w Wielkopolskim Centrum Edukacji Medycznej w Poznaniu. Został wybrany prezesem Stowarzyszenia Polska Szkoła Surwiwalu, którego był głównym założycielem w 2010 roku. Uczestniczył wraz z Pawłem Drozdem w eksperymencie radiowym „Od zmierzchu do świtu”: zimowym nocowaniu, w lesie bez specjalistycznego sprzętu i specjalistycznej odzieży, transmitowanym „na żywo” na antenie Programu III 20 i 21 lutego 2013 – eksperyment zakończył się powodzeniem.
W 1998 roku był powołany przez sekretarz stanu Irenę Dzierzgowską do uczestnictwa w Zespole ds. Reformy systemu profilaktyki i opieki nad dzieckiem przy MEN. Obecnie pracuje nad survivalem jako metodą pracy z młodzieżą trudną. Zajmuje się procesami wychowawczymi w rodzinie – interesuje go możliwość zastosowania metodyki survivalowej w naprawie stosunków między dziećmi a rodzicami w okresie „młodzieńczego buntu”. Obszarem zainteresowania jest także survival dla osób niepełnosprawnych. Od 2008 roku bierze udział w survivalowych przedsięwzięciach na rzecz pracy z dziećmi i młodzieżą w ramach projektów unijnych. Wraz z zespołem specjalistów tworzy projekt szkolenia survivalowego dla polskich sił zbrojnych. Centrum Informacyjne Lasów Państwowych wydało w 2018 roku książkę "Leśny survival", której był pomysłodawcą, głównym autorem i redaktorem. Zaprosił do współpracy 5 autorów oraz ilustratora.
Definicja survivalu według Krzysztofa J. Kwiatkowskiego.
Najprostszą definicją jest określenie survivalu mianem samoratownictwa.
Na survival składa się zespół postaw i świadomych zabiegów przygotowujących do przetrwania oraz służących przetrwaniu w przewidywanych trudnych i skrajnie trudnych sytuacjach. Survival jest sztuką dostosowywania samego siebie do warunków zewnętrznych oraz sztuką dostosowywania warunków zewnętrznych do swoich potrzeb. Przydatność swą okazuje zwłaszcza wtedy, gdy dotyczy to sytuacji nietypowych, nagłych i groźnych, zwłaszcza wobec braku podstawowych środków do życia oraz narzędzi.
Survival jest dziedziną działalności człowieka skierowaną na ochronę samego siebie jako jednostki, gatunku, a także – swego habitatu, czyli szeroko rozumianego środowiska społecznego i przyrodniczego. Survival traktowany jako zbiór metod wychowawczych (w tym samorozwojowych, terapeutycznych, resocjalizacyjnych) może być nazwany „szkołą życia i przetrwania”. Daje się umieścić w pedagogice przygody (por.: Outward Bound, Erlebnis-Pädagogik). Doskonalenie się w survivalu przyjmuje formy zabawy i rekreacji nawiązując tym samym do teorii ćwiczenia przygotowawczego Karla Groosa, teorii rekapitulacji, poglądów Jeana Piageta, Erika Eriksona.

</doc>
<doc id="634148" url="https://pl.wikipedia.org/wiki?curid=634148" title="Unstrut">
Unstrut



</doc>
<doc id="634153" url="https://pl.wikipedia.org/wiki?curid=634153" title="Walerian Michał Makowiecki">
Walerian Michał Makowiecki

Walerian Michał Makowiecki (ur. 1834 na Wołyniu, zm. 18 listopada 1882 w Łodzi) – prezydent Częstochowy, a od 1878 roku – Łodzi, porucznik wojsk rosyjskich.
Podczas jego urzędowania Łódź przeżywała bujny rozwój architektury. W tym czasie zakończono lub rozpoczęto budowę m.in.:

</doc>
<doc id="634157" url="https://pl.wikipedia.org/wiki?curid=634157" title="Tigres FC">
Tigres FC

Corporación Deportiva Expreso Rojo jest kolumbijskim klubem piłkarskim z siedzibą w mieście Zipaquirá leżącym w departamencie Cundinamarca.
Historia.
Klub Expreso Rojo założony został w 1997 roku w mieście Cartagena. Swoje mecze domowe rozgrywał na mającym pojemność 25 tys. widzów stadionie Estadio Arturo Cumplido Sierra leżącym w mieście Sincelejo.
W 2007 roku klub przeniósł swą siedzibę do miasta Fusagasugá leżącego w departamencie Cundinamarca, gdzie mecze domowe rozgrywał na stadionie Estadio Fernando Mazuera.
W 2009 roku klub przeniósł się do miasta Zipaquirá.

</doc>
<doc id="634158" url="https://pl.wikipedia.org/wiki?curid=634158" title="Corporación Deportiva Expreso Rojo">
Corporación Deportiva Expreso Rojo



</doc>
<doc id="634159" url="https://pl.wikipedia.org/wiki?curid=634159" title="Folia orientalia">
Folia orientalia



</doc>
<doc id="634160" url="https://pl.wikipedia.org/wiki?curid=634160" title="Podwójna penetracja">
Podwójna penetracja



</doc>
<doc id="634161" url="https://pl.wikipedia.org/wiki?curid=634161" title="Łączeń baldaszkowy">
Łączeń baldaszkowy

Łączeń baldaszkowy ("Butomus umbellatus" L.) – gatunek rośliny będący jedynym przedstawicielem monotypowego rodzaju łączeń "Butomus" i rodziny łączniowatych "Butomaceae". Naturalny zasięg jego występowania obejmuje obszary o klimacie umiarkowanym w Azji i Europie, także Afrykę Północną. Introdukowany został do Ameryki Północnej, gdzie stał się uciążliwą rośliną inwazyjną. W obrębie naturalnego zasięgu rośnie na stanowiskach zwykle niezbyt obficie. Zasiedla brzegi wód stojących i płynących, może rosnąć także w głębszych wodach w ciekach o wartkim nurcie, jednak wówczas nie kwitnie. Rośliny tego gatunku są miododajne, mają jadalne kłącza, wykorzystywane są w plecionkarstwie i uprawiane jako rośliny ozdobne.
Rozmieszczenie geograficzne.
Zasięg gatunku obejmuje rozległe obszary Europy, jednak bez Islandii, Azorów, części wysp Morza Śródziemnego. Brak go w północnej Skandynawii i Rosji. W kierunku wschodnim zasięg gatunku rozciąga się na rozległe obszary Azji (południowa Rosja i Kazachstan) po Mongolię i Mongolię Wewnętrzną w Chinach. Zwarty zasięg obejmuje też region Kaukazu i sięga dalej na południe po Bliski Wschód (Turcja, Syria, Liban, Izrael, Jordania) oraz stąd na południowy wschód i wschód po Irak, Iran, Afganistan, Turkmenistan, Uzbekistan i region Sinciang w Chinach. We wschodniej Azji ma izolowane populacje we wschodnich Chinach (prowincje Henan, Hebei, Hubei, Jiangsu, Shanxi, Szantung, Shaanxi) oraz we wschodniej Rosji (Kraj Nadmorski). W Afryce Północnej rośnie w Algierii i Maroku. 
W Polsce łączeń baldaszkowy opisywany jest jako dość pospolity lub rzadki, co związane jest bardzo nierównomiernym rozprzestrzenieniem. Zdecydowanie najliczniejsze stanowiska ma w części północno-zachodniej kraju, po środkową część Wielkopolski i Ziemi lubuskiej. Dalej na południe stanowiska koncentrują się wzdłuż dolin Odry, Warty i Wisły. Stosunkowo liczne stanowiska ma także w województwie lubelskim i mazowieckim. W znacznym rozproszeniu rośnie w Polsce północno-wschodniej i centralnej (łódzkie, zachodnia część woj. świętokrzyskiego i północna woj. śląskiego) oraz w górach i na pogórzu.
Jako gatunek introdukowany rośnie i rozprzestrzenia się na rozległych obszarach w Ameryce Północnej. Notowany jest tu od 1897 roku, przy czym w związku z różnicami morfologicznymi między roślinami pochodzącymi z Azji Wschodniej i Europy (patrz sekcja „Systematyka i zmienność”) uznaje się, że rośliny rosnące na wschód od okolic wodospadu Niagara pochodzą z Azji, a te na zachód – z Europy. Gatunek rośnie w północno-wschodniej, północnej i północno-zachodniej części USA oraz w południowej części Kanady. Jako gatunek introdukowany podawany jest także z Irlandii i części Wielkiej Brytanii.
Systematyka i zmienność.
Łączeń baldaszkowy jest jedynym przedstawicielem monotypowego rodzaju łączeń "Butomus" L. i rodziny łączniowatych "Butomaceae" Mirb. .
W 1815 Louis Claude Richard w jednej rodzinie "Butomaceae" umieścił rodzaje "Butomus", "Limnocharis" i "Hydrocleys". W systemie Benthama i Hookera (1862–1883) rodzaj "Butomus" włączony był do rodziny żabieńcowatych "Alismataceae". Franz Buchenau w 1903 w dziele "Das Pflanzenreich", zredagowanym przez Adolfa Englera, ponownie wyodrębnił rodzinę "Butomaceae", do której włączone zostały wszystkie gatunki dotychczasowych żabieńcowatych, posiadające liczne zalążki ułożone na ścianach zalążni. W 1946 Marcel Pichon rozdzielił "Alismataceae" i "Butomaceae", włączając do tej pierwszej rodziny wszystkie rośliny o liściach ogonkowych z szeroką blaszką liściową, o zalążku kampylotropowym (zgiętym) i nasionach z wygiętym zarodkiem; w drugiej z rodzin pozostał tylko rodzaj "Butomus". Takie ujęcie zostało zaakceptowane i okazało się trafne także z punktu widzenia danych o filogenezie tych roślin. Jeszcze w 1973 John Hutchinson wskazywał rodzaj "Butomus" jako najbardziej zbliżony do pierwotnych jednoliściennych ze względu na podobieństwo słupkowia do obecnego u jaskrowatych. Także ścienne położenie zalążków i ich rozproszenie na całej powierzchni owocolistka stwierdzono tylko u prymitywnych dwuliściennych – pływcowatych ("Cabombaceae") (cechujących się przy tym z kolei także 3-krotnymi kwiatami i wodnym środowiskiem życia). Późniejsze analizy filogenetyczne, w szczególności molekularne, wykazały, że "Butomaceae" są siostrzane żabiściekowatym "Hydrocharitaceae" i z nimi tworzą wspólny klad z żabieńcowatymi "Alismataceae".
Łączniowate należą do rzędu żabieńcowców i jako grupa siostrzana dla żabiściekowatych ("Hydrocharitaceae") zajmują w jego drzewie filogenetycznym następującą pozycję:
Jako odrębny gatunek opisany został "Butomus junceus" Turcz., jednak takson ten nie jest uznawany za zasługujący na miano gatunku. Propozycja wyodrębnienia tego taksonu odnosiła się do populacji występujących w Azji Wschodniej. Wyróżniają się one od tych z Azji południowo-zachodniej i Europy krótszą łodygą (do 70 cm), mniejszą liczbą kwiatów i prostym (a nie wygiętym) znamieniem.
Rośliny zanurzone, niekwitnące, o liściach wiotkich i pływających opisywane były jako forma "B. umbellatus" f. "vallisneriifolius" (Sagorski) Glück (także f. "submersa"). Eksperymenty z przesadzaniem roślin na różne siedliska wykazały, że te modyfikowały swój wygląd w zależności od warunków, w związku z czym jako morfotypy nie mogą mieć rangi systematycznej.
Istotne różnice w budowie i preferencjach ekologicznych występują między roślinami diploidalnymi i triploidalnymi – przedstawione są one w sekcji „Biologia”.
Wyróżniane są dwie odmiany uprawne: o kwiatach białych – 'Schneeweisschen' oraz różowoczerwonych – 'Rosen-rot'.
Nazewnictwo.
Nazwa rodzajowa "Butomus" to grecka nazwa użyta przez Teofrasta z Eresos. Pochodzi ze złożenia dwóch słów greckich: βους "bous" = wół i τομος "tomos, temnein" = ciąć, kaleczyć. Według niektórych na współcześnie tak nazywany rodzaj została przeniesiona nietrafnie w XVI wieku bowiem odnosiła się najprawdopodobniej do jakiejś turzycy i została utrwalona w nomenklaturze botanicznej przez Karola Linneusza w 1753. Według innych autorów nazwa odnosi się do łączenia, którego liście zawierają sok powodujący podrażnienia jamy gębowej bydła. Nazwa gatunkowa pochodzi od łacińskiego słowa "umbella" = parasol i odnosi się do baldachowatego kształtu kwiatostanu.
W języku polskim gatunek bywa nazywany „łabędzim kwiatem”. Taką też nazwę nosi w języku niemieckim ("Schwanenblume"). Z dawnych i ludowych nazw polskich znane są takie jak: sitowiec (sitowiec okółkowy w "Dykcjonarzu roślinnym" Krzysztofa Kluka), roświta (okółkowa i baldaszkowa), bucień, sitowie i łączeń. Ta ostatnia nazwa w źródłach XIX-wiecznych obecna jest najczęściej, przy czym najdawniej udokumentowana została przez Stanisława Bonifacego Jundziłła w 1791 ("Opisanie roślin w prowincyi W. X. Litewskiego naturalnie rosnących").
Ekologia.
Bylina, helofit. Rośnie na brzegach eutroficznych wód wolno płynących lub stojących oraz na mokradłach. Zwykle na głębokości do 0,4 m, rzadziej 0,6 m. Może rosnąć także w całkowitym zanurzeniu w głębszych, szybko płynących ciekach (utrzymuje się na głębokości poniżej 2 m), wówczas jednak nie zakwita. Preferuje podłoże żyzne, gliny zasobne w węglan wapnia, niezbyt zamulone. Rośnie także na glebach piaszczystych i ilastych. Dobrze znosi silne nawet mrozy – rośnie w strefach mrozoodporności od 3 do 10. W południowej części zasięgu preferuje mokradła i kanały na terenach wyżej położonych. Nie toleruje zacienienia. Żyzność i nasłonecznienie są skorelowane z intensywnością kwitnienia – liczbą i wielkością kwiatów. Rozwojowi łączenia baldaszkowego sprzyjają okresowe spadki poziomu wody wypłycające akwen lub nawet odsłaniające wilgotne dno, podczas gdy stały poziom wód sprzyja innym gatunkom szuwarowym (zwłaszcza trzcinie), które w konsekwencji wypierają łączenia baldaszkowego ze stanowisk. W efekcie gatunek ten często tworzy pas na skraju szuwarów od strony lustra wody w miejscach, gdzie występują fluktuacje jej poziomu.
W obrębie naturalnego zasięgu tworzy zwykle niewielkie lub średniej wielkości płaty – rzadko występuje pojedynczo lub w rozległych łanach. Rośnie w różnych zbiorowiskach szuwarowych, najczęściej wraz z sitowcem nadmorskim i w zespole strzałki wodnej i jeżogłówki pojedynczej, poza tym z oczeretem jeziornym i trzciną. Jest gatunkiem charakterystycznym szuwarów ze związku "Phragmition", według innych autorów związku "Eleocharito-Sagittarion". Forma podwodna rosnąca w szybko płynących ciekach wskazywana jest jako charakterystyczna dla związku "Ranunculion fluitantis".
Bywa gatunkiem ekspansywnym i niepożądanym na polach ryżowych (np. w delcie Dunaju) oraz w gospodarce rybackiej na stawach, gdzie okresowo spuszczana jest woda, co sprzyja silnemu wzrostowi tego gatunku. W Ameryce Północnej, gdzie został introdukowany, jest uznawany za konkurencyjny dla rodzimych roślin szuwarowych. Na kontynencie tym porasta rozległe obszary terenów podmokłych i brzegów wód oraz zatok, tworząc gęste, jednogatunkowe zbiorowiska. Przypisywane jest mu przyczynianie się do zmniejszenia sprawności sieci rowów i kanałów melioracyjnych, ograniczenia możliwości użytkowania rekreacyjnego wód i wpływanie na właściwości fizyko-chemiczne wód. W obrębie naturalnego zasięgu jest jednak rośliną niezbyt ekspansywną i nie występuje masowo. Porównując rozwój roślin z populacji północnoamerykańskich i europejskich stwierdzono dwukrotnie większą przeżywalność tych pierwszych, częstsze tworzenie kwiatostanów i bulwek służących do rozmnażania wegetatywnego (12–43 bulwek na kłączu jednej rośliny). O ile analizy genetyczne wskazują na ograniczoną rolę rozmnażania za pomocą nasion, o tyle istotny wpływ dla inwazyjności roślin amerykańskich ma rozmnażanie wegetatywne. Różnice między populacjami z obu kontynentów tłumaczone są wpływem procesu stochastycznego w trakcie dalekiego przeniesienia diaspor lub działania czynników selekcyjnych po introdukcji. Ograniczona ekspansywność w Europie sprawia, że gatunek nie odgrywa tu istotnej roli w zarastaniu zbiorników, mimo dużej produkcji biomasy.
Łączeń baldaszkowy jest rośliną pokarmową dla takich owadów jak: "Rhoppalosiphium nympheae" (mszycowate), "Donacia sparganii" i "D. tomentosa" (stonkowate), "Endochironomus alismatis", "E. tendens", "Pentapedilum quadrifarium", "Glyptotendipes foliicola" (ochotkowate), "Bagous nodulosus" (ryjkowcowate) oraz takich kręgowców jak: amur biały, świstun, gęgawa, głowienka, gągoł, bóbr, karczownik ziemnowodny, piżmak i nutria. Żerowanie kaczek może istotnie ograniczać rozwój roślin. Roślina atakowana jest przez przedstawiciela grzybów niedoskonałych – "Ramularia butomi".
Pochodzenie.
Skamieliny identyfikowane z rodzajem "Butomus" znalezione zostały w osadach datowanych na oligocen do plejstocenu, jednak ich oznaczenie nie jest pewne ze względu na jakość materiału. Opisany z Czech ze skał pochodzących z kredy "Butomites cretaceus" Velenoský niezbyt przypomina współczesne rośliny i kwestionowana jest jego przynależność do rodziny "Butomaceae". Na podstawie analiz molekularnych linia obejmująca obie blisko spokrewnione rodziny "Butomaceae" i "Hydrocharitaceae" datowana jest przez różnych badaczy na pochodzącą sprzed 88 lub 21,8 milionów lat. Wiek samej grupy koronnej "Butomaceae" datowany jest na 30–9 milionów lat.
Zagrożenia i ochrona.
Łączeń baldaszkowaty ze względu na rozległy zasięg występowania oraz stabilny charakter populacji w znacznej jego części uznany został w Czerwonej Liście Międzynarodowej Unii Ochrony Przyrody ("IUCN Red List") za gatunek najmniejszej troski (LC). Odnotowano jednak regionalne zanikanie tego gatunku: w Norwegii ma status gatunku krytycznie zagrożonego (CR), w Szwajcarii narażonego (VU), w Chorwacji bliskiego zagrożeniu (NT). Problemem w ochronie tego gatunku jest osuszanie mokradeł, zwłaszcza realizowane na wielką skalę, jak przykładowo w zachodnim Iranie w związku z budową kompleksu zapór czy w Zagłębiu Ruhry (Niemcy), gdzie umieszczony został na regionalnej czerwonej liście gatunków zagrożonych.
Zastosowanie.
Gatunek jest sadzony jako roślina ozdobna. Walorem ozdobnym są baldachy efektownych kwiatów rozwijające się w okresie letnim. Kwiatostany mogą być ścinane i z powodzeniem trzymane w wazonie.
Kłącza łączenia zawierają dużo skrobi (według różnych autorów: 36,5% do ponad 50%) i są jadalne. Przed spożyciem wymagają usunięcia korzeni i skórki. Ich smak opisywany jest jako nieprzyjemny (piekący), ale cecha ta zanika po wysuszeniu. Po zmieleniu mogą być użyte do zagęszczania zup. Mieszano je także z mąką zbóż i stosowano do wypieków pieczywa. Dawniej kłącza te były spożywane zwłaszcza w Rosji, ale także w Norwegii i Piemoncie. Jakuci dodawali sproszkowane kłącza do dania zwanego "butagas", w którego skład wchodziły poza tym korzenie i kłącza: krwiściąga lekarskiego, pałki szerokolistnej i lilii złotogłów. Podobnie za jadalne uznawane są nasiona.
Kłącza używane były także w celach leczniczych. Jednak w polskiej medycynie ludowej nie udokumentowano wykorzystania tego gatunku. W Niemczech kłącza i nasiona stosowano przy obrzękach. Nie dowiedziono właściwości antyseptycznych tego gatunku.
Liście wykorzystywane są w plecionkarstwie do wyrobu mat i koszyków.
Ze względu na obfite wydzielanie nektaru łączeń należy do istotnych roślin miododajnych na siedliskach mokradłowych.
Uprawa.
Gatunek zalecany jest do uprawy w zbiornikach dużych i średnich, na stanowiskach dobrze nasłonecznionych. Najlepiej rośnie w wodzie o głębokości od 2,5 do 15 cm. Może być uprawiany bezpośrednio w gruncie jak i w koszach (według niektórych autorów rośnie w nich słabo). Rozmnażany jest z nasion, zbieranych i wysiewanych w ciągu lata, oraz przez podział kłączy w okresie wiosennym. Zaleca się podział roślin co 3–4 lata, ponieważ niepodzielone rośliny z wiekiem kwitną coraz mniej intensywnie. Wykorzystywać można także do rozmnażania bulwki powstające na kłączach (w dowolnym okresie). Zaleca się ścinanie zasychających łodyg i liści w okresie jesiennym. Problem w uprawie stanowić mogą mszyce.
Ze względu na inwazyjność gatunku w Ameryce Północnej jego uprawa zabroniona jest w niektórych stanach USA i prowincjach Kanady.
Zwalczanie.
Na obszarze Ameryki Północnej, gdzie został introdukowany, uznawany jest za ciężki do zwalczenia gatunek inwazyjny. Generalnie mało skuteczne są w przypadku tego gatunku herbicydy – łatwo spłukiwane z wąskich liści. Są nieco efektywne tylko w miejscach bardzo płytkich i wynurzonych. Jednak w związku z brakiem selektywnie działających na ten gatunek środków chemicznych ich używanie na siedliskach mokradłowych jest uznawane za bardzo ryzykowne i generalnie odradzane lub zakazane. Zalecaną metodą zwalczania gatunku jest powtarzane przez cały sezon wycinanie roślin tuż pod powierzchnią wody. Możliwe jest też usuwanie całych roślin, jednak w celu uniknięcia ryzyka rozprzestrzenienia roślin wymagana jest duża staranność przy wykonywaniu takich zabiegów – nawet niewielkie fragmenty kłącza lub bulwki dają bowiem początek nowym roślinom.
Obecność w kulturze.
Gatunek wzmiankowany jest w kilku miejscach "Biblii", np. w "Księdze Rodzaju" (41,2) i "Księdze Hioba" (8,11). Polscy tłumacze "Biblii Tysiąclecia" przetłumaczyli użytą w tych cytatach hebrajską nazwę potoczną jako sitowie, jednak według niektórych badaczy roślin biblijnych powinien to być właśnie łączeń baldaszkowy.

</doc>
<doc id="634164" url="https://pl.wikipedia.org/wiki?curid=634164" title="Sahara (film 2005)">
Sahara (film 2005)

Sahara – film w reżyserii Brecka Eisnera z 2005 roku, oparty na powieści Clive’a Cusslera "Sahara".
Autor książki, na podstawie której zrealizowano film – Clive Cussler, zaskarżył studio filmowe, gdyż jego zdaniem adaptacja filmowa zbyt daleko odbiega od oryginału.
Fabuła.
Naukowiec Eva Rojas (Penélope Cruz) wraz ze swoimi współtowarzyszami z WHO prowadzi śledztwo w sprawie tajemniczej śmiercionośnej zarazy. Podróżuje z poszukiwaczami skarbu po rzece Niger na terytorium Mali, ogarniętego wojną domową pomiędzy wojskiem i rebeliantami. Szefem poszukiwaczy skarbów pracujących dla National Underwater and Marine Agency jest Dirk Pitt (Matthew McConaughey), który postanawia odnaleźć legendarny okręt pancerny z czasów wojny secesyjnej. Wkrótce okazuje się, że sprawcą całego zamieszania jest pozbawiony skrupułów przemysłowiec–miliarder, który nie waha się dla zysku doprowadzić kontynent do zagłady.
Obsada.
i inni

</doc>
<doc id="634167" url="https://pl.wikipedia.org/wiki?curid=634167" title="Owca kanadyjska">
Owca kanadyjska

Owca kanadyjska, owca gruboroga, muflon kanadyjski ("Ovis canadensis", ang. "bighorn sheep") – jeden z dwóch (obok owcy jukońskiej) gatunków górskiej owcy z rzędu parzystokopytnych żyjących w Ameryce Północnej. 
Systematyka.
Wyróżnia się sześć podgatunków owcy kanadyjskiej:
Budowa ciała.
Masa ciała może osiągać 140 kg przy długości tułowia (wraz z głową) 1,4—1,6 m. Wysokość w kłębie wynosi około 90–95 cm. Futro zwierzęcia w części grzbietowej ma wybarwienie szarobrunatne, a spodem jaśniejsze. Rogi łukowato wygięte, duże.
Rozmieszczenie geograficzne.
Owca kanadyjska występuje w zachodniej Kanadzie, zachodnich Stanach Zjednoczonych i w północnym Meksyku.

</doc>
<doc id="634174" url="https://pl.wikipedia.org/wiki?curid=634174" title="Penelope Cruz">
Penelope Cruz



</doc>
<doc id="634189" url="https://pl.wikipedia.org/wiki?curid=634189" title="Goździk pyszny">
Goździk pyszny

Goździk pyszny ("Dianthus superbus" L.) – gatunek rośliny należący do rodziny goździkowatych. Roślina rzadka w środowisku naturalnym. Od gatunku tego pochodzi wiele mieszańców uprawianych jako rośliny ozdobne.
Rozmieszczenie geograficzne.
Występuje w Europie i Azji od Japonii poprzez Sachalin, południowo-wschodnią Azję, Syberię i Europę po Półwysep Iberyjski (tutaj ma tylko oderwane stanowiska w Pirenejach i Górach Kantabryjskich). W Europie rośnie głównie w północno-wschodniej i środkowej jej części, sięgając po Półwysep Bałkański i północną część Półwyspu Apenińskiego.
W Polsce ma liczne stanowiska w województwach: dolnośląskim, wielkopolskim, kujawsko-pomorskim, warmińsko-mazurskim i lubelskim. W innych jest rozproszony, lokalnie bywa bardzo rzadki. W Karpatach jest rzadko spotykany w Beskidzie Makowskim, Niskim, Sądeckim, Wyspowym, Kotlinie Jasielsko-Krośnieńskiej, na Pogórzu Dynowskim i Wielickim.
Zagrożenia i ochrona.
Gatunek objęty w Polsce ścisłą ochroną gatunkową. 
Umieszczony na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia: V (VU)).
Jest zagrożony w wyniku zmian w jego siedliskach; osuszania terenów, zaorywania łąk i zmiany tradycyjnego sposobu gospodarowania na łąkach. W Karpatach chronione jest tylko jedno stanowisko w Magurskim Parku Narodowym, pozostałe stanowiska znajdują się na obszarach nie podlegających ochronie, wskazane jest więc objęcie ich ochroną w postaci użytków ekologicznych lub rezerwatów przyrody. W związku z zarastaniem ich przez drzewa i krzewy należałoby stanowiska te objąć ochroną czynną.

</doc>
<doc id="634190" url="https://pl.wikipedia.org/wiki?curid=634190" title="Dianthus superbus">
Dianthus superbus



</doc>
<doc id="634191" url="https://pl.wikipedia.org/wiki?curid=634191" title="Królewskie Kolegium Wojskowe Kanady">
Królewskie Kolegium Wojskowe Kanady

Królewskie Kolegium Wojskowe Kanady (ang. "Royal Military College of Canada", fr. "Collège militaire royal du Canada") – kanadyjska uczelnia wojskowa w mieście Kingston, w prowincji Ontario.
Założona w 1876, uzyskała prawo wydawania dyplomów uniwersyteckich w 1959 roku. Jest jedyną tego typu instytucją w Kanadzie.
Kształci około 1500 studentów i zatrudnia ponad 200 pracowników.

</doc>
<doc id="634192" url="https://pl.wikipedia.org/wiki?curid=634192" title="Gładkie Upłaziańskie">
Gładkie Upłaziańskie

Gładkie Upłaziańskie (ok. 1700–1790 m n.p.m.) – północny, trawiasty stok Upłaziańskiej Kopy w długiej północno-zachodniej grani Ciemniaka w polskich Tatrach Zachodnich. Obejmuje dwie jej grzędy opadające w północno-zachodnim kierunku oraz znajdujący się pomiędzy nimi Narciarski Żleb. Dawniej stanowił tereny pastwiskowe Hali Upłaz. Często mylnie nazwę Gładkie Upłaziańskie przesuwano na sam wierzchołek Upłaziańskiej Kopy. W dolnej części Gładkiego (w tzw. Wolarni), po zachodniej stronie Narciarskiego Żlebu znajdują się źródełka. Na wapiennym podłożu występuje tutaj wiele wapieniolubnych, rzadkich gatunków roślin tatrzańskich. M.in. stwierdzono występowanie potrostka alpejskiego i szaroty Hoppego – bardzo rzadkich roślin, w Polsce występujących tylko w Tatrach i to w nielicznych tylko miejscach. 
Na Gładkim Upłaziańskim znajduje się najwyżej w Polsce położone stanowisko szafrana spiskiego (1630-1660 m). Po zaprzestaniu wypasu trawiasty obszar hali ciągle zmniejsza się, zarastając kosodrzewiną, stanowisko to jest więc zagrożone. 
Poniżej Gładkiego Upłaziańskiego znajdują się dwie jaskinie: Jaskinia Niedźwiedzia Niżnia i Jaskinia Niedźwiedzia Średnia.
Letni szlak turystyczny omija Gładkie Upłaziańskie, prowadzi nim natomiast (granią wschodniej grzędy) szlak zimowy.

</doc>
<doc id="634194" url="https://pl.wikipedia.org/wiki?curid=634194" title="Podwójne P">
Podwójne P



</doc>
<doc id="634208" url="https://pl.wikipedia.org/wiki?curid=634208" title="Gwiazda Południa (diament)">
Gwiazda Południa (diament)

Gwiazda Południa – duży diament brazylijski, znaleziony w 1853 r. w kopalniach Bagagem w Minas Gerais (Brazylia). W stanie surowym kamień ważył około 262 karatów. Diament został odkryty przez niewolnicę, która otrzymała w nagrodę wolność. Był wtedy badany przez francuskiego mineraloga Dufrenoy. Miał postać nieforemnego dwunastościanu z wypukłymi ścianami i krawędziami. Sprzedany został konsorcjum handlowemu za 800 000 marek. Oszlifowany w Amsterdamie za 450 000 guldenów holenderskich. Po oszlifowaniu kamień uzyskał kształt owalny i ważył 129 kr. Został sprzedany indyjskiemu księciu Gaikwarowi z Barody za podwójną cenę.

</doc>
<doc id="634210" url="https://pl.wikipedia.org/wiki?curid=634210" title="Drezdeński zielony diament">
Drezdeński zielony diament

Drezdeński zielony diament zwany Zielonym Brylantem z Drezna lub Zielonym Drezdeńskim – jabłkowozielony diament o masie 40,7 kr. Największy znany zielony diament świata. Od XVIII wieku stanowi część saskich klejnotów koronnych i jest przechowywany w Grünes Gewölbe w Dreźnie.
Pochodzi prawdopodobnie z Brazylii i został znaleziony na początku XVIII wieku. W 1742 roku na Targach Lipskich zakupił go August III Sas za ogromną jak na owe czasy sumę 200 000 talarów. W 1768 roku oprawiono go w białe diamenty i wmontowano w ozdobną agrafę do kapelusza. Po II wojnie światowej stał się łupem wojennym Armii Czerwonej i został wywieziony do Moskwy. W 1958 roku powrócił do Drezna.
Diament nabrał unikalnego, zielonego koloru w wyniku przebywania w naturalnym radioaktywnym środowisku. Używany jest do badań porównawczych w celu wypracowania metody pozwalającej na odróżnienie naturalnie zielonych diamentów, które są bardzo rzadkie od sztucznie barwionych kamieni wytwarzanych w laboratoriach poprzez napromieniowanie zwykłych diamentów.

</doc>
<doc id="634214" url="https://pl.wikipedia.org/wiki?curid=634214" title="Wysranki">
Wysranki

Wysranki – zalesiona dolna część południowo-zachodniego zbocza Żlebu pod Wysranki – bocznej odnogi Doliny Kościeliskiej w Tatrach Zachodnich. W jego dolnej części znajduje się otwór wlotowy do udostępnionej turystycznie Jaskini Mroźnej. U samego podnóża Wysranek, przy Kościeliskim Potoku znajduje się ogromne wywierzysko – Lodowe Źródło odwadniające masyw Czerwonych Wierchów. W rejonie Wysranek odbywają się jesienią rykowiska jeleni.
Jest to nazwa dawnego pochodzenia. Na polanie Stare Kościeliska pod Wysrankami w XVIII w. i pierwszej połowie XIX w. działały huty metali i były tutaj domki robotników. Pochodzenie nazwy jest więc oczywiste – w tamtych czasach nie budowano WC wewnątrz domów, również sławojki pojawiły się dużo później. Nazwa wywoływała zgorszenie niektórych nadwrażliwych, stąd też kilkakrotnie usiłowano ją zmienić. Walery Eljasz-Radzikowski proponował nazwę Wyzranki (od słowa "wyzierać"), a inni w latach 40. usiłowali wprowadzić zamiast Żlebu pod Wysranki nazwę Dolinka Zbójnicka. Obydwie nazwy nie przyjęły się i ostała się pierwotna, ludowa nazwa.

</doc>
<doc id="634215" url="https://pl.wikipedia.org/wiki?curid=634215" title="Objaw Ramsaya">
Objaw Ramsaya



</doc>
<doc id="634216" url="https://pl.wikipedia.org/wiki?curid=634216" title="Obszary H II">
Obszary H II



</doc>
<doc id="634217" url="https://pl.wikipedia.org/wiki?curid=634217" title="Żleb pod Wysranki">
Żleb pod Wysranki

Żleb pod Wysranki – duży żleb i dolinka po wschodniej stronie Doliny Kościeliskiej w Tatrach Zachodnich. Ma wylot tuż ponad polaną Stare Kościeliska, poniżej mostka i Lodowego Źródła.
Nazewnictwo.
Żleb pod Wysranki to nazwa ludowego pochodzenia i pochodzi od Wysranek – południowo-wschodniego i zalesionego grzbietu wznoszącego się nad tym żlebem. Nazwa wywoływała zgorszenie niektórych nadwrażliwych, stąd też kilkakrotnie usiłowano ją zmienić. Walery Eljasz-Radzikowski proponował nazwę Żleb pod Wyzranki (od słowa "wyzierać"), a inni w latach 40. usiłowali wprowadzić nazwę Dolinka Zbójnicka. Obydwie nazwy nie przyjęły się i ostała się pierwotna, ludowa nazwa. W XVIII w. i pierwszej połowie XIX w. na Starych Kościeliskach działały huty metali i były tutaj domki robotników. Pochodzenie nazwy jest więc oczywiste – u wylotu żlebu znajdowały się domki robotników, a w tamtych czasach nie budowano WC wewnątrz domów, również sławojki pojawiły się dużo później.
Opis.
Władysław Cywiński tak opisuje Żleb pod Wysranki: "„Czy to żleb, czy dolinka? Nie ma i być nie może matematycznie ścisłego rozgraniczenia obu tych pojęć. Charakter opisywanego tu tworu jest różnoraki. W dole wąski kanion skalny z gładkimi, pionowymi progami. Wyżej płytki, lesisty, mało stromy parów. Potem V-kształtna dolinka, kolejne skaliste, wyposażone w progi przewężenie i wreszcie pod Upłazem, mało stromy, płytko wcięty, trawiasty kociołek”". Górą dolinka biegnie pomiędzy polaną Upłaz i Zdziarami Upłaziańskimi, dochodząc do Siodła za Piecem. W zalesione zbocze Zdziarów wcina się Skalnisty Żlebek stanowiący dalsze przedłużenie w górę Żlebu pod Wysranki.
Dnem dolnej części Żlebu pod Wysranki spływa niewielki potok. Przekracza go znakowany szlak turystyczny do Jaskini Mroźnej, wejście do której znajduje się w Wysrankach. Dolną częścią żlebu prowadzi też nieznakowana ścieżka do Zbójnickich Okien. W górnej części znajduje się jeden z otworów Jaskini Czarnej oraz Jaskinia przy Sikawce i Jaskinia Zakopiańska, w dolnej części – Jaskinia w Małym Krakowie.

</doc>
<doc id="634218" url="https://pl.wikipedia.org/wiki?curid=634218" title="Zbójnicka Dolinka">
Zbójnicka Dolinka



</doc>
<doc id="634219" url="https://pl.wikipedia.org/wiki?curid=634219" title="Objaw Olivera">
Objaw Olivera

Objaw Olivera (pełna nazwa: "objaw pociągania krtani ku dołowi Olivera") – patologiczny objaw występujący w przypadku:
Nie jest to więc objaw wskaźnikowy.
Sprawdzanie jego występowania polega na tym, że u chorego, który stojąc z zamkniętymi ustami mocno odchyla głowę do tyłu, lekko ujmując chrząstkę tarczowatą dwoma palcami, unosimy ją ku górze, zbliżając w ten sposób krtań ku łukowi aorty. W przypadku występowania tętniaka krtań unosi się w czasie skurczu a obniża przy rozkurczu serca – objaw jest wówczas dodatni.

</doc>
<doc id="634220" url="https://pl.wikipedia.org/wiki?curid=634220" title="Tętnica główna">
Tętnica główna



</doc>
<doc id="634221" url="https://pl.wikipedia.org/wiki?curid=634221" title="Diament marmaroski">
Diament marmaroski



</doc>
<doc id="634222" url="https://pl.wikipedia.org/wiki?curid=634222" title="Rówień nad Piecem">
Rówień nad Piecem

Rówień nad Piecem – najniższa część północno-zachodnich stoków Upłaziańskiej Kopy w polskich Tatrach Zachodnich. Znajduje się powyżej Siodła za Piecem (ok. 1450 m), a poniżej Źródlisk. Wschodnie zbocza Równi nad Piecem opadają do Wołowego Żlebu w Dolinie Miętusiej, zachodnie do Narciarskiego Żlebu, będącego górną częścią Żlebu pod Wysranki.
Rówień nad Piecem to prawie pozioma łąka znajdująca się powyżej stromego i zerodowanego stoku Siodła za Piecem. Dawniej była wypasana, wchodziła w skład Hali Upłaz. Bogata flora roślin wapieniolubnych. Z rzadkich w Polsce roślin występuje tutaj m.in. rogownica szerokolistna.

</doc>
<doc id="634223" url="https://pl.wikipedia.org/wiki?curid=634223" title="Polska Stacja Antarktyczna im. Henryka Arctowskiego">
Polska Stacja Antarktyczna im. Henryka Arctowskiego

Polska Stacja Antarktyczna im. Henryka Arctowskiego – polska, całoroczna stacja naukowo-badawcza położona nad Zatoką Admiralicji na Wyspie Króla Jerzego w archipelagu Szetlandów Południowych, uruchomiona 26 lutego 1977. Została nazwana na cześć Henryka Arctowskiego, badacza Antarktyki.
Stacja składa się z 14 budynków położonych między Zatokami Arctowskiego i Półksiężycową a Klifem Wydrzyków oraz dwóch baz terenowych „Lions Rump” i „Demay”. Jest kierowana przez Instytut Biochemii i Biofizyki PAN Zakład Biologii Antarktyki i prowadzi badania w takich dziedzinach jak: oceanografia, geologia, geomorfologia, glacjologia, meteorologia, klimatologia, sejsmologia, magnetyzm oraz ekologia. Koszty utrzymania placówki pokrywa Ministerstwo Nauki i Szkolnictwa Wyższego. W 2010 roku wyniosły 2,5 mln zł.
Historia.
W połowie lat 70. XX w. polski rząd, w sytuacji wyczerpywania się istniejących łowisk dalekomorskich, zdecydował się podjąć badania wód otaczających Antarktydę.
W sezonie 1975/76 zorganizowana została wspólnie z Morskim Instytutem Rybackim wyprawa naukowa, prowadzona na statkach „Profesor Siedlecki” i „Tazar”; wyprawą kierował doc. Daniel Dudkiewicz, kierownikiem naukowym był doc. dr hab. S. Rakusa-Suszczewski. Wyprawa stwierdziła istnienie na tych terenach bogatych łowisk ryb i kryla. Doceniając potrzebę kontynuowania badań przyrodniczych zdecydowano się wysłać kolejną wyprawę oraz utworzyć w tym rejonie stałą stację badawczą. Całoroczna stacja była potrzebna, by Polska mogła zostać sygnatariuszem traktatu antarktycznego, co było z kolei warunkiem korzystania z łowisk strefy konwergencji.
Organizację badań naukowych powierzono ówczesnemu Instytutowi Ekologii PAN kierowanemu przez prof. dr. Romualda Klekowskiego.
Po trwających zaledwie pół roku przygotowaniach, w trakcie których zaprojektowano i wykonano całe wyposażenie stacji łącznie z budynkami, pod koniec grudnia 1976 r. wypłynął z Gdyni MT „Dalmor”, zabierając większość uczestników wyprawy, żywność i drobny sprzęt. W pierwszych dniach stycznia 1977 r. wypłynął drugi statek, MS „Zabrze”, który zabrał ok. 3 tys. ton wyposażenia wyprawy, w tym materiały do budowy stacji, paliwo i środki do ich wyładunku. Płynął na nim kierownik wyprawy doc. dr Stanisław Rakusa-Suszczewski i grupa wyładunkowa. Pierwsza grupa zimująca liczyła 19 osób.
Początkowo planowano budowę stacji na wysepce Half Moon, leżącej pomiędzy Greenwich Island a Wyspą Livingstona, ale okazało się, że jest ona zbyt mała dla celów ekspedycji. Zatoczka Yankee na wyspie Greenwich również się nie nadawała, gdyż wejście do niej było zbyt wąskie dla statków wyprawy. Ostatecznie wybrano teren na Wyspie Króla Jerzego.
Obok stacji, na wyniesieniu Pingwinisko jest pochowany Włodzimierz Puchalski, fotograf i reżyser filmów przyrodniczych, który zmarł uczestnicząc w ekspedycji naukowej 19 stycznia 1979 roku.
Położenie i bezpośrednie sąsiedztwo stacji.
Stacja leży w Oazie Arctowskiego, w odległości kilkudziesięciu-kilkuset metrów od wybrzeży dwóch wewnętrznych zatok, wchodzących w skład Zatoki Admiralicji – Zatoki Arctowskiego i Zatoki Półksiężyca, oddzielonych od siebie wysuniętym w morze półwyspem i grupą wysepek zwaną Przylądkiem Kormoranów. Na półwyspie tym zlokalizowane jest centrum informacji turystycznej. Wznosi się tam też Skałka Latarnia z latarnią morską „Arctowski”. Stację ulokowano na równinie nadmorskiej, a same budynki usytuowano na wałach burzowych, na wysokości ok. 1,5 m n.p.m.
Na południe od stacji rozciąga się obszar podmokły – mszarnik zwany Ogrodami Jasnorzewskiego z licznymi lokalnymi zagłębieniami odwadnianymi przez Potok Bezimienny, a dalej na południe przebiega wyniesienie skalne Pingwinisko, za którym rozciąga się dolina Potoku Ornitologów. Na zachód i północny zachód od stacji wznoszą się wolne od lodu, wysokie stoki skalne, m.in. Krzesanica i urwisko Skua, a także występ skalny Ambona. Z położonej na zachód od Krzesanicy grani Panorama do stacji schodzi Potok Obserwacyjny. Od urwiska Skua i leżącego za nim szczytu Krokiew płynie potok Skamieniały Las. Powyżej Ogrodów Jasnorzewskiego rozciąga się półka skalna Upłaz. Bezpośrednio za równiną nadmorską od południa wzdłuż grzbietu Pingwiniska graniczy Szczególnie Chroniony Obszar Antarktyki (ASPA) nr 128 „Zachodni brzeg Zatoki Admiralicji”. Obszar ten od północy zaczyna się lodozlewnią Lodowca Ekologii.
Zespół i praca na stacji.
Zespół stacji zmienia się rotacyjnie podczas dwóch zmian. Grupa zimowa pracująca w Stacji przez okres całego roku (od października do listopada kolejnego roku) składa się z 8 osób, które pełnią następujące funkcje: kierownik wyprawy, energetyk, elektryk, mechanik samochodowy, operator PTS, informatyk, elektronik, ratownik medyczny, łącznościowiec, laborant, obserwator ekologiczny, obserwator morski, obserwator hydrochemiczny i glacjologiczny.
W skład grupy letniej (od listopada do końca marca) wchodzą: bosman (obsługa, konserwacja i naprawy sprzętu pływającego), asystent terenowy (wsparcie naukowców w terenie), kucharz (obsługa w zakresie zbiorowego żywienia), administrator części hotelowej i pomoc w kuchni, pracownicy zajmujący się konserwacją i remontem zabudowań oraz sprzętu stacyjnego, obserwatorzy na Lions Rump (monitoring ekologiczny ptaków i ssaków płetwonogich).
Bazy terenowe.
W skład stacji wchodzą również dwie bazy terenowe:
Baza terenowa Demay
Leży na terenie obszaru chronionego ASPA 128, na brzegu Rajskiej Zatoki (Paradise Cove), pomiędzy Przylądkiem Demay a Przylądkiem Uchatki (Uchatka Point). Drewniany budynek refugium zapewnia miejsce do spania dla czterech osób, ogrzewanie piecem z płaszczem wodnym, kuchenkę gazową, zbiornik słodkej wody, zlew, prysznic oraz pomieszczenia magazynowe i poddasze. Znajduje się około 10 km od Stacji. Stanowi bazę terenową dla monitoringu ekologicznego.
Baza terenowa Lions Rump
Leży przy granicy obszaru chronionego ASPA 151, na zachodnim brzegu zatoki Króla Jerzego (King George Bay). Budynek bliźniaczy do refugium Demay zapewnia miejsce do spania dla czterech osób i podobne wyposażenie. Odległość do Stacji wynosi ok. 35 km. Stanowi bazę terenową dla monitoringu ekologicznego okolic Lions Rump.
Wyspa Króla Jerzego.
Jest największą wyspą archipelagu Szetlandów Południowych, położonego 120 km od wybrzeży Antarktydy. Wyspa została odkryta przez Williama Smitha w 1819 roku. Powierzchnia wyspy wynosi ok. 1300 km², z czego ponad 90% pokrywają lodowce. Wyspa ma trzy główne zatoki: Zatokę Maxwella, Zatokę Admiralicji oraz Zatokę Króla Jerzego. Na wyspie znajdują się stacje należące do 10 państw.
Stacje zimowe:
Stacje letnie:
Chile i Argentyna zgłosiły roszczenia terytorialne do Wyspy (kolejno w 1940 i 1943 roku), które nie zostały jednak uznane przez społeczność międzynarodową.
Obszary Chronione.
Zgodnie z Protokołem o ochronie środowiska do Układu w sprawie Antarktyki cała Antarktyka jest rezerwatem naturalnym poświęconym pokojowi i nauce. Jednocześnie Protokół ustanowił dodatkowe kategorie obszarów objętych ochroną ASPA są powoływane w celu ochrony obszarów szczególnie cennych przyrodniczo. Wejście na ich obszar jest możliwe wyłącznie za zezwoleniem wydanym przez właściwą instytucję danego państwa. Polskim polarnikom zezwolenie wydaje IBB PAN. W Antarktyce są 72 obszary ASPA (o łącznej powierzchni ok. 3,270 km²), w tym 7 na Wyspie Króla Jerzego (King George Island). Z inicjatywy Polski powstały dwa obszary ASPA:
ASPA 128 Zachodnie Wybrzeże Zatoki Admiralicji (Western Shore of Admiralty Bay)Znajduje się około 700 m na południowy wschód od Stacji. Obejmuje prawie 17 km², z których ponad połowę stanowi teren wolny od lodu. Pozostałą część ASPA 128 pokrywają lodowce spływające z Kopuły Warszawa (Warszawa Icefield). Już tylko jeden z nich, Lodowiec Ekologii (Ecology Glacier) uchodzi do Zatoki.
ASPA 151 Lions Rump.Znajduje się w Zatoce Króla Jerzego (King George Bay). Obejmuje teren 1,3 km² pomiędzy Lodowcem Orła Białego (White Eagle Glacier) a strefą sublitoralu rozciągającą się od Skałek Lajkonika (Lajkonik Rocks), poprzez Twin Pinnacles do Lions Head. Obecnie teren ten jest całkowicie wolny od lodu.
Typy działalności badawczych.
Materiały i dane gromadzone od 1977 roku w oparciu o Polską Stację Antarktyczną im H. Arctowskiego są w sposób ciągły wykorzystywane w kraju przez ponad 20 placówek naukowych oraz przez instytucje naukowe z 22 krajów.
Monitoring meteorologiczny.
Zebrane dane meteorologiczne służą do określenia warunków klimatycznych okolic Stacji im. H. Arctowskiego oraz są wykorzystywane jako tło dla badań geomorfologicznych, geochemicznych, geofizycznych, ekologicznych i biologicznych prowadzonych w oparciu o Stację.
Monitoring ekologiczny – obserwacje ptaków i ssaków płetwonogich.
Monitoring ekologiczny prowadzony jest w celu określenia wielkości i kondycji populacji ptaków morskich i ssaków płetwonogich, tzw. gatunków wskaźnikowych zależnych od kryla. Informacja o kondycji gatunków wskaźnikowych daje pośrednią informację o kondycji ekosystemu morskiego.
Monitoring hydrologiczny Zachodniego Brzegu Zatoki Admiralicji.
Celem monitoringu jest określenie reżimu przepływu cieków położonych na zachodnim brzegu Zatoki Admiralicji oraz określenie ilości materiału rozpuszczonego, zawieszonego i dennego transportowanego przez te cieki.
Monitorowanie struktury ziemskiego pola elektrycznego.
Celem projektu jest analiza dobowych zmian pola elektrycznego Ziemi w skali przestrzennej obejmującej rejon Antarktyki, Arktyki oraz Europy Centralnej. Na podstawie pomiarów pola elektrycznego przy powierzchni Ziemi oraz dodatkowych obserwacji atmosferycznych i jonosferycznych określone zostaną relacje pomiędzy polem elektrycznym a głównymi generatorami Globalnego Obwodu Elektrycznego Ziem.
Ruch Turystyczny w obszarach polarnych.
Celem badań jest określenie specyfiki zachowań turystów odwiedzających Antarktykę oraz pewnych uwarunkowań geograficznych (m.in. kulturowych, społecznych) na tle wielkości ruchu turystycznego. Ponadto prowadzone są obserwacje dotyczące wpływu ruchu turystycznego na środowisko przyrodnicze w okolicach Stacji.
Identyfikacja i oznaczenie poziomów stężeń i translokacji zanieczyszczeń atmosferycznych w zbiornikach wodnych.
Celem prac objętych monitoringiem jest szczegółowe poznanie składu chemicznego próbek wód (pobieranych z cieków, jeziorek, wypływów lodowcowych), gleby i przybrzeżnych osadów morskich, pochodzących z obszaru zachodniego wybrzeża Zatoki Admiralicji, a także jego zmienności w czasie oraz poznanie dróg przemieszczania się potencjalnych zanieczyszczeń.
Monitoring geochemiczny środowiska antarktycznego oraz zmienność funkcjonalna w obrębie biotycznych.
Celem badań jest określenie specyfiki zachowań turystów odwiedzających Antarktykę oraz pewnych uwarunkowań geograficznych (m.in. kulturowych, społecznych) na tle wielkości ruchu turystycznego. Ponadto prowadzone są obserwacje dotyczące wpływu ruchu turystycznego na środowisko przyrodnicze w okolicach Stacji.
Monitoring chemizmu opadów atmosferycznych – stężenie zredukowanych form węgla w opadach.
Celem monitoringu jest określenie stężenia zredukowanych form węgla (węgiel organiczny i elementarny) w opadach we wszystkich formach ich występowania (deszcz, śnieg, opad suchy).
Analiza składu chemicznego opadu.
Celem monitoringu jest określenie potencjalnego dopływu zanieczyszczeń pochodzących z dalekiego i lokalnego transportu atmosferycznego.
Szczegółowa charakterystyka hydrologiczna i hydrochemiczna jeziora Imbirowego.
Celem monitoringu jest określenie warunków zasilania i rozkładu przestrzennego chemizmu wody jeziora Imbirowego.
Monitoring glacjologiczny – tempo cielenia Lodowca Lange.
Celem monitoringu jest określenie tempa cielenia Lodowca Lange, który uchodzi bezpośrednio do morza w północnej części Zatoki Admiralicji.
Geologia i geomorfologia.
Stacja „Arctowski” zlokalizowana jest na stosunkowo dużej oazie wolnej od lodu, genetycznie terasie morskiej. Okolice Stacji „Arctowski” zbudowane są z eoceńskich skał wulkanicznych (andezyty i bazalty) i ich odpowiedników piroklastycznych przeławicanych skałami osadowymi, dających świadectwo o naturze ówczesnych ekosystemów lądowych rozwijających się w wulkanicznej scenerii. Wśród tych przeławiceń są osady rzeczne i jeziorne zawierające liczną skamieniałą florę (liście i pnie drzew). Dla okolic Stacji wykonano kartowanie geomorfologiczne zwizualizowane mapami.
Sumaryczny spływ jonowy (Ad) i odpływ zawiesiny (As) w wybranych zlewniach Oazy Arctowskiego w okresie od 1.04.1990 – 21.12.1993
Średnie dobowe tempa denudacji chemicznej (Dc) i denudacji mechanicznej (Dm) w wybranych zlewniach Oazy Arctowskiego w okresie od 1.04.1990 – 21.12.1993
Ekologia.
W bezpośrednim sąsiedztwie Stacji na rozległej, lekko wyniesionej terasie morskiej znajduje się jeden z większych mszarów morskiej Antarktyki. Na zachodnim brzegu Zatoki Admiralicji korzystne miejsca do gniazdowania znalazły sobie trzy gatunki pingwinów: adeli, antarktyczny i białobrewy. Tereny kolonii kontrolowane są przez drapieżne wydrzyki. W obrębie Zatoki – prócz pingwinów gnieździ się również kilka gatunków ptaków morskich a kilka innych gatunków pojawia się w tym rejonie sporadycznie. Silne nawożenie spowodowało urozmaicenie warunków troficznych pokryw glebowych i przyczyniło się do wyższej niż w innych miejscach różnorodności biologicznej tundry antarktycznej. Dodatkowo relacje ekologiczne w tundrze komplikuje pojawienie się i ekspansja gatunku obcego, pochodzenia antropogenicznego.
Warunki pogodowe.
Warunki pogodowe na podstawie danych z lat 1978–1998:

</doc>
<doc id="634224" url="https://pl.wikipedia.org/wiki?curid=634224" title="Źródliska (Tatry)">
Źródliska (Tatry)

Źródliska – północno-wschodnie stoki Upłaziańskiej Kopy w polskich Tatrach Zachodnich. Znajdują się powyżej skały Piec, na wysokości około 1600–1750 m n.p.m. i opadają do Doliny Miętusiej. Nazwą określa się tylko górną, podgraniową część stoków, do miejsca, w którym opadają urwiskiem do Doliny Miętusiej. Są to trawiaste tereny, dawniej wypasane i należące do Hali Upłaz. Po zaprzestaniu wypasu stopniowo zarastają kosodrzewiną. Nazwa pochodzi stąd, że znajdują się w nich trzy źródełka. Wypływające z nich niewielkie strumienie spływają do Małej Świstówki i Wołowego Żlebu w Dolinie Miętusiej. Na terenie tym często przebywają kozice.
Przez Źródliska prowadzi popularny szlak turystyczny. Zimą jednak szlak ten prowadzi powyżej Źródlisk, granią Upłaziańskiej Kopy (tzw. szlak zimowy).

</doc>
<doc id="634225" url="https://pl.wikipedia.org/wiki?curid=634225" title="Stacja im. A.B. Dobrowolskiego">
Stacja im. A.B. Dobrowolskiego

Stacja im. Antoniego Bolesława Dobrowolskiego – sporadycznie czynna polska stacja polarna położona na Antarktydzie Wschodniej, w Oazie Bungera, kilkadziesiąt kilometrów od brzegu Oceanu Południowego. Ze względu na trudny dostęp, przez większość czasu pozostaje nieużytkowana.
Położenie i warunki.
Stacja znajduje się na brzegu Jeziora Figurowego w wolnej od lodu oazie antarktycznej, Oazie Bungera, położonej na Wybrzeżu Knoxa na Ziemi Wilkesa. Z południowego wschodu wzgórza tworzące oazę graniczą z lądolodem wnętrza kontynentu, a od północnego zachodu z Lodowcem Szelfowym Shackletona o szerokości ok. 100 km. Stacja im. Dobrowolskiego leży w odległości ok. 350 km od rosyjskiej (dawniej radzieckiej) stacji Mirnyj, z której można dotrzeć tu drogą powietrzną.
Średnia roczna temperatura na tym obszarze to , maksymalna , a minimalna . Średnia prędkość wiatru wynosi 6 m/s, maksymalna do 56 m/s.
Historia i działalność.
Stacja została otwarta 15 października 1956 przez ZSRR i nazwana "Oazis" (, „Oaza”). Była użytkowana przez radzieckich badaczy do 17 listopada 1958. Prowadzono w niej badania glacjologiczne, meteorologiczne, w tym aerologiczne, geofizyczne, w tym magnetometryczne i sejsmiczne, oraz obserwacje zórz polarnych. Wykorzystywano ją także w badaniach terenowych, w tym hydrologicznych i biologicznych. Na stację składają się dwa drewniane domki, ogrzewane gazem, drewnem i węglem, oraz mniejsze pawilony. Na lodowcu 15 km od stacji położone jest lądowisko wykorzystywane w miesiącach letnich; zimą samoloty mogły lądować na zamarzniętej tafli Jeziora Figurowego.
23 stycznia 1959 roku stacja została przekazana Polsce podczas pierwszej polskiej wyprawy naukowej na Antarktydę pod kierownictwem Wojciecha Krzemińskiego. Nadano jej obecną nazwę na cześć polskiego geofizyka i meteorologa Antoniego Bolesława Dobrowolskiego. Domki stacji zostały nazwane „Warszawa” i „Kraków”.
Przez kilka lat polscy uczeni nie uczestniczyli w wyprawach antarktycznych. Stacja Dobrowolskiego została odwiedzona w antarktycznym lecie 1965–66 roku przez czteroosobową grupę polskich geofizyków (Ryszard Czajkowski, Adam Kuchciński, Janusz Molski, Maciej Seweryn Zalewski), uczestników 11. Radzieckiej Ekspedycji Antarktycznej towarzyszących radzieckim polarnikom oraz Bronisław Majtczak, moskiewski korespondent PAP. W czasie tej ekspedycji został utracony samolot radzieckiego zespołu Li-2, który wylądował na lodzie zatoki Jeziora Figurowego; lód okazał się za słaby i maszyna zatonęła.
Starania o wysłanie następnej grupy badawczej do stacji w sezonie 1973–74 nie doszły do skutku.
Ostatnia wyprawa polska do stacji im. Dobrowolskiego miała miejsce w styczniu 1979 roku również pod kierownictwem Wojciecha Krzemińskiego. Uczestnicy prowadzili badania w szerokim zakresie, obejmującym geomorfologię, grawimetrię, meteorologię i prace geodezyjne. 21 lutego, po nagłym załamaniu pogody, ekipa musiała zostać ewakuowana do stacji Mirnyj. Od 1979 roku stacja nie jest użytkowana.
W 1987 roku stację odwiedzili radzieccy polarnicy i postawili dodatkowe budynki (nazwane stacją Oazis-2) około 200 metrów na zachód od starszych zabudowań.
Obecnie baza jest stacją zakonserwowaną, czyli nieczynną, ale nie opuszczoną. Nie jest nawet epizodycznie odwiedzana przez polskie ekspedycje polarne, co często błędnie jest podawane na podstawie danych z lat siedemdziesiątych. Istnieją jednak plany rewitalizacji placówki prowadzone przez Zakład Badań Polarnych i Morskich Instytutu Geofizyki Polskiej Akademii Nauk. W 2018 roku Ministerstwo Nauki i Szkolnictwa Wyższego przyznało środki na ten cel.
Stację sporadycznie odwiedzają natomiast badacze rosyjscy i australijscy. Australijczycy zainstalowali tam stację referencyjną GPS (do badań błędów systemu). Zabudowania stacji stoją na skałach, a nie lądolodzie, przez co nie zmieniają swojej pozycji geograficznej w wyniku ruchu lodu.
14 stycznia 1986 Australia otworzyła letnią stację Edgeworth David Base 7,5 km na północny zachód od Stacji Dobrowolskiego, na skraju Oazy.
Na liście historycznych miejsc i pomników w Antarktyce znajdują się: pawilon obserwatorium geomagnetycznego stacji (nr 10) oraz betonowy słup ustawiony przez polską ekspedycję w celu pomiaru przyspieszenia ziemskiego (nr 49); pomiar ten wykazał wartość (982 439,4 ± 0,4) miligali.
Na 10 listopada 2021 roku planowana jest czteroosobowa wyprawa inwentaryzacyjna, przygotowująca bazę do ponownego sezonowego użytku.
Czwórka polskich badaczy wypłynęła 10 listopada wieczorem z portu w Bremerhaven na pokładzie statku "Akademik Fiodorow".
W skład wyprawy Instytutu Geofizyki PAN wchodzą jej pomysłodawca, organizator i szef prof. Marek Lewandowski, a zarazem geofizyk, geolog i paleomagnetyk, prof. Monika A. Kusiak, geolog i geochemik izotopowy, dr Adam Nawrot, geograf i geomorfolog, a także prof. Wojciech Miloch, fizyk jonosfery z Uniwersytetu w Oslo.
Ze względu na niegościnność miejsca planowane jest postawienie całorocznych, autonomicznych pod względem zasilania i automatycznych stacji geofizycznych (sejsmicznych, magnetycznych), które pozwolą na badanie głębokich struktur Ziemi oraz procesu generacji ziemskiego pola magnetycznego. W planach jest ustawienie anteny do badań jonosfery, której stan, podobnie jak obraz magnetosfery, pozwoli na lepsze prognozowanie pogody kosmicznej, nie pozostającej, jak się wydaje, bez wpływu na zmiany klimatyczne. W trakcie wypraw będą prowadzone także badania geologiczne i geochemiczne oraz monitoring procesów geomorfologicznych, hydrologicznych i glacjologicznych, które obrazują zmiany systemów polarnych.
Powrót do Oazy Bungera i ponowne użytkowanie Stacji im. A.B. Dobrowolskiego stwarza dla Polski nowe szanse na rozwój frontowych technik badawczych i powiązanych z nimi nowoczesnych technologii.
8 stycznia 2022 r. o godz. 10:10 czasu polskiego uczestnicy wyprawy dotarli do stacji.

</doc>
<doc id="634231" url="https://pl.wikipedia.org/wiki?curid=634231" title="Austriacki Związek Narciarski">
Austriacki Związek Narciarski

Austriacki Związek Narciarski (niem. "Österreichischer Skiverband") – austriackie stowarzyszenie kultury fizycznej pełniące rolę austriackiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek powstał w 1905 roku. Jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Austrii m.in. poprzez szkolenia zawodników i instruktorów i organizację zawodów.

</doc>
<doc id="634242" url="https://pl.wikipedia.org/wiki?curid=634242" title="Kamień pisarski">
Kamień pisarski

Kamień pisarski – narzędzie stosowane w dalekowschodniej kaligrafii oraz malarstwie do rozrabiania tuszu z wodą; odpowiednik kałamarza, czy też palety.
Kamień jest uważany za bardzo istotny, zależy bowiem od niego jakość i konsystencja tuszu, co ma duże znaczenie w kaligrafii. 
Za "Cztery Słynne Rodzaje Kamieni Pisarskich" (中国四大名砚) uważa się:
Kamień pisarski jest zaliczany do czterech skarbów gabinetu.

</doc>
<doc id="634244" url="https://pl.wikipedia.org/wiki?curid=634244" title="Chińskie imiona">
Chińskie imiona



</doc>
<doc id="634246" url="https://pl.wikipedia.org/wiki?curid=634246" title="Tenthredinidae">
Tenthredinidae



</doc>
<doc id="634251" url="https://pl.wikipedia.org/wiki?curid=634251" title="Bryzgunowate">
Bryzgunowate

Bryzgunowate (Cimbicidae) – rodzina owadów z rzędu błonkoskrzydłych i podrzędu rośliniarek, obejmująca około 150 opisanych gatunków.
Należą tu błonkówki o rozmiarach od średnich do dużych, osiągające do około 30 mm długości ciała. Są silnie zbudowane i szybko latają. Ich czułki zakończone są wyraźną buławką. Przednia para skrzydeł wyposażona jest z żyłkę poprzeczną 2r. Tarcza śródplecza pozbawiona jest wyraźnego wyrostka. Odwłok zwykle ma tergity od drugiego do piątego podwinięte ponad przetchlinkami. Pierwszy tergit odwłoka zlany jest z metapleuronem. U samic wyraźnie widoczny jest podział pokładełka na położoną nasadowo drugą walwulę i położoną szczytowo trzecią walwulę.
Larwy są gąsienicowate i osiągają do około 50 mm długości. Żerują na liściach roślin drzewiastych, przyczyniając się do ich defoliacji. Wśród ich roślin żywicielskich wymienić można wierzby, olsze, brzozy, wiązy, wiciokrzewy czy śnieguliczki.
Występują w Holarktyce. W Ameryce Północnej stwierdzono około 12 gatunków. W Polsce występuje 29 gatunków (zobacz: bryzgunowate Polski).
Rodzinę tę dzieli się na 4 podrodziny, a jeden z rodzajów nie został zaliczony do żadnej z nich:
W zapisie kopalnym znane są od paleocenu.

</doc>
<doc id="634255" url="https://pl.wikipedia.org/wiki?curid=634255" title="Język minnan">
Język minnan



</doc>
<doc id="634258" url="https://pl.wikipedia.org/wiki?curid=634258" title="Pluripotencja">
Pluripotencja

Pluripotencja, pluripotencjalność – zdolność pojedynczej komórki do zróżnicowania się w dowolny typ komórek somatycznych, poza komórkami trofoblastu (które w późniejszych stadiach rozwoju tworzą łożysko). Z pluripotencjalnych komórek epiblastu wchodzących w skład zarodka na stadium blastocysty biorą początek komórki wszystkich tkanek i narządów. Zarodkowe komórki macierzyste, które uzyskuje się z komórek epiblastu, zachowują stan pluripotencji in vitro.

</doc>
<doc id="634260" url="https://pl.wikipedia.org/wiki?curid=634260" title="Dmitrij Ipatow">
Dmitrij Ipatow

Dmitrij Giennadjewicz Ipatow, ros. Дмитрий Геннадьевич Ипатов (ur. 30 czerwca 1984 w Magadanie) – rosyjski skoczek narciarski, reprezentant OSVSM Magadan.
Przebieg kariery.
W Pucharze Świata zadebiutował 29 listopada 2003 w Ruce, gdzie zajął 41. miejsce. Pierwszy punkt w Pucharze Świata zdobył 29 grudnia 2003 podczas rozgrywanego systemem KO, pierwszego konkursu Turnieju Czterech Skoczni.
W 2005 podczas konkursu Pucharu Kontynentalnego na średniej skoczni w Seefeld odniósł pierwsze, a jednocześnie jak dotąd jedyne zwycięstwo w międzynarodowych zawodach. 30 i 31 lipca 2005 podczas letniego Pucharu Kontynentalnego dwa razy zajął piątą pozycję. 10 września 2005 w Hakubie podczas konkursu Letniego Grand Prix zajął czwarte miejsce, przegrywając tylko z Jakubem Jandą, Janne Happonenem i Thomasem Morgensternem. Dzień później był 10.
Podczas Pucharu Świata w sezonie 2005/2006 startował tylko w konkursach drużynowych. W Letnim Grand Prix 2006 niemal w każdym konkursie zajmował miejsca w czołowej 30. 2 września 2006 w Kranju zajął siódme miejsce. 9 września 2006 na skoczni w Hakubie zajął piąte miejsce, tuż za Janne Happonenem, Wolfgangiem Loitzlem, Antonínem Hájkiem i Noriaki Kasai. 11 marca 2007 w zawodach PŚ w Lahti zajął najwyższe w karierze 5. miejsce.
W 2007 w Planicy skoczył 204 m co jest jego rekordem życiowym.

</doc>
<doc id="634261" url="https://pl.wikipedia.org/wiki?curid=634261" title="Zamek Lubomirskich w Łańcucie">
Zamek Lubomirskich w Łańcucie



</doc>
<doc id="634262" url="https://pl.wikipedia.org/wiki?curid=634262" title="Kapliczka zbójnicka">
Kapliczka zbójnicka

Kapliczka zbójnicka – kapliczka na polanie Stare Kościeliska w Dolinie Kościeliskiej w Tatrach Zachodnich. Znajduje się tuż przy drodze prowadzącej doliną, zaraz na początku polany, po jej zachodniej stronie, na wysokości ok. 960 m n.p.m. Pieszo od Kir 25 min. Według legend ufundowana została przez zbójników. Faktycznie jednak ufundowali ją górnicy i hutnicy, którzy niegdyś pracowali w Tatrach przy wydobywaniu i przetapianiu rud żelaza. Na Starych Kościeliskach była wówczas huta, osiedle mieszkaniowe, karczma.
Kapliczka jest murowana i ma kopułę krytą gontami, napis „Ave Marya” i emblematy górnicze – dwa skrzyżowane młotki. Ogrodzona jest drewnianym płotkiem. W lewym słupku bramki wejściowej ogrodzenia rzeźbiona sylwetka zbójnika, w prawym górnika. Obok kapliczki rosną dwa modrzewie. W odległości 4 m od jednego z nich (po prawej stronie) rośnie zasadzona daglezja – niewystępujący u nas w stanie dzikim gatunek drzewa iglastego, pochodzący z Ameryki Północnej. Naprzeciw kapliczki, po drugiej stronie drogi stoją stoły i ławki dla turystów.

</doc>
<doc id="634263" url="https://pl.wikipedia.org/wiki?curid=634263" title="Dmitri Ipatov">
Dmitri Ipatov



</doc>
<doc id="634264" url="https://pl.wikipedia.org/wiki?curid=634264" title="Dimitri Ipatov">
Dimitri Ipatov



</doc>
<doc id="634265" url="https://pl.wikipedia.org/wiki?curid=634265" title="Dimitrij Ipatow">
Dimitrij Ipatow



</doc>
<doc id="634266" url="https://pl.wikipedia.org/wiki?curid=634266" title="Rejon bajkitski">
Rejon bajkitski

Rejon bajkitski (ros. Байкитский район) – jeden z 3 rejonów Ewenkijskiego Okręgu Autonomicznego w Kraju Krasnojarskim. Stolicą rejonu był Bajkit.
W wyniku likwidacji Ewenkijskiego Okręgu Autonomicznego w 2007 roku, rejon bajkitski przestał istnieć, a jego terytorium stało się częścią rejonu ewenkijskiego.
100% populacji stanowiła ludność wiejska, ponieważ w regionie nie było żadnego miasta.

</doc>
<doc id="634270" url="https://pl.wikipedia.org/wiki?curid=634270" title="Gąsienicznikowate">
Gąsienicznikowate

Gąsienicznikowate (Ichneumonidae) – rodzina owadów z rzędu błonkoskrzydłych licząca ok. 30 tys. gatunków, w Polsce występuje ok. 3200. 
Owady dorosłe żywią się nektarem i pyłkiem kwiatowym, larwy są parazytoidami larw innych owadów. Samice gąsieniczników mają pokładełko, przy pomocy którego umieszczają jaja wewnątrz ciał ofiar. Gatunki wyposażone w krótkie pokładełko składają jaja w larwach żerujących na roślinach, natomiast samice gąsieniczników wyposażone w długie pokładełko potrafią zaatakować także larwy żerujące pod korą w drewnie.

</doc>
<doc id="634271" url="https://pl.wikipedia.org/wiki?curid=634271" title="Ichneumonidae">
Ichneumonidae



</doc>
<doc id="634272" url="https://pl.wikipedia.org/wiki?curid=634272" title="Rejon ilimpijski">
Rejon ilimpijski

Rejon ilimpijski (ros. Илимпийский район) – jeden z 3 rejonów Ewenkijskiego Okręgu Autonomicznego w Kraju Krasnojarskim. Stolicą rejonu była Tura.
W wyniku likwidacji Ewenkijskiego Okręgu Autonomicznego w 2007 roku, rejon ilimpijski przestał istnieć, a jego terytorium stało się częścią rejonu ewenkijskiego.
5747 osób to ludność miejska a 2297 osób to ludność wiejska.

</doc>
<doc id="634274" url="https://pl.wikipedia.org/wiki?curid=634274" title="Gottmadingen">
Gottmadingen

Gottmadingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, siedziba wspólnoty administracyjnej Gottmadingen.

</doc>
<doc id="634276" url="https://pl.wikipedia.org/wiki?curid=634276" title="Rejon tungusko-czunijski">
Rejon tungusko-czunijski

Rejon tungusko-czunijski (ros. Тунгусско-Чунский район) – jeden z 3 rejonów Ewenkijskiego Okręgu Autonomicznego w Kraju Krasnojarskim. Stolicą rejonu była Wanawara.
W wyniku likwidacji Ewenkijskiego Okręgu Autonomicznego w 2007 roku, rejon tungusko-czunijski przestał istnieć, a jego terytorium stało się częścią rejonu ewenkijskiego.
100% populacji stanowiła ludność wiejska, ponieważ w regionie nie było żadnego miasta.

</doc>
<doc id="634278" url="https://pl.wikipedia.org/wiki?curid=634278" title="Teść">
Teść



</doc>
<doc id="634279" url="https://pl.wikipedia.org/wiki?curid=634279" title="Teściowa">
Teściowa

Teściowa – matka żony (współcześnie także matka męża, pierwotnie "świekra"), nazwa relacji rodzinnej w stosunku do zięcia lub synowej.

</doc>
<doc id="634280" url="https://pl.wikipedia.org/wiki?curid=634280" title="Szwagier">
Szwagier



</doc>
<doc id="634281" url="https://pl.wikipedia.org/wiki?curid=634281" title="Szwagierka">
Szwagierka



</doc>
<doc id="634282" url="https://pl.wikipedia.org/wiki?curid=634282" title="Cmentarz Śmiechowski w Wejherowie">
Cmentarz Śmiechowski w Wejherowie

Cmentarz Śmiechowski - największy cmentarz w Wejherowie, położony przy ulicy Edmunda Roszczynialskiego, w dzielnicy Śmiechowo. Mimo iż jest administrowany przez parafię katolicką pod wezwaniem Świętej Trójcy, pełni rolę cmentarza komunalnego.
Historia cmentarza.
Historia cmentarza sięga roku 1942. Całkowicie zapełnił się Stary Cmentarz, którego powiększenie nie było możliwie (alarmujące informacje o przepełnieniu pojawiły się, m.in. w 1939). Niemcy założyli nową nekropolię z przeznaczeniem dla Polaków. Powstały szczegółowe plany oraz rozpoczęto budowę drogi z cmentarza do miasta. W 1944 nastąpiły pierwsze pochówki.
Mimo poszukiwań innych miejsc pod cmentarz, jednak zdecydowano się na lokalizację wcześniej wybraną przez Niemców. Dyrekcja Lasów Państwowych przekazała ten teren w wieczyste użytkowanie miastu. Administratorem cmentarza została parafia pw. Świętej Trójcy. Cmentarz w latach 1949–1959 był nekropolią wyznaniową – katolicką. Projekt cmentarza kuria biskupia w Pelplinie zatwierdziła w 1952 roku, a prezydium PRN dopiero w 1956 roku. Pierwszy pogrzeb odbył się latem 1957 roku. W 1959 decyzją władz cmentarz stał się nekropolią komunalną.
Do 1978 roku trwało zagospodarowywanie nekropolii. W centrum cmentarza stanął wysoki krzyż. Problemem okazała się budowa kostnicy. Prezydium PRN zaleciło wybudowanie kostnicy na koszt parafii, a Kościół twierdził, że budowę powinno sfinansować miasto. Przez kilkadziesiąt lat kostnicy nie zbudowano, a jej funkcję pełniła kaplica – kostnica przy dawnym szpitalu (ul. św. Jacka). Okazały dom przedpogrzebowy wybudowano dopiero na początku lat osiemdziesiątych. Budowę w całości sfinansowała parafia. Kościół został konsekrowany przez ordynariusza chełmińskiego Mariana Przykuckiego. Później doprowadzono do cmentarza bieżącą wodę i elektryczność, a na główną aleję wylano asfalt. Od strony ul. Roszczynialskiego postawiono nowe ogrodzenie, a w głębi cmentarza wybudowano obiekt gospodarczy. Kilka lat temu nekropolia zyskała również nowe oświetlenie.
Obecnie Cmentarz Śmiechowski jest jedynym wykorzystywanym miejscem pochówku w Wejherowie, co sprawia, że zaczyna na nim brakować miejsca. Możliwości powiększenia cmentarza są ograniczone ze względu na jego naturalne położenie, jest on bowiem z trzech stron otoczony wzgórzami morenowymi.

</doc>
<doc id="634284" url="https://pl.wikipedia.org/wiki?curid=634284" title="José Feliciano">
José Feliciano

José Montserrate Feliciano García (ur. 10 września 1945 w Lares) – portorykański kompozytor, autor tekstów i gitarzysta. Wykonawca popularnych piosenek pochodzenia południowoamerykańskiego, również utworów bluesowych i soulowych.
Urodził się w Lares w Portoryko jako jedno z jedenaściorga dzieci. Jest niewidomy wskutek wrodzonej jaskry. Od dziecka edukował się muzycznie. Gdy miał pięć lat jego rodzina przeniosła się do Nowego Jorku. W wieku lat siedemnastu zakończył szkołę i zajął się grą w klubach, występował też w Detroit.
Najbardziej znane utwory: „Felíz Navidad”, „Che sarà”, „Malaguena”, „Masters of War”, „Hitchcock Railway”, „Life Is That Way”, „Cuando Pienso En Ti” i „Sin Luz”.

</doc>
<doc id="634290" url="https://pl.wikipedia.org/wiki?curid=634290" title="Bernard Vonnegut">
Bernard Vonnegut

Bernard Vonnegut (ur. 29 sierpnia 1914 w Indianapolis, zm. 25 kwietnia 1997 w Albany) – amerykański fizyk atmosfery, który pokazał doświadczalnie, że jodek srebra może być używany do modyfikacji opadów z chmur poprzez proces, w którym wzajemne oddziaływanie pomiędzy kryształkami lodu i kroplami wody odgrywa kluczową rolę.
Życiorys.
Uczęszczał do Massachusetts Institute of Technology, gdzie uzyskał stopień licencjacki z chemii w 1936 i doktorat z chemii fizycznej w 1939. W czasie swojej kariery uzyskał 28 patentów.
W 1997 roku zdobył Nagrodę Ig Nobla za artykuł „Skala wiatru w tornadach na podstawie ubytku upierzenia kurczaków” (ang. „Chicken Plucking as Measure of Tornado Wind Speed”).
Jego bratem był Kurt Vonnegut.

</doc>
<doc id="634291" url="https://pl.wikipedia.org/wiki?curid=634291" title="Sofonisba Anguisciola">
Sofonisba Anguisciola



</doc>
<doc id="634292" url="https://pl.wikipedia.org/wiki?curid=634292" title="Jose Feliciano">
Jose Feliciano



</doc>
<doc id="634293" url="https://pl.wikipedia.org/wiki?curid=634293" title="Orlen Lietuva">
Orlen Lietuva

Orlen Lietuva (do 2009 roku Mažeikių Nafta) – litewska spółka zajmująca się przetwarzaniem ropy naftowej, należąca do polskiego koncernu PKN Orlen. Główna rafineria nie znajduje się jednak w samych Możejkach, lecz w oddalonej od nich o 17 km na północny zachód wsi Juodeikai.
System rurociągów.
Spółka Orlen Lietuva obsługuje system rurociągów o długości ok. 500 km. Włączone w ten system są dwie stacje pompowe koło Birż i Janiszek, naftociągi do rafinerii w Możejkach i portu naftowego w Butyndze i naftociąg prowadzący do Windawy. Budowa pierwszych rurociągów na Litwie rozpoczęła się w 1966. W 1992 założono spółkę Mažeikių Nafta, która kontroluje litewskie rurociągi.
Sprzedaż spółki.
Z powodu upadłości rosyjskiej spółki Jukos, kilku potencjalnych kupców z Rosji, Kazachstanu i Polski wyraziło chęć kupna rafinerii ropy naftowej w Możejkach. Po kilku miesiącach rokowań, propozycja polskiej spółki PKN Orlen okazała się najbardziej atrakcyjna i spełniała wszystkie wymogi narodowego bezpieczeństwa państwa litewskiego. 9 czerwca 2006 litewski minister gospodarki Kęstutis Daukšys i wiceminister gospodarki Nerijus Eidukevičius podpisali dokumenty sprzedaży. Inwestycja została sfinalizowana 15 grudnia 2006. PKN Orlen SA zapłacił łącznie 2,34 mld USD za kontrolny pakiet 84,36% akcji Mažeikių Nafta (30,66% wszystkich akcji odkupił od litewskiego skarbu państwa, 53,7% od rosyjskiej firmy Jukos). Następnie dokupił akcje od mniejszościowych akcjonariuszy i posiadał 90,02% akcji Mažeikių Nafta. 29 kwietnia PKN Orlen SA kupił 9,98% udziałów rafinerii od rządu Litwy. Obecnie posiada on 100% akcji Mažeikių Nafta.

</doc>
<doc id="634305" url="https://pl.wikipedia.org/wiki?curid=634305" title="Męczelkowate">
Męczelkowate

Męczelkowate (Braconidae) – rodzina owadów z rzędu błonkoskrzydłych. Larwy męczelkowatych są pasożytami larw innych owadów, najczęściej motyli. Po zakończeniu rozwoju opuszczają ofiarę, a następnie budują owalne kokony, w których następuje przepoczwarczenie. 
Ewolucja.
Męczelkowate pojawiły się najprawdopodobniej na początku kredy (najstarszym prawdopodobnym rodzajem jest "Eobracon"). Zróżnicowały się one znacznie w środkowej i późnej kredzie oraz we wczesnym kenozoiku wraz z rozwojem okrytonasiennych oraz związaną z tym radiacją owadów przechodzących przeobrażenie zupełne, stanowiących ich głównych żywicieli.
Budowa ciała.
Są to niewielkie bądź średniej wielkości owady o cienkim, wydłużonym ciele (od ok. 1 mm do 3–4 cm bez pokładelka) oraz długich, składających się z 10–50 członów, czółkach. U niektórych gatunków pokładełko jest silnie wydłużone. Ich cechą charakterystyczną jest posiadanie żyłki Rs+ M w przednim skrzydle. Budowa morfologiczna w obrębie rodziny bywa bardzo zróżnicowana. Żeńskie narządy rozrodcze różnią się znacznie pod względem budowy i często służą do rozpoznawania poszczególnych gatunków, podczas gdy męskie nie są tak zróżnicowane są wykorzystywane rzadziej w porównaniu z innymi grupami owadów. Niektóre gatunki stosują mimikrę.
Biologia i ekologia.
Larwy męczelkowatych są pasożytami larw innych owadów. Po zakończeniu rozwoju opuszczają ofiarę, a następnie budują owalne kokony, w których następuje przepoczwarczenie. Atakują one larwy motyli, chrząszczy, muchówek, pluskwiaków, błonkówek, sieciarek, prostoskrzydłych oraz psotników; niektóre gatunki atakują również pająki. Zdarza się również pasożytnictwo postaci dorosłych (zwłaszcza pluskwiaków i chrząszczy), a przedstawiciele podrodzin "Mesostoinae" i "Doryctinae" tworzą galasy na roślinach. Owady z tej rodziny stosują zarówno pasożytnictwo pojedyncze jak i grupowe. Męczelkowate tworzą dwie zasadnicze grupy różniące się cyklem życiowym oraz morfologią larw: część jest pasożytami zewnętrznymi (podrodziny "Braconinae", "Doryctinae" i "Microgastrinae"), zaś pozostałe – wewnętrznymi. Pasożyty wewnętrzne często wykazują skomplikowane fizjologiczne adaptacje mające na celu zwiększenie przeżywalności larw, jak np. symbiozę z wirusami w celu osłabienia odporności immunologicznej gospodarza. Żerowanie larw prawie zawsze prowadzi do śmierci gospodarza, choć niektóre gatunki powodują jedynie bezpłodność, bądź zmniejszenie aktywności żywiciela. Cykl rozwojowy różni się często znacznie nawet między blisko spokrewnionymi rodzajami.
Znaczenie dla człowieka.
Jako pasożyty, niektóre męczelkowate mogą mieć znaczenie przy kontroli liczebności szkodników.
Systematyka.
Męczelkowate to jedna z najliczniejszych rodzin owadów. Zalicza się do niej ok. gatunków zgrupowanych w około 47 podrodzinach, 97 plemionach i ponad 1000 rodzajów. Gatunki tropikalne są stosunkowo słabo poznane. Rzeczywista liczbę gatunków szacuje się na ok. 40–.
Do rodziny zalicza się następujące podrodziny:
Oraz wymarłe:
W Polsce co najmniej 2 036 gatunków. Najpospolitszym rodzimym przedstawicielem tej rodziny jest baryłkarz bieliniak ("Cotesia glomerata") pasożytujący na gąsienicach bielinka kapustnika.

</doc>
<doc id="634306" url="https://pl.wikipedia.org/wiki?curid=634306" title="Braconidae">
Braconidae



</doc>
<doc id="634310" url="https://pl.wikipedia.org/wiki?curid=634310" title="Feliks Kir">
Feliks Kir



</doc>
<doc id="634311" url="https://pl.wikipedia.org/wiki?curid=634311" title="Objaw Cardarellego">
Objaw Cardarellego

Objaw Cardarellego – patologiczny objaw, będący modyfikacją objawu Olivera świadczący o obecności:
Ze względu na małą specyficzność nie może być on uznany za objaw patognomoniczny dla żadnej z wymienionych chorób.
Jego występowanie stwierdza się w ten sposób, że u chorego trzymającego głowę prosto przesuwa się palcem krtań w lewą stronę – gdy wykonuje ona wówczas ruchy poprzeczne to objaw jest dodatni.

</doc>
<doc id="634314" url="https://pl.wikipedia.org/wiki?curid=634314" title="Dom przy Długim Targu 20 w Gdańsku">
Dom przy Długim Targu 20 w Gdańsku

Dom przy Długim Targu 20 w Gdańsku – kamienica mieszczańska wzniesiona w 1680 r., z fasadą barokową o rzadkim w Gdańsku, bogatym wystroju.
Autorstwo wystroju rzeźbiarskiego przypisywane jest Andreasowi Schlüterowi młodszemu. Wysoka pierwsza kondygnacja, dawniej mieszcząca reprezentacyjną sień, została oblicowana rustyką i podzielona czterema pilastrami, wspartymi na maszkaronowych konsolach. Trzony pilastrów ozdobione są festonami, rzeźbami owoców, a w ich górnej części znajdują się hermy (kariatydy i atlanci). Na osi środkowej znajduje się portal z eliptyczną archiwoltą i kartuszem podtrzymywanym przez dwa geniusze. Przez drugą i trzecią i kondygnację biegną w tzw. wielkim porządku cztery gładkie pilastry o głowicach korynckich. Zwieńczenie fasady stanowi szczyt schodkowy zakończony półkoliście, ozdobiony wolutami, festonami oraz dwoma medalionami z głowami męskimi (niekiedy uważanymi za portrety królów Jana Kazimierza i Jana III Sobieskiego). Na szczycie ustawiona jest metalowa figura orła z rozpostartymi skrzydłami.
Po zniszczeniu w 1945 r., fasada została zrekonstruowana w l. 1953-54 przy wykorzystaniu zachowanych, autentycznych elementów wystroju rzeźbiarskiego.
Od 1991 roku na parterze znajduje się galeria sztuki Glaza Expo Design.

</doc>
<doc id="634318" url="https://pl.wikipedia.org/wiki?curid=634318" title="Słoneczniczek szorstki">
Słoneczniczek szorstki

Słoneczniczek szorstki ("Heliopsis helianthoides") – gatunek byliny należący do rodziny astrowatych. Pochodzi z Ameryki Północnej. Jest uprawiany w wielu krajach świata, również w Polsce.
Zastosowanie.
Jest uprawiany jako roślina ozdobna na rabatach. Nadaje się także na kwiat cięty. Wymaga stanowiska słonecznego i żyznej gleby, ale udaje się też na gorszych glebach. Jest łatwy w uprawie i w Polsce całkowicie mrozoodporny (strefy mrozoodporności 4-10). Aby przedłużyć kwitnienie należy ścinać kwiatostany przekwitłe. Po przekwitnięciu całą roślinę ścina się tuż przy ziemi. Rozmnaża się przez nasiona, sadzonkowanie wiosną lub przez podział jesienią.

</doc>
<doc id="634321" url="https://pl.wikipedia.org/wiki?curid=634321" title="Alojzy Ślósarczyk">
Alojzy Ślósarczyk

Alojzy Ślósarczyk (ur. 13 grudnia 1938 r. w Chełmie Śląskim) – ksiądz katolicki, doktor prawa kanonicznego Uniwersytetu Gregorianum w Rzymie, kanonik gremialny Wrocławskiej Kapituły Katedralnej, oficjał sądowy Metropolitarnego Sądu Duchownego we Wrocławiu, adiunkt prawa kanonicznego i łaciny na Papieskim Wydziale Teologicznym we Wrocławiu. 
Święcenia kapłańskie otrzymał 24 czerwca 1966 we Wrocławiu. W 2005 roku, jako przewodniczący wszedł w skład powołanej przez metropolitę wrocławskiego abp. Mariana Gołębiewskiego komisji naukowej ds. zbadania najnowszej historii archidiecezji wrocławskiej i kontaktów środowiska duchowego ze Służbami Bezpieczeństwa PRL. 

</doc>
<doc id="634323" url="https://pl.wikipedia.org/wiki?curid=634323" title="Owca gruboroga">
Owca gruboroga



</doc>
<doc id="634324" url="https://pl.wikipedia.org/wiki?curid=634324" title="Muflon kanadyjski">
Muflon kanadyjski



</doc>
<doc id="634325" url="https://pl.wikipedia.org/wiki?curid=634325" title="Ovis canadensis">
Ovis canadensis



</doc>
<doc id="634326" url="https://pl.wikipedia.org/wiki?curid=634326" title="John Vane (baron)">
John Vane (baron)

Harry John Neville Vane (ur. 21 września 1923, zm. 3 kwietnia 2016) – par Zjednoczonego Królestwa, były członek Izby Lordów jako 11. baron Barnard, syn i następca Christophera Vane'a, 10. barona Barnard, i Sylvii Mary Straker, córki Herberta Strakera.
Wykształcony w Eton College i na Uniwersytecie w Durham (skończył go z tytułem magistra nauk ścisłych), wstąpił do Ochotniczej Rezerwy Królewskich Sił Powietrzynych ("Volunteer Reserve of Royal Air Force"), gdzie w 1945 r. został nawigatorem (Flight Officer). Resztę swojej kariery wojskowej spędził w wojskach lądowych, w pułku huzarów Northumberland, gdzie został porucznikiem (1948 r.), a później podpułkownikiem (1964 r.). W latach 1979–1989 był również honorowym pułkownikiem 7 batalionu Lekkiej Piechoty z Durham.
Swoją karierę polityczną lord Barnard związał z hrabstwem Durham. W latach 1952–1961 był członkiem Rady Hrabstwa, w latach 1956–1970 zastępcą Lorda Namiestnika Durham, wreszcie Lordem Namiestnikiem w latach 1970–1988. Od śmierci ojca w 1964 r., jako 11. baron Barnard, par Anglii, zasiadał w Izbie Lordów do jej reformy w 1999 r.
W 1960 r. Brandon otrzymał order Teritorial Decoration (TD), za wieloletnią służbę w Armii Terytorialnej. Rok później uzyskał tytuł Sędziego Pokoju ("Justice of the Peace", JP) w hrabstwie Durham.
8 października 1952 r. Barnard poślubił lady Davinę Cecil (ur. 29 czerwca 1931), córkę Davida Cecila, 6. markiza Exeter, i lady Mary Montagu-Douglas-Scott, córki 7. księcia Buccleuch. Małżeństwo zakończyło się rozwodem w 1992 r. Harry i Davina doczekali się razem syna i czterech córek:

</doc>
<doc id="634333" url="https://pl.wikipedia.org/wiki?curid=634333" title="Galasówkowate">
Galasówkowate

Galasówkowate (Cynipidae) – rodzina owadów z rzędu błonkoskrzydłych i nadrodziny galasówek. Należy tu od 3 do 6 tysięcy gatunków. Współcześnie kosmopolityczne, ale większość zasiedla strefę umiarkowaną półkuli północnej. Dorosłe osiągają od 1 do 8 mm długości. Larwy roślinożerne, rozwijają się w wyroślach zwanych galasami. Większość gatunków rozwija się w galasach, których powstanie same indukowały. Przedstawiciele jednego plemienia rozwijają się inkwilinistycznie w galasach wywołanych przez inne gatunki. Wśród galasówkowatych spotyka się przemianę pokoleń, jak i partenogenezę obligatoryjną.
Taksonomia i ewolucja.
Do 1998 roku opisano około 1360 gatunków z tej rodziny, ale ich faktyczną liczbę szacuje się na od 3 do 6 tysięcy. W obrębie nadrodziny galasówek zalicza się je do Microcynipoida. Tworzą takson o prawie pewnym monofiletyzmie, stanowiący grupę siostrzaną dla Figitidae. Linie ewolucyjne tych dwóch rodzin rozdzieliły się nie później niż przed kredą późną, prawdopodobnie jeszcze przed aptem. Mapowanie cech rozmieszczenia metodą największej parsymonii wskazuje, że ojczyzną galasówkowatych są tereny zachodniej Palearktyki, a prawdopodobnie rejon śródziemnomorski lub czarnomorski.
Galasówkowate dzieli się na dwie podrodziny: nominatywną Cynipinae i wymarłą Hodiernocynipinae. Do tej nominatywnej tradycyjnie zalicza się 6 plemion: Aylacini, Diplolepidini, Eschatocerini, Pediaspidini, Cynipini i Synergini. Pierwsze z nich stanowi takson parafiletyczny, obejmujący różne linie bazalne. Dobrze wsparty monofiletyzm cechuje plemiona Cynipini i Synergini. Ponadto grupę monofiletyczną tworzą plemiona Diplolepidini, Eschatocerini, Pediaspidini i Cynipini.
Opis.
Drobne owadziarki, o ciele długości od 1 do 8 mm. Głowa nie szersza od tułowia, silnie urzeźbiona, zwykle z listewką na tylno-brzusznej krawędzi policzka. W czułkach samców tylko trzeci człon może być zmodyfikowany (wygięty). Przedplecze pozbawione bocznych żeberek i o powierzchni grzbietowej ukrytej pod "mesoscutum" lub całkiem zanikłej. "Mesoscutum" szersze niż dłuższe. Tarczka śródplecza z rozszerzonym grzbietowo lśniącym paskiem. Dorsellum pośrodku wyraźnie przewężone. Po dwie ostrogi występują na szczytach goleni drugiej i trzeciej pary odnóży. Na pazurkach nóg często występuje przedwierzchołkowy ząbek. W użyłkowaniu skrzydeł pierwszej pary rozpoznano kilka autapomorfii: skierowany skośnie w bok drugi sektor ("abcissa") żyłki R1, ustawione pod wyraźnym kątem względem siebie żyłki R+Sc i R1+Sc, stosunkowo szeroka i krótka komórka marginalna z długim ostatnim sektorem żyłki Rs i krótką 2r. Samica zwykle ma kolec na hypopygium i często wysuwalne, zagięte do góry pokładełko.
Biologia.
Galasówkowate są fitofagami, rozwijającymi się w galasach. Większość, z wyjątkiem plemienia Synergini, potrafi wywoływać tworzenie się na roślinach wyrośli, w których żerują larwy. Samica składa pokładełkiem jaja do tkanki roślinnej i wskutek wstrzyknięcia przez nią jadu lub działalności larwy następuje rozbudowa komórek kalusowych. Galas jest czterowarstwowy, a wewnętrzna warstwa zawiera białka, tłuszcze, później też cukry, które służą odżywianiu larwy. Wyrośla te powstają najczęściej na liściach, ale mogą także na pączkach, pędach i korzeniach. Plemię Aylacini żeruje na roślinach zielnych, natomiast Diplolepidini, Eschatocerini, Pediaspidini i Cynipini wyspecjalizowane są w drzewiastych przedstawicielach astrowych. Synergini natomiast nie indukują powstawania galasów, lecz inkwilinistycznie żerują w wyroślach wywołanych przez inne gatunki.
Rozwój galasówkowatych jest skomplikowany. Występować mogą naprzemienne pokolenia: obupłciowe i dzieworodne, które mogą różnić się budową ciała, kształtem galasów, a także atakowanym organem rośliny. Znane są również gatunki wyłącznie dzieworodne.
Rozprzestrzenienie.
Współcześnie rodzina kosmopolityczna, ale żaden z gatunków nie jest rodzimy dla Australii. Większość występuje w strefie umiarkowanej półkuli północnej. Po dwa rodzaje występują endemicznie w Ameryce Południowej i Afryce Południowej. Kilka gatunków odnotowano w Ameryce Centralnej. Do 2000 roku w Europie stwierdzono około 250 gatunków, z czego w Polsce 104 (zobacz: galasówkowate Polski).

</doc>
<doc id="634334" url="https://pl.wikipedia.org/wiki?curid=634334" title="Cynipidae">
Cynipidae



</doc>
<doc id="634338" url="https://pl.wikipedia.org/wiki?curid=634338" title="Baron Barnard">
Baron Barnard

Informacje ogólne.
Baronowie Barnard 1. kreacji (parostwo Anglii)
Następca 11. barona Barnard: Henry Francis Cecil Vane
Następca Henry'ego Vane'a: William Henry Cecil Vane

</doc>
<doc id="634339" url="https://pl.wikipedia.org/wiki?curid=634339" title="Harry John Neville Vane, 11. baron Barnard">
Harry John Neville Vane, 11. baron Barnard



</doc>
<doc id="634343" url="https://pl.wikipedia.org/wiki?curid=634343" title="Pluripotencjalność">
Pluripotencjalność



</doc>
<doc id="634345" url="https://pl.wikipedia.org/wiki?curid=634345" title="Książę Cleveland">
Książę Cleveland

Książę Cleveland - brytyjski tytuł parowski
Książęta Cleveland 1. kreacji (parostwo Anglii)
Książęta Cleveland 2. kreacji (parostwo Zjednoczonego Królestwa)

</doc>
<doc id="634351" url="https://pl.wikipedia.org/wiki?curid=634351" title="University of Sydney">
University of Sydney

University of Sydney – najstarsza australijska uczelnia wyższa, z siedzibą w Sydney, założona w 1850 roku decyzją Rady Legislacyjnej Nowej Południowej Walii (wówczas brytyjskiej kolonii), zaś faktyczną działalność prowadząca od 1852 roku. W prestiżowym rankingu 200 najlepszych uczelni wyższych na świecie brytyjskiego magazynu "Times Higher Education" zajmuje 37. miejsce na świecie i drugie w Australii, po Australian National University (stan według zestawienia z roku 2008).
Znani absolwenci.
Absolwentami uniwersytetu byli między innymi:

</doc>
<doc id="634354" url="https://pl.wikipedia.org/wiki?curid=634354" title="Uszpizin">
Uszpizin

Uszpizin (hebr. uszpiz - gość, z łacińskiego hospitium, przez średniogrecki hospition) - w tradycji żydowskiego święta Sukot siedmiu gości, sprawiedliwych mężów z przeszłości zapraszanych symbolicznie każdego świątecznego dnia do kuczki. W ich poczet wchodzą: Abraham, Izaak, Jakub, Józef, Mojżesz, Aaron i Dawid. Każdego dnia inny z gości wchodzi do kuczki pierwszy, za nim postępują natomiast pozostali. Mistyczni goście mieli obdarzać gospodarzy swym błogosławieństwem. Z wiarą w przyjście Uszpizin wiąże się tradycja zapraszania na posiłek ubogich oraz studenta jesziwy, który wieczorem prowadził uczoną dysputę o Uszpizin. Przekonanie Uszpizin jest dość późne. Ma swe źródło w Zoharze. Początkowo podzielali je kabaliści, później przejęli chasydzi a wreszcie wielu Żydów ortodoksyjnych.

</doc>
<doc id="634355" url="https://pl.wikipedia.org/wiki?curid=634355" title="Syncrossus helodes">
Syncrossus helodes

Syncrossus helodes – gatunek słodkowodnej ryby karpiokształtnej z rodziny Botiidae. Popularna w akwarystyce.
Występowanie.
Azja.
Opis.
Ryby stadne, terytorialne, dość agresywne. Powinny przebywać w grupie przynajmniej kilku osobników. Mogą przebywać z dość dużymi rybami innych gatunków. Żywią się mięczakami i larwami owadów. Dorastają do około 30 cm (w akwariach zwykle mniejsze).

</doc>
<doc id="634357" url="https://pl.wikipedia.org/wiki?curid=634357" title="Siergiej Nowicki">
Siergiej Nowicki

Siergiej Nikołajewicz Nowicki (ros. "Сергей Николаевич Новицкий", ur. 16 maja 1981 w Moskwie) – rosyjski łyżwiarz figurowy startujący w konkurencji par tanecznych z Janą Chochłową, z którą zdobył mistrzostwo Europy w 2009 w Helsinkach. Wcześniej para ta zajęła m.in.:

</doc>
<doc id="634362" url="https://pl.wikipedia.org/wiki?curid=634362" title="Mazeikiu Nafta">
Mazeikiu Nafta



</doc>
<doc id="634364" url="https://pl.wikipedia.org/wiki?curid=634364" title="Karl Kruszelnicki">
Karl Kruszelnicki

Karl Kruszelnicki (ur. 1948 w Helsingborgu) – naukowiec i popularyzator nauki w Australii. Znany głównie jako komentator naukowy w radiu i telewizji. Twierdzi, że jest spokrewniony z ukraińską śpiewaczką Salomeą Kruszelnicką.
Kruszelnicki jest autorem popularnonaukowym w gazetach "The Age" oraz "Sydney Morning Herald". W radio występuje w programie "Triple J", ze słuchalnością około 300 000 osób; wersja programu jest także dostępna jako podkast. W Wielkiej Brytanii występuje na BBC (Radio Five Live) gdzie odpowiada na pytania naukowe.
W 2002 otrzymał Nagrodę Ig Nobla za badania nad kłaczkami w pępku, przeprowadzone na podstawie odpowiedzi około 5000 osób słuchających "Triple J". Wyniki badań zostały następnie opisane w czasopiśmie "New Scientist". Jego badania prowadzone metodą statystyczną dowiodły, że:
Graham Barker z Perth w Zachodniej Australii jest wpisany do "Księgi rekordów Guinnessa" jako posiadacz rekordowo brudnego pępka. Zbierał kłaczki przez 20 lat, od 17 stycznia 1984, średnio dziennie 3,03 mg odpadów. Wbrew wynikom badań Kruszelnickiego, brudy pępkowe Barkera miały kolor czerwony, i to mimo tego, że rzadko nosił czerwone części garderoby.
Kruszelnicki otrzymał Order Australii od królowej Elżbiety II, w 2003 zdobył wyróżnienie Australijskiego Ojca Roku. Jest bardzo znany z powodu bardzo jaskrawych i kolorowych koszul, w których zawsze występuje w telewizji.
Ma stopnie naukowe z matematyki, inżynierii biomedycznej i medycyny; studiował też astrofizykę, filozofię i informatykę. Pracował jako fizyk, meteorolog, mechanik samochodowy, filmowiec, taksówkarz i lekarz.
Książki.
Dr Karl's Collection of Great Australian Facts &amp; Firsts

</doc>
<doc id="634368" url="https://pl.wikipedia.org/wiki?curid=634368" title="Naktong-gang">
Naktong-gang

Naktong-gang – najdłuższa rzeka Korei Południowej. Źródło znajduje się w górach T'aebaek, uchodzi do Cieśniny Koreańskiej, tworząc żyzną deltę. Długość: 523 km. Powierzchnia dorzecza: 23 800 km². Główne dopływy: Kǔmho-gang, Nam-gang, Yŏng-gang.
Główne miasta: Andong, Daegu, Pusan.

</doc>
<doc id="634370" url="https://pl.wikipedia.org/wiki?curid=634370" title="Mira Furlan">
Mira Furlan

Mira Furlan (ur. 7 września 1955 w Zagrzebiu, zm. 20 stycznia 2021 w Los Angeles) – jugosłowiańska i chorwacka aktorka filmowa. Wystąpiła w serialu "Zagubieni", gdzie zagrała Francuzkę Danielle Rousseau. Była również odtwórczynią jednej z głównych ról – Delenn – w serialu Babilon 5.
Zmarła 20 stycznia 2021 w wieku 65 lat.

</doc>
<doc id="634384" url="https://pl.wikipedia.org/wiki?curid=634384" title="John Hebden">
John Hebden

John Hebden (ur. ok. 1705 prawd. w Yorkshire, zm. w lutym 1765 w Londynie) – angielski kompozytor, wiolonczelista i fagocista.
W młodości brał udział w koncertach muzyki kameralnej w Yorkshire wraz z zespołem muzyków niemieckich i włoskich osiadłych w Yorku. W 1732 przeniósł się do Londynu, gdzie był wiolonczelistą w orkiestrze Thomasa Arne'a w Vauxhall, Drury Lane i Covent Garden. W 1758 został mianowany królewskim fagocistą Jerzego II.
Hebden nie publikował żadnych pieśni ani utworów na solowe instrumenty klawiszowe, co było niezwykłe w przypadku kompozytorów związanych z Vauxhall. 
Z jego kompozycji zachowało się 6 solo sonat na flet i basso continuo oraz 6 koncertów na instrumenty smyczkowe. 

</doc>
<doc id="634385" url="https://pl.wikipedia.org/wiki?curid=634385" title="Dobrowolski">
Dobrowolski



</doc>
<doc id="634386" url="https://pl.wikipedia.org/wiki?curid=634386" title="Cieśnina Koreańska">
Cieśnina Koreańska

Cieśnina Koreańska – cieśnina łącząca Morze Wschodniochińskie i Morze Żółte z Morzem Japońskim.
Długość cieśniny wynosi 390 km, szerokość 180-220 km, średnia głębokość 90 m. Główne porty: po stronie koreańskiej Pusan, po stronie japońskiej Fukuoka.

</doc>
<doc id="634388" url="https://pl.wikipedia.org/wiki?curid=634388" title="Maksymalny przepływ">
Maksymalny przepływ



</doc>
<doc id="634391" url="https://pl.wikipedia.org/wiki?curid=634391" title="Problem maksymalnego przepływu">
Problem maksymalnego przepływu

Problem maksymalnego przepływu – zagadnienie często spotykane w informatyce. Polega ono na znalezieniu dla danej sieci przepływowej takiego przepływu formula_1 którego wartość jest maksymalna, gdzie wartość przepływu jest zdefiniowana jako łączny przepływ opuszczający źródło. Bardziej formalnie, dla danego przepływu formula_2 w sieci formula_3 o źródle formula_4 i ujściu formula_5 jego wartość jest zdefiniowana następująco:
Istnieje też uogólnienie tego problemu, w którym sieć formula_7 zawiera wiele źródeł i ujść. Można jednak w prosty sposób sprowadzić je do przedstawionej wersji: Dla sieci formula_3 zawierającej n źródeł formula_9 oraz m ujść formula_10 konstruujemy sieć formula_11 gdzie:
Ponadto:
Innymi słowy, dodajemy do sieci formula_7 wierzchołek formula_4 połączony krawędziami o nieskończonej przepustowości ze wszystkimi źródłami oraz wierzchołek formula_20 połączony krawędziami o nieskończonej przepustowości ze wszystkimi ujściami. Wierzchołek formula_4 zwany jest superźródłem, zaś wierzchołek formula_20 – superujściem.
Maksymalny przepływ można znaleźć m.in. za pomocą algorytmu Edmondsa-Karpa opartego na metodzie Forda-Fulkersona.

</doc>
<doc id="634395" url="https://pl.wikipedia.org/wiki?curid=634395" title="Szczerbatek zielony">
Szczerbatek zielony

Szczerbatek zielony ("Rhogogaster chlorosoma") – gatunek błonkówki z rodziny pilarzowatych. Samice owadów tego gatunku mają krótkie, wciągane pokładełko. Larwy przypominają gąsienice motyli, mają 3 pary odnóży tułowiowych i 8 par odnóży odwłokowych.
Występuje w Europie, na Syberii, Sachalinie, Kurylach, w Mongolii i Japonii

</doc>
<doc id="634399" url="https://pl.wikipedia.org/wiki?curid=634399" title="Bocja karłowata">
Bocja karłowata

Bocja karłowata ("Ambastaia sidthimunki") – gatunek słodkowodnej ryby karpiokształtnej z rodziny Botiidae. Początkowo była zaliczana do rodzaju "Botia", a następnie "Yasuhikotakia". Jej popularność w handlu dla potrzeb akwarystyki stała się jedną z głównych przyczyn zagrożenia wyginięciem. 
Występowanie.
Zachodnia Tajlandia. Dawniej dość szeroko rozprzestrzeniona. Współcześnie występuje na kilku stanowiskach w prowincji Kancanaburi.
Opis.
Ryby stadne, towarzyskie. Powinny przebywać w grupie przynajmniej kilku osobników. Mogą przebywać w akwariach wielogatunkowych. Żywią się bezkręgowcami, owadami i ślimakami, które sprawnie wydobywają z muszli. Dorastają do około 7 cm.

</doc>
<doc id="634400" url="https://pl.wikipedia.org/wiki?curid=634400" title="Yasuhikotakia sidthimunki">
Yasuhikotakia sidthimunki



</doc>
<doc id="634403" url="https://pl.wikipedia.org/wiki?curid=634403" title="Picon">
Picon

Picon - bitter korzenno-cytrusowy. Produkowany z nalewów na korzeniu goryczki alpejskiej, korzeniu gencjany, drzewa chinowego, słodkiej skórce pomarańczowej z dodatkiem syropu cukrowego i karmelu. 
Występuje w dwóch odmianach: 
Za wynalazcę uchodzi Prowansalczyk Gaéton Picon, który rozpoczął jego wytwarzanie w roku 1837. W roku 1872 przeniósł jego produkcję z Algierii do Marsylii.

</doc>
<doc id="634408" url="https://pl.wikipedia.org/wiki?curid=634408" title="Bryzgun wierzbowiec">
Bryzgun wierzbowiec

Bryzgun wierzbowiec ("Cimbex luteus") – gatunek błonkówki z rodziny bryzgunowatych.
Osobniki dorosłe osiągają od 16 do 25 mm długości ciała. Część głowy położona za oczami oraz tarczka są u nich matowe i grubo rzeźbione. Odwłok samic jest zwykle w całości żółtawy, natomiast samców może być od w całości matowo pomarańczowego do całkiem czarnego.
Larwy żerują na wierzbach i topolach.
Owad rozsiedlony od Półwyspu Iberyjskiego przez całą Europę i Syberię po Kamczatkę i Japonię.

</doc>
<doc id="634409" url="https://pl.wikipedia.org/wiki?curid=634409" title="Cimbex luteus">
Cimbex luteus



</doc>
<doc id="634411" url="https://pl.wikipedia.org/wiki?curid=634411" title="Mirny">
Mirny

Mirny (ros. Мирный), może odnosić się do:

</doc>
<doc id="634416" url="https://pl.wikipedia.org/wiki?curid=634416" title="Bocja czerwonopłetwa">
Bocja czerwonopłetwa

Bocja czerwonopłetwa ("Yasuhikotakia lecontei"), nazywana też bocją srebrną (ang. "silver loach"). – gatunek słodkowodnej ryby karpiokształtnej z rodziny Botiidae, początkowo zaliczany do rodzaju "Botia". Spotykana w hodowlach akwariowych.
Występowanie.
Dorzecze Mekongu w Azji południowo-wschodniej.
Opis.
Ryby stadne, towarzyskie. Powinny przebywać w grupie przynajmniej kilku osobników. Mogą przebywać w akwariach wielogatunkowych. Żywią się bezkręgowcami, owadami i ślimakami, które sprawnie wydobywają z muszli. Dorastają do około 15 cm.

</doc>
<doc id="634420" url="https://pl.wikipedia.org/wiki?curid=634420" title="Teodor Klincewicz">
Teodor Klincewicz

Teodor Klincewicz (ur. 4 stycznia 1955 w Połubnikach w ZSRR, zm. 1 marca 1991) – działacz opozycji w PRL.
Życiorys.
Jego rodzicami byli Teodor i Teresa Siecheń. Rodzina Teodora Klincewicza była repatriowana do Polski w 1959 roku.
Był studentem Wydziału Fizyki Technicznej i Matematyki Stosowanej Politechniki Warszawskiej. Od 1976 roku był współpracownikiem Studenckiego Komitetu Solidarności i Komitetu Obrony Robotników.
Drukował i kolportował pismo „Robotnik”. Współredagował i wydawał lokalne studenckie pismo Politechniki Warszawskiej «100 razy głową w mur». Dwukrotnie był zatrzymywany przez Służbę Bezpieczeństwa. Proponowano mu współpracę z SB. Zdecydowanie odmówił. Był współtwórcą Niezależnego Zrzeszenia Studentów, pierwszym przewodniczącym NZS na PW oraz wiceprzewodniczącym Krajowej Komisji Koordynacyjnej NZS.
Teodor Klincewicz był współpracownikiem Komitetu Obrony Robotników, wiceprzewodniczącym Niezależnego Zrzeszenia Studentów, organizatorem i przywódcą (ps. „Borys”, „Rafał”) „Grup Oporu Solidarni”, współtwórcą Oficyny Wydawniczej „Rytm”, redaktorem naczelnym „Kuriera Mazowsza” – pisma Regionalnej Komisji Wykonawczej NSZZ „Solidarność” Region Mazowsze.
Nie powiodła się przygotowywana przez SB próba zatrzymania Teodora Klincewicza w nocy z 12 na 13 grudnia 1981 roku.
Ukrywał się od początku stanu wojennego. Do czasu zatrzymania w nocy z 21 na 22 marca 1983 roku SB nie potrafiła ustalić miejsca jego pobytu ani jego roli w podziemiu. Na wiosnę 1982 roku stworzył Grupy Oporu „Solidarni” i kierował nimi do obrad Okrągłego Stołu. Współpracował z wieloma strukturami podziemnymi. Był członkiem «Dyrektoriatu» – zespołu koordynującego działania RKW Mazowsze. Wspólnie z Marianem Kotarskim (w 2012 ujawniono, że to nazwisko fikcyjne, w rzeczywistości nazywał się Marian Pękalski i był funkcjonariuszem Departamentu II Służby Bezpieczeństwa) powołał do życia Oficynę Wydawniczą „Rytm”, istniejącą do dzisiaj, kierowaną od 1989 roku przez Kotarskiego.
Po legalizacji „Solidarności” Klincewicz został redaktorem naczelnym pisma „Kurier Mazowsza”, gazety Regionalnej Komisji Wykonawczej NSZZ „Solidarność” Region Mazowsze, będącego jawną kontynuacją gazetki ulotnej jego pomysłu, rozrzucanej w Warszawie w okresie stanu wojennego.
Został ranny w wypadku samochodowym pod Mławą (w czasie podróży służbowej na Krajowy Zjazd Delegatów NSZZ „Solidarność”). Na drogę, wprost pod koła samochodu Klincewicza, wszedł pijany mężczyzna, po czym rozbijając przednią szybę auta wpadł do środka, uderzając w głowę kierującego. Teodor Klincewicz zdążył jeszcze odwieźć mężczyznę do szpitala, po czym stracił przytomność i zmarł. Pochowany na cmentarzu Powązkowskim (kwatera 107-4-24).
Odznaczenia.
20 lutego 2017 roku prezydent Andrzej Duda odznaczył pośmiertnie Teodora Klincewicza Krzyżem Wolności i Solidarności "za zasługi w działalności na rzecz niepodległości i suwerenności Polski oraz respektowania praw człowieka w Polskiej Rzeczypospolitej Ludowej".

</doc>
<doc id="634423" url="https://pl.wikipedia.org/wiki?curid=634423" title="Koła zębate o zmiennym przełożeniu">
Koła zębate o zmiennym przełożeniu



</doc>
<doc id="634428" url="https://pl.wikipedia.org/wiki?curid=634428" title="SAGEM my400X">
SAGEM my400X

Sagem my400X – telefon komórkowy z wbudowanym aparatem i kamerą. Telefon posiada między innymi IrDA, Wap, Java. Ma kolorowy wyświetlacz o wymiarach 128x160.

</doc>
<doc id="634429" url="https://pl.wikipedia.org/wiki?curid=634429" title="Yasuhikotakia lecontei">
Yasuhikotakia lecontei



</doc>
<doc id="634430" url="https://pl.wikipedia.org/wiki?curid=634430" title="Szojchet">
Szojchet



</doc>
<doc id="634434" url="https://pl.wikipedia.org/wiki?curid=634434" title="Opoczno (stacja kolejowa)">
Opoczno (stacja kolejowa)

Opoczno – stacja kolejowa w Opocznie, w województwie łódzkim, w Polsce. Według klasyfikacji PKP ma kategorię dworca regionalnego.
W roku 2017 stacja obsługiwała 300–499 pasażerów na dobę.
Od 1 sierpnia 2009 roku do 9 grudnia 2012 roku ruch pasażerski był całkowicie zawieszony. Od 9 grudnia 2012 roku uruchomiono jedynie pociągi pasażerskie w stronę Tomaszowa Mazowieckiego prowadzone przestarzałymi spalinowymi zestawami trakcyjnymi serii SN81, co skutkowało częstymi odwołaniami pociągów z powodu awarii pojazdów. Od grudnia 2013 roku uruchomiono pociągi, które jeżdżą bezpośrednio do Koluszek oraz zmieniono tabor jeżdżący na linii. Od tej chwili jeżdżą tylko SA135. Od 1 lutego 2014 roku zwiększyła się ilość połączeń z Opoczna, a także pojawiły się bezpośrednie pociągi z Łodzi Kaliskiej. W stronę Końskich i Skarżyska-Kamiennej ruch pociągów pasażerskich został wznowiony 12 grudnia 2021 roku po 12 latach przerwy. 
Ze stacji odchodzi bocznica do zakładu płytek ceramicznych "Opoczno".

</doc>
<doc id="634437" url="https://pl.wikipedia.org/wiki?curid=634437" title="Bielizna">
Bielizna

Bielizna – wyroby, historycznie wykonywane z białej tkaniny (zwykle płótna), obecnie najczęściej kolorowe.
Użycie.
Część bielizny jest ściśle przeznaczona do noszenia pod innymi ubraniami, podczas gdy inne (jak np. T-shirt czy szorty) mogą być noszone zarówno pod spodem jak i jako normalne ubranie.
Poza ochroną wewnętrznych warstw ubrania przed zabrudzeniem, bielizna jest noszona z wielu innych przyczyn, jak np. ciepło, komfort czy higiena. Bielizna jest często wykorzystywana do manifestowania skromności czy erotyzmu, czasami oba te cele są obecne jednocześnie.
Na bieliznę męską składały się kalesony, noszone już od wczesnego średniowiecza i z koszuli, używanej na wierzch (np. rubaszka). Aktualnie kalesony zastępowane są slipami lub bokserkami.
Kobiety nosiły majtki – w zależności od wieku i mody różnej długości i z różnego materiału oraz halki. Aktualnie do bielizny zalicza się również biustonosz. Spora część bielizny kobiecej służyła formowaniu sylwetki: fortugał, gorset, krynolina, panier.

</doc>
<doc id="634439" url="https://pl.wikipedia.org/wiki?curid=634439" title="Woskowina">
Woskowina

Woskowina, wosk uszny (łac. "cerumen") – żółtawa, woskowata substancja wydzielana w przewodzie słuchowym zewnętrznym człowieka i wielu innych ssaków. Odgrywa znaczącą rolę w oczyszczaniu i nawilżaniu przewodu słuchowego zewnętrznego oraz zapewnia ochronę przed niektórymi bakteriami, grzybami i owadami. Jest mieszaniną lepkiej wydzieliny gruczołów łojowych i mniej lepkiej ze zmodyfikowanych apokrynowych gruczołów potowych.
Głównymi składnikami są końcowe produkty szlaku mewalonowego: skwalen, lanosterol i cholesterol.
Genetycznie zdeterminowane są 2 rodzaje woskowiny:
Zróżnicowanie to wiązane jest ze zmianą pojedynczego nukleotydu (SNP) w genie transportera kasety wiążącej ATP C11. Innym skutkiem tej mutacji jest zmniejszona potliwość, co, jak przypuszcza się, mogło być korzystne w chłodnym klimacie, w którym żyli przodkowie Indian i mieszkańców Dalekiego Wschodu.
Oczyszczanie przewodu słuchowego jest wynikiem migracji nabłonka (jak taśmociąg) i jest wspomagane ruchami żuchwy.
Komórki powstałe w centrum błony bębenkowej (łac. "umbo" – wypukłość) migrują w tempie równym rośnięciu paznokci na zewnątrz do ścian przewodu słuchowego i przyspieszają w kierunku ujścia przewodu. Razem z woskowiną transportowane są zanieczyszczenia, jakie gromadzą się w przewodzie. Ruchy żuchwy przemieszczają zanieczyszczenia przylegające do ścian, zwiększając prawdopodobieństwo wypadnięcia zanieczyszczeń.
Duże ilości woskowiny mogą blokować drogę dźwiękowi w przewodzie słuchowym, powodując głuchotę przewodzeniową. Przeciwdziała temu żucie gumy. W przypadku wystąpienia tego problemu można próbować usunąć go poprzez płukanie ucha za pomocą strzykawki (co jednak wywołuje powikłania u około 1 na 1000 pacjentów) lub zastosować łyżeczkowanie, wykonywane przez otolaryngologów, gdy materiał nie przylega do skóry przewodu.
Usuwanie woskowiny.
W przypadku zatkania przewodu słuchowego woskowiną nie należy jej usuwać przy pomocy patyczków higienicznych ani żadnych innych narzędzi (dopuszczalne jest jedynie użycie własnego palca). Można również skorzystać z dostępnych w aptekach preparatów zmiękczających i rozpuszczających woskowinę. Jeśli te działania nie odniosą skutku należy zwrócić się o pomoc do lekarza.
Przed usunięciem woskowiny zazwyczaj potrzeba ją zmiękczać za pomocą roztworu 2–3 razy dziennie, przez kilka dni przed zabiegiem.
Najpowszechniejszym takim środkiem domowym jest oliwa.
10% roztwór sody jest skuteczniejszy od niektórych specjalnych preparatów i płynów organicznych, w tym oliwy.

</doc>
<doc id="634440" url="https://pl.wikipedia.org/wiki?curid=634440" title="Jeziora w Olsztynie">
Jeziora w Olsztynie

W granicach administracyjnych Olsztyna obecnie leży 16 jezior, z czego 14 przekracza 1 ha powierzchni. Łącznie wszystkie jeziora zajmują 725 ha, co równa się 8,25% powierzchni całego miasta. W zachodniej części Olsztyna jeziorność wynosi 40%, a we wschodnich stronach 8%.
Największym i zarazem najgłębszym olsztyńskim jeziorem jest jezioro Ukiel, potocznie nazwane przez mieszkańców Krzywym. Jego powierzchnia wynosi 412 ha, a maksymalna głębokość dochodzi do 43 metrów. W pobliżu ulicy Jeziornej nad jeziorem Ukiel znajduje się kąpielisko miejskie.
Drugie co do wielkości jezioro w Olsztynie to Jezioro Kortowskie, które z jeziorem Ukiel połączone jest przez rzekę Kortówkę. Jego powierzchnia wynosi 89,7 ha, a maksymalna głębokość – 17,2 metry.
Drugim co do głębokości olsztyńskim jeziorem jest Tyrsko, potocznie nazywane przez mieszkańców Olsztyna jeziorem Żbik (Duży Żbik, dla odróżnienia od Małego Żbika). Maksymalna głębokość akwenu to 30,6 metrów, a jego powierzchnia – 18,6 ha.
Najmniejsze jezioro Olsztyna to Jezioro Modrzewiowe. Jego powierzchnia zajmuje 0,25 ha. Jednym z płytszych jezior jest natomiast Jezioro Trackie. Mimo iż jest ono trzecim według wielkości olsztyńskim jeziorem (52,8 ha), to w najgłębszym miejscu liczy sobie 4,6 metrów.
Poniższa tabela przedstawia powierzchnię i głębokość wszystkich 16 olsztyńskich jezior.
Do drugiej połowy XIX wieku istniało w Olsztynie znacznie więcej jezior. Wówczas przeszły one w ręce prywatne, co było dla nich równoznaczne z wyrokiem śmierci, gdyż właściciele oczekiwali największych dochodów z parcel budowlanych, nie z rybołówstwa.
Największym osuszonym w owych czasach jeziorem było jezioro Fajferek, leżące w okolicach ulic Warszawskiej, Jagiełły i Jagiellończyka. Jego istnienie zakończyło się w 1882 roku, mimo że 37 lat wcześniej Zarząd Miejski otworzył nad nim kąpielisko.
Woda została spuszczona również z jezior: Motka, Małego Klebarskiego, Płocidugi czy Pelnogi (Połnogi). Osuszone zostały również trzy miejskie stawy: Mały Staw, Staw Duży, Górny Staw (okolice obecnego skrzyżowania ulic Kościuszki i Piłsudskiego) a także jezioro Choinki.
Rekultywacji poddano wcześniej zanieczyszczone Jezioro Kortowskie oraz Jezioro Długie.

</doc>
<doc id="634441" url="https://pl.wikipedia.org/wiki?curid=634441" title="Medal Służby Ogólnej Morskiej (1793–1840)">
Medal Służby Ogólnej Morskiej (1793–1840)

Medal Służby Ogólnej Morskiej (ang. "Naval General Service Medal" – odznaczenie wojskowe za służbę w latach 1793–1840, jeden z medali kampanii brytyjskich ustanowiony w roku 1847.
Zasady nadawania.
Medal nadawany był za udział w wielu konfliktach i operacjach morskich Royal Navy od roku 1793 do 1840. Każda bitwa lub akcja oznaczana była odpowiednią klamrą na wstążce medalu, nigdy nie był wydany bez odpowiedniej klamry.
Usankcjonowano 233 klamry (jednak jeden człowiek mógł ich otrzymać tylko siedem).
Datą końcową na rozpatrzenie wniosków był 1 maja 1851.
Po tym terminie medal był wydawany tylko dla żyjących roszczeniobiorców. Rodziny nie miały praw do medalu po zmarłych krewnych.
Medal jednak był przyznawany krewnym, których bliscy zmarli pomiędzy datą złożenia prośby i wręczeniem medalu.
Ten medal i jego lądowy odpowiednik Medal Służby Ogólnej Wojskowej, były wśród pierwszych medali kampanii brytyjskich, które nadawane był żołnierzom wszystkich rang za samo uczestnictwo.
Jego odpowiednikiem dla wyższych oficerów był Medal Złoty Morski (za służbę w latach 1793–1840), a następcą był Medal Służby Ogólnej Morskiej (za lata 1909–1962).
Klamry medalu.
Medal nie był nadawany w wersji bez okucia, których autoryzowano w sumie 233, m.in.:
Opis medalu.
Awers: lewy profil królowej Wiktorii w koronie z inskrypcją "VICTORIA REGINA".
Rewers: Brytania na siedząca koniu podróżująca przez morze, jej lewa ręka spoczywa na tarczy Unii, a w prawej trzyma trójząb.
Wstążka: biała z granatowymi paskami wzdłuż obu krawędzi.

</doc>
<doc id="634443" url="https://pl.wikipedia.org/wiki?curid=634443" title="Krystyn Lach Szyrma">
Krystyn Lach Szyrma

Krystyn Lach Szyrma (ur. 17 grudnia 1790 w Wojnasach, zm. 21 kwietnia 1866 w Devonport) – polski filozof, pisarz i publicysta, tłumacz, działacz polityczny.
Życiorys.
Urodził się w rodzinie chłopskiej noszącej nazwisko Lach. Jego pradziad przybył do miejscowości Wojnasy najprawdopodobniej w latach 20. XVIII wieku "z jakiejś miejscowości leżącej na Suwalszczyźnie, blisko granicy wschodniopruskiej" (W. Chojnacki). Jego ojciec, Adam Lach, przeszedł na luteranizm. W 1789 roku ożenił się z Katarzyną Heydukówną, córką Wojtka, gospodarza z pobliskiego Marcinowa (dziś gmina Kalinowo). Lach Szyrma otrzymał imię Chrystian, które spolszczył na Krystian, później Krystyn. W latach 1797 – 1803 uczęszczał do szkółki w rodzinnej wsi. Jak pisze W. Chojnacki, "był dzieckiem żywym i dociekliwym, lubił częste wyprawy do bliskiej i dalszej okolicy, a szczególne zainteresowanie budziły w nim przedhistoryczne grodziska". Młody Lach bywał zapewne często u swoich dziadków Heyduków w Marcinowie i przechodził wówczas obok odległej stąd o dwa kilometry Góry Marcinowskiej (pod Wierzbowem). O wzniesieniu tym krążyły wśród ludu podania, którymi mały Chrystian na pewno się interesował. "Różne o tej górze między ludem krążą wieści (...)" – pisał później w rozprawie zamieszczonej w redagowanym przez siebie "Pamiętniku Warszawskim Umiejętności Czystych i Stosowanych" (1829). Wychowaniem uzdolnionego chłopca zajął się pastor J.F. Schrage w Wieliczkach, który na swój koszt wysłał go w 1804 roku do szkoły miejskiej w Królewcu, z perspektywą "kształcenia się na pastora". Tu zaopiekował się chłopcem Ignacy Żegota Onacewicz, który rozbudził w nim świadomość narodową i namówił na studia w Wilnie. Wówczas młody Lach przyjął przydomek Szyrma (od nazwiska znanego na Polesiu rodu szlacheckiego). Gimnazjum ukończył w 1811 roku, potem studia na Oddziale Literatury i Sztuk Wyzwolonych Cesarskiego Uniwersytetu Wileńskiego, gdzie w 1813 roku uzyskał stopień magistra filozofii. Z rekomendacji rektora Jędrzeja Śniadeckiego otrzymał posadę nauczyciela domowego u księcia Konstantego Adama Czartoryskiego, który powierzył mu opiekę nad synem Adamem. Przebywając w Sieniawie i Puławach, pod wpływem panującej tam atmosfery, rozpoczął działalność literacką od tłumaczeń autorów starożytnych. Strony rodzinne odwiedził dwukrotnie (pieszo) w 1812 i 1819 roku. Z tego drugiego, przeszło dwumiesięcznego pobytu zachowało się nieco wiadomości w liście Z.D. Chodakowskiego do Łukasza Gołębiowskiego z 13 (25) czerwca 1819 roku: "Do Szyrmy Lacha (ale poczciwego) pisałbym, tylko daremnie, bo on musi być koło Rajgrodu i Bakałarzewa. Zapewne przywiezie mi opisanie tych miejsc i góry jakiejś pięknej, o której mi często wspominał. Kochany to parawan – tłumacząc z ruskiego nazwisko Szyrmy". To wówczas pewnie zebrał Lach Szyrma materiały do późniejszego artykułu o Górze Marcinowskiej. Napisał w nim: "Lud naokoło osiadły jest polski, mówiący dialektem ludu województwa augustowskiego i całego Mazowsza, i zdaje się być jednego z nim pochodzenia". Poglądem tym wyprzedził o ponad 40. lat ustalenia historyków: niemieckiego – M. Toeppena i polskiego – Wojciecha Kętrzyńskiego. A dzięki zainteresowaniom etnograficznym znalazł się w gronie prekursorów romantyzmu. Zachował się też opis podróży z 1819 roku autorstwa samego Szyrmy. Umieściła go, podpisując kryptonimem K.L.S., Klementyna z Tańskich Hoffmanowa w swoich "Dziejach". Niestety, opis urywa się na Węgoborku (Węgorzewie), z którego Szyrma wyruszył pieszo w strony rodzinne. Warto dodać, iż z popularną wówczas pisarką łączył go bliski związek (spotkania, korespondencja). Z 1819 roku pochodzi jego przeróbka "Lenory" Bürgera. W 1820 roku odbył Lach Szyrma ze swym wychowankiem podróż do Szwajcarii i Anglii. W 1823 roku wydał w Edynburgu pracę "Letters Literary and Political on Poland..." uznaną "za pierwszą w języku angielskim syntezę dziejów kultury i literatury polskiej i słowiańskiej". Po powrocie do kraju w 1824 roku otrzymał katedrę filozofii na Królewskim Uniwersytecie Warszawskim. Oprócz filozofii wykładał także antropologię, prawo natury i logikę. W tym samym roku uzyskał doktorat z filozofii. Jego trzytomowe dzieło "Anglia i Szkocja. Przypomnienia z podróży..." (Warszawa, 1828) zyskało dużą popularność i dało mu członkostwo zwyczajne Towarzystwa Warszawskiego Przyjaciół Nauk. Podczas powstania listopadowego "samorzutnie" utworzył Gwardię Akademicką, zostając jej dowódcą w stopniu pułkownika. Za zbyt radykalną działalność usunięty został przez Chłopickiego i wysłany z misją Rządu Narodowego do Anglii. Aresztowany na granicy pruskiej, przez kilka tygodni przebywał w więzieniu we Wrocławiu. Po powrocie do Warszawy wstąpił jako ochotnik do korpusu gen. H. Ramoriny, a po jego kapitulacji w Galicji przedostał się do Anglii i osiadł najpierw w Edynburgu, potem w Devonport. Na emigracji należał do konserwatywnego obozu zwolenników A.J. Czartoryskiego. Był jednak przede wszystkim pisarzem i publicystą, członkiem emigracyjnych towarzystw literackich, autorem kilkudziesięciu artykułów o Polsce, tłumaczem na angielski utworów polskich pisarzy i poetów, m.in. "Ksiąg narodu i pielgrzymstwa" Adama Mickiewicza. Drukował też korespondencje i tłumaczenia z angielskiego w czasopismach polskich, jak "Gazeta Codzienna", "Gazeta Warszawska", "Czas". W 1846 roku uzyskał obywatelstwo angielskie. Zmarł 21 kwietnia 1866 roku w Devonport. Po śmierci Lacha Szyrmy ukazał się jego autobiograficzny "Pamiętnik mego życia".

</doc>
<doc id="634445" url="https://pl.wikipedia.org/wiki?curid=634445" title="BBC Radio 2">
BBC Radio 2

BBC Radio 2 – najpopularniejsza stacja radiowa w Wielkiej Brytanii, należąca do nadawcy publicznego - BBC. Powstała w 1967 roku, w wyniku podziału dotychczasowej stacji "BBC Light Programme". Radio 2 jest najsłabiej sformatowaną spośród rozgłośni BBC - w zasadzie jej podstawową grupę odbiorców mają stanowić ludzie w średnim wieku słuchający głównie popu, ale w ramówce jest obecnych także szereg innych gatunków, jak jazz, muzyka poważna i sakralna.
Od 2005 roku oficjalną siedzibą stacji jest gmach Western House w Londynie, jednak część audycji nadawana jest ze studiów należących do regionalnych ośrodków BBC, przede wszystkim w Birmingham i Manchesterze. W Wielkiej Brytanii stacji można słuchać w analogowym i cyfrowym przekazie naziemnym, a także drogą satelitarną. Na całym świecie dostępna jest przez Internet.
Logo.
Logo BBC Radio 2 zmieniło się pięciokrotnie. Pierwsze logo BBC Radio 2 przypominało czarny napis "RADIO 2" i było używane od 1967 do 1970. Od 1970 do 1978 stosowany był czarny prostokąt z białymi literami BBC, a pod nim napis "Radio". Na prawo od nich znajduje się duża cyfra 2. Od 1978 do 1990 logo była duża zielona cyfra 2 ze złotym obrzeżem, na nim zielony napis "RADIO 2". Od 1990 do 1994: biała cyfra 2 na zielonym kwadracie, nad nim logo BBC i napis "RADIO", pod kwadratem napis "TWO". W 1994 usunięto napis "TWO" (takie logo istniało do 1997). Od 1997 do 2000 stosowano prostokąt z nowym logo BBC i napisem "RADIO 2". Od 2000 do 2007 - ciemnoniebieski prostokąt z logiem BBC, a nad nim napis "RADIO". Na wschód od nich znajdowała się pomarańczowa cienka cyfra 2 położona na białej cyfrze 2. Obecne logo BBC Radio 2 (stosowane od 2007 roku) przypomina czarne logo BBC, pod nim napis "RADIO". Na wschód od nich znajduje się pomarańczowe koło z białą cyfrą 2 w środku.
W ramach korporacyjnego rebrandingu BBC, BBC Radio 2 otrzymało w 2022 roku nowe logo wykorzystujące czcionkę BBC Reith.

</doc>
<doc id="634446" url="https://pl.wikipedia.org/wiki?curid=634446" title="Zbiór jednospójny">
Zbiór jednospójny



</doc>
<doc id="634447" url="https://pl.wikipedia.org/wiki?curid=634447" title="Erwin Sówka">
Erwin Sówka

Erwin Sówka (ur. 18 czerwca 1936 w Giszowcu, zm. 21 stycznia 2021) – polski malarz zaliczany do prymitywistów, emerytowany górnik kopalni węgla kamiennego Wieczorek w Janowie, był ostatnim żyjącym twórcą Grupy Janowskiej (gdy z grupy odszedł Teofil Ociepka, wyznaczył go na swojego następcę jako poważnie podchodzącego do okultyzmu, mistyki i śląskiego "genius loci").
Życiorys.
Urodził się w rodzinie górniczej w Giszowcu. W wieku 16 lat podjął pracę w elektrowni Jerzy przy kopalni Giesche i już wtedy namalował swój pierwszy obraz. W krótkim czasie podjął pracę jako górnik w kopalni Giesche, gdzie pracował razem z Ewaldem Gawlikiem. Na emeryturę przeszedł w 1986.
W swojej twórczości nawiązywał do mitów górniczych i kultury starożytnego wschodu. Przedstawiał głównie akty kobiece na tle Nikiszowca, domów z wielkiej płyty, ogródków działkowych, górników i ich mieszkań.
Osiągnął światowy rozgłos. Jego prace prezentowane były w kraju i za granicą m.in. we Francji, Włoszech, i Chorwacji, a odnaleźć je można w zbiorach m.in.: Państwowego Muzeum Etnograficznego w Warszawie, Muzeum Narodowego we Wrocławiu, Muzeum Śląskiego w Katowicach, Galerii „Barwy Śląska” oraz w wielu polskich i zagranicznych kolekcjach prywatnych. Posiada biogram w Światowej Encyklopedii Sztuki Naiwnej. O jego twórczości powstało kilka filmów dokumentalnych (m.in. "Sówka Erwin" Adama Sikory z 2005), a Lech Majewski nakręcił pełnometrażową opowieść o malarzu i Grupie Janowskiej pt. "Angelus" (2001).
W 2012 został laureatem Cegły Janoscha, nagrody przyznawanej przez katowicką redakcję Gazety Wyborczej za zasługi w zachowywaniu kulturowej tożsamości Górnego Śląska i rozsławianiu regionu. W 2013 odznaczony Złotą Odznaką Honorową za Zasługi dla Województwa Śląskiego. W 2017 otrzymał srebrny Medal „Zasłużony Kulturze Gloria Artis”.
W 2014 wystąpił w teledysku grupy Pilar – w utworze "Świt" zagrał samego siebie. 
Mieszkał w Katowicach w dzielnicy Zawodzie. Zmarł w wieku 84 lat. Pogrzeb Erwina Sówki, w którym uczestniczył m.in. premier Mateusz Morawiecki odbył się 25 stycznia 2021. Po nabożeństwie w kościele św. Anny na Nikiszowcu został pochowany na tamtejszym na cmentarzu parafialnym.

</doc>
<doc id="634449" url="https://pl.wikipedia.org/wiki?curid=634449" title="Mikołaj Niakas">
Mikołaj Niakas

Mikołaj Niakas (ur. w 1952 we Wrocławiu) – aktor filmowy i teatralny, lalkarz.
Życiorys.
Mikołaj Niakas, znany również jako Niko Niakas, urodził się w rodzinie greckich emigrantów we Wrocławiu. W dzieciństwie uczęszczał zarówno do szkoły greckiej, jak i polskiej. Po maturze, mimo problemów z dykcją, zdał na wydział lalkarski wrocławskiej filii PWST w Krakowie. Dyplom uzyskał w roku 1980. W latach 1980-1983 występował na deskach Lubuskiego Teatru im. Leona Kruczkowskiego w Zielonej Górze. Od roku 1983 pracuje w Teatrze im. Wilama Horzycy w Toruniu.
W Toruniu znany jest z organizowania oraz prowadzenia benefisów artystycznych oraz sportowych. Działał również w "Kabarecie Poniedziałek", tworzonym przez aktorów toruńskiej sceny teatralnej. W roku 2005 wziął udział w słuchowisku Radia Copernicus "LEM KONzEPT", w którym czytał fragmenty "Bajek robotów" Stanisława Lema. Na początku lat 90. pozował rzeźbiarzowi Zbigniewowi Mikielewiczowi do postaci Chrystusa na krzyżu do ołtarza oraz Drogi Krzyżowej w kościele w Zalesiu Dolnym pod Warszawą.
Filmografia.
Zagrał w takich produkcjach filmowych, jak: "Wolne chwile" (1979), "Trapez" (1984), "Defekt" (2003), "Owoce miłości" (2003) oraz "1409. Afera na Zamku Bartenstein."
Odznaczenia.
W roku 2004 wyróżniony został odznaką Zasłużonego Działacza Kultury.

</doc>
<doc id="634450" url="https://pl.wikipedia.org/wiki?curid=634450" title="Insekt">
Insekt



</doc>
<doc id="634452" url="https://pl.wikipedia.org/wiki?curid=634452" title="AIM-82">
AIM-82

AIM-82 — amerykański kierowany pocisk rakietowy klasy powietrze-powietrze, projektowany dla nowego amerykańskiego myśliwca przewagi powietrznej F-15 Eagle i mający zastąpić dotychczas użytkowane AIM-9 Sidewinder.
W 1969 USAF rozpoczęły program rozwojowy nowego myśliwca przewagi powietrznej F-15 Eagle oraz nowych pocisków rakietowych mających stanowić jego uzbrojenie. Użytkowane ówcześnie pociski krótkiego zasięgu AIM-9 Sidewinder naprowadzane na podczerwień musiały być wystrzeliwane w taki sposób, aby znaleźć się w tylnej półsferze celu. Nowe pociski miały mieć możliwość odpalenia pod każdym kątem do celu oraz zdolność "wystrzel i zapomnij" (ang. "fire-and-forget"), umożliwiającą oddalenie się samolotu F-15 zaraz po wystrzeleniu pocisku.
W 1970 wytypowano trzy firmy General Dynamics, Hughes Aircraft i Philco-Ford jako potencjalnych dostawców pocisku i zlecono im rozwój tej broni, ale już we wrześniu tego roku program został zamknięty. Głównym powodem rezygnacji z AIM-82 było istnienie równoległego programu pocisku krótkiego zasięgu AIM-95 Agile prowadzonego przez US Navy jako uzbrojenie dla myśliwca floty Grumman F-14 Tomcat. Pomimo rywalizacji US Navy i USAF budowę dwóch pocisków spełniających te same role uznano za niecelową dając pierwszeństwo projektowi marynarki. Ostatecznie projekt AIM-95 również został wstrzymany, a w zamian przeprowadzono modernizację wypróbowanych pocisków AIM-9 Sidewinder, które w kolejnej wersji są użytkowane do dziś.
Ze względu na przerwanie programu rozwojowego AIM-82 we wczesnym stadium nie zostały sprecyzowane założenia projektowe i parametry nowego pocisku.

</doc>
<doc id="634453" url="https://pl.wikipedia.org/wiki?curid=634453" title="Insekty">
Insekty



</doc>
<doc id="634455" url="https://pl.wikipedia.org/wiki?curid=634455" title="Mit teogoniczny">
Mit teogoniczny



</doc>
<doc id="634458" url="https://pl.wikipedia.org/wiki?curid=634458" title="Wosk uszny">
Wosk uszny



</doc>
<doc id="634459" url="https://pl.wikipedia.org/wiki?curid=634459" title="Tatarak trawiasty">
Tatarak trawiasty

Tatarak trawiasty ("Acorus gramineus" ) – gatunek byliny, należący do rodziny tatarakowatych ("Acoraceae"). Występuje w Azji południowo-wschodniej i wschodniej. Poza tym uprawiany jako roślina ozdobna także w Polsce. Rośnie w gęstych lasach, na brzegach strumieni i na łąkach.
Rozmieszczenie.
Zasięg gatunku obejmuje rozległy obszar Azji południowo-wschodniej i wschodniej od północno-wschodnich Indii poprzez Półwysep Indochiński, Filipiny, Chiny po Japonię, Koreę i wschodnią Syberię.
Zmienność.
Uprawiane są kultywary:

</doc>
<doc id="634460" url="https://pl.wikipedia.org/wiki?curid=634460" title="Cerumen">
Cerumen



</doc>
<doc id="634461" url="https://pl.wikipedia.org/wiki?curid=634461" title="Eleazar syn Boetosa">
Eleazar syn Boetosa

Eleazar syn Boetosa (I w. p.n.e./I w. n.e.) - arcykapłan od 4 p.n.e.
Był bratem Szymona syna Boetosa, arcykapłana w latach 24-5 p.n.e. i Joazara; stryjem Mariamme II, żony Heroda Wielkiego; wujem Heroda III.
Eleazar na urząd arcykapłana został powołany przez Heroda Archelaosa, etnarchę Judei. Ten sam władca odwołał go z urzędu w bliżej nieznanym roku - miało to miejsce na pewno przed 6 n.e.

</doc>
<doc id="634462" url="https://pl.wikipedia.org/wiki?curid=634462" title="Smalec">
Smalec

Smalec – tłuszcz zwierzęcy wykorzystywany w sztuce kulinarnej do przyrządzania potraw, jak również bezpośredniego spożywania.
Jak powstaje.
Jest wytapiany najczęściej ze słoniny wieprzowej oraz podgardla bądź boczku. Przeznaczony do bezpośredniego spożycia często wzbogacany jest o odrobinę soli, kawałki rozdrobnionej kiełbasy i cebuli lub skwarki, czasami też inne, mniej konwencjonalne dodatki, jak np. kawałki drobno pokrojonego jabłka.
Skład chemiczny.
Głównym składnikiem smalcu (ponad 99%) są tłuszcze, wśród których przeważają te, które zawierają kwasy nienasycone (ponad 55% wagi). Wbrew obiegowym opiniom ilość nasyconych kwasów tłuszczowych nie przekracza 40%.
Udział nienasyconych kwasów tłuszczowych zależy od paszy, którą były karmione zwierzęta, z których wytopiono smalec oraz od sposobu wytapiania. Oprócz tego smalec zawiera zwykle także niewielkie ilości cholesterolu oraz ślady soli mineralnych i fragmenty tkanek miękkich (mięśni, skóry itp.) zwierząt, z których został wytopiony. Dotyczy to zwłaszcza smalcu ze skwarkami.
Dieta wysokotłuszczowa.
W 2001 roku stwierdzono, że tłuszcze nasycone (w maśle, smalcu, śmietanie, wieprzowinie, kiełbasie, drobiu itp.) nie szkodzą osobom z predyspozycjami do raka piersi po menopauzie.
13,5% nasyconych kwasów tłuszczowych zawartych w smalcu to kwas stearynowy, który obniża poziom cholesterolu LDL. Dla porównania, oliwa z oliwek zawiera ok. 2% kwasu stearynowego.
Farmacja.
Smalec wieprzowy znalazł zastosowanie w farmacji jako surowiec farmaceutyczny w recepturze aptecznej pod nazwą łacińską "Adeps suillus" lub "Axungia Porci". Smalec zastosowany jako podłoże do wytwarzania maści leczniczych musi odpowiadać wymaganiom jakości farmaceutycznej określanym w aktualnej monografii Farmakopei Polskiej. Jest podłożem "(vehiculum)" dla maści siarkowej, maści Wilkinsona, maści z jodkiem potasowym.

</doc>
<doc id="634464" url="https://pl.wikipedia.org/wiki?curid=634464" title="Modne bzdury">
Modne bzdury

Modne bzdury – książka Alana Sokala i , powstała jako wyjaśnienie kontekstu i rozwinięcie tzw. sprawy Sokala, traktująca o nadużywaniu, zwykle opartym na ignorancji, sformułowań zaczerpniętych z języka nauk ścisłych, głównie matematyki i fizyki, przez filozofów i humanistów. Wydana najpierw we Francji, w 1997 roku, pt. "Impostures intellectuelles" (Paryż, Odile Jacob), następnie w USA jako "Fashionable Nonsense: Postmodern Intellectuals Abuse of Science" (Nowy Jork, Picador, 1998), i w Wielkiej Brytanii – jako "Intellectual Impostures" (Economist Books). Przekład polski wydania amerykańskiego ukazał się w 2004 roku.
Autorzy przeprowadzają analizę wielu tekstów i pokazują, że postmodernistyczni intelektualiści powołujący się na teorie z nauk ścisłych wykazują się często wątpliwą erudycją, żeby oczarować czytelnika. Krytykowani autorzy to: Jacques Lacan, Alain Badiou, Julia Kristeva, Paul Virilio, Jean-François Lyotard, Gilles Deleuze, Luce Irigaray, Bruno Latour oraz Jean Baudrillard, Arthur Laffer. Sokal i Bricmont krytykują postmodernistycznych intelektualistów nie tylko za to, że nie rozumieją teorii, o których mówią, ale także za stwierdzenia, które nie mają żadnego sensu lub nie odpowiadają stanowi faktycznemu. Np. Luce Irigaray została skrytykowana za stwierdzenie, że mechanika płynów zajmuje się kobiecymi aspektami i dlatego jest mało badana, natomiast „męska” mechanika ciała stałego jest popularną gałęzią fizyki (w rzeczywistości obecnie mechanika płynów jest dziedziną intensywnie badaną, a mechanika ciał stałych jest już „przebadana”). Natomiast podstawą takiego twierdzenia Irigaray jest powierzchowne skojarzenie znaczeń oparte na używanym w fizyce sformułowaniu „ciała sztywnego”.
Poza wytykaniem powierzchownej erudycji postmodernistów książka broni także metody naukowej przed swobodnym i relatywistycznym traktowaniem jej, jako jeszcze jednej formy "dyskursu", "narracji" czy "społecznego konstruktu" – praktyki rozpowszechnionej według autorów wśród części humanistów. Według Sokala, deklarującego się jako zwolennik wartości lewicowych, podejście takie jest odrzuceniem zdobyczy Oświecenia i pogrążaniem się w irracjonalizmie. Krytyce relatywizmu poznawczego i obronie metody naukowej jest poświęcony cały rozdział 3 książki.
Krytyka książki Sokala i Bricmonta wychodziła głównie ze stanowiska, że postmoderniści mają prawo do swobodnego redefiniowania pojęć matematycznych i ich użycie nie musi być w żaden sposób zbieżne z ich rozumieniem w matematyce. Jeśli na przykład Jacques Lacan posługuje się pojęciem pierwiastka z -1 w sposób bezsensowny z punktu widzenia matematyki, to nie należy go traktować dosłownie, ale jako metaforę lub symbol w prywatnej przestrzeni nazw Lacana, niemający związku z matematyką. Skądinąd w książce Sokala znajduje się (na stronach 18–19 wydania polskiego) odpowiedź na podobne zarzuty.

</doc>
<doc id="634465" url="https://pl.wikipedia.org/wiki?curid=634465" title="131 (ujednoznacznienie)">
131 (ujednoznacznienie)



</doc>
<doc id="634466" url="https://pl.wikipedia.org/wiki?curid=634466" title="Poliadenylacja">
Poliadenylacja

Poliadenylacja – modyfikacja eukariotycznego mRNA dotycząca końca 3' cząsteczki. Jest to dodawanie szeregu nukleotydów adeninowych zwanego fragmentem poliadenylowym lub poli(A). Po zakończeniu syntezy transkryptu mRNA jest przecinane przez specyficzną endonukleazę w pewnej odległości od sygnału poliadenylacji AAUAAA, a następnie poli(A) polimeraza (PAP) dołącza (do końca 3') od 50 do 250 nukleotydów adeninowych. Zabieg taki ma na celu zabezpieczenie cząsteczki mRNA eukariontów przed degradacją, zanim zdąży opuścić jądro komórkowe. Ponadto transkrypt z ogonem poli(A) jest wydajniejszą matrycą w trakcie translacji. Pojedynczy transkrypt może mieć kilka sygnałów do poliadenylacji.
Przebieg poliadenylacji.
Poliadenylacja odbywa się w jądrze komórkowym. Do prowadzącej transkrypcję polimerazy RNA II są przyłączone czynniki CPSF (ang. "cleavage and polyadenylation specificity factor") i CstF (ang. "cleavage stimulation factor"). Gdy polimeraza dojdzie do sygnału poliadenylacji, czynniki te odłączają się od niej i wiążą z mRNA. CPSF rozpoznaje i wiąże sekwencję AAUAAA, a CstF położony w pobliżu obszar bogaty w uracyl lub uracyl i guaninę. CstF jest zaangażowany w wybór jednego z alternatywnych sygnałów do poliadenylacji w mRNA kodującym IgM. Po związaniu się CPSF i CsfT z mRNA następuje przecięcie cząsteczki w odległości około 35 nukleotydów za sekwencją AAUAAA. Poli(A) polimeraza (PAP) rozpoczyna dołączanie nukleotydów adeninowych do końca 3' przeciętej cząsteczki mRNA. Do nowo powstającej sekwencji poli(A) wiąże się białko PABP (ang. "polyadenylate-binding protein"). Dojrzałe mRNA z ogonem poli(A), który może mieć długość 50–250 nukleotydów, jest transportowane do cytoplazmy. W cytoplazmie białko PABP umożliwia interakcje ogona poli(A) z końcem 5' mRNA.
Poliadenylacja a degradacja RNA.
U eukariontów zazwyczaj ogon poli(A) chroni mRNA przed degradacją, a jego usunięcie przez specyficzne nukleazy zwykle zapoczątkowuje degradację mRNA. Podczas translacji ogon poli(A) jest stopniowo skracany, a gdy osiągnie długość około 10–25 nukleotydów, wpływa to na wiązanie białka PABP, co powoduje, że ulegające translacji mRNA przestaje mieć kształt zamkniętej pętli. Umożliwia to rozpoczęcie jednego ze szlaków degradacji mRNA, albo przez usunięcie czapeczki na końcu 5', albo przez dalszą deadenylację. Obie drogi kończą się degradacją mRNA.
U bakterii, a także w chloroplastach i mitochondriach roślin wyższych, poliadenylacja może być sygnałem do degradacji RNA. 

</doc>
<doc id="634468" url="https://pl.wikipedia.org/wiki?curid=634468" title="Jezus syn See">
Jezus syn See

Jezus syn See, (hebr. "Yeshua ben Sie") - arcykapłan na przełomie I w. p.n.e. i I w. n.e.
Daty jego urzędowania nie są znane - zamykają się w przedziale między 4 p.n.e. a 6 n.e. Jego poprzednik Eleazar syn Boetosa został mianowany arcykapłanem w 4 p.n.e., z kolei jego następca - Joazar syn Boetosa - został odwołany w 6 n.e.

</doc>
<doc id="634469" url="https://pl.wikipedia.org/wiki?curid=634469" title="Manuela Michalak">
Manuela Michalak



</doc>
<doc id="634471" url="https://pl.wikipedia.org/wiki?curid=634471" title="Bank Rezerwy Federalnej w Nowym Jorku">
Bank Rezerwy Federalnej w Nowym Jorku

Bank Rezerwy Federalnej w Nowym Jorku (ang. "Federal Reserve Bank of New York") – największy z dwunastu banków Systemu Rezerwy Federalnej. Jego siedziba mieści się na Manhattanie w dzielnicy Wall Street. Bank obsługuje drugi okręg, w skład którego wchodzi stan Nowy Jork, 12 północnych hrabstw stanu New Jersey, hrabstwo Fairfield, Portoryko oraz Wyspy Dziewicze.
Historia.
Bank Rezerw Federalnych w Nowym Jorku został oficjalnie otwarty 16 listopada 1914 pod dyrekcją Benjamina Stronga, zatrudniał wówczas 7 strażników oraz 85 pracowników, pozyskanych głównie z lokalnych banków. W pierwszym dniu bank przyjął 100 milionów dolarów. Benjamin Strong pełnił funkcję dyrektora, aż do swojej śmierci w 1928.
W ciągu kolejnych lat bank dynamicznie się rozwijał zatrudniając coraz większą liczbę pracowników. W połowie lat 20. siedzibę banku przeniesiono na Wall Street, gdzie stoi do dnia dzisiejszego. 25 metrów pod ulicami Manhattanu wybudowano skarbiec. W 1927 w sejfach banku znajdowało się aż 10% światowych pieniędzy ulokowanych w złocie.
W 2003 w ciągu jednego dnia bank przeprowadził operacje opiewające na sumę 1,8 biliona dolarów, co jest kwotą prawie trzykrotnie większą niż wynosi PKB Polski.
Obecnym dyrektorem banku jest William C. Dudley, który pełni tę funkcję od 2009.
Największe repozytorium złota na świecie.
W podziemnym skarbcu banku znajduje się obecnie około 7 000 ton czystego złota w około 540 tys. sztabek, o rynkowej wartości 346 miliardów dolarów (ok. 1,35 bln PLN, październik 2019), co czyni go największym takim repozytorium na świecie, większym nawet od Fortu Knox. Niemal 95% złota jest własnością wielu różnych krajów, banków centralnych i organizacji takich jak MFW, reszta należy do Stanów Zjednoczonych. Bank Rezerw Federalnych w Nowym Jorku jest jedynie strażnikiem, a jedyna pobierana opłata to ta za przeniesienie złota w inne miejsce – 1,75$ za sztabkę. Skarbiec jest dostępny do zwiedzania dla turystów.
Bank w kulturze masowej.
W filmie "Szklana pułapka 3" bank staje się obiektem największego w dziejach rabunku, dokonanego przez grupę terrorystów pod przewodnictwem Simona Grubera (Jeremy Irons). Dokończeniu dzieła stara się usilnie przeszkodzić policjant John McClane (Bruce Willis) oraz jego przypadkowy sprzymierzeniec Zeus Carver (Samuel L. Jackson).

</doc>
<doc id="634476" url="https://pl.wikipedia.org/wiki?curid=634476" title="Mulloidichthys">
Mulloidichthys

Mulloidichthys – rodzaj ryb z rodziny barwenowatych (Mullidae).
Klasyfikacja.
Gatunki zaliczane do tego rodzaju :

</doc>
<doc id="634477" url="https://pl.wikipedia.org/wiki?curid=634477" title="132 (ujednoznacznienie)">
132 (ujednoznacznienie)



</doc>
<doc id="634479" url="https://pl.wikipedia.org/wiki?curid=634479" title="Federal Reserve Bank of New York">
Federal Reserve Bank of New York



</doc>
<doc id="634481" url="https://pl.wikipedia.org/wiki?curid=634481" title="Konsolidacja długu">
Konsolidacja długu

Konsolidacja długu – połączenie dwóch lub więcej uprzednio zaciągniętych pożyczek (kredytów) w jedną, przy jednoczesnym ujednoliceniu stopy procentowej i innych warunków pożyczki, zazwyczaj z równoczesnym wydłużeniem okresu spłaty. Głównym motywem stosowania konsolidacji długu jest zmniejszenie kosztów jego obsługi. Konsolidacja długu jest realizowane w Polsce za pomocą kredytu konsolidacyjnego.
W finansach publicznych konsolidacja długu publicznego polega na eliminacji w rachunku długu wzajemnych zobowiązań jednostek zaliczonych do sektora finansów publicznych. Ujęcie to eliminuje podwójne liczenie niektórych wielkości i zapewnia poprawne wyliczenie deficytu (lub nadwyżki budżetowej) oraz zadłużenia całego sektora finansów publicznych. Wiąże się to z tzw. zasadą jedności formalnej finansów publicznych, która nakazuje traktowanie finansów publicznych w analizie makroekonomicznej, jako jednej puli środków pieniężnych.

</doc>
<doc id="634482" url="https://pl.wikipedia.org/wiki?curid=634482" title="Pożyczka konsolidacyjna">
Pożyczka konsolidacyjna



</doc>
<doc id="634483" url="https://pl.wikipedia.org/wiki?curid=634483" title="Parupeneus">
Parupeneus

Parupeneus – rodzaj ryb z rodziny barwenowatych (Mullidae).
Klasyfikacja.
Gatunki zaliczane do tego rodzaju :

</doc>
<doc id="634484" url="https://pl.wikipedia.org/wiki?curid=634484" title="Zgłębiec trzpiennikowaty">
Zgłębiec trzpiennikowaty

Zgłębiec trzpiennikowaty, zgłębiec trzpiennikowiec ("Rhyssa persuasoria") – owad z rodziny gąsienicznikowatych. Dorosłe owady osiągają długość 2,5 - 3 cm.
Samica po odnalezieniu żyjącej pod korą larwy trzpiennika przebija korę i drewno długim (równym długości ciała lub nawet dłuższym, mającym około 30 mm) pokładełkiem a następnie paraliżuje larwę trzpiennika i składa na niej jedno jajo. Larwa zgłębca pasożytuje na zewnątrz larwy trzpiennika, zjadając ją w ciągu 5 tygodni. Później otacza się delikatnym oprzędem, w którym na krótko przed wylotem, wiosną, przepoczwarza się. Dorosłe zgłębce żywią się spadzią.

</doc>
<doc id="634485" url="https://pl.wikipedia.org/wiki?curid=634485" title="Rhyssa persuasoria">
Rhyssa persuasoria



</doc>
<doc id="634486" url="https://pl.wikipedia.org/wiki?curid=634486" title="Zgłębiec trzpiennikowiec">
Zgłębiec trzpiennikowiec



</doc>
<doc id="634487" url="https://pl.wikipedia.org/wiki?curid=634487" title="133 (ujednoznacznienie)">
133 (ujednoznacznienie)



</doc>
<doc id="634490" url="https://pl.wikipedia.org/wiki?curid=634490" title="Pseudupeneus">
Pseudupeneus

Pseudupeneus – rodzaj ryb z rodziny barwenowatych.
Klasyfikacja.
Gatunki zaliczane do tego rodzaju :

</doc>
<doc id="634492" url="https://pl.wikipedia.org/wiki?curid=634492" title="134 (ujednoznacznienie)">
134 (ujednoznacznienie)



</doc>
<doc id="634493" url="https://pl.wikipedia.org/wiki?curid=634493" title="Ognisko">
Ognisko

Ognisko – płonący stos, najczęściej z drewna lub innej substancji łatwopalnej. Używane do ogrzewania i gotowania, pełni rolę miejsca spotkań towarzyskich, służy także do spalania odpadów roślinnych na działkach i przydomowych ogródkach, np. gałęzi, liści.
Historia.
Prehistoria.
Analizy spalonych kości antylopy z jaskiń w Swartkrans w Południowej Afryce potwierdzają, że "Paranthropus robustus" i "Homo erectus" rozpalali ogniska już około 1,6 miliona lat temu.
Stanowisko archeologiczne w jaskini Wonderwerk, na skraju pustyni Kalahari, zostały nazwane najstarszym znanym kontrolowanym ogniem. Analiza mikroskopowa popiołu roślinnego i zwęglonych fragmentów kości sugeruje, że materiały w jaskini nie były ogrzewane powyżej około 704 °C.
Jest to zgodne ze wstępnymi ustaleniami, że do palenia wykorzystywano trawę, krzewy i liście, a takie paliwo nie wytwarzałoby gorętszych płomieni. Dane sugerują, że ludzie mogli gotować posiłki przy ognisku już od pierwszego pojawienia się "Homo erectus" 1,9 miliona lat temu.
Ludzie pierwotni wykorzystywali je do ogrzewania, oświetlania, przyrządzania potraw oraz odstraszania niebezpiecznych zwierząt. Taką rolę pełni i dziś podczas wypraw w dzicz. Ognisko odegrało ważną rolę w ewolucji i historii człowieka.
Ogniska obecnie.
 ogniska są miejscem spotkań towarzyskich, szczególnie u młodzieży i w ruchach harcerskich, które traktują ognisko jako ważny element obrzędowości. Ognisko (watra) jest też symbolem ruchu wędrowniczego.
Zgodnie z obowiązującymi przepisami (Rozporządzenie Min. Spraw Wewn. i Adm. z 7 czerwca 2010, § 40 ust. 1), ognisk nie wolno rozpalać w lasach, na łąkach i torfowiskach ani w odległości mniejszej niż 100 metrów od ściany lasu (wyjątkiem są miejsca, wyznaczone do tego celu przez właściciela lub zarządcę lasu).
Bezpieczeństwo.
Przygotowując podłoże pod ogień, należy je dokładnie oczyścić i wyrównać, a po zakończeniu ognisko obficie polać wodą i zasypać ziemią.
Ognisko przez cały czas musi być pod nadzorem.

</doc>
<doc id="634494" url="https://pl.wikipedia.org/wiki?curid=634494" title="Upeneichthys">
Upeneichthys

Upeneichthys – rodzaj ryb z rodziny barwenowatych.
Klasyfikacja.
Gatunki zaliczane do tego rodzaju :

</doc>
<doc id="634495" url="https://pl.wikipedia.org/wiki?curid=634495" title="Joazar syn Boetosa">
Joazar syn Boetosa

Joazar syn Boetosa - arcykapłan piastujący swój urząd dwukrotnie między 4 p.n.e. a 6 n.e.
Był bratem Szymona syna Boetosa, arcykapłana w latach 24-5 p.n.e.
Joazar został powołany na urząd arcykapłana w 4 p.n.e. W tym samym roku został odwołany przez Heroda Archelaosa. Kolejnym arcykapłanem został brat Joazara - Eleazar.
Po raz drugi został arcykapłanem w bliżej nieznanym roku, na pewno przed 6 n.e. Zastąpił wtedy Jezusa syna See. Herod Archelaos powołał Joazara, gdyż popierał koncepcję spisu ludności zarządzoną przez Rzymian.
Joazar popadł później w konflikt z ludem. Został pozbawiony urzędu w 6 roku przez Kwiryniusza. Kolejnym arcykapłanem został Annasz syn Setiego.

</doc>
<doc id="634496" url="https://pl.wikipedia.org/wiki?curid=634496" title="Murań">
Murań

Murań, Wielki Murań (słow. "Muráň", niem. "Muran", węg. "Murány", "Muran", 1890 m) – szczyt Tatr Bielskich na Słowacji, znajdujący się w ich grani głównej. Jest pierwszym od zachodu wybitnym wierzchołkiem w Tatrach Bielskich i ma charakterystyczny kształt (jedni widzą w nim łeb tygrysa, inni żabę), dzięki czemu jest jednym z najbardziej rozpoznawalnych szczytów tej części Tatr.
Topografia.
Masyw Murania ciągnie się od Zadniej Murańskiej Przełęczy (ok. 1370 m) na zachodzie, po Bujakowy Przechód (ok. 1850 m) na wschodzie. Wznosi się na planie regularnego trójkąta. Najwyższy jego szczyt znajduje się na wierzchołku południowym, najniższy na północno-zachodnim. Wszystkie trzy wierzchołki opadają urwistymi uskokami. W masyw Murania wcina się wyraźne siodło zwane Murańską Przehybą. O południowo-zachodniej ścianie Murania (dobrze widocznej z Polany pod Muraniem) Władysław Cywiński pisze, że jest to "jedna z najwspanialszych wapiennych ścian całych Tatr". Ma długość około 1200 m, wysokość 200 m i powierzchnię około 24 ha. Charakteryzuje się gładkimi płytami z licznymi, ciemnymi zaciekami. Opada na trawiasty Murański Upłaz. Wiele dróg wspinaczkowych przeszedł na niej ratownik Horskiej Služby Vlado Tatarka. Na północny wschód z Murania opada trawiasto-kosówkowy upłaz zwany Jagnięcą Zagrodą (1625–1850 m), ale dołem podcięty jest również ścianą opadającą do lasów Doliny Międzyściennej. Ma ona długość około 1000 m, wysokość ok. 100 m, jest pionowa, miejscami przewieszona i jak dotąd dziewicza (niezdobyta przez wspinaczy). Opadająca do Doliny Nowej ściana wschodnia ma ok. 700 m długości, ok. 100 m wysokości i również jest dziewicza.
Północne stoki Murania wznoszą się nad dwoma dolinami: Doliną Międzyścienną i Nową Doliną, oddzielonymi od siebie boczną granią Murania zwaną Zakrywą. Od południa Murań wznosi się nad polaną Polaną pod Muraniem (zwaną też Gałajdówką) w dolnej części Doliny Jaworowej.
Opis.
Murań zbudowany jest ze skał wapiennych, przede wszystkim wapieni murańskich, tworzących ściany o wysokości dochodzącej do 200 m. Ściany te, przypominające mury, dały nazwę masywowi. Na Jagnięcej Zagrodzie Jurgowscy pasterze wypasali owce, przy czym wynosili je na cały sezon wypasowy na plecach. W obrębie Murania znajduje się kilka jaskiń, Najbardziej znana jest Jaskinia Murańska o długości korytarzy ok. 200 m i olbrzymim otworze wejściowym widocznym z Polany pod Muraniem. Inne jaskinie to m.in. Murańskie Okno, Wyżnie Murańskie Okno i Murańska Studnia. Są jeszcze inne, trudno dostępne i do tej pory niezbadane jaskinie.
Pod szczytowym blokiem zachowały się resztki pierwotnego lasu. W ścianach występują rzadkie ptaki – pomurniki.
Pierwszym udokumentowanym zdobywcą wierzchołka Murania był István Berzeviczy, węgierski arystokrata, który na szczycie stanął już w 1717 r. Z Polaków najwcześniej na Muraniu byli ok. 1860 r. Ludwik Zejszner, ks. Wojciech Grzegorzek i Feliks Berdau. Z wszystkich stron Murań podcięty jest pionowymi ścianami. Jest tylko jedno łatwe wejście na szczyt Murania. Prowadzi przez Jagnięcą Zagrodę, ale jest trudne do odszukania. Wszystkie pozostałe wejścia to drogi wspinaczkowe dla taterników. Cały masyw Murania jednak to zamknięty dla taterników i turystów obszar ochrony ścisłej Tatrzańskiego Parku Narodowego.
Obecność w kulturze.
"„Dolina pod Muraniem na całe życie mą duszę zaczarowała – ja ją jeszcze dziś świeżą, jak w lecie oglądam, dziś wtór piosenek wkradających się aż do serca i głowy słodkich, jak głosy Harmoniki słyszę – bo któżby muzyki nie czuł? O ja tej podróży nigdy nie zapomnę”" – pisał w sierpniu 1830 r. Michał Głowacki „Świętopełk” („Świętopełk”, "Moja podróż do Karpat").
Murań był obiektem zainteresowań malarzy ("Murań w Tatrach o wschodzie słońca" Józefa Marszewskiego, 1867), szczyt występuje też w wierszach, np. "Murań" Felicjana Faleńskiego (1871) czy "Hawrań i Murań" Władysława Broniewskiego (1935).

</doc>
<doc id="634497" url="https://pl.wikipedia.org/wiki?curid=634497" title="AIM-95 Agile">
AIM-95 Agile

AIM-95 Agile – (ang. "zwinny") amerykański kierowany pocisk rakietowy klasy powietrze-powietrze, projektowany przez US Navy jako bardziej zaawansowany następca AIM-9 Sidewinder zdolny do atakowania celów pod każdym kątem, a nie tylko z tylnej półsfery.
Nowy pocisk miał posiadać zdolność "wystrzel i zapomnij" ("fire-and-forget"), umożliwiającą oddalenie się samolotu-nosiciela zaraz po wystrzeleniu, a dużą zwrotność miał zapewnić silnik rakietowy na stały materiał pędny z wektorowanym ciągiem.
W tym samym czasie USAF prowadziły program rozwojowy własnego pocisku AIM-82 dla samolotu F-15 Eagle, ale ponieważ oba pociski miały spełniać te same zadania, zdecydowano się zamknąć projekt Sił Powietrznych na korzyść pocisku Agile.
Pierwsza wersja AIM-95A była już w stadium poprzedzającym testy w locie, ale ze względu na wzrost kosztów spowodował zamknięcie projektu w 1975. Zamiast nowego pocisku postanowiono zmodernizować będący już na uzbrojeniu AIM-9 Sidewinder, który po wielu modyfikacjach pozostaje w służbie do dziś. Dużo później rozpoczęto kolejny program zaawansowanego pocisku rakietowego klasy powietrze-powietrze krótkiego zasięgu ASRAAM (Advanced Short-Range Air-to-Air Missile), który doprowadził do powstania AIM-132 ASRAAM.
Ze względu na przerwanie programu rozwojowego AIM-95 Agile we wczesnym stadium, założenia projektowe i parametry nowego pocisku nie zostały ujawnione.

</doc>
<doc id="634498" url="https://pl.wikipedia.org/wiki?curid=634498" title="135 (ujednoznacznienie)">
135 (ujednoznacznienie)



</doc>
<doc id="634499" url="https://pl.wikipedia.org/wiki?curid=634499" title="Objaw Wahla-Kadera">
Objaw Wahla-Kadera

Objaw Wahla-Kadera – nieprawidłowy objaw ze strony brzucha, świadczący o niedrożności jelit, szczególnie w mechanizmie zadzierzgnięcia. Oglądając brzuch chorego badający stwierdza znaczne, miejscowe jego uwypuklenie, odpowiadające rozdętej i bez ruchów robaczkowych pętli jelita. Opisany przez Eduarda von Wahla i Bronisława Kadera.

</doc>
<doc id="634501" url="https://pl.wikipedia.org/wiki?curid=634501" title="Sport Boys Association">
Sport Boys Association

Club Sport Boys Association – peruwiański klub piłkarski z siedzibą w mieście Callao.

</doc>
<doc id="634503" url="https://pl.wikipedia.org/wiki?curid=634503" title="Gromada gwiazdowa">
Gromada gwiazdowa



</doc>
<doc id="634504" url="https://pl.wikipedia.org/wiki?curid=634504" title="Miłość (imię)">
Miłość (imię)

Miłość – imię żeńskie pochodzenia greckiego, gdzie wyraz pospolity agáp- oznaczał „miłość” (łac. "caritas"). Imię nawiązuje do jednej z trzech cnót wiary. W Polsce nadawane bardzo rzadko, jednak jej rosyjski odpowiednik, "Lubow", jest popularny na obszarze wschodniosłowiańskiego prawosławia. W języku angielskim pojawia się jako "Love".
Patronką imienia jest św. Miłość (wspominana w Kościele katolickim z siostrami Wiarą i Nadzieją 1 sierpnia), córka św. Zofii Rzymskiej i Agape z Tesaloniki siostry św. Ireny.
Miłość imieniny obchodzi:

</doc>
<doc id="634507" url="https://pl.wikipedia.org/wiki?curid=634507" title="136 (ujednoznacznienie)">
136 (ujednoznacznienie)



</doc>
<doc id="634508" url="https://pl.wikipedia.org/wiki?curid=634508" title="Cassie (album)">
Cassie (album)

Cassie – debiutancki album amerykańskiej piosenkarki i modelki Cassie, wydany 8 sierpnia 2006 roku przez wytwórnię Bad Boy Recordings. Producentem albumu jest Ryan Leslie, pojawia się on także w kilku utworach. Wydawnictwo promowały single do utworów "Me &amp; U" i "Long Way 2 Go".
Album osiągnął 4 pozycję na oficjalnej liście amerykańskiej sprzedaży albumów, będąc notowanym również w paru innych krajach. Na stan 2019 roku wydawnictwo sprzedało się w ok. 700 tys. egzemplarzy na świecie. 
Singiel Me&amp;U stał się jednym z największych przebojów 2006 roku w USA, gdzie dotarł do 3 miejsca listy Billboard Hot 100 w lipcu, i utrzymał się na liście do końca roku, będąc na wysokiej pozycji numer 14 w ostatni tydzień roku. Drugi singiel Long Way 2 Go nie powtórzył sukcesu poprzedniego singla, docierając do 97 miejsca na Billboard Hot 100 z powodu ograniczonej jego emisji w radiach. Piosenka doszła do pierwszej dwudziestki list przebojów w wybranych krajach europejskich np. w Wielkiej Brytanii.
Na stan 2019 roku single "Me&amp;U" oraz "Long Way 2 Go" są największymi sukcesami w karierze piosenkarki i jedynymi dwoma jej piosenkami które zdołały dotrzeć do amerykańskiej listy przebojów.

</doc>
<doc id="634513" url="https://pl.wikipedia.org/wiki?curid=634513" title="Upeneus">
Upeneus

Upeneus – rodzaj ryb z rodziny barwenowatych.
Klasyfikacja.
Gatunki zaliczane do tego rodzaju :

</doc>
<doc id="634515" url="https://pl.wikipedia.org/wiki?curid=634515" title="137 (ujednoznacznienie)">
137 (ujednoznacznienie)



</doc>
<doc id="634516" url="https://pl.wikipedia.org/wiki?curid=634516" title="Club Sport Boys Association">
Club Sport Boys Association



</doc>
<doc id="634519" url="https://pl.wikipedia.org/wiki?curid=634519" title="Karlovac">
Karlovac

Karlovac (węg. "Károlyváros", niem."Karlstadt") – miasto w Chorwacji, stolica żupanii karlowackiej, siedziba miasta Karlovac. Jest położony na południowy zachód od Zagrzebia, nad 4 rzekami: Kupą, Koraną, Mreznicą i Dobrą. W 2011 roku liczył 46 833 mieszkańców.
W mieście rozwinął się przemysł maszynowy, metalowy, włókienniczy oraz skórzano-obuwniczy.
Miasto założone w 1579 roku przez arcyksięcia austriackiego Karola jako twierdza wchodząca w skład umocnień przeciwko wojskom Imperium Osmańskiego. Podczas Wojny Ojczyźnianej w 1991 roku miały tu miejsce ciężkie walki pomiędzy Serbami i Chorwatami. Podobnie podczas odbijania Krajiny w 1995 r. Szczególnie ciężkie walki miały miejsce w dzielnicy Turanj, gdzie znajdowała się żółta granica między wojskami NATO i Jugosławii. Wojska NATO przyjęły sobie za sztab szkołę w tej dzielnicy. Do dzisiaj w Turanj istnieje Muzeum Wojny Domowej, w którym prezentowany jest sprzęt NATO i Chorwacji używany podczas tego konfliktu.

</doc>
<doc id="634520" url="https://pl.wikipedia.org/wiki?curid=634520" title="Nil (imię)">
Nil (imię)



</doc>
<doc id="634521" url="https://pl.wikipedia.org/wiki?curid=634521" title="138 (ujednoznacznienie)">
138 (ujednoznacznienie)



</doc>
<doc id="634523" url="https://pl.wikipedia.org/wiki?curid=634523" title="Meteor (rakieta)">
Meteor (rakieta)

Meteor – polskie jedno i dwustopniowe rakiety meteorologiczne na stały materiał pędny, przeznaczone do badania górnych warstw atmosfery, w tym kierunków i siły wiatrów na wysokościach od 18 do ponad 50 km. Rakiety Meteor zaprojektowali inżynierowie warszawskiego Instytutu Lotnictwa (m.in. profesor Jacek Walczewski, Adam Obidziński), a produkowane były przez zakłady WSK-Mielec.
Historia.
Pierwszym stanowiskiem startowym rakiet sondażowych w Polsce była Pustynia Błędowska, gdzie od 1958 do 1963 roku startowały rakiety różnych typów, w tym RD oraz Rasko. Podczas jednego z lotów wykonano eksperyment biologiczny z wcześniej trenowanymi dwiema białymi myszami (rakieta RM-2D osiągnęła wówczas wysokość 1580 metrów).
Od roku 1965 do kwietnia 1970 roku z kosmodromu znajdującego się 5 km od Ustki odbywały się starty rakiet typu "Meteor". Program kontynuowano do roku 1974, wynosząc rakiety z terenu doświadczalnego ośrodka rakietowego z okresu wojennego znajdującego się na zachód od Łeby. Obecnie funkcjonuje tam muzeum (zachowało się stanowisko startowe wraz z rampą, a także podmurówki dwu radarów).
Startów eksploatacyjnych wszystkich typów rakiet "Meteor-1" było 224 (wraz z prototypami). W efekcie uzyskano cenne dane zarówno z dziedziny meteorologii, jak i techniki rakietowej.
Meteor-1.
Jednostopniowa, ale dwuczłonowa rakieta "Meteor-1" miała 2470 mm wysokości i masę startową 32,5 kg, a czas lotu (bez grota, czyli drugiego beznapędowego członu) na pułap 36,5 km wynosił 80 sek. Uzyskiwała prędkość maksymalną 1100 m/s, przy czasie pracy silnika sięgającym 2-3 s. Pierwsze starty rakiety odbyły się w 1964 r. W roku 1965 wystartowało 6 rakiet "Meteor-1", 12 w 1966, 40 w 1967, 45 w 1968, 36 w 1969, 34 w 1970 i 4 w 1971.
Rakiety te uwalniały ładunek metalowych dipoli, które były obserwowane na radarach. Na tej podstawie dokonywano pomiarów siły i kierunku wiatru w stratosferze. Po eksperymentach w latach 1965-1966, czyli także podczas Roku Spokojnego Słońca, stwierdzono cykliczne zmiany kierunku tych przepływów.
Meteor-2.
Najbardziej zaawansowanym modelem rakiety Meteor był jednostopniowy "Meteor-2K". 7 października 1970 roku wzleciał na rekordową wysokość, osiągając pułap 90 km Rakiety tego typu, docierając do granicy warstw D i E, zostały zastosowane do sondażu jonosfery. Odbyło się łącznie 10 lotów, podczas których wykonywano np. pomiary temperatury. Długość kadłuba rakiety wynosiła około 4,5 metra i była większa niż nowszej wersji, używanej od 1968 roku, angielskiej rakiety sondażowej Petrel. "Meteor-2" nie był produkowany seryjnie, zaś prototyp był prawie ośmiokrotnie droższy od egzemplarza seryjnego w wersji "1". Wynosił ładunek użyteczny o masie 10 kg, który stanowiła odzyskiwana na spadochronie sonda "RAMZES".
Meteor-3.
Dwustopniowe, a trzyczłonowe rakiety "Meteor-3" były rozwojową wersją "Meteora-1". Zwiększono zasięg oraz wprowadzono możliwość wystrzeliwania kilku ładunków dipoli. Pułap rakiet w wersji "Meteor-3" mieścił się w zakresie 67–74 km. Co najmniej rozważano wprowadzanie wersji "S", która startowałaby z samolotu lecącego na wysokości 5 km.
Meteor-4.
Zaprojektowano wersję rozwojową rakiety "Meteor-4", o ciągu dziesięciokrotnie większym niż "Meteor-2",
która mogłaby osiągnąć pułap ponad 100 kilometrów. Rakieta według projektu miała mieć długość ponad 5 metrów i masę 407 kg, z czego 10 kg stanowiła masa ładunku użytecznego. Wysokość około 120 kilometrów osiągałaby po 175 sekundach.
Zakończenie programu.
Według jednej z wersji od roku 1972 Polska miała uczestniczyć w programie badań meteorologicznych w ramach Interkosmosu, który odbywał się z użyciem rakiet radzieckich, osiągających pułap ponad 100 km i polski program rakietowy przestał być wtedy kontynuowany. W rzeczywistości w badania wysokiej jonosfery Polska zaangażowana była już w roku 1970, a misje odbywały się z użyciem rakiet Wertikał, osiągających pułap ponad 400 km. Równoczesny udział badaczy polskich w programie państw bloku wschodniego nie spowodował zatem zaniechania startów "Meteorów" w wersji "3", a co najwyżej "2".
Inna radziecka konstrukcja przeznaczona do badań meteorologicznych – "MMR-06", która mogłaby ewentualnie zastąpić polskie, powstała natomiast później, bo w roku 1974 i uzyskiwała pułap jedynie 60 km. W roku 1973 prototypy tej rakiety startowały z polską sondą "Somit" (skrót od "Sonda Miniaturowa Temperatury") o wadze 1,15 kilograma, testowaną zresztą w tym samym czasie na polskich "Meteorach" w wersji "1" i "3". W tym celu odbyły się 4 starty rakiety w wersji "Meteor-1E" oraz 8 w wersji "Meteor-3E", z tego dziewięć w roku 1973 i trzy w kolejnym.
W latach 1974-1979 opracowano natomiast wersję rakiety "MMR-06 DART" z wariantami rozwojowymi sondy "Somit", które wówczas budowano w Polsce.
Program "Meteor" zakończył się wraz z wprowadzeniem do użycia seryjnych egzemplarzy "MMR-06" (patrz lista startów w angielskojęzycznej wersji hasła). Ostatni wzmiankowany lot, który odbył się 6 czerwca 1974 roku, nie mógł być jednak jedyną misją sondażową po roku 1973. Polskie rakiety, mimo wcześniejszego zainteresowania co najmniej ze strony NRD, nie znalazły wtedy nabywców zagranicznych, zaś rakiet "MMR-06" nie zakupiono by zastąpić wycofane. Pięć egzemplarzy rakiet "Meteor-1" wraz z wyrzutnią wyeksportowano wcześniej do NRD, a zainteresowanie na międzynarodowych wystawach wzbudzała także wersja "3".
Muzeum w Rąbce.
Stanowisko startowe w Rąbce pod Łebą pełni obecnie funkcję muzeum. Eksponowane są tam zachowane niekompletne kadłuby polskich rakiet i ich rekonstrukcje.

</doc>
<doc id="634524" url="https://pl.wikipedia.org/wiki?curid=634524" title="Amancjusz">
Amancjusz

Amancjusz – imię męskie pochodzenia łacińskiego ("Amantius"), które oznacza "kochający". Imię to nosiło kilku świętych katolickich.
Amancjusz imieniny obchodzi 8 kwietnia, 10 czerwca, 26 września i 4 listopada.

</doc>
<doc id="634525" url="https://pl.wikipedia.org/wiki?curid=634525" title="Mullus">
Mullus

Mullus – rodzaj ryb okoniokształtnych z rodziny barwenowatych (Mullidae).
Zasięg występowania.
Ocean Atlantycki i przylegające do niego morza europejskie.
Klasyfikacja.
Rodzaj opisany przez Karola Linneusza w 1758. Gatunkiem typowym jest "Mullus barbatus".
Gatunki zaliczane do tego rodzaju:

</doc>
<doc id="634528" url="https://pl.wikipedia.org/wiki?curid=634528" title="139 (ujednoznacznienie)">
139 (ujednoznacznienie)



</doc>
<doc id="634530" url="https://pl.wikipedia.org/wiki?curid=634530" title="Koprivnica">
Koprivnica

Koprivnica (niem. "Kopreinitz", węg. "Kapronca") – miasto w Chorwacji, stolica żupanii kopriwnicko-kriżewczyńskiej, siedziba miasta Koprivnica. W 2011 roku liczyła 23 955 mieszkańców.
W mieście swą siedzibę ma przedsiębiorstwo spożywcze Podravka, produkujące przyprawę Vegeta. Ponadto w mieście rozwinął się przemysł chemiczny, włókienniczy, drzewny oraz skórzany.
Znajduje się tu prawosławna cerkiew Trójcy Świętej. 

</doc>
<doc id="634533" url="https://pl.wikipedia.org/wiki?curid=634533" title="Blessing in Disguise (album Green Carnation)">
Blessing in Disguise (album Green Carnation)

Blessing in Disguise – trzeci pełny album norweskiej grupy metalowej Green Carnation, wydany w 2003. Został on sześciokrotnie wyróżniony tytułem "Album miesiąca", m.in. przez magazyn Terrorizer czy Metal Hammer.
Wydanie ekskluzywne na płycie winylowej zawiera dodatkowy utwór "Stay on These Roads", który jest coverem grupy a-ha.

</doc>
<doc id="634535" url="https://pl.wikipedia.org/wiki?curid=634535" title="Tecuci">
Tecuci

 
Tecuci – miasto we wschodniej Rumunii, w okręgu Gałacz, nad rzeką Bârlad (będącą dopływem Seretu). Tecuci leży na północny zachód od miasta Gałacz. W 2010 roku w mieście mieszkało 45 tys. mieszkańców. W Tecuci rozwinął się przemysł elektromaszynowy, spożywczy, materiałów budowlanych. Miasto jest ośrodkiem regionu uprawy winorośli oraz węzłem komunikacyjnym. W mieście znajduje się muzeum historyczne.
10 maja 1928 roku w Tecuci urodził się rumuński generał i minister obrony Victor Stănculescu.

</doc>
<doc id="634538" url="https://pl.wikipedia.org/wiki?curid=634538" title="Cabrera Infante">
Cabrera Infante



</doc>
<doc id="634540" url="https://pl.wikipedia.org/wiki?curid=634540" title="Wodosytka płaskogłowa">
Wodosytka płaskogłowa

Wodosytka płaskogłowa, żaba wodnista płaskogłowa ("Ranoidea platycephala") – gatunek płaza bezogonowego z podrodziny Pelodryadinae w rodzinie Pelodryadidae.
Występowanie.
Znane są trzy odrębne populacje: jedna w zachodniej Australii na wschód od Winning Pool aż do Lake Disappointment oraz na południe do Morawa i Lawerton. Spotykana również na małym obszarze w północno-zachodniej części kraju. Większy obszar występowania rozciąga się na północ od stanu South Australia do New South Wales i Queensland. Sumaryczny obszar występowania szacuje się na 1645500 km, więc gatunek jest mocno rozproszony po całym kontynencie.
Charakterystyka z uwzględnieniem cech grupy.
Większość gatunków z rodziny Hylidae to formy wykazujące przystosowanie do nadrzewnego trybu życia. Wszystkie palce stóp rzekotkowatych zakończone są rozszerzanymi przylgami które umożliwiają przyczepianie się do gładkich powierzchni, na przykład pni drzew. Charakterystyczną cechą szkieletu jest brak żeber, urostyl połączony z kręgosłupem za pomocą dwóch kłykci oraz dodatkowy chrzęstny człon w każdym palcu. Do rodzaju "Litoria" należą gatunki przystosowane do życia na drzewach, w wodzie oraz gatunki grzebiące, m.in. "Cyclorana platycephala".
Morfologia gatunku.
Ciało wodosytki płaskogłowej jest masywne i spłaszczone grzbietobrzusznie. Dojrzałe płciowo samce osiągają długość 7,2 cm, a samice 6,4 cm. Skóra jest gładka, zmienne ubarwienie ciała, zależne od pory roku - w czasie suszy oliwkowobrązowe z ciemnymi plamkami, podczas okresów deszczowych żółtawy grzbiet z zielonymi plamkami, reszta ciała czerwonobrązowa.Kończyny są krótkie, palce tylnej stopy zrośnięte szeroką błona pławną, a na spodach stóp występują modzele podeszwowe, które służą do kopania oraz zagrzebywani się w ziemi. Oczy wodosytki są duże, umiejscowione dość wysoko. Ma charakterystyczne poziome, wąskie źrenice. Za oczami znajdują się wyraźnie widoczne błony bębenkowe.
Ekologia.
Wodosytka występuje na suchych obszarach o klimacie kontynentalnym. Preferuje łąki, mokradła oraz obszary o gliniastym podłożu. Głównym pożywieniem "Cyclorana platycephala" są bezkręgowce, drobne płazy oraz małe ryby. Wodosytka potrafi łapać swoje ofiary pod wodą, rzucając się na nie i wpychając je do jamy gębowej. Żeruje nocą. Większość życia spędza pod ziemią. W okresach gorąca i suszy zakopuje się około metr w głąb ziemi i zapada w stan estywacji, spowalniając tempo metabolizmu. Pod ziemią tworzy komorę, której ściany pokryte są wydzielanym przez skórę wodosytki śluzem. Stwardniały śluz tworzy powłokę, która chroni przed wysychaniem. Dodatkowo żaba gromadzi wodę w pęcherzu moczowym i w kieszeniach podskórnych .Obfite deszcze rozpuszczają utworzony przez żabę kokon i zwierzę wychodzi na powierzchnię. Wiosną rozpoczyna się okres godowy, podczas którego zebrane wokół zbiorników wodnych samce nawołują samice. Samce wydają charakterystyczne niskie, długie dźwięki. Samice składają skrzek do stojących zbiorników wodnych, około 500 jaj, z których wykluwają się kijanki. Kijanki osiągają długość do 8 cm, następnie jednak, wraz z kolejnymi stadiami metamorfozy, zmniejszają swoje rozmiary.
Znaczenie dla człowieka.
Nagromadzona w ciele żaby woda jest dobrej jakości i nadaje się do picia, dlatego wędrujący Aborygeni wykopywali żaby wodniste, aby się napoić, po czym wypuszczali je na wolność nie szkodząc zwierzętom. Wystarczyło lekko nacisnąć, by woda zgromadzona w pęcherzu wypłynęła. Wodosytka ma znaczenie gospodarcze głównie w kontekście prowadzonych badań naukowych.

</doc>
<doc id="634541" url="https://pl.wikipedia.org/wiki?curid=634541" title="Turda">
Turda

Turda (węg. "Torda", niem. "Thorenburg") – miasto w środkowej Rumunii, w Siedmiogrodzie, w okręgu Kluż, nad rzeką Arieş (dopływ Maruszy). Liczy około 55,8 tys. mieszkańców. Znane jest z dekretu z Turdy Ludwika Węgierskiego z 1366. Jest tu rozwinięty przemysł chemiczny, szklarski, porcelanowy, elektromaszynowy. Jest to uzdrowisko ze źródłami mineralnymi.
W mieście jako atrakcja turystyczna funkcjonuje kopalnia soli.

</doc>
<doc id="634543" url="https://pl.wikipedia.org/wiki?curid=634543" title="Sevilla Fútbol Club">
Sevilla Fútbol Club



</doc>
<doc id="634552" url="https://pl.wikipedia.org/wiki?curid=634552" title="140 (ujednoznacznienie)">
140 (ujednoznacznienie)



</doc>
<doc id="634559" url="https://pl.wikipedia.org/wiki?curid=634559" title="Dyrekcja Kolei w Gdańsku">
Dyrekcja Kolei w Gdańsku

Dyrekcja Kolei w Gdańsku – terytorialny organ zarządzania koleją, z siedzibą w Gdańsku. Mieści się w zabytkowym gmachu przy ul. Dyrekcyjnej 2-4 w Gdańsku.
Historia.
Od 1852 sieć kolejowa na tym obszarze była zarządzana z dyrekcji w Bydgoszczy przez lokalny Zarząd Wykonawczy Kolei Królewskich w Gdańsku ("Königliche Eisenbahn-Betriebs-Amt zu Danzig"). W 43 lata później, w 1895, Pruskie Koleje Państwowe ("Preußische Staatseisenbahnen") powołały Królewską Dyrekcję Kolei w Gdańsku ("Königliche Eisenbahndirektion Danzig" – KED Danzig), która funkcjonowała do 1919.
Z chwilą powstania w 1921 Wolnego Miasta Gdańska została utworzona Dyrekcja Kolei Wolnego Miasta ("Freistadt-Eisenbahn-Direktion"). W tym samym roku zarządzanie kolejami przekazano w ręce polskie, tworząc na bazie istniejącej placówki PKP – Dyrekcję Kolei Państwowych w Gdańsku (1921–1929), nazywanej też niekiedy Pomorską Dyrekcją Kolei w Gdańsku ("Pommerellische Eisenbahndirektion in Danzig"), lub Polsko-Pomorską Dyrekcją Kolei Gdańsk ("Polnisch-Pommerellische Eisenbahndirektion Danzig"), która następnie zmieniła nazwę na Dyrekcję Okręgową Kolei Państwowych Gdańsk – DOKP Gdańsk (1929–1933). Po wielu konfliktach z władzami WMG, z których największym zarzutem był fakt kierowania przez dyrekcję siecią kolejową nie tylko w tym mieście, lecz na całym Pomorzu, w 1933 władze polskie przeniosły dyrekcję do Torunia, zaś niektóre wydziały do Bydgoszczy, w Gdańsku pozostawiając jedynie podległą bezpośrednio władzom w Warszawie wydzieloną komórkę organizacyjną – Biuro Gdańskie PKP. W latach 1933–1939 funkcjonowało też podległe DOKP w Toruniu, Biuro Portowe PKP w Gdyni. 
Budynek Dyrekcji stanowił jedno z najważniejszych centrów życia polskiego w Wolnym Mieście Gdańsku. Swoje biura, poza kolejarzami, miał tu szereg polskich instytucji i stowarzyszeń. Działał też klasztor Sióstr Dominikanek, ochronka (przedszkole) i biblioteka. 
W pierwszych dniach września 1939 polski punkt oporu w Dyrekcji Kolejowej zdławiła jednostka SS-Wachsturmbann "Eimann". 
Z chwilą wybuchu II wojny światowej w 1939 funkcje zarządzające przejęła nowo utworzona przez Kolej Rzeszy ("Deutsche Reichsbahn") Dyrekcja Kolei Rzeszy w Gdańsku ("Reichsbahndirektion Danzig" – RBD/Rbd Danzig). Terenem jej działania było terytorium Okręgu Rzeszy Gdańsk-Prusy Zachodnie ("Reichsgau Danzig-Westpreußen"). W 1945 dyrekcję ewakuowano do Lubeki, a dalej w 1946 do Hamburga.
Po wyzwoleniu w 1945 zadania Dyrekcji Kolei Rzeszy w Gdańsku przejęła Dyrekcja Okręgowa Kolei Państwowych – DOKP Gdańsk, najpierw przez kilka miesięcy mająca swą tymczasową siedzibę w Bydgoszczy, a następnie m.in. po zawarciu porozumienia ze Związkiem Radzieckim o przejęciu zarządu kolejami przez PKP na całym obszarze Ziem Odzyskanych, przeniesiona do Gdańska. Z końcem 1962 do DOKP w Gdańsku przyłączono DOKP Olsztyn. W okresie lat 1975–1998 nosiła nazwę Północnej Dyrekcji Okręgowej Kolei Państwowych – PDOKP. W 1975 pożar zniszczył część dachu i poddasza gmachu, który jednak jeszcze w tym samym roku został odbudowany.
Po kilkakrotnych zmianach restrukturyzacyjnych w gmachu swoją siedzibę miał jeden z pionów zarządzających centrali PKP – Pion Nieruchomości PKP (1998–2000), Dyrekcja Okręgu Infrastruktury Kolejowej (1998–2001), a następnie od 2002 jednostki wykonawcze szeregu spółek kolejowych, m.in. Oddział Regionalny spółki PKP Polskie Linie Kolejowe SA.
W gmachu dyrekcji w okresie 1979–2008 mieścił się też Ośrodek Muzealny Kolejnictwa, filia Muzeum Kolejnictwa w Warszawie.
Dokonane zmiany restrukturyzacyjne sprawiły, iż obecnie siedzibą wielu komórek średniego szczebla zarządzania spółek kolejowych jest też Gdynia.

</doc>
<doc id="634562" url="https://pl.wikipedia.org/wiki?curid=634562" title="Media w Gorzowie Wielkopolskim">
Media w Gorzowie Wielkopolskim



</doc>
<doc id="634565" url="https://pl.wikipedia.org/wiki?curid=634565" title=".root">
.root

.root – internetowa domena najwyższego poziomu, której istnienie zostało zaobserwowane, ale nie zostało udzielone żadne wyjaśnienie jej istnienia. Prawdopodobnie domena została stworzona przez firmę VeriSign, która obsługuje niektóre główne serwery systemu nazw internetowych DNS.

</doc>
<doc id="634566" url="https://pl.wikipedia.org/wiki?curid=634566" title="Hilzingen">
Hilzingen

Hilzingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja.
Współpraca.
Miejscowości partnerskie:

</doc>
<doc id="634568" url="https://pl.wikipedia.org/wiki?curid=634568" title="Oświata i szkolnictwo wyższe w Gorzowie Wielkopolskim">
Oświata i szkolnictwo wyższe w Gorzowie Wielkopolskim

Uczelnie.
Miasto jest ważnym ośrodkiem akademickim zachodniej Polski. Pierwszą szkołą wyższą w powojennym Gorzowie było utworzone w 1947 roku Wyższe Seminarium Duchowne, które następnie przeniesiono w 1952 roku do Paradyża.

</doc>
<doc id="634569" url="https://pl.wikipedia.org/wiki?curid=634569" title="Tablice rejestracyjne na Ukrainie">
Tablice rejestracyjne na Ukrainie

Ukraińskie tablice rejestracyjne obecnej serii są wydawane od 1 stycznia 2015 r. Od 2015 r. po lewej stronie tablicy znajduje się lekko zmodyfikowany euroband (zamiast gwiazdek Unii Europejskiej znajduje się na nim flaga państwowa).
Współczesne tablice rejestracyjne z 2015 roku.
Tablice samochodowe charakteryzują się układem 2 litery, 4 cyfry i 2 litery. Pierwsze dwie litery określają obwód rejestracji pojazdu a cyfry i ostatnie dwie litery są znakami seryjnymi. Do rejestracji pojazdów używa się tylko liter wspólnych dla alfabetu ukraińskiego i łacińskiego – A, B, C, E, H, I, K, M, O, P, T, X (z wyjątkiem następujących kombinacji: BP, CC). Tablice takie mają czarne znaki na białym tle z wyjątkiem pojazdów zbiorowego transportu (autobusy, busy), które zawierają czarne znaki na żółtym tle.
Tablice rozpoczynające się od liter II oznaczają pojazdy państwowe, którym nie przypisano miejsca rejestracji.
Tablice tranzytowe mają białe znaki na czerwonym tle i ich numer składa się z 4 cyfr i 2 liter poprzedzonych nalepką określającą datę ważności. Tablice tranzytowe nie mają kodu obwodu.
Tablice państwowe składają się z numerów z przedziału od 01 do 999 i wydawane są na pojazdy najwyższych urzędników w państwie. Po lewej stronie takiej tablicy widnieje herb a po prawej flaga Ukrainy. (czarne znaki na białym tle)
Tablice dyplomatyczne składają się z litery „D” i dwóch grup po 3 cyfry (łącznie 7 znaków), przy czym pierwsze trzy cyfry oznaczają państwo lub organizację międzynarodową (np. kod Polski to 014). Czarne znaki na białym tle.
Tablice motocyklowe i motorowerowe mają zakres numerów taki sam jak dla samochodów z tym, że są to tablice trzyrzędowe (1 rząd – 2 litery z kodem obwodu; 2 rząd – 4 cyfry; 3 rząd – 2 litery) – czarne znaki na białym tle. Istnieje też tranzytowy wariant powyższych tablic z czerwonym tłem, gdzie zamiast dwóch liter określających obwód umieszczono nalepkę z datą ważności tablicy.
Tablice indywidualne – dowolny napis (również znakami występującymi tylko w cyrylicy) do 8 symboli – czarne znaki na białym tle.
Tablice dla traktorów składają się z 5 znaków i 2 liter oznaczających obwód w poprzednich seriach tablic (p. poniżej), czarne znaki na białym tle.
Na tablicach samochodowych i motocyklowych również w ich wersji indywidualnej i tranzytowej, po lewej stronie znajduje się flaga ukraińska, gdzie na górnym niebieskim tle umieszczono herb tego państwa a na dolnym (żółtym) litery oznaczające ukraińskie pojazdy w komunikacji międzynarodowej – UA.
W 2015 wprowadzono niebieski pasek (Euroband bez gwiazdek) po lewej stronie z flagą Ukrainy oraz białe litery UA.
Tablice wydawane w latach ubiegłych.
Po uzyskaniu niepodległości przez Ukrainę (1991) początkowo wydawano tablice według systemu odziedziczonego po Związku Radzieckim (z początku lat 80. ubiegłego wieku). Tablice tej serii posiadały jednak nowe wyróżniki obwodów, składające się z wymienionych powyżej liter wspólnych dla alfabetu łacińskiego i cyrylicy ukraińskiej oraz litery „Я”. Wyróżniki te uzyskano używając zestawów liter nieużywanych w ZSRR lub (w większości przypadków) poprzez użycie litery „I” w wyróżniku obwodu – nieistniejącej w alfabecie rosyjskim i nieużywanej w czasach radzieckich. Tablice rejestracyjne składały się z litery, czterech cyfr i dwóch liter oznaczających obwód – dla pojazdów prywatnych; a dla pojazdów państwowych i służących do przewozów komercyjnych z czterech cyfr i trzech liter (pierwsze 2 oznaczały obwód). Omawiane tablice posiadały czarne znaki na białym tle.
W latach 1993–1994 używano nieco zmodyfikowanego wzoru tablicy poprzez dodanie, po lewej stronie, flagi Ukrainy i wyróżnika określającego to państwo – UA. 
Od roku 1995 wprowadzono „nowy” system rejestracji pojazdów. Numer składał się z 5 cyfr i 2 liter oznaczających obwód rejestracji (obwody posiadały od jednego do sześciu wyróżników). W użyciu znajdowało się tylko 12 liter wspólnych dla alfabetów ukraińskiego i łacińskiego. Na każdej tablicy, po jej lewej stronie pod flagą państwa widniał dwucyfrowy numer obwodu (niezależnie od dwuliterowego „właściwego” wyróżnika) zajmując miejsce używanego wcześniej wyróżnika państwa. Tablice z tej serii były wydawane do końca marca 2004 r. Od kwietnia 2004 r. stosowano obecny do dziś system rejestracji, jednak na tablicach samochodowych i motocyklowych również w ich wersji indywidualnej i tranzytowej, po lewej stronie znajdowała się flaga ukraińska, gdzie na górnym niebieskim tle umieszczono herb tego państwa a na dolnym (żółtym) litery oznaczające ukraińskie pojazdy w komunikacji międzynarodowej – UA.

</doc>
<doc id="634570" url="https://pl.wikipedia.org/wiki?curid=634570" title="Herod Attyk">
Herod Attyk

Herod Attyk (łac. "Herodes Atticus", gr. Ηρώδης ο Αττικός), Herodes Attykus, "Lucius Vibullius Hipparchus Tiberius Claudius Atticus Herodes Marathonios, Tiberius Claudius Atticus Herodes", Tyberiusz Klaudiusz Attyk Herod (ur. 101 w Maratonie, zm. 177) – rzymski działacz polityczny i mąż stanu, grecki retor, patrycjusz rzymski i ateński, filozof-sofista, nauczyciel Marka Aureliusza. 
Pochodzenie.
Pochodził z zamożnej rodziny. Jego dziadek Hipparch ("Tiberius Claudius Hipparchos") uchodził za najbogatszego człowieka w ówczesnej Grecji. Ojciec – Tytus Klaudiusz Herod Attyk ("Titus Claudius Herodes Atticus"), żył skromnie, póki nie stał się stronnikiem Nerwy w 96 n.e., gdy rzekomo odnalazł część skarbu swego ojca Hipparcha w ruinach domu. Majątek ten umożliwił mu nie tylko uzyskanie w 98 n.e. miejsca w rzymskim senacie, ale i stanowiska namiestnika w Judei wraz z przywróceniem znaczenia rodzinie. 
Działalność twórcza i polityczna.
Herod Attyk odziedziczył po ojcu ogromną fortunę (choć przypisywano mu też odnalezienie perskiego skarbu ukrytego koło Maratonu). Cesarz Hadrian mianował go prefektem wolnych miast Azji (czyli rzymskim namiestnikiem części prowincji małoazjatyckich) w 125. W 127/128 pełnił urząd archonta w Atenach, będąc jednocześnie wykładowcą w szkole sofistów. Uważany jest za jednego z najwybitniejszych przedstawicieli drugiej sofistyki, chociaż z jego pism zachowała się jedynie mowa "Peri politejas". Piastował wtedy również funkcję głównego kapłana podczas Panatenajów. W 140 cesarz Antoninus Pius sprowadził go do Rzymu i ustanowił nauczycielem Marka Aureliusza oraz Lucjusza Werusa. W 143 powołany został na urząd konsula. 
Chociaż urodzony w Maratonie, swe życie i działalność związał z Atenami. Jego żoną była Aspazja Annia Regilla. Dla uczczenia jej pamięci miał wystawić w Atenach odeon (161); po jej śmierci podobno polecił też na znak żałoby pomalować na czarno wszystkie ściany swego domu.
Działalność fundatorska.
Podczas swego urzędowania wzniósł własnym kosztem w Atenach i w innych miejscowościach Grecji szereg wspaniałych budowli użyteczności publicznej. Zbudował: 

</doc>
<doc id="634572" url="https://pl.wikipedia.org/wiki?curid=634572" title="Hiltruda">
Hiltruda



</doc>
<doc id="634573" url="https://pl.wikipedia.org/wiki?curid=634573" title="Vena Festival">
Vena Festival

Vena Festival – festiwal muzyczny dla amatorów i profesjonalistów odbywający się w Łodzi.
Pierwsza edycja konkursu odbyła się w 2005 roku. Główna nagroda to 100 tys. zł. Międzynarodowe jury głosuje przez internet na konkretny utwór, nie znając jego wykonawców - ocenie podlega tylko wartość muzyki. Członkowie jury nie znają się i nie mogą wymieniać między sobą informacji. 
Organizatorem festiwalu jest Fundacja Kultury i Sportu Vena, której celem statutowym jest wspieranie młodych talentów i działalność wydawniczo-koncertowa. 

</doc>
<doc id="634575" url="https://pl.wikipedia.org/wiki?curid=634575" title=".post">
.post

.post – domena najwyższego poziomu zgłoszona do Internet Corporation for Assigned Names and Numbers (ICANN). Przeznaczona do wykorzystania przez urzędy pocztowe i prywatne firmy o podobnym zakresie usług. Propozycja domeny została zgłoszona przez Universal Postal Union, międzynarodową organizację z siedzibą w Bernie, Szwajcaria. W sierpniu 2006 domena nie została nadal zaakceptowana i zaimplementowana, co przekracza założony termin ustalony na koniec 2005 roku. Ostatecznie w 2009 r. ICANN podjął tryb współpracy ze Światowym Związkiem Pocztowym, a domenę uruchomiono w tym samym roku.

</doc>
<doc id="634576" url="https://pl.wikipedia.org/wiki?curid=634576" title="Nyeri">
Nyeri

Nyeri – miasto w środkowej Kenii, ośrodek administracyjny hrabstwa o tej samej nazwie. Według spisu powszechnego z 2019 roku liczy 80 tys. mieszkańców. Położone w sercu ojczyzny ludu Kikuju, było centrum działalności buntowników Mau Mau w latach pięćdziesiątych XX wieku.
Duży ośrodek handlowy regionu rolniczego, dawna baza wojskowa. W mieście znajduje się muzeum. W pobliżu Nyeri leży "Park Narodowy Aberdare".

</doc>
<doc id="634577" url="https://pl.wikipedia.org/wiki?curid=634577" title="Bolesny rumień kończyn">
Bolesny rumień kończyn

Bolesny rumień kończyn () – rzadka choroba, przebiegająca z napadowym zaczerwienieniem i ociepleniem kończyn, głównie palców, z towarzyszącym silnym bólem o charakterze pieczenia. Występuje częściej w obrębie stóp niż dłoni.
Etiologia.
Przebiega jako postać pierwotna i wtórna. 
Postaci wtórne pojawiają się w przebiegu innych chorób:
Leczenie.
Stosuje się leczenie objawowe. Pewne korzystne działanie wykazano podając aspirynę i inne niesterydowe leki przeciwzapalne (zwłaszcza indometacynę), klonazepam, propranolol, sertralinę. Poprawę przynosi również unikanie przegrzania kończyny, czy wręcz jej chłodzenie, unoszenie kończyny, unikanie wysiłków fizycznych.

</doc>
<doc id="634578" url="https://pl.wikipedia.org/wiki?curid=634578" title="Linda Lovelace">
Linda Lovelace

 
Linda Lovelace, właśc. Linda Susan Boreman (ur. 10 stycznia 1949 w Nowym Jorku, zm. 22 kwietnia 2002 w Denver) – amerykańska aktorka filmów pornograficznych, późniejsza aktywistka przeciwko tej formie ukazywania seksualności. Zagrała w jednym pełnometrażowym filmie porno "Głębokie gardło" ("Deep Throat") w reżyserii Gerarda Damiano i stała się największą ikoną tej branży. W 2002 została umieszczona na piątym miejscu na liście 50. największych gwiazd branży porno wszech czasów przez periodyk Adult Video News. Po latach wyznała, że była zmuszana do seksu, gwałcona, także na planie, i narkotyzowana. Nawróciła się i stała aktywną zwolenniczką ruchu walczącego o zakazanie pornografii. W 2002 zginęła tragicznie w wypadku samochodowym.
Życiorys.
Wczesne lata.
Urodziła się w nowojorskim Bronksie jako córka Dorothy Boreman, kelnerki i Johna Boremana, policjanta z drogówki. Dorastała w Hartford w Connecticut. Od wczesnych lat była wychowywana pod srogą dyscypliną swojej matki katoliczki, która karała ją za wszelkie nieposłuszeństwo. Ukończyła szkołę katolicką Św. Jana Chrzciciela w Yonkers, w stanie Nowy Jork i Maria Regina High School w Hartsdale w stanie Nowy Jork. W szkole średniej otrzymała pseudonim „Panna Święta Święta”. Kiedy miała 16 lat, jej ojciec przeszedł na policyjną emeryturę, a rodzina przeprowadziła się na Florydę. Po ukończeniu nauki chciała zostać stewardesą. W wieku 20 lat urodziła nieślubne dziecko, które zostało oddane do adopcji przez jej matkę. W akcie rozpaczy, załamana i skonfliktowana z bliskimi, Linda opuściła rodzinny dom i wyjechała do Nowego Jorku, gdzie zarabiała na życie jako sprzedawczyni w sklepie odzieżowym i fotografka.
Kariera.
W 1970 roku, w wieku 21 lat poznała swojego przyszłego męża Charlesa „Chucka” Traynora, aktora, producenta i menedżera. 4 września 1971 pobrali się. Po ślubie poznała prawdziwe oblicze swego wybranka, Traynor uzależnił ją od narkotyków i wciągnął w biznes pornograficzny. Nakłonił ją do udziału w kilku bardzo ostrych filmach rozbieranych, w tym także z udziałem zwierząt w 51-minutowym filmie erotycznym "Dogarama" (1971), którego był producentem.
W 1972, poznała na jednym z przyjęć byłego fryzjera i aspirującego filmowca Gerarda Damiano, prezentując mu i innym gościom – na życzenie męża – kilka seksualnych trików. Damiano obsadził ją w głównej roli w niskobudżetowej produkcji "Głębokie gardło" ("Deep Throat"), gdzie wystąpiła w roli kobiety, która jest w stanie osiągnąć orgazm jedynie poprzez seks oralny – Damiano, autor scenariusza, wymyślił, że łechtaczka bohaterki znajduje się na dnie gardła. Film kosztował jedynie 25 tys. dolarów, ale dzięki kontrowersjom, które błyskawicznie wzbudził, zarobił ponad 600 mln dolarów (szacunkowe dane FBI). Uznawany jest za jeden z najbardziej dochodowych filmów w historii kina. Film ten zapoczątkował rewolucję obyczajową w Stanach Zjednoczonych. Na jego premierze w Los Angeles pojawiła się hollywoodzka śmietanka, ciekawa niespodziewanej konkurencji. Przybyli m.in.: Woody Allen, Jack Valenti, Warren Beatty, Shirley MacLaine i Mike Nichols.
W 1976 Linda była gościem na przyjęciu urodzinowym Keitha Moona. Film trafił na celownik polityków, dążących do oczyszczenia „brudu”, który zalał Amerykę w latach 60. i 70. Do sądów wpłynęły wnioski, mające na celu ograniczenie dystrybucji tytułu, ale też działalności całego przemysłu pornograficznego. Dystrybutorom i operatorom kin wyświetlającym "Głębokie gardło" postawiono szereg zarzutów.
W 1974 nakręcono "Głębokie gardło 2" ("Deep Throat Part II", 1974), które nie powtórzyło sukcesu pierwowzoru, miało charakter soft porno, chociaż nakręcona została także wersja hard, nigdy jednak nie ujrzała światła dziennego.
W latach 1973–1975 była związana z Davidem Wintersem, aktorem, tancerzem, choreografem, producentem, dystrybutorem filmowym, reżyserem i scenarzystą, który zrealizował komedię soft-X "Linda Lovelace na prezydenta" ("Linda Lovelace for President", 1975) z jej udziałem i Scatmanem Crothersem, która okazała się komercyjną i artystyczną klapą. W 1974 rozwiodła się z Chuckiem Traynorem. Po opuszczeniu branży filmowej została aktywistką ruchu przeciw pornografii, zarzucając swojemu ówczesnemu mężowi Chuckowi Traynorowi zmuszanie jej przemocą do udziału w filmach i argumentując, że w efekcie padła ofiarą uwiecznionych na taśmie gwałtów.
W 1974 wyszła za mąż za instalatora kabli Larry’ego Marchiano, z którym miała syna Dominica Paula (ur. 1977) i córkę Lindsay (ur. 1980). Zamieszkali na Long Island. W 1980 wydała autobiografię "Ordeal", w której opisała, jak jej mąż zmuszał ją do seksu z obcymi mężczyznami, a nawet z psem – przed kamerą, jak i poza planem. Mike McGrady, współautor książki, poddał Lovelace testowi na wykrywaczu kłamstw, przeszła go pomyślnie. Część współpracujących z Lindą na planie aktorów i filmowców potwierdzała jej zeznania, część uznawała je za zmyślone. Ona sama stała się jedną z twarzy kampanii Kobiety Przeciw Pornografii, a w 1984 zeznawała nawet przed komisją ustanowioną przez prezydenta Reagana, badającą wpływ, jaki pornografia wywiera na kobiety i dzieci. W 1996 rozwiodła się z Marchiano.
Pod koniec życia, wkrótce przed tragicznym wypadkiem samochodowym, zdecydowała się jednak na pozowanie w bieliźnie do magazynu erotycznego „Leg Show”, podkreślając, że nadal nienawidzi pornografii. Została za to w 2001 uhonorowana przez magazyn „Hustler” wątpliwego prestiżu nagrodą „Asshole of the Month” (co można przetłumaczyć "Dupek Miesiąca"). Lovelace borykała się z problemami finansowymi, osobistymi i zdrowotnymi – na skutek źle przeprowadzonej transfuzji krwi po wypadku samochodowym z 1970 przeszła zapalenie wątroby, a w 1987 przeszczepiono jej nerkę.
3 kwietnia 2002 Lovelace odniosła poważne obrażenia w wypadku drogowym – jej samochód rozbił się na betonowym słupie. W wyniku odniesionych obrażeń zmarła 22 kwietnia 2002 w Denver w stanie Kolorado w wieku 53 lat.
W 2013 powstał film biograficzny "Królowa XXX", gdzie w tytułową rolę Lindy Lovelace wcieliła się Amanda Seyfried. Obraz wyreżyserowali Rob Epstein i Jeffrey Friedman na podstawie książki Erica Danville’a "The Complete Linda Lovelace".

</doc>
<doc id="634579" url="https://pl.wikipedia.org/wiki?curid=634579" title="Klecanka rdzaworożna">
Klecanka rdzaworożna

Klecanka rdzaworożna ("Polistes dominula") – gatunek błonkówki z rodziny osowatych (Vespidae) i podrodziny Polistinae. Społeczny. Preferuje miejsca ciepłe i nasłonecznione. Rodzimy dla Palearktyki, ale zawleczony również do innych krain.
Taksonomia i nomenklatoryka.
Gatunek ten opisany został w 1791 roku przez Johanna Ludwiga Christa jako "Vespa dominulus". W literaturze często występuje pod nazwą "Polistes gallicus", która obowiązuje dla innego, opisanego w 1767 roku przez Karola Linneusza gatunku, znanego też pod nazwą "Polistes foederatus" . Epitet gatunkowy "dominula" jest zdrobnieniem od łacińskiego rzeczownika "domina", oznaczającego kochankę i nie podlega deklinacji w związku z czym prawidłowa nazwa brzmi "P. dominula", a nie "P. dominulus".
Opis.
Samice.
Długość ciała królowej wynosi 16 mm, a robotnicy około 14 mm. Czułki o wici pomarańczowożółtej z wyjątkiem grzbietowej powierzchni dwóch pierwszych jej członów. Nadustek zwykle żółto ubarwiony, rzadziej z czarną plamą lub poprzeczną przepaską. Policzki żółte. Żuwaczki czarne, rzadko z małą, żółtą plamą. Na śródpleczu zazwyczaj obecne żółte plamy. Szósty sternit odwłoka żółty z wyjątkiem wąskiej czarnej przepaski u nasady.
Samce.
Ciało długości od 13 do 16 mm. Skronie wyraźnie wypukłe. Nadustek o przedniej krawędzi lekko wciśniętej, żółtej i równomiernie zaokrąglonej; wąsko i czarno obwiedziony; o bocznych krawędziach prawie równoległych; o powierzchni grubo punktowanej, z których to punktów sterczą ciemne, sztywne szczecinki. Czułki o członie ostatnim półtora raza dłuższym od swojej szerokości przy podstawie, a grzbietowej powierzchni wici niezaciemnionej z wyjątkiem dwóch jej pierwszych członów. Śródplecze bardzo krótko owłosione.
Cykl życiowy.
Gatunek eusocjalny. Społeczeństwa są niewielkie, w warunkach polskich jednoroczne. Budowa gniazda klecanki zostaje zapoczątkowana wiosną przez jedną płodną samicę (tzw. założycielkę lub królową), lub przez kilka współpracujących samic. W drugim przypadku królową zostaje ta, która złoży najwięcej jaj, a pozostałe założycielki podporządkowują się jej. Budowa gniazda trwa około miesiąca. Tworzone jest ono z masy papierowej i składa się z pojedynczego plastra z niewielką liczbą komórek, przytwierdzonego do podłoża krótkim styliskiem, pozbawione jest osłon. Budowa taka sprawia, że regulacja termiczna jest w nim słabsza niż u innych osowatych. Pod koniec lata oprócz robotnic w gnieździe wychowywane są także samce i młode królowe. Jedynie te ostatnie są stanie przezimować i dać początek nowym rodzinom.
Ekologia.
Gatunek pod względem siedliskowym oligotopowy, preferujący stanowiska ciepłe i nasłonecznione. Kserotermofil, zasiedlający suche i ciepłe tereny otwarte. Występuje w biotopach kserycznych i kserotermicznych, zarówno na półnaturalnych murawach, jak i terenach ruderalnych w centrach miast. Na wschodzie gatunek stepowy. Nieczęsty w górach, jednak w Hiszpanii sięga do 2000 m n.p.m., we Włoszech i Albanii do około 1000 m n.p.m., a Polsce sięga Tatr, masywu Babiej Góry (900 m n.p.m.) i Połoniny Caryńskiej (około 1200 m n.p.m.).
Rozprzestrzenienie.
Klecanka rdzaworożna naturalnie występuje w cieplejszych rejonach Palearktyki, a zawleczona została do pozostałych krain. W Starym Świecie zachód sięga do Madery, na południe po Izrael i Etiopię, na północ do Litwy i Łotwy, a na wschód przez Armenię, Azerbejdżan, Turkmenistan, Iran, Afganistan, Pakistan i Mongolię po północne Indie, Chiny i Japonię. Zawleczona została do Chile, Argentyny, Stanów Zjednoczonych, Australii Zachodniej, Nowej Zelandii i RPA. Ponadto obecna w krainie orientalnej.
W Europie gatunek ten wykazany został z Albanii, Austrii, Balearów, Belgii, Bułgarii, Chorwacji, Cypru, Czech, Danii, Dodekanezu, europejskiej Turcji, Francji, Grecji, Hiszpanii, Holandii, Korsyki, Krety, Litwy, Luksemburga, Łotwy, Malty, Niemiec, Polski, Portugalii, Rumunii, Sardynii, Słowenii, Sycylii, Szwajcarii, Ukrainy, Węgier, Włoch i Wysp Kanaryjskich. Ponadto notowany z Wielkiej Brytanii, gdzie nie wchodzi w skład fauny rodzimej.
W Polsce obecność gatunku stwierdzono na obszarze całego kraju z wyjątkiem Wyżyny Lubelskiej, Roztocza i Beskidu Wschodniego. Rzadziej podawany z północy i wschodu kraju, a najliczniej z Niziny Wielkopolsko-Kujawskiej.
W Stanach Zjednoczonych gatunek ten, po raz pierwszy odnotowany z Massachusetts, szeroko się rozprzestrzenił na środkowym zachodzie i rozszerza zasięg na południowy zachód. Występuje tam od Maine po Wisconsin, Michigan, Ohio i Wirginię, a także w Montanie, Kolorado, Utah, od Washingtonu po Kalifornę oraz w Arizonie i Nevadzie.
W Kanadzie klecanka ta po raz pierwszy notowana była w 1997 roku z Ontario. Obecnie występuje również w Nowej Szkocji i Kolumbii Brytyjskiej, a biorąc pod uwagę jej szybkie tempo ekspansji, powinna być już obecna w Quebecu, a wkrótce też w Nowym Brunszwiku i na Wyspie Księcia Edwarda.
Zagrożenia.
Gatunek ten umieszczony został przez Skibińską w Polskiej Czerwonej Księdze Zwierząt z wysoką kategorią CR (krytycznie zagrożony), co jednak budzi duże kontrowersje. Według Puławskiego gatunek ten jest w Polsce pospolity. Podobnie według Dylewskiej i Wiśniowskiego. Nowsze analizy Oleksy i Wiśniowskiego również wskazują, że gatunek ten nie jest szczególnie zagrożony, gdyż w Polsce chętnie zasiedla tereny przekształcone przez człowieka, a w skali całego zasięgu odznacza się raczej ekspansywnością, będąc najpospolitszą klecanką ciepłych rejonów Europy, a w Stanach Zjednoczonych wypierającą nawet gatunki rodzime.

</doc>
<doc id="634582" url="https://pl.wikipedia.org/wiki?curid=634582" title="Linda Susan Boreman">
Linda Susan Boreman



</doc>
<doc id="634589" url="https://pl.wikipedia.org/wiki?curid=634589" title="Mirela">
Mirela

Mirela, Mirella – imię żeńskie, pochodzące z dialektu prowansalskiego języka oksytańskiego, od imienia "Mirèio". Zostało ono użyte po raz pierwszy w jednym z poematów przez poetę Frédérica Mistrala, który wywiódł "Mirèio" prawdopodobnie od słowa "mirar", w dialekcie prowansalskim oznaczającego „podziwiana” (z łac. "mirare" „podziwiać”). Mirela może także stanowić skrócenie włoskiego imienia "Mirabella".
Mirela imieniny obchodzi 27 września.
Znane osoby noszące imię Mirela:
Zobacz też:

</doc>
<doc id="634590" url="https://pl.wikipedia.org/wiki?curid=634590" title="Komunikacja w Gorzowie Wielkopolskim">
Komunikacja w Gorzowie Wielkopolskim



</doc>
<doc id="634595" url="https://pl.wikipedia.org/wiki?curid=634595" title="Embu (Kenia)">
Embu (Kenia)

Embu – miasto w centralnej Kenii, nad rzeką Rupingazi. Ośrodek administracyjny hrabstwa Embu. Według spisu powszechnego z 2019 roku miasto liczy 65 tys. mieszkańców.
W mieście rozwinął się przemysł mleczarski.

</doc>
<doc id="634597" url="https://pl.wikipedia.org/wiki?curid=634597" title="Dodi Al-Fayed">
Dodi Al-Fayed

Dodi Al-Fayed, właśc. Emad El-Din Mohamed Abdel Moneim Fayed, (ur. 15 kwietnia 1955 w Aleksandrii, zm. 31 sierpnia 1997 w Paryżu) – egipski producent filmowy, partner Diany, księżnej Walii.
Życiorys.
Urodził się w Aleksandrii, był synem egipskiego miliardera Mohameda Al-Fayeda i Samiry Kashoggi.
Jako producent filmowy przyczynił się do powstania następujących filmów:
Był również producentem wykonawczym wielu seriali telewizyjnych.
Wraz z partnerką księżną Dianą Spencer zginął w wypadku samochodowym w Paryżu 31 sierpnia 1997 roku. Pochowany został najpierw na cmentarzu Brookwood w hrabstwie Surrey, później jego ciało zostało przeniesione do Szkocji, na teren posiadłości rodziny Fayedów. 12 kwietnia 1998 roku jego ojciec wzniósł w Harrodsie pomnik ku czci syna i Diany, w 2005 roku stanął tam drugi, większy.

</doc>
<doc id="634598" url="https://pl.wikipedia.org/wiki?curid=634598" title="Pandemonic Incantations">
Pandemonic Incantations

Pandemonic Incantations – trzeci studyjny album polskiej grupy muzycznej Behemoth. Wydany został 2 marca 1998 roku nakładem Solistitium Records w formacie DG CD oraz na licencji przez Novum Vox Mortis na kasecie magnetofonowej i płycie CD.
Międzynarodowa edycja albumu nie zawierała utworu nr 8, natomiast "Outro" następowało dopiero jako utwór 66 poprzedzony 57 ścieżkami ciszy. Reedycja albumu ukazała się już w dwa lata później nakładem Metal Mind Productions wzbogacona o nagrania koncertowe (w kolejności 10-14) pochodzące z koncertu jaki miał miejsce 27 lutego 1999 roku w Tuluzie oraz utwór pt. "With Spell of Inferno (Mefisto)" pochodzący z minialbumu "Bewitching the Pomerania".
Treść utworu "Chwała Mordercom Wojciecha (997-1997 Dziesięć Wieków Hańby)" odnosi się bezpośrednio do osoby czeskiego duchownego katolickiego - Świętego Wojciecha, zamordowanego w 997 roku przez pruskiego wojownika Sicco. Tekst kompozycji był także jednym ze składników pozwu sądowego jaki skierował przewodniczy Ogólnopolskiego Komitetu Obrony przed Sektami - Ryszard Nowak przeciwko liderowi zespołu Adamowi "Nergalowi" Darskiemu w 2011 roku.
Lista utworów.
Opracowano na podstawie materiału źródłowego
Twórcy.
Opracowano na podstawie materiału źródłowego.

</doc>
<doc id="634601" url="https://pl.wikipedia.org/wiki?curid=634601" title="Garissa">
Garissa

Garissa – miasto we wschodniej Kenii, nad rzeką Tana, ośrodek administracyjny hrabstwa o tej samej nazwie. Według spisu powszechnego z 2019 roku miasto liczy 163,4 tys. mieszkańców. Ośrodek handlowo-usługowy regionu hodowli bydła, przemysł spożywczy, węzeł drogowy, w mieście znajduje się lotnisko. 
W 2 kwietnia 2015 roku na Garissa University College miał miejsce atak terrorystycznej organizacji Asz-Szabab na chrześcijan, podczas którego napastnicy zamordowali 150 osób.

</doc>
<doc id="634602" url="https://pl.wikipedia.org/wiki?curid=634602" title="Butaritari">
Butaritari

Butaritari – atol położony na Pacyfiku w archipelagu Wysp Gilberta, wchodzący w skład państwa Kiribati, trzy kilometry na północny wschód od Butaritari znajdują się trzy wysepki (Makin, Kiebu i Onne) znane pod wspólną nazwą Makin.
Powierzchnia atolu Butaritari wynosi 13,49 km² i zamieszkuje go 3250 osób (2020).
W czasie II wojny światowej atol był miejscem pomocniczego desantu w czasie operacji znanej jako desant na atolu Tarawa. Broniony przez siły japońskie liczące około 800 ludzi (w tym zapewne 300 żołnierzy z doborowych oddziałów piechoty morskiej) został zdobyty w 3-dniowej bitwie.
Nazwę "Makin" noszą dwa okręty US Navy – lotniskowiec eskortowy USS Makin Island (CVE-93) i okręt desantowy USS Makin Island (LHD-8).
Na Butaritari urodził się kiribatyjski duchowny John Ikataere Rarikin MSC.

</doc>
<doc id="634603" url="https://pl.wikipedia.org/wiki?curid=634603" title="Makin (Kiribati)">
Makin (Kiribati)

Makin – atol na Oceanie Spokojnym w archipelagu Wysp Gilberta, należących do Kiribati. W pobliżu atolu znajdują się cztery niewielkie wyspy (Aonbike, Kiebu, Onne, Tebua).

</doc>
<doc id="634605" url="https://pl.wikipedia.org/wiki?curid=634605" title="Bender (postać fikcyjna)">
Bender (postać fikcyjna)

Bender Bending Rodriguez ("Bending Unit 22", zbudowany w 2998 r. w Tijuanie, Meksyk) – fikcyjny świadomy robot będący jednym z bohaterów serii filmów animowanych "Futurama" autorstwa Matta Groeninga. W wersji anglojęzycznej postaci udzielał głosu aktor John DiMaggio.
Bender jest komicznym antybohaterem, opisanym przez Turangę Leelę jako „uzależniony od alkoholu, trudniący się sutenerstwem, nałogowo palący hazardzista”, co stosunkowo wiernie oddaje jego cechy charakteru. Bender notorycznie przeklina, kradnie, wdaje się w bójki, pali cygara (aby wyglądać modnie), niemal bez przerwy pije alkohol (który, w świecie "Futuramy", jest podstawowym paliwem robotów), czytuje robocią pornografię (schematy obwodów elektronicznych) oraz stale domaga się uwagi i pochwał ze strony swoich współtowarzyszy. 
Historia postaci.
Bender jest produktem "Mom's Friendly Robot Company", wyprodukowanym w fabryce w Tijuanie ok. roku 2998 jako Jednostka Zginająca 22 (ang. "Bending Unit 22") o numerze seryjnym 2716057, numer obudowy 1729. Jego przeznaczeniem było zginanie stalowych elementów nośnych. W kilka lat po produkcji, po utracie wiary w sens życia, Bender spotyka Frya, jednego z pozostałych bohaterów serialu, gdy obaj czekają w kolejce do publicznej maszyny do samobójstw ("suicide booth") w Nowym Nowym Jorku, którą Fry omyłkowo wziął za budkę telefoniczną. 
Na skutek nieudolnych działań Frya próba samobójcza Bendera nie dochodzi do skutku, a bohaterowie zawierają bliższą znajomość, by potem znaleźć pracę w "Planet Express" – firmie dostawczej, wokół której rozwija się późniejsza fabuła serialu.
Platforma sprzętowa.
W serialu występuje bardzo wiele humorystycznych niespójności co do platformy sprzętowej Bendera. Główny procesor robota to MOS 6502, wyjątkowo prymitywny jak na takie zastosowanie układ 8-bitowy. Podstawowym paliwem jest dla niego alkohol etylowy – a gdy przestaje go regularnie spożywać, okazuje charakterystyczne dla ludzi objawy upojenia alkoholowego. W innych odcinkach mowa jest jednak także o zasilaniu z wewnętrznego reaktora atomowego.
W różnych odcinkach Bender składa się w 30% z żelaza, w 40% z cynku, w 40% z tytanu, i 40% dolomitu, domieszkowanych osmem i niklem – co całkowicie daje przynajmniej 150,04%. Wynik ten jest prawdopodobnie spowodowany przez fakt, że nie jest on dobrym kalkulatorem, co jest ujawnione w jednym z odcinków. Waga robota to 238 kg.
Kończyny Bendera mogą się w niemal nieograniczony sposób wyciągać, a także funkcjonować odłączone od reszty ciała (ta druga cecha odnosi się także do głowy i oczu). Bending Unit wyposażony jest w schowek na klatce piersiowej, którego pojemność w wielu sytuacjach wydaje się być nieograniczona, a w którym przechowuje między innymi ukradzione przedmioty.
Bender wyposażony jest również w antenę na czubku głowy. Długość tej anteny jest u robotów drażliwym tematem.
Osobowość Bendera umieszczona jest najwyraźniej na dyskietce, po wyjęciu której przechodzi on w tryb bezwolnego robota fabrycznego. Pod wpływem pól magnetycznych przestają funkcjonować obwody inhibicyjne robota i zaczyna on wykonywać różne wstydliwe dla niego działania, takie jak na przykład śpiewanie piosenek country.

</doc>
<doc id="634606" url="https://pl.wikipedia.org/wiki?curid=634606" title="Bender Bending Rodriguez">
Bender Bending Rodriguez



</doc>
<doc id="634609" url="https://pl.wikipedia.org/wiki?curid=634609" title="Julian Smith">
Julian Smith

Julian Constable Smith (ur. 11 września 1885 - zm. 5 listopada 1975) – generał Korpusu Piechoty Morskiej Stanów Zjednoczonych.
Dowodził 2 Dywizją Piechoty Morskiej w czasie ataku na atol Tarawa.

</doc>
<doc id="634611" url="https://pl.wikipedia.org/wiki?curid=634611" title="Odyseja Trojańska (utwór)">
Odyseja Trojańska (utwór)

Odyseja trojańska (ang. "Trojan Odyssey") – powieść Clive’a Cusslera z serii o przygodach Dirka Pitta. Po raz pierwszy ukazała się w 2003.
Opis fabuły.
Książkę rozpoczyna fikcyjny przegląd wydarzeń ze sławnej "Odysei" Homera, który jednak różni się od oryginalnej fabuły klasycznego dzieła. Później akcja przenosi się do dzisiejszych czasów, kiedy to major Dirk Pitt oraz jego syn – Dirk Jr., i córka – Summer, a także współpracownik i przyjaciel – Al Giordino, są zaangażowani w poszukiwania źródła brązowawego zanieczyszczenia, które skaża wody oceanu. To z kolei prowadzi do odkrycia szatańskiego spisku, który muszą nie tylko rozwikłać, ale i powstrzymać. W trakcie tego dokonują odkryć prowadzących do „właściwej” wersji Odysei.
Czarnym charakterem jest tajemniczy Specter, olbrzymi mężczyzna, który chroni swoją tożsamość poprzez okulary przeciwsłoneczne, kapelusz i szal wokół twarzy.
Zwieńczeniem fabuły książki jest ślub Dirka z jego długoletnią partnerką, członkinią Kongresu – Loren Smith.
Odniesienia do innych książek.
Wersja Odysei zaprezentowana w książce była zainspirowana książką Imana Wilkensa: "Where Troy Once Stood: The Mystery of Homer's Iliad' and 'Odyssey' Revealed".
Szczegóły.
Cussler zadedykował "Odyseję trojańską" swojej żonie, która zmarła na raka w 2003.
Jak w każdej powieści z Dirkiem Pittem, również i w tej znajduje się zabytkowy samochód. W tym wypadku jest to Marmon V-16 Town Car. Jest również wspomniany, wykonany na specjalne zamówienie – Meteor DeSoto z 1952.

</doc>
<doc id="634613" url="https://pl.wikipedia.org/wiki?curid=634613" title="Niels Juel">
Niels Juel

Niels Juel (ur. 8 maja 1629, zm. 8 kwietnia 1697) – duński admirał.
Nauka i służba.
Był bratem dyplomaty Jennsa Juela, a urodził się w Chrystianii, stolicy Norwegii. Swoje nazwisko zapisywał Juel, Iuel lub Juell, przy braku sztywnych reguł pisowni w tych czasach. W swych wczesnych latach służył, a jednocześnie uczył się pod wodzą holenderskich admirałów Maartena Trompa i Michiela de Ruytera, biorąc udział we wszystkich głównych bitwach wojny angielsko-holenderskiej 1652–1654. Podczas długiej choroby w Amsterdamie w latach 1655–1656 pozyskał szeroką wiedzę o technice budowy okrętów, i wróciwszy do Danii w 1656 był już doświadczonym i w pełni wyszkolonym żeglarzem. W latach 1658–1660 służył z wyróżnieniem podczas drugiej wojny północnej i miał znaczący udział w obronie Kopenhagi przeciwko szwedzkiej armii Karola X Gustawa.
Admirał.
Podczas 15-letniego pokoju Juel, jako admirał floty, pracował wytrwale nad udoskonaleniem duńskiej floty, chociaż mógł czuć się urażonym krytyką jaka spadła na jego głowę za sprawą słynnego norweskiego żeglarza Kurta Sivertsena po jego powrocie z tureckich wojen w roku 1663. W roku 1661 Juel poślubił Margrethe Ulfeldt. Wraz z wybuchem wojny skańskiej służył z początku pod wodzą Kurta Sivertsena ("Cort Adeler"), lecz po jego śmierci w listopadzie 1675 został naczelnym wodzem floty duńskiej.
Zdobył sobie w Europie znakomitą reputację po tym jak podniósł Danię do niespotykanej dotąd rangi potęgi morskiej, głównie dzięki systemowi słynnej taktyki wojennej na morzu w epoce żaglowców, doprowadzonej do perfekcji przez admirała Michiela de Ruytera i z sukcesem zastosowanej podczas trzeciej wojny angielsko-holenderskiej. Taktyka ta polegała ogólnie na odcięciu części floty nieprzyjaciela i skoncentrowaniu całego swego ataku na niej. Po raz pierwszy miał okazję zastosować nową taktykę podczas bitwy pod Jasmundem koło Rugii 25 maja 1676 roku, kiedy to przełamał się przez nieprzyjacielską linię i odciął w ten sposób pięć nieprzyjacielskich okrętów, które jednak wykorzystując zapadający zmrok zdołały ujść z jego pułapki. Operacje Juela były znacząco hamowane w tym okresie przez niezdecydowanie jego holenderskiego sojusznika admirała Filipa van Almonde, który fałszywie oskarżył duńskiego admirała o tchórzostwo. Kilka dni po bitwie pod Jasmundem zastąpił Juela w dowództwie syn Maartena Trompa Cornelis Tromp, przyprowadzając ze sobą posiłki w sile 17 nowych duńskich i holenderskich liniowców.
Juel miał swój duży udział w wielkim zwycięstwie Cornelisa Trompa nad flotą szwedzką pod Olandią (1 czerwca 1676), które umożliwilo wojskom duńskim dokonanie inwazji na Skanię.
Dnia 1 czerwca 1677 Juel pobił flotę szwedzką dowodzoną przez admirała Sjöblada koło wyspy Møn. Dnia 30 czerwca 1677 odniósł znakomite zwycięstwo w Zatoce Køge, gdzie z 25 liniowcami z 1267 działami rozgromił szwedzką flotę admirała Henrika Horna mającą 36 liniowców i około 1800 dział. Za ten wielki triumf został natychmiast nagrodzony awansem na admirała-lejtnanta i członka rady państwa. Ostatnie zwycięstwo, oprócz złamania szwedzkiej marynarki wojennej, dało Duńczykom wiarę we własne siły, dzięki czemu mieli więcej śmiałości do samodzielnych działań bez oglądania się na swych holenderskich sojuszników.
Samodzielny wódz floty duńskiej.
W następnym roku Cornelis Tromp, którego wyniosłość była nie do zniesienia, został zwolniony przez króla Danii Chrystiana V, który przekazał naczelne dowództwo w ręce Juela. Wiosną 1678 Juel wyszedł w morze z 84 okrętami mającymi łącznie 2400 dział na swych pokładach, ale Szwedzi nie ośmielili się stawić czoła na otwartym morzu takiej potędze, co ograniczyło operacje duńskiej floty do blokowania szwedzkich portów i transportu wojsk na Rugię.
Po zawarciu pokoju w Lund Juel pokazał się jako znakomity administrator i reformator, pod którego energicznym przywództwem duńska marynarka wojenna osiągnęła imponujące rozmiary, szczególnie po tym, jak Juel został szefem admiralicji w 1683.
Osobiście Juel był najszlachetniejszym i najsympatyczniejszym z ludzi, zarówno kochanym jak i szanowanym przez żeglarzy, prostym, bezpośrednim i skromnym we wszystkich sprawach. Podczas swych ostatnich lat życia powszechnie zwany był w Kopenhadze „dobrym starym rycerzem”.
Na jego cześć nazwano m.in. okręt artyleryjski „Niels Iuel” z I połowy XX wieku, typ współczesnych duńskich korwet rakietowych i jedną z fregat typu Iver Huitfeldt.

</doc>
<doc id="634614" url="https://pl.wikipedia.org/wiki?curid=634614" title="Kakamega">
Kakamega

Kakamega – miasto w zachodniej Kenii, stolica hrabstwa Kakamega. Kakamega jest położone ok. 30 km na północ od równika i ok. 50 km na północ od miasta portowego Kisumu, leżącego nad Jeziorem Wiktorii.
Las Kakamega jest obecnie jedyną pozostałością (na terenie Kenii) po lesie deszczowym. To miejsce zajmuje obszar 240 kilometrów kwadratowych i położone jest 48 kilometrów na północ od Kisumu i 42 kilometry na południe od trasy transafrykańskiej na wysokości Weybuye.
Klimat jest tu bardzo wilgotny, z przeciętną roczną opadów ponad 2 metry. Długa pora deszczowa przypada tu na kwiecień i maj, zaś krótka na sierpień i wrzesień. Najbardziej suche miesiące roku to styczeń i luty. Temperatura przez cały rok utrzymuje się w przedziale od 11 °C do 26 °C. 
Decyzją kenijskiego parlamentu, Las Kakamega oficjalnie uzyskał status rezerwatu dopiero w maju 1985, chociaż wcześniej również był chroniony przez władze kolonialne, a potem przez rząd wolnej Kenii.

</doc>
<doc id="634616" url="https://pl.wikipedia.org/wiki?curid=634616" title="Groupama-FDJ">
Groupama-FDJ

Groupama-FDJ () – profesjonalna francuska grupa kolarska, utworzona w 1997. Ekipa sponsorowana jest przez francuską loterię Française des Jeux. Dyrektorem drużyny jest były francuski kolarz Marc Madiot. W sezonie 2003-2004 przyjęła nazwę FDJeux.com, jednak szybko wróciła do swojej poprzedniej nazwy. W latach 2000-2001 w barwach drużyny ścigał się Polak, Grzegorz Gwiazdowski.
W sezonie 2019 grupa należy do dywizji UCI WorldTeams.
Historia.
Zespół został założony w 1997 przez dwóch braci Madiot, Marca i Yvona, byłych zawodowych kolarzy. W latach 2003-2004 grupa przyjęła nazwę www.fdjeux.com, a w następnym sezonie powróciła do swojej pierwotnej nazwy.
Jednym z najlepszych sezonów w historii "FDJ" był sezon 1997 – zespół wygrał puchar świata w klasyfikacji drużynowej, a dwaj kolarze znaleźli się w pierwszej dziesiątce klasyfikacji generalnej. Dodatkowo cenne zwycięstwa odnieśli dwaj kolarze: Frédéric Guesdon w Paryż-Roubaix i Davide Rebellin w San Sebastian Classic i Grand Cena Zurychu. Zespół zdobywał puchar Francji w latach 1997, 1999, 2005. Zespół jednak zawsze opierał się na zagranicznych kolarzach, takich jak Davide Rebellin, Baden Cooke, Bernhard Eisel, Bradley McGee i Philippe Gilbert.
UCI Ranking.
W latach 1997-2004 zespół występował w UCI Professional Continental Teams, a kolarze drużyny byli w tym rankingu czołówką.
W 2005 zespół przystąpił do serii UCI ProTour, poniżej przedstawiono miejsca najlepszych kolarzy w rankingu tejże serii.

</doc>
<doc id="634621" url="https://pl.wikipedia.org/wiki?curid=634621" title="Chrypka">
Chrypka

Chrypka (łac. "dysphonia, raucitas") – zaburzenie drgań fałdów głosowych krtani powodujące powstanie turbulentnego przepływu powietrza w obrębie głośni, co objawia się występowaniem szorstkiego, matowego głosu.
Do rozwoju chrypki dochodzi w przypadku:

</doc>
<doc id="634622" url="https://pl.wikipedia.org/wiki?curid=634622" title="Dysfonia">
Dysfonia



</doc>
<doc id="634623" url="https://pl.wikipedia.org/wiki?curid=634623" title="Dysphonia">
Dysphonia



</doc>
<doc id="634624" url="https://pl.wikipedia.org/wiki?curid=634624" title="Palce">
Palce



</doc>
<doc id="634626" url="https://pl.wikipedia.org/wiki?curid=634626" title="Miłka Malzahn">
Miłka Malzahn

Miłka Malzahn, właśc. Miłosława Malzahn (ur. 14 czerwca 1971 w Hajnówce) – polska pisarka, wokalistka, autorka tekstów piosenek, prezenterka radiowa.
Absolwentka filozofii na Uniwersytecie Mikołaja Kopernika w Toruniu. Do roku 2005 pracowała w Radiu Toruń. Od roku 2006 pracuje w Radiu Białystok. Debiutowała jako poetka w 1995. Laureatka Festiwalu Piosenki Studenckiej w Krakowie w 1995 roku. W 2013 roku uzyskała stopień doktora nauk filozoficznych na Uniwersytecie Mikołaja Kopernika w Toruniu, zajmując się XIX-wieczną filozofią rosyjską.

</doc>
<doc id="634631" url="https://pl.wikipedia.org/wiki?curid=634631" title="Park Narodowy Sutjeska">
Park Narodowy Sutjeska

Park Narodowy Sutjeska (bośn. "Nacionalni Park Sutjeska") – najstarszy park narodowy w Bośni i Hercegowinie, położony w południowo-wschodniej części kraju na terytorium Republiki Serbskiej, przy granicy z Czarnogórą. Obejmuje powierzchnię 17 500 ha. Założony w 1965 roku.
Teren parku zajmują góry z najwyższym szczytem Bośni i Hercegowiny Maglić, wznoszącym się na 2386 m n.p.m. Nazwa parku pochodzi od przepływającej przez jego teren rzeki Sutjeska.
Zbocza gór w Parku Narodowym Sutjeska częściowo porasta pierwotna puszcza Perućica.
Historia.
Park został założony w 1962 roku i jest największym i najwcześniej ustanowionym parkiem narodowym w Bośni i Hercegowinie. Jego ustanowienie wynikało bardziej z faktu, że był on miejscem rozgrywania historycznych bitew, niż z potrzeby ochrony przyrody.
Rezerwat leśny Perućica, znajdujący się w obrębie parku narodowego, został utworzony w 1952 roku, jako "Rezerwat przyrody dla celów naukowych i edukacyjnych". Perućica, która jest jednym z dwóch ostatnich zachowanych lasów pierwotnych w Europie, jest jednym z pięciu ścisłych rezerwatów przyrody w Bośni i Hercegowinie.
Park słynie również jako miejsce bitwy nad Sutjeską, która trwała od 15 maja do 16 czerwca 1943 roku podczas II wojny światowej, gdzie partyzanci odnieśli zwycięstwo nad niemieckimi siłami okupacyjnymi. W bitwie na czele partyzantów stał Naczelny Sztab Jugosławii marszałka Josipa Broz Tito, który udaremnił plany wroga. Partyzantom udało się wyrwać z okrążenia, mimo że stracili jedną trzecią swoich ludzi. Kilka dużych kamiennych pomników upamiętnia to wydarzenie na północnym skraju parku w Tjentište, na drodze do rezerwatu leśnego Perucica.

</doc>
<doc id="634632" url="https://pl.wikipedia.org/wiki?curid=634632" title="Dirk Verhofstadt">
Dirk Verhofstadt

Dirk Verhofstadt (ur. 1955 w Dendermonde) – belgijski teoretyk liberalizmu, zwolennik Rawlsa, jest doradcą wicepremiera i ministra spraw zagranicznych, Patricka Dewaela, i bratem byłego premiera Guya Verhofstadta. Studiował prawo i komunikację medialną na Uniwersytecie Gentyńskim. Pracował w mediach. Działa w niezależnym think tanku ruchu liberalnego – Liberales – którego jest jednym z najaktywniejszych członków.
W swych wystąpieniach i publikacjach broni liberalizmu przed krytykami antyglobalistów i krytykuje fanatyzm religijny.

</doc>
<doc id="634633" url="https://pl.wikipedia.org/wiki?curid=634633" title="Autostrada A3 (Słowenia)">
Autostrada A3 (Słowenia)

Autostrada A3 (sło. "Avtocesta A3, Krak Sežana") - autostrada w Słowenii w ciągu trasy europejskiej E70. Umożliwia dojazd z Lublany do Triestu, a także na włoski odcinek wybrzeża Adriatyku. 
Budowę drogi rozpoczęto w 1994 roku. Została zakończona w lecie 1997 roku.

</doc>
<doc id="634634" url="https://pl.wikipedia.org/wiki?curid=634634" title="Sutjeska">
Sutjeska



</doc>
<doc id="634636" url="https://pl.wikipedia.org/wiki?curid=634636" title="Gakushūin">
Gakushūin

 – zespół prywatnych, prestiżowych szkół w Toshima (Tokio). Składa się z przedszkola, szkół średnich i uniwersytetu.
Znani absolwenci.
Jej absolwentami i studentami są członkowie rodziny cesarskiej (m.in.: cesarz Hirohito, cesarz Akihito) oraz dzieci bogatych i wpływowych rodzin japońskich.

</doc>
<doc id="634637" url="https://pl.wikipedia.org/wiki?curid=634637" title="Andrzej Madeyski">
Andrzej Madeyski

Andrzej Zbigniew Madeyski herbu Poraj (ur. 23 maja 1924 w Sokalu, zm. 18 sierpnia 2006 w Warszawie) – inżynier balneologii, profesor nadzwyczajny.
Życiorys.
Uczęszczał do gimnazjum im. Marcina Wadowity w Wadowicach.
W czasie wojny w Krakowie ukończył technikum mechaniczne i zdał maturę w 1945 roku.
Dyplom magistra inżyniera mechanika uzyskał w 1951 r. na Politechnice Śląskiej w Gliwicach.
Doktorat nauk technicznych ze specjalizacją balneologia zdobył na Politechnice Warszawskiej 13 maja 1965 roku po obronie pracy "Podstawy teoretyczne wzorowych układów technologicznych obiektów zdrojowiskowych z punktu widzenia techniki sanitarnej".
Od 1964 pracuje w Instytucie Balneoklimatycznym, gdzie jako docent od roku 1971 kierował zorganizowanym przez siebie Oddziałem Balneotechniki. W tym samym czasie wykładał na Politechnice Wrocławskiej, gdzie był kierownikiem Zakładu Techniki Uzdrowiskowej.
Przez szereg kadencji był wiceprezesem (względnie członkiem) Prezydium Zarządu Głównego Polskiego Zrzeszenia Inżynierów i Techników Sanitarnych.
Współorganizator i przewodniczący Głównej Sekcji Balneotechniki PZITS'u. Sekretarz i przewodniczący rady lekarsko-technicznej przy Zjednoczeniu Uzdrowisk.
W roku 1964 wraz z kolegą zdobył nagrodę w międzynarodowym konkursie na projekt zakładu przyrodoleczniczego "Excelsior" w największym uzdrowisku włoskim – Montecatini.
W roku 1976 został odznaczony medalem międzynarodowej organizacji "Socièté Internationale de la Technique Hydrotermale" (SITH).
Profesor nadzwyczajny od 14 września 1978.
Czynny w Solidarności w zakresie uzdrowisk. Wskutek represji podczas stanu wojennego stracił stanowisko kierownika Zakładu Balneotechniki oraz przewodniczącego rady lekarsko-technicznej (Z.U.P.).
Dwukrotny stypendysta D.A.A.D.
Honorowy członek rady czasopisma "Gaz, Woda i Technika Sanitarna".
Jest autorem wielu publikacji z zakresu techniki uzdrowiskowej, między innymi "Podstawy inżynierii uzdrowiskowej". Pochowany na Cmentarzu Komunalnym Północnym w Warszawie.

</doc>
<doc id="634638" url="https://pl.wikipedia.org/wiki?curid=634638" title="AK4711">
AK4711

AK4711 - niemiecki girlsband pop-rockowy. Nazwa jest połączeniem słów: AK-47 (karabinek Kałasznikowa), 4711 (marka kosmetyków) oraz inicjałów imienia i nazwiska wokalistki Anji Krabbe (AK). W 2005 piosenka "Rock" została zamieszczona jako ścieżka dźwiękowa gry FIFA 06.

</doc>
<doc id="634640" url="https://pl.wikipedia.org/wiki?curid=634640" title="Hanna Kowalewska">
Hanna Kowalewska

Hanna Kowalewska (ur. 18 kwietnia 1960 w Wysokiem Mazowieckiem) – polska pisarka. 
W 1979 ukończyła Liceum Ogólnokształcące im. B. Wesołowskiego w Wysokiem Mazowieckiem, w 1983 studia polonistyczne na Uniwersytecie im. Marii Curie-Skłodowskiej w Lublinie. W latach 1983-1986 pracowała jako nauczycielka, w 1985 debiutowała na łamach tygodnika "Nowa Wieś" wierszem "Żniwa", nagrodzonym w konkursie "Ziemia moich wierszy" organizowanym przez Radę Krajową Korespondencyjnego Klubu Młodych Pisarzy i redakcję "Nowej Wsi". Od 1987 poświęciła się wyłącznie pisarstwu. W 1990 otrzymała II nagrodę w konkursie Młodzieżowej Agencji Wydawniczej na debiut prozatorski za książkę "Kapelusz z zielonymi jaszczurkami" (ukazał się drukiem dopiero w 1995 nakładem innego wydawcy). W latach 1990-1992 była słuchaczem Studium Scenariuszowego przy PWSF w Łodzi. W kolejnych latach współpracowała z Polskim Radiem i Telewizją Polską jako autorka słuchowisk i dramatów. W latach 1995-1997 pracowała jako bibliotekarka w Miejskim Ośrodku Kultury w rodzinnej miejscowości.
Za słuchowisko "Jezioro o podwójnym dnie" otrzymała II nagrodę w konkursie Redakcji Dramatu Polskiego Radia "Wybieramy premierę Dwójki" (1996), za dramat "Porwanie" wyróżnienie w Ogólnopolskim Konkursie Dramatycznym "Tespis 97", za słuchowisko "Samotność na sprzedaż" wyróżnieniem w konkursie Polskiego Radia "Integracja z Europą". Jest autorką scenariusza serialu "Tak miało być" (realizacja 2005).
W 1997 roku zdobyła pierwszą nagrodę w konkursie na najlepszą polską powieść, zorganizowanym przez wydawnictwo Zysk i S-ka oraz Świat Książki, za książkę "Tego lata w Zawrociu", która dała początek cyklowi powieści. W 2003 otrzymała nagrodę "Miesięcznika Literackiego" oraz nominację do Śląskiego Wawrzyna Literackiego za powieść "Julita i huśtawki". 
Od 1996 jest członkiem Stowarzyszenia Pisarzy Polskich.

</doc>
<doc id="634644" url="https://pl.wikipedia.org/wiki?curid=634644" title="Tana (rzeka w Kenii)">
Tana (rzeka w Kenii)

Tana – rzeka w Afryce, w całym swym biegu płynie przez obszar Kenii. Długość ok. 800 km, powierzchnia dorzecza ok. 68 tys. km². Wypływa w Górach Aberdare na zachód od miasta Nyeri, w pobliżu masywu Kenia. Przepływa przez tereny półpustynne i ostatecznie uchodzi do Oceanu Indyjskiego. Rzeka jest silnie przekształcona: wykorzystywana do nawadniania, w górnym biegu wyzyskiwana energetycznie (elektrownie wodne o mocy do 1000 MW, dostarczające łącznie 2/3 energii elektrycznej Kenii), w dolnym biegu rzeki zdatna do żeglugi.
W zlewni występują poważne problemy ekologiczne: wskutek zmian klimatu, zmienia się struktura upraw (z uprawy herbaty na uprawy kukurydzy i strączkowych, znacznie silniej degradujące gleby), co prowadzi do wzmożonej erozji, a w konsekwencji zamulenia zbiorników i pogorszenia jakości wody).
Większe miasta nad rzeką: Garsen, Kipini, Garissa.

</doc>
<doc id="634652" url="https://pl.wikipedia.org/wiki?curid=634652" title="Warszawa Reduta Ordona">
Warszawa Reduta Ordona

Warszawa Reduta Ordona – przystanek Warszawskiej Kolei Dojazdowej położony na granicy warszawskich dzielnic Wola i Ochota przy ul. Mszczonowskiej.
W roku 2017 przystanek obsługiwał 200–299 pasażerów na dobę.
Przystanek Reduta Ordona znajduje się w pobliżu miejsca, w którym znajdowała się Reduta nr 54, opisywana m.in. w wierszu "Reduta Ordona" Adama Mickiewicza.
Opis.
Przystanek składa się z dwóch peronów bocznych leżących naprzeciwko siebie, na których znajdują się blaszane wiaty przystankowe z ławkami, tablice z nazwą stacji i rozkładem jazdy oraz lampy oświetleniowe. Stacja obsługuje połączenia w kierunku Warszawy Śródmieście (peron 1) i w kierunku Grodziska Mazowieckiego (peron 2). Na przystanku nie ma pełnozakresowej kasy biletowej ani punktów sprzedaży biletów jednorazowych.
Pomiędzy peronami znajduje się przejazd kolejowo-drogowy położony w ciągu ul. Mszczonowskiej.

</doc>
<doc id="634656" url="https://pl.wikipedia.org/wiki?curid=634656" title="Janina Kozak-Pajkert">
Janina Kozak-Pajkert

Janina Kozak-Pajkert (ur. 14 listopada 1934 we wsi Rostołty, zm. 28 września 2016 w Białymstoku
) – polska poetka. Debiutowała na łamach prasy w 1968 roku. Dwukrotna laureatka Nagrody Literackiej im. Wiesława Kazaneckiego za lata: 1995 i 1996. Mieszkała w Białymstoku.

</doc>
<doc id="634658" url="https://pl.wikipedia.org/wiki?curid=634658" title="Kenia (góra)">
Kenia (góra)

Kenia (, – „Góra Jasności”) – masyw wulkaniczny w Kenii, wysokość 5199 m n.p.m. (szczyt "Batian"), najwyższy szczyt w Kenii i drugi szczyt w Afryce, po Kilimandżaro. Leży nieznacznie na południe od równika, około 150 km na północ od stolicy Kenii – Nairobi.
Góra jest ważnym źródłem wody dla dużej części populacji Kenii. Swe źródła ma tu między innymi największa rzeka Kenii – Tana.
Historia.
Pierwszym Europejczykiem, który odkrył ten wulkan, był Johann Ludwig Krapf (1849). Społeczność naukowa tamtych czasów nie chciała wierzyć w jego opowieści o śniegu i lodzie tak blisko równika. Potwierdzenie tych faktów nastąpiło dopiero w 1883. Najwyższy szczyt masywu (Batian – 5199 m) po raz pierwszy zdobył Halford John Mackinder w 1899. Dziś na szczyt prowadzi wiele szlaków oraz tras wspinaczkowych.
Rzeźba terenu.
Szczyt wznosi się 3700 metrów ponad otaczający go płaskowyż. Oprócz trzech najwyższych wierzchołków (Batian, Nelion i Lenana), które tworzą centralną część masywu, znajdują się tu też inne szczyty: Coryndon Peak (4960 m), Point Piggot (4957 m), Point Dutton (4885 m), Point John (4883 m), Point John Minor (4875 m), Krapf Rognon (4800 m), Point Peter (4757 m), Point Slade (4750 m) oraz Midget Peak (4700 m).
Budowa geologiczna.
Historia badań.
Budowa geologiczna masywu Kenii została po raz pierwszy opisana w 1883 przez Josepha Thomsona. Uznał on, że masyw składa się z wygasłych wulkanów i neków. Joseph Thomson oglądał masyw z daleka i nie prowadził w nim badań i jego opisy spotkały się w Europie z niedowierzaniem. Dopiero w 1887 Sámuel Teleki i Ludwig von Höhnel potwierdzili istnienie krateru. W 1893 ekspedycja pod kierownictwem Johna Waltera Gregory'ego osiągnęła lodowiec "Lewis Glacier" na wysokości 5000 m. Potwierdziła ona wulkaniczną przeszłość masywu oraz obecność lodowców.
Pełne wyniki badań historii zlodowacenia oraz warunków peryglacjalnych panujących w masywie wraz z badaniem gleb i gleb kopalnych zawarł W.C. Mahaney w pracy "Ice on the Equator" (Wm Caxton Ltd., Ellison Bay, Wisconsin USA 1990, 7 plates, stron 386 ).
Wulkanizm.
Masyw Kenia jest stratowulkanem, który powstał około 3 miliony lat temu, po powstaniu Wielkiego Rowu Wschodniego. Był aktywnym wulkanem u schyłku pliocenu i na początku plejstocenu. Zbudowany jest z bazaltów, porfirytów rombowych, kenitów.
Zlodowacenie.
Szczyt przez tysiące lat pokryty był lodowcem, co spowodowało daleko posuniętą erozję wierzchołka i zboczy. Przypuszczalnie pierwotna wysokość wulkanu wynosiła około 6000 m, czyli więcej niż Kilimandżaro. Pozostałością po lodowcach górskich są U-kształtne doliny oraz moreny. Najniżej schodziły one do wysokości 3300 m. Obecnie lodowce nie schodzą niżej niż 4650 m. Aktualnie znajduje się tam 11 małych lodowców. Są to: "Northey", "Krapf", "Gregory", "Lewis", "Diamond", "Darwin", "Forel", "Heim", "Tyndall", "Cesar" oraz "Josef". Jednak według prognoz w ciągu najbliższych 30 lat wszystkie te lodowce zanikną.
Przyroda.
Do wysokości 1200 m górę porastają lasy równikowe, najwyższe partie góry pokrywają lodowce. Powyżej 3300 m góra objęta jest ochroną w ramach Parku Narodowego Góry Kenia (ang. "Mount Kenya National Park"), który zajmuje powierzchnię 715 km². Ekosystem Kenii został wpisany na Listę Światowego Dziedzictwa Kulturowego i Przyrodniczego UNESCO. Występuje tu wiele gatunków endemicznych, np. lobelia, senecja, starzec i góralek przylądkowy.

</doc>
<doc id="634659" url="https://pl.wikipedia.org/wiki?curid=634659" title="Budynek Dyrekcji Kolei Państwowych w Warszawie">
Budynek Dyrekcji Kolei Państwowych w Warszawie

Budynek Dyrekcji Kolei Państwowych – kompleks siedmiu obiektów (pięciu połączonych ze sobą biurowców na planie litery H i dwóch budynków mieszkalnych, spełniających po drugiej wojnie światowej funkcję budynków biurowych, jeden z nich do chwili obecnej) o łącznej kubaturze 101 tys. m³, znajdujący się w Warszawie przy ul. Targowej 74, między ul. Wileńską i al. „Solidarności”.
Opis.
Ideą budowy nowej siedziby DOKP była podnoszona od 1919 potrzeba skomasowania wszystkich jednostek organizacyjnych dyrekcji, dotychczas zlokalizowanych w różnych częściach miasta, w jednym miejscu. Decyzję przyśpieszyła realizacja linii średnicowej, która wymusiła zburzenie kilku budynków kolejowych tamże.
Budynek powstał w latach 1928–1931 według projektu Mariana Lalewicza, w stylu modernistycznym z pewnymi elementami klasycyzmu, przypominającego szereg monumentalnych gmachów sprzed rewolucji październikowej w Petersburgu. Powołano odrębny urząd pod nazwą „Kierownictwo Budowy Gmachu Dyrekcji Kolei Państwowych w Warszawie”. Wykonawcą było Towarzystwo Akcyjne Zakładów Przemysłowych Budowlanych Fr. Martens i A. Daab. Budynek był zwrócony frontem do ul. Wileńskiej i od strony tej ulicy umieszczono główne wejście. Zachował się wolno stojący przy wejściu do budynku dorycki portyk w formie antycznej świątyni oraz interesujący wystrój niektórych wnętrz w stylu "art déco", np. dwóch holi i wydzielonej części dla kierownictwa.
Kompleks budynków Dyrekcji Kolei powstał w miejscu Dworca Petersburskiego, który został spalony w 1915 przez opuszczających Warszawę Rosjan. Nawiązuje formą do pobliskiego zespołu kolejowych domów mieszkalnych przy ul. Targowej 70.
Po wyzwoleniu Pragi (15 września 1944) do końca września kompleks, który nie został zniszczony przez Niemców, stał się siedzibą nowo mianowanego prezydenta miasta Mariana Spychalskiego i władz miejskich. Z powodu silnego ostrzału artyleryjskiego z lewego brzegu Wisły w końcu września 1944 podjęto decyzję o ich przeniesieniu do budynku szkoły powszechnej przy ul. Otwockiej 3.
Siedziba 9 central kolejowych związków zawodowych.
Obiekt stanowi część kompleksu budynków DKP, z wjazdem od ul. Wileńskiej 2/4, wejściem również od al. „Solidarności”. Wybudowany jako budynek mieszkalny. W 1944 w budynku mieściła się pierwsza siedziba Miejskiego Urzędu Bezpieczeństwa Publicznego w Warszawie, następnie przez wiele lat Oddziału Mostowego PKP. Obecnie mieszczą się w nim:
Budynek mieszkalny (od strony al. Solidarności).
Wybudowany jako budynek mieszkalny, do wybuchu II wojny światowej użytkowany przez pracowników Ministerstwa Kolei Żelaznych, i obecnie spełniający funkcje mieszkalne. W międzyczasie mieściło się w nim:
Pozostałe informacje.
Epizody filmowe.
Budynek użyczył gościnności filmowcom którzy wielokrotnie realizowali swoje projekty w jego murach, m.in.:

</doc>
<doc id="634663" url="https://pl.wikipedia.org/wiki?curid=634663" title="RedDragon">
RedDragon



</doc>
<doc id="634666" url="https://pl.wikipedia.org/wiki?curid=634666" title="Stanisław Łojasiewicz">
Stanisław Łojasiewicz

Stanisław Łojasiewicz (ur. 9 października 1926 w Warszawie, zm. 14 listopada 2002 we Włoszech) – polski matematyk, profesor Uniwersytetu Jagiellońskiego, członek rzeczywisty Polskiej Akademii Nauk.
Biogram.
Syn Stanisława (1870–1933), radcy sądowego. W 1945 rozpoczął studia na Uniwersytecie Jagiellońskim. Jeszcze będąc studentem pracował na uczelni jako wolontariusz. Badał teorię równań różniczkowych, w której to dziedzinie doktoryzował się trzy lata po ukończeniu studiów (1950). Po doktoracie zajął się zagadnieniami teorii dystrybucji. Na zaproszenie sławnego francuskiego matematyka, Laurenta Schwartza, wyjechał do Paryża. Podczas pobytu we Francji samodzielnie rozwiązał tzw. "problem dzielenia dystrybucji przez funkcje analityczne", który sprawiał kłopot tamtejszym matematykom. Sposób rozwiązania tego problemu został nazwany nierównością Łojasiewicza. W oparciu o analizę tej nierówności stworzył dwa nowe działy matematyki: geometrię semianalityczną, która później rozwinęła się w geometrię subanalityczną oraz analizę różniczkową.
Od 1958 prowadził badania za granicą na uniwersytetach w Chicago, Berkeley oraz Princeton. Rozbudował tam swoją teorię geometrii semianalitycznej. W późniejszych latach wykładał także we Włoszech (Piza), Hiszpanii (Valladolid, Madryt) oraz na zaproszenie UNESCO w Argentynie (Buenos Aires). W 1970 r. na Międzynarodowym Kongresie Matematyków (ICM) w Nicei wygłosił "invited address" na temat zbiorów semianalitycznych w sekcji "Géométrie et Topologie. Analyse sur les varietés". Rok później został wybrany do Polskiej Akademii Nauk, której członkiem rzeczywistym stał się w 1980. Od samego początku istnienia Instytutu Matematycznego PAN był mocno zaangażowany w jego prace. W Instytucie Matematyki UJ prowadził regularnie seminaria z zakresu analizy różniczkowej i teorii osobliwości. Jego działalność naukowa i dydaktyczna przyciągnęła grupę uczniów, z której z czasem wyrosła szkoła matematyczna. Wśród jej przedstawicieli byli uczeni z Krakowa, Warszawy, Gdańska, Łodzi, Kielc oraz ośrodków za granicą (we Francji, Włoszech, Holandii, Hiszpanii, Niemczech, Stanach Zjednoczonych, Kanadzie, Japonii).
W swoim dorobku miał ponad 70 publikacji, m.in. "Wstęp do teorii funkcji rzeczywistych" (1973) oraz "Wstęp do geometrii analitycznej zespolonej" (1988). Jego prace dotyczyły równań różniczkowych, mechaniki teoretycznej, analizy różniczkowej, teorii dystrybucji i geometrii analitycznej.
Był członkiem czynnym PAU, Academia Europea stworzonej przez Unię Europejską oraz papieskiej Pontificia Academia Scientiarum w Watykanie, w której prezydium przez wiele lat zasiadał. Zasiadał w Centralnej Komisji Kwalifikacyjnej w Warszawie. Otrzymał wiele odznaczeń i wyróżnień, m.in. Krzyż Komandorski z Gwiazdą Orderu Odrodzenia Polski (1998), Nagrodę im. Alfreda Jurzykowskiego (1985), Medal Komisji Edukacji Narodowej, Medal im. Wacława Sierpińskiego (1984), Medal im. Stefana Banacha. W 1968 został laureatem nagrody państwowej I stopnia.
W życiu prywatnym interesował się muzyką poważną (grał na fortepianie), turystyką górską, narciarstwem oraz literaturą hiszpańską i włoską. Zmarł 14 listopada 2002 wracając z konferencji naukowej we Włoszech. Został pochowany na Cmentarzu Rakowickim w Krakowie (kw. GD-płn.-7).
Upamiętnienie.
Nowo wybudowaną ulicę w Krakowie na terenie III Kampusu UJ, przy której mieści się Wydział Matematyki i Informatyki Uniwersytetu Jagiellońskiego, nazwano imieniem prof. Stanisława Łojasiewicza.
Od 2010 r. na Uniwersytecie Jagiellońskim odbywa się corocznie Wykład Łojasiewicza poświęcony jego pamięci. Wykładowi towarzyszą warsztaty przygotowujące.

</doc>
<doc id="634669" url="https://pl.wikipedia.org/wiki?curid=634669" title="Hohenfels (Badenia-Wirtembergia)">
Hohenfels (Badenia-Wirtembergia)

Hohenfels – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Stockach.

</doc>
<doc id="634670" url="https://pl.wikipedia.org/wiki?curid=634670" title="Krajowa Rada Spółdzielcza">
Krajowa Rada Spółdzielcza

Krajowa Rada Spółdzielcza – naczelny organ samorządu spółdzielczego, do którego należy reprezentowanie polskiego ruchu spółdzielczego w kraju i za granicą, inicjowanie i opiniowanie aktów prawnych dotyczących spółdzielczości i mających dla niej istotne znaczenie czy inicjowanie i rozwijanie współpracy międzyspółdzielczej i szerzenie idei spółdzielczego współdziałania. Jest to zrzeszenie publicznoprawne działające na podstawie ustawy Prawo Spółdzielcze z dnia 16 września 1982 r. () oraz statutu (uchwała I Kongresu Spółdzielczości z dnia 30 maja 1995 r. – ). Jest członkiem Międzynarodowego Związku Spółdzielczego ("International Co-operative Alliance -" ICA).
Rada przyznaje odznaczenia dla aktywistów i liderów ruchu spółdzielczego tj.: odznakę „Zasłużony Działacz Ruchu Spółdzielczego” i odznakę „Za Zasługi dla Spółdzielczości”. Prezesem zarządu Krajowej Rady Spółdzielczej jest dr inż. Mieczysław Grodzki. Przewodniczącym Zgromadzenia Ogólnego Krajowej Rady Spółdzielczej jest dr Jerzy Jankowski.
KRS ma swoją siedzibę w Domu Pod Orłami przy ulicy Jasnej 1 w Warszawie. Znajdują się tutaj również Biblioteka KRS oraz Muzeum Historii Spółdzielczości w Polsce.

</doc>
<doc id="634672" url="https://pl.wikipedia.org/wiki?curid=634672" title="SC Bastia">
SC Bastia

Sporting Club bastiais – francuski klub piłkarski z siedzibą w Bastii na Korsyce, założony w 1905 r.
Historia.
SC Bastia została założona w 1905 r. w kawiarni Café des Palmiers przez grupę trzech osób: Szwajcara Hansa Ruescha (nauczyciela języka niemieckiego w miejscowym liceum), Emile'a Brandiziego (pierwszego prezesa klubu) oraz Joachima Vincensiniego. Największym sukcesem drużyny jest finał Pucharu UEFA w 1978 r.
Herb klubu to jednopolowa niebieska tarcza, otoczona czarnym pasem, w polu niebieska, biała wieża z wpisaną w nią głową Maura (symbolem Korsyki), nad nią umieszczona jest nazwa klubu. Pod spodem znajduje się data powstania klubu. Hymnem klubowym jest pieśń "Ssu cantu fattu di turchinu".

</doc>
<doc id="634676" url="https://pl.wikipedia.org/wiki?curid=634676" title="Nek (piosenkarz)">
Nek (piosenkarz)

Nek, właściwie Filippo Neviani (ur. 6 stycznia 1972 w Sassuolo) – włoski piosenkarz.
Życiorys.
Wczesne lata.
Urodził się w Sassuolo, małym mieście w prowincji Modena. W wieku 9 lat nauczył się grać na gitarze. W 1984 stworzył duet muzyczny z Gianlucą Vaccarim. Wokaliści zyskali popularność wśród młodzieży. Na początku zwykle grywali na studniówkach, przyjęciach urodzinowych i innych okazyjnych wydarzeniach. Wtedy też piosenkarz zaczął profesjonalnie zajmować się śpiewaniem, najpierw z grupą country Winchester, a potem z zespołem rockowym White Lady.
Kariera.
W 1991 zajął drugie miejsce na Festivalu w Castrocaro. W 1992 wydał swój pierwszy solowy album. Rok później z utworem "In te" zajął trzecie miejsce pośród „młodych” na Festiwalu w San Remo. Sinigel promował jego drugi album studyjny o tym samym tytule.
W 1994 wydał swój trzeci album, zatytułowany "Calore Umano", i ulokował się na drugim miejscu Festival Italiano z piosenką "Angeli Nel Ghetto". W tym roku zdobył także nagrodę dla Najlepszego młodego włoskiego wykonawcy.
W 1996 podpisał kontraktu muzyczny z wytwórnią WEA (dziś Warner Music). W 1997 wziął udział w Festiwalu w San Remo z utworem "Laura Non C'e"', który stał się przebojem. Utwór został umieszczony na jego kolejnym albumie, zatytułowanym "Lei, Gli Amici E Tutto Il Resto", za który otrzymał sześć platynowych płyt, sprzedając w 600 tys. egzemplarzy płyty we Włoszech. Płyta cieszyła się też popularnością w innych krajach Europy oraz w Ameryce Południowej. Latem Nek wystąpił z utworem "Sei Grande" w konkursie Festivalbar.
W czerwcu 1998 ukazała się piąta płyta artysty, zatytułowana "In Due". Pochodzący z płyty singiel "Se Io Non Avessi Te" był przez cztery miesiące najczęściej puszczanym hitem przez najważniejsze stacje radiowe. 9 lipca otrzymał nagrodę IFPI za sprzedaż albumu pt. "Lei, Gli Amici E Tutto Il Resto" w milionowym nakładzie. W 1999 odbył światową trasę koncertową.
24 maja 2002 ukazał się jego siódmy album, zatytułowany "Le Cose Da Difendere". Menedżerem piosenkarza został Alfredo Cerutti, za produkcję jego materiału odpowiadał Dado Parisini, który wcześniej wylansował Laurę Pausini. W październiku ukazała się (w dwóch wersjach językowych) składanka "Nek. The Best of... L'anno Zero", podsumowująca 10 lat pracy artysty. Została sprzedana w 250 tys. kopii we Włoszech, gdzie utrzymywała się przez ponad 27 tygodni na liście bestsellerów.
W 2005 wydał album zatytułowany "Una Parte Di Me", zawierający piosenkę "Lascia che io sia", która wkrótce wielokrotnie zajmowała pierwsze miejsce na listach włoskich przebojów. 2 lipca wziął udział w koncercie Live 8, który odbył się na Circus Maximus. W 2006 wydał dziesiąty album, zatytułowany "Nella Stanza 26". Singlem promującym płytę został utwór "Instabile". Na początku 2007 wydał następny singiel "Notte di Febbraio".
Jedenastą płytę, zatytułowaną "Un'altra direzione" (hiszpańska wersja: „Nuevas direcciones”) promował singlami: "La voglia che non vorrei" („Deseo que ya no puede ser”), "Se non ami" („Si no amas”) oraz „Semplici Emozioni” („Simples Emociones”). Wziął też gościnny udział w koncercie włoskich artystów, z którego dochód przeznaczony był na pomoc poszkodowanym w trzęsieniu ziemi w Abruzji.
Życie prywatne.
We wrześniu 2006 poślubił swoją byłą asystentkę Patrizię Vacondio.
Linki zewnętrzne.
Oficjalna strona internetowa piosenkarza

</doc>
<doc id="634681" url="https://pl.wikipedia.org/wiki?curid=634681" title="Dług zagraniczny">
Dług zagraniczny



</doc>
<doc id="634684" url="https://pl.wikipedia.org/wiki?curid=634684" title="BBC Radio 1">
BBC Radio 1

BBC Radio 1 – brytyjska ogólnokrajowa stacja radiowa należąca do publicznego nadawcy, BBC. Powstała w roku 1967, kiedy to uznano, że dotychczasowy kanał radiowy BBC poświęcony muzyce popularnej - "BBC Light Programme" - nie jest wystarczająco atrakcyjny dla młodych słuchaczy, którzy preferują rozmaite rozgłośnie pirackie. "Light Programme" został więc podzielony na dwie nowe stacje - adresowane do młodzieży Radio 1 i przeznaczone dla nieco starszego odbiorcy BBC Radio 2. BBC Radio 1 z 9,6 milionami słuchaczy w ostatnim kwartale 2016 roku było trzecią pod względem słuchalności stacją w Wielkiej Brytanii - wyprzedziły ją Radio 2 i Radio 4.
W założeniach grupę docelową Radio 1 miały stanowić osoby w wieku 16 - 24 lata. W praktyce jednak, w ostatnich latach średnia wieku słuchaczy zbliża się do trzydziestki, zaś tych młodszych przejmuje siostrzana stacja - BBC 1Xtra. Serwisy informacyjne wyraźnie różnią się od innych programów spod znaku BBC News - są prezentowane bardziej dynamicznie, inny jest także dobór tematów. Stacja prezentuje szeroki miks gatunków muzycznych, uwzględniający takie style jak rock, house, world music, pop czy rap. 
BBC Radio 1 jest dostępne w Wielkiej Brytanii poprzez analogowe i cyfrowe nadawanie naziemne. Można je także znaleźć na brytyjskich i amerykańskich platformach cyfrowych oraz w Internecie.
Logo.
Obecne logo BBC Radio 1 używane jest od września 2007. Logo przypomina czarne logo BBC, a pod nim napis "RADIO". Na prawo od nich znajduje się czarne koło (w środku biała cyfra 1). W niektórych miejscach (na przykład aplikacji mobilnej BBC iPlayer Radio) używane jest samo koło.

</doc>
<doc id="634685" url="https://pl.wikipedia.org/wiki?curid=634685" title="AIM-152 AAAM">
AIM-152 AAAM

AIM-152 AAAM — (akronim od ang. "Advanced Air-to-Air Missile" – zaawansowany pocisk rakietowy klasy powietrze-powietrze) projekt amerykańskiego kierowanego pocisku rakietowego powietrze-powietrze, który miał być następcą AIM-54 Phoenix. W połowie lat 80. US Navy użytkująca przestarzałe pociski Phoenix rozpoczęła projekt nowego pocisku rakietowego przeznaczonego do atakowania radzieckich naddźwiękowych bombowców strategicznych dalekiego zasięgu Tu-22M i Tu-160. Celem było skonstruowanie pocisku mniejszego i lżejszego niż Phoenix o takim samym lub większym zasięgu i prędkości co najmniej 3 Ma.
Niektóre z systemów przewidywanych do wykorzystania w pocisku były opracowywane w centrum uzbrojenia marynarki China Lake Naval Weapons Center od początku lat 80. w ramach projektu demonstratora zaawansowanego pocisku przechwytującego ACIMD Advanced Common Intercept Missile Demonstration. Pocisk został zbudowany, ale nigdy nie przetestowano go w locie.
W 1987 roku firmy Hughes/Raytheon i General Dynamics/Westinghouse zostały wybrane do opracowania nowego pocisku oznaczonego jako AIM-152.
Projekt firm Hughes/Raytheon opierał się w znacznym stopniu na pocisku zbudowanym w ramach projektu ACIMD z hybrydowym silnikiem rakietowo-strumieniowym umożliwiającym rozpędzenie go do dużych prędkości. Pocisk posiadał bezwładnościowy system naprowadzający z aktywnym naprowadzaniem radiolokacyjnym w końcowym odcinku lotu tak samo jak w późniejszej konstrukcji AIM-120 AMRAAM. Planowano zaprojektowanie także termicznej głowicy naprowadzającej umożliwiającej przechwycenie celu bez zdradzania swojej obecności emisją radarową.
Pocisk firm General Dynamics/Westinghouse był mniejszy i napędzany pulsacyjnym silnikiem rakietowym na paliwo stałe. Tak jak konkurencyjna konstrukcja posiadał bezwładnościowy system naprowadzania z korygowaniem półaktywnym radiolokacyjnym. Końcowe naprowadzanie odbywało się przy pomocy opto-elektronicznego sensora działającego w podczerwieni. Wadą półaktywnego naprowadzania radiolokacyjnego jest konieczność oświetlania celu przez radar samolotu-nosiciela, co oznacza konieczność podążania za celem, narażając się na niebezpieczeństwo.
Po upadku Związku Radzieckiego zagrożenie ze strony bombowców zniknęło, a żadne inne państwo nie było w stanie stworzyć takiego zagrożenia, dlatego w 1992 postanowiono zakończyć projekt pocisku AAAM.
Stało się to na krótko po zbudowaniu dwóch prototypów i oznaczeniu ich jako YAIM-152A.
Po wycofaniu ze służby pocisków Phoenix, US Navy straciło pocisk dalekiego zasięgu polegając na zdolnym do rażenia celów na średnich dystansach AIM-120 AMRAAM. Obecnie opracowywana jest wersja pocisku AMRAAM o wydłużonym zasięgu, której celem będzie wypełnienie luki po Phoenixie.

</doc>
<doc id="634691" url="https://pl.wikipedia.org/wiki?curid=634691" title="Góry Aberdare">
Góry Aberdare

Góry Aberdare (ang. Aberdare Range) – góry w Afryce, położone w środkowo-zachodniej Kenii, długie na 160 km biegną na północ od stolicy Kenii Nairobi. Najwyższy szczyt mierzy, według różnych źródeł 3994-4001 m n.p.m. Część obszaru łańcucha górskiego wraz z przyległymi terenami od 1950 roku objęta jest ochroną w ramach Parku Narodowego Aberdare ("Aberdare National Park") o powierzchni 767 km². 
Park dzieli się na dwie różne pod względem geograficznym części – górskie wrzosowiska oraz porośnięte gęstym lasem niżej położone tereny. Żyją tu liczne gatunki zwierząt, m.in. największa w Kenii populacja nosorożców czarnych. 

</doc>
<doc id="634717" url="https://pl.wikipedia.org/wiki?curid=634717" title="Jerzy Tofiluk">
Jerzy Tofiluk

Jerzy Tofiluk (ur. 20 listopada 1957 w Szczecinku) – duchowny prawosławny, mitrat, profesor nadzwyczajny Chrześcijańskiej Akademii Teologicznej w Warszawie, rektor Prawosławnego Seminarium Duchownego w Warszawie.
Życiorys.
W 1978 ukończył Prawosławne Seminarium Duchowne, a w 1981 studia magisterskie w Chrześcijańskiej Akademii Teologicznej w Warszawie. 27 września 1981 przyjął święcenia kapłańskie z rąk metropolity Bazylego i objął funkcję wikariusza katedry metropolitalnej św. Marii Magdaleny w Warszawie.
Od 1982 jest nauczycielem akademickim w ChAT, a od 1985 w Prawosławnym Seminarium Duchownym. 15 sierpnia 1987 objął funkcję rektora Prawosławnego Seminarium Duchownego. W 1995 uzyskał w ChAT stopień naukowy doktora. W 2008 objął w tej Uczelni stanowisku profesora nadzwyczajnego.
Jest współautorem publikacji pt. "Specyfika polskiej terminologii prawosławnej. Koncepcja normatywizacji pisowni" (inni autorzy: Abp Jakub (Kostiuczuk), ks. Marek Ławreszuk, ks. Włodzimierz Misijuk, Jarosław Charkiewicz), Wydawnictwo Uniwersytetu w Białymstoku, Białystok 2016, s. 140. Opublikował także: "Prawo małżeńskie Kościoła prawosławnego", [w:] "Prawo małżeńskie Kościołów chrześcijańskich w Polsce a forma wyznaniowa zawarcia małżeństwa cywilnego", red. Tadeusz J. Zieliński, Michał Hucał, Wydawnictwo Naukowe Chrześcijańskiej Akademii Teologicznej w Warszawie, Warszawa 2016 , ss. 33–52.
Odznaczenia.
W 2015 został odznaczony Złotym Krzyżem Zasługi.

</doc>
<doc id="634718" url="https://pl.wikipedia.org/wiki?curid=634718" title="BBC Radio 1Xtra">
BBC Radio 1Xtra

BBC 1Xtra – brytyjska stacja radiowa należąca do publicznego nadawcy, BBC, dostępna wyłącznie w BBC National DAB, satelitarnym przekazie cyfrowym oraz w Internecie. Jest siostrzanym kanałem jednej z czterech głównych stacji BBC - BBC Radio 1, od którego wywodzi także swoją nazwę. 
1Xtra powstało w 2002 jako swoiste remedium na fakt, że według wielu obserwatorów i badań rynku, Radio 1 zaczęło starzeć się wraz ze swoimi słuchaczami. Nowa stacja miała być odpowiedzią na najnowsze trendy na rynku muzycznym i zatrzymać przy BBC odbiorców w wieku licealnym i studenckim. 
Stacja działa w formacie "urban contemporary", co oznacza skupienie się na tzw. czarnej muzyce, czyli takich gatunkach jak hip-hop, reggae, gospel, rhythm and blues, soca, drum and bass czy dancehall.
Logo.
1 września 2007 BBC 1Xtra zmienił swoje logo: z czarnego koła z napisem "1X" (na prawo od koła chudy napis "tra", pod nim logo BBC) na czarne logo BBC, pod nim napis "RADIO" (na prawo od nich czarne koło z grubym napisem "1X", na prawo od koła napis "tra").

</doc>
<doc id="634720" url="https://pl.wikipedia.org/wiki?curid=634720" title="Wojny Xhosa">
Wojny Xhosa

Wojny o Przylądek, właściwie Cape Frontier Wars (ang.), nazywane również Kaffir wars lub Kafir wars (1779-1879) – sporadyczne działania wojenne oraz 9 innych wojen trwających z przerwami przez 100 lat pomiędzy kolonistami i ludem Xhosa z południowo-wschodniej Afryki. Była to jedna z najbardziej przewlekłych wojen rodowitych mieszkańców Afryki przeciwko europejskiemu wtargnięciu na te tereny. Zakończona aneksją terytorium Xhosa przez Kolonię Przylądkową.

</doc>
<doc id="634721" url="https://pl.wikipedia.org/wiki?curid=634721" title="Koncert w Trójce">
Koncert w Trójce



</doc>
<doc id="634724" url="https://pl.wikipedia.org/wiki?curid=634724" title="Elżbieta Gabriela Bawarska">
Elżbieta Gabriela Bawarska

Elżbieta Gabriela Waleria Maria Wittelsbach (ur. 25 lipca 1876 w Possenhofen, zm. 23 listopada 1965 w Brukseli) – księżniczka Bawarii i królowa Belgów jako żona króla Alberta I. Matka króla Leopolda III.
Życiorys.
Córka Karola Teodora ("Karl-Theodor"), księcia Bawarii (wnuka króla Maksymiliana I Józefa) i jego żony – Marii Józefy, infantki portugalskiej. Urodziła się w Possenhofen w Bawarii. Była bratanicą cesarzowej Austrii, po której odziedziczyła swoje imię – Elżbiety Bawarskiej.
Elżbieta po raz pierwszy spotkała swojego przyszłego męża w Paryżu podczas ceremonii pogrzebowej swej ciotki, księżnej Zofii Charlotty. W czasie pogrzebu nie mogła oderwać oczu od Alberta. Zaręczyny odbyły się 30 maja 1900. Po powrocie Elżbiety do Bawarii narzeczeni wymieniali płomienne listy.
2 października 1900 poślubiła Alberta, księcia Brabancji, następcę tronu Belgii. W 1909 jej mąż został królem, a ona została królową Belgów. Podczas I wojny światowej Elżbieta często odwiedzała linię frontu i finansowała szpitale polowe.
Po I wojnie światowej królowa, nadal bardzo elegancka w krótkich strojach, modnych w latach dwudziestych, kontynuowała swe działania – rozpoczęte w czasie wojny – mające na celu niesienie pomocy najbardziej potrzebującym. Uwielbiała muzykę, wychowywała dzieci w miłości do sztuki.
W 1934 król Albert zginął podczas wspinaczki górskiej, w belgijskiej części Ardenów, niedaleko miasta Namur.
Elżbieta wspierała sztukę i była znana ze swoich znajomości ze znanymi naukowcami, takimi jak np. Albert Einstein. Podczas niemieckiej okupacji Belgii, w latach 1940–1944, królowa używała swoich niemieckich znajomości i wpływów do ratowania setek Żydów od deportacji przez nazistów. Po wojnie została nagrodzona tytułem „Sprawiedliwy wśród Narodów Świata” przez rząd izraelski. Podczas lat 50, królowa podróżowała do Rosji, Chin i Polski – przez to zyskała miano „Czerwonej królowej”.
Królowa Elżbieta zmarła w Brukseli w wieku 89 lat. Została pochowana w krypcie królewskiej, na cmentarzu Laeken.

</doc>
<doc id="634725" url="https://pl.wikipedia.org/wiki?curid=634725" title="Jerzy Wojtkowiak">
Jerzy Wojtkowiak

Jerzy Wojtkowiak – polski reżyser, scenograf i choreograf teatralny.
Pracował m.in. w Teatrze im. Aleksandra Fredry w Gnieźnie, w Teatrze Syrena w Warszawie i w Bałtyckim Teatrze Dramatycznym im. Juliusza Słowackiego w Koszalinie.

</doc>
<doc id="634729" url="https://pl.wikipedia.org/wiki?curid=634729" title="Krobica (przystanek kolejowy)">
Krobica (przystanek kolejowy)

Krobica – nieczynny przystanek osobowy dawnej "Kolejki Izerskiej", położony w Orłowicach. Został on otwarty 31 października 1909 i był wtedy jedną z czterech stacji na linii kolejowej nr 336, z której to jeździły pociągi głównie w dwóch kierunkach, tj. do Świeradowa Zdroju i Gryfowa Śląskiego.
Położenie.
Przystanek osobowy położony jest położony w zachodniej części wsi Orłowice, na południe od drogi wojewódzkiej nr 361. Mimo swojej nazwy Krobica znajduje się około 300 metrów na wschód od przystanku, po drugiej stronie rzeki Kwisy. Administracyjnie leży w województwie dolnośląskim, powiecie lwóweckim, gminie Mirsk.
Przystanek jest zlokalizowany poza linią zabudowy, na wysokości 410 m n.p.m.
Historia.
"Kolejka Izerska" (do 1945).
Powstanie dawnej stacji ma związek z budową linii kolejowej łączącej ładownię Mirsk ze zlikwidowaną obecnie stacją kolejową Świeradów Nadleśnictwo. Pierwsza koncepcja budowy tej linii powstała w 1901, jednakże w rzeczywistości budowę linii rozpoczęto z inicjatywy prywatnej w marcu 1908. Pierwotnie projekt budowy zakładał, że będzie ona służyć ruchowi osobowemu i towarowemu, a planowany przystanek na wysokości Krobicy planowano podobnie wyposażyć jak poprzedni posterunek ruchu (Mroczkowice), czyli zakładano wybudowanie małego budynku dworcowego, peronu, magazynu towarowego, budynku gospodarczego, a także stajni, pralni oraz studni. Linię do Świeradowa-Zdroju ukończono 1 października 1909, a uroczyste otwarcie odbyło się 31 października tego samego roku W późniejszym czasie wybudowano nowy dworzec wraz z magazynem.
Po 1945.
Po II wojnie światowej cała infrastruktura przystanku przeszła w zarząd PKP. Wydłużono wtedy linie pociągów regionalnych, które zamiast kończyć bieg w dawnej stacji węzłowej Mirsk przedłużono, jeżdżąc głównie do Legnicy przez Gryfów Śląski i Lwówek Śląski.
Po II wojnie światowej w pobliżu przystanku wybudowano dwie bocznice towarowe: do tartaku oraz do kopalni surowców mineralnych. Pod koniec lat 60. XX w. na stacji zdemontowano peron oraz kilka torów. Wtedy też prawdopodobnie doszło do degradacji stacji na przystanek osobowy.
Ostatni pociąg pasażerski odjechał z przystanku Krobica 11 lutego 1996, a przez następne dwa lata kursowały przez linię pociągi towarowe.
Linie kolejowe.
Krobica jest 3. posterunkiem ruchu na linii kolejowej nr 336 (5,260 km).
Układ torowy przystanku to tor główny, tor boczny dodatkowy i boczny ładunkowy.
Infrastruktura.
Na przystanku znajduje się:
Połączenia.
Połączenia pasażerskie realizowane z przystanku Krobica miały charakter regionalny, ale przez stację kursowały przed 1945 r. dodatkowo dalekobieżne wagony w relacji między Berlinem i Wrocławiem a stacją Świeradów Zdrój. Z biegiem czasu zmniejszała się liczba połączeń oraz ilość relacji bezpośrednich, które były realizowane z obecnego przystanku.

</doc>
<doc id="634731" url="https://pl.wikipedia.org/wiki?curid=634731" title="Szajtł">
Szajtł

Szajtł (jidysz od niemieckiego Scheitel – czubek głowy) – peruka noszona przez ortodoksyjne zamężne Żydówki na ogolonej głowie. Zaczęła być stosowana w średniowieczu, jako ozdoba, w XVIII w. stała się powszechna w kręgach ortodoksji. Zwyczaj ten występował jedynie wśród Żydów aszkenazyjskich. Wywodzony jest z Księgi Liczb 5,18. Prawo religijne zakazywało Żydom modlitwy w obecności kobiety, której włosy pozostają odkryte. Początkowo jednak wystarczało przykrywanie włosów szalem lub chustą. Obecnie mężatki golą głowy tylko w środowiskach ultraortodoksyjnych. Przykrywają je chustami.

</doc>
<doc id="634732" url="https://pl.wikipedia.org/wiki?curid=634732" title="Skład gatunkowy drzewostanu">
Skład gatunkowy drzewostanu

Skład gatunkowy opisuje procentowy udział poszczególnych gatunków drzew w drzewostanie. Określa się go z dokładnością do 10%, przy czym opis składu gatunkowego zapisuje się cyframi arabskimi przy symbolu gatunku drzewa, do którego procentowy udział się odnosi.
Np. 6Db 4So 60l. oznacza, że w 60-letnim drzewostanie 40% drzew stanowi sosna zwyczajna natomiast 60% stanowi dąb bezszypułkowy.
Szacowanie procentowego udziału poszczególnych gatunków drzew wykonuje się wyłącznie dla gatunków, których udział w drzewostanie przekracza 5%, natomiast gatunki drzew, których udział w drzewostanie jest mniejszy, niż 5% zaliczane są do gatunków domieszkowych.
Określanie procentowego udziału drzew w drzewostanie wykonuje się na dwa sposoby:

</doc>
<doc id="634735" url="https://pl.wikipedia.org/wiki?curid=634735" title="Krzysztof Parulski">
Krzysztof Parulski

Krzysztof Parulski (ur. 24 stycznia 1957 w Wałczu) – polski prawnik i wojskowy, generał brygady Wojska Polskiego, w latach 2008–2012 naczelny prokurator wojskowy i zastępca prokuratora generalnego.
Życiorys.
Ukończył studia na Wydziale Prawa Uniwersytetu im. Adama Mickiewicza w Poznaniu oraz Centrum Szkolenia Oficerów Politycznych – Szkoły Podchorążych Rezerwy w Łodzi. 6 października 1982 został powołany do zawodowej służby wojskowej w Prokuraturze Wojsk Lotniczych w Poznaniu. W 1983 zdał egzamin prokuratorski, a w 1985 otrzymał nominację prokuratorską. Od 1996 był zastępcą wojskowego prokuratora garnizonowego w Poznaniu, a w latach 2002–2005 wojskowym prokuratorem garnizonowym w Warszawie.
W 2002 został prezesem Stowarzyszenia Prokuratorów Rzeczypospolitej Polskiej. Objął także funkcję redaktora naczelnego wydawanego przez tę organizację kwartalnika „Prokurator”. Od 2005 był zastępcą wojskowego prokuratora okręgowego w Poznaniu.
6 lipca 2007 zrzekł się stanowiska zastępcy wojskowego prokuratora okręgowego w Poznaniu oraz prokuratora wojskowego. Decyzję tę podjął po krytyce jego osoby i Stowarzyszenia Prokuratorów RP przez ówczesnego ministra sprawiedliwości Zbigniewa Ziobrę, deklarując nadzieję, że tym samym "zakończy personalne aspekty powstałego sporu i umożliwi ministrowi sprawiedliwości skupienie się nad reformą prokuratury (...)". Do przytoczonych przez ministra wątpliwości odniósł się w liście otwartym z 8 lipca 2007.
Prezes Rady Ministrów Donald Tusk powołał go 20 lutego 2008 na naczelnego prokuratora wojskowego i zastępcę prokuratora generalnego. 11 sierpnia 2010 prezydent Bronisław Komorowski awansował go ze stopnia pułkownika na stopień generała brygady. 3 lutego 2012 na stanowiskach prokuratorskich zastąpił go Jerzy Artymiak.

</doc>
<doc id="634736" url="https://pl.wikipedia.org/wiki?curid=634736" title="Krwioplucie">
Krwioplucie

Krwioplucie (łac. "haemoptoë, haemoptysis") – objaw chorobowy polegający na odkrztuszaniu krwi z nabłonka płuc lub dróg oddechowych.
Wyróżnia się krwioplucie niemasywne (poniżej 100–600 ml odkrztuszonej krwi na dobę) i masywne (powyżej tych wartości).
Niektóre choroby, w których może występować krwioplucie (od najczęstszych do najrzadszych, źródło:):

</doc>
<doc id="634737" url="https://pl.wikipedia.org/wiki?curid=634737" title="Góra Kirkpatricka">
Góra Kirkpatricka

Góra Kirkpatricka (ang. "Mount Kirkpatrick") - drugi pod względem wysokości szczyt górski na Antarktydzie, w paśmie Gór Królowej Aleksandry. Najwyższy szczyt Gór Transantarktycznych. Jego wysokość wynosi 4528 m n.p.m.
Szczyt został odkryty podczas brytyjskiej ekspedycji antarktycznej (1907-09) i został nazwany na cześć szkockiego przedsiębiorcy Kirkpatricka, który wspierał finansowo wyprawę. 
Wierzchołek góry jest wolny od lodu. Jest to jednocześnie jedno z miejsc na Antarktydzie, gdzie znaleziono najwięcej skamieniałości zwierząt z okresu, gdy Antarktyda była wolna od lądolodu. Odkryto tu wiele pozostałości dinozaurów, m.in. kości "Cryolophosaurus ellioti", który był pierwszym nazwanym "antarktycznym" dinozaurem.

</doc>
<doc id="634738" url="https://pl.wikipedia.org/wiki?curid=634738" title="Miron (Chodakowski)">
Miron (Chodakowski)

Miron, imię świeckie Mirosław Chodakowski (ur. 21 października 1957 w Białymstoku, zm. 10 kwietnia 2010 w Smoleńsku) – polski arcybiskup prawosławny, generał brygady, prawosławny ordynariusz Wojska Polskiego, doktor teologii. 
Ukończył prawosławne seminarium duchowne w Warszawie. Następnie w 1979 złożył wieczyste śluby mnisze w monasterze św. Onufrego w Jabłecznej. Jeszcze w tym samym roku wyznaczono go do objęcia godności przełożonego tejże wspólnoty zakonnej, którą pełnił przez pięć lat. Od 1984 do 1998 kierował monasterem Zwiastowania Przenajświętszej Bogurodzicy w Supraślu, prowadząc jego odbudowę ze zniszczeń dokonanych w czasie II wojny światowej i doprowadzając do ponownej organizacji męskiej wspólnoty monastycznej. W 1998 wyświęcony na biskupa pomocniczego diecezji warszawsko-bielskiej z tytułem biskupa hajnowskiego, w tym samym roku został również prawosławnym ordynariuszem Wojska Polskiego. Ordynariatem kierował do swojej śmierci w katastrofie polskiego samolotu Tu-154M pod Smoleńskiem 10 kwietnia 2010.
Życiorys.
Dzieciństwo i młodość.
Był synem Jana Chodakowskiego i Marii z d. Iliaszuk, miał młodszą siostrę Barbarę. Rodzina jego matki pochodzi z Kaczałów, zaś ojca − ze wsi Krynica w gminie Narewka. Dziadkowie przyszłego hierarchy byli głęboko religijni, to od babci od strony matki nauczył się on języka cerkiewnosłowiańskiego. Rodzina przyszłego hierarchy przeniosła się ze wsi do Białegostoku jeszcze przed urodzeniem syna; Chodakowscy mieszkali w domu u zbiegu ulic Włókienniczej i Poleskiej. Gdy Mirosław Chodakowski miał siedem lat, jego ojciec zginął w wypadku. Przyszły duchowny ukończył w Białymstoku Szkołę Podstawową nr 12.
W dzieciństwie i wczesnej młodości był również ministrantem w soborze św. Mikołaja w Białymstoku. Tam spotkał arcybiskupa białostockiego i gdańskiego Nikanora, który skierował go na kształcenie w seminarium duchownym.
Studia teologiczne i wstąpienie do monasteru.
W 1972 wstąpił do Prawosławnego Seminarium Duchownego w Warszawie, które ukończył wraz z liceum ogólnokształcącym w 1976, zdając maturę. Jako słuchacz seminarium śpiewał w chórze soboru św. Marii Magdaleny w Warszawie i był hipodiakonem metropolity warszawskiego i całej Polski Bazylego. Kontynuował naukę w Wyższym Prawosławnym Seminarium Duchownym przy monasterze św. Onufrego w Jabłecznej, które ukończył w 1978.
17 grudnia 1978 złożył śluby zakonne w "riasofor", 25 grudnia 1978 został wyświęcony na diakona, zaś 15 lutego 1979 − na hieromnicha. Wcześniej podjął wyższe studia na kierunku teologia, na Chrześcijańskiej Akademii Teologicznej w Warszawie. W listopadzie 1979 złożył wieczyste śluby mnisze przed metropolitą warszawskim i całej Polski Bazylim.
Przełożony monasterów w Jabłecznej i Supraślu.
W latach 1979–1984 sprawował funkcję przełożonego monasteru św. Onufrego w Jabłecznej. Równocześnie pracował w zlokalizowanych w klasztorze wyższych klasach prawosławnego seminarium duchownego jako wykładowca teologii zasadniczej.
15 czerwca 1984 został skierowany do pracy w nowo powstałej parafii Zwiastowania Bogurodzicy i św. Jana Teologa w Supraślu jako wikariusz, jednak już 25 listopada tego samego roku podniesiono go do godności ihumena, powierzając mu funkcję przełożonego supraskiego monasteru Zwiastowania Przenajświętszej Bogurodzicy i proboszcza przyklasztornej parafii. W klasztorze przeprowadził gruntowne prace remontowe (odbudowa cerkwi Zwiastowania Bogurodzicy, remont cerkwi św. Jana Teologa, zabudowań mieszkalnych, gospodarczych), w znaczny sposób przyczyniając się do jego odbudowy po zniszczeniach z okresu II wojny światowej i do pełnej reaktywacji supraskiej wspólnoty monastycznej w jej pierwotnym kształcie. Za swoją pracę duszpasterską został w 1986 nagrodzony palicą, zaś w 1989 – krzyżem z ozdobami.
Decyzją Soboru Biskupów 7 kwietnia 1990 podniesiony do godności archimandryty.
W 1996 obronił pracę magisterską w dziedzinie teologii nt. "Ikona Matki Bożej Hodegetrii i jej kult na Białostocczyźnie".
Biskup.
Chirotonię biskupią przyjął 10 maja 1998, zostając tym samym wikariuszem diecezji warszawsko-bielskiej z tytułem biskupa hajnowskiego. W charakterze konsekratorów wystąpili m.in. arcybiskup białostocki i gdański, "locum tenens" metropolii warszawskiej Sawa, biskup grodzieński i wołkowyski Artemiusz oraz biskup włodzimiersko-wołyński Symeon. 15 sierpnia 1998 mianowany na stopień generała brygady, na katedrze Prawosławnego Ordynariatu Wojska Polskiego od 1 października 1998 (obowiązki objął 21 października). Objęcie przez niego katedry Prawosławnego Ordynariusza Wojska Polskiego było związane z wyborem poprzedniego ordynariusza, arcybiskupa Sawy, na zwierzchnika Polskiego Autokefalicznego Kościoła Prawosławnego.
Sprawując urząd, duchowny uczestniczył w uroczystościach państwowych (zarówno na szczeblu jednostek, jak i centralnym), wizytował polskie jednostki wojskowe uczestniczące w misjach zagranicznych (Kosowo, Czad, wzgórza Golan, Afganistan, Irak), brał udział w uroczystościach na cmentarzach polskich poza granicami kraju (Loreto, Bolonia, Monte Cassino, Tobruk, Narwik, Lenino, Katyń, Piatichatki, cmentarze ofiar rzezi wołyńskiej). Współorganizował prawosławne obchody Święta Wojska Polskiego w Hajnówce. Zorganizował w Warszawie siedzibę ordynariatu prawosławnego z kaplicą św. Bazylego Martysza. Zabiegał również o budowę w Warszawie prawosławnego soboru wojskowego, do którego planował przewieźć szczątki biskupa Sawy (Sowietowa). Starania te nie zostały jednak zakończone sukcesem za życia biskupa. Założył również parafię wojskową w Białej Podlaskiej, organizując cerkiew w budynku po zlikwidowanej jednostce lotniczej. Uczestniczył w życiu kulturalnym Hajnówki; interesował się sztuką, przede wszystkim malarstwem. Współorganizował festiwal „Hajnowskie Dni Muzyki Cerkiewnej” oraz studium psalmistów w Bielsku Podlaskim. Uczestniczył w dialogu między autokefalicznymi Kościołami prawosławnymi, w szczególności poprzez wymianę doświadczeń pomiędzy duszpasterzami sił zbrojnych. Regularnie brał udział w międzynarodowych spotkaniach kapelanów wojskowych różnych wyznań.
Wielokrotnie w publicznych wypowiedziach podkreślał rolę armii dla właściwego funkcjonowania państwa i bezpieczeństwa jego obywateli. Twierdził również, iż dla budowy dobrze funkcjonujących sił zbrojnych niezbędna jest dbałość o postawę moralną żołnierzy. Pozytywnie wypowiadał się na temat przemian zachodzących w strukturze organizacyjnej Wojska Polskiego. W 1999 zdecydowanie potępił interwencję wojsk NATO w Jugosławii nazywając ją „krucjatą przeciwko prawosławiu”. Negatywnie odniósł się następnie do ogłoszenia niepodległości przez Kosowo i uznania jej przez Polskę.
Doktor teologii od 2003, na podstawie rozprawy "500-lecie Monasteru Zwiastowania NMP w Supraślu 1498–1998 roku".
Z okazji 10-lecia chirotonii biskupiej, 10 maja 2008 został podniesiony do godności arcybiskupa.
W 2009 "Rzeczpospolita" podała, iż biskup Miron był tajnym współpracownikiem SB o pseudonimie "Mirek II". Hierarcha stanowczo zaprzeczył tym oskarżeniom i stwierdził, iż nienawidził komunizmu.
Śmierć i pogrzeb.
Zginął 10 kwietnia 2010 w katastrofie polskiego samolotu Tu-154M w Smoleńsku. Razem z prezydentem Lechem Kaczyńskim, przedstawicielami władz państwowych oraz ordynariuszami Wojska Polskiego różnych wyznań udawał się na uroczystości związane z obchodami 70. rocznicy zbrodni katyńskiej. Ciało duchownego zidentyfikowali 13 kwietnia w Moskwie kapłani Prawosławnego Ordynariatu Wojska Polskiego: ks. Michał Dudicz i ks. Aleksy Andrejuk. Trumna ze szczątkami arcybiskupa została przewieziona do Polski razem z 29 innymi ciałami następnego dnia. Po czuwaniu przy wojskowej kaplicy św. Bazylego Martysza oraz uroczystościach w soborze w Warszawie, 19 kwietnia został pochowany na terenie monasteru w Supraślu w krypcie głównej cerkwi monasterskiej, zgodnie z własnym, wyrażonym wcześniej życzeniem.
Ekshumacja i ponowny pogrzeb.
Na mocy decyzji specjalnego zespołu śledczych Prokuratury Krajowej, kierowanego przez Marka Pasionka, zastępcę prokuratora generalnego Zbigniewa Ziobry, w nocy z 24/25 kwietnia 2017 ciało biskupa Mirona zostało ekshumowane w asyście policji i Żandarmerii Wojskowej, a następnie przewiezione do Zakładu Medycyny Sądowej w Lublinie. Decyzja ta, jak i jej wykonanie, spotkały się z oburzeniem i dezaprobatą wiernych oraz hierarchii polskiej Cerkwi prawosławnej, która uznała to za akt bezczeszczenia zwłok. W efekcie ekshumacji okazało się, że w jego grobie znajdowały się również szczątki biskupa polowego WP Tadeusza Płoskiego. Jego ponowny pogrzeb odbył się 30 maja 2017, a sama uroczystość miała skromny charakter.
Odznaczenia i wyróżnienia.
5 lutego 1999 otrzymał złoty Medal „Za zasługi dla obronności kraju”. 15 lutego 1999 w soborze św. Mikołaja w Białymstoku został odznaczony Orderem Świętej Równej Apostołom Marii Magdaleny I stopnia.
26 października 2000 został odznaczony Krzyżem Kawalerskim Orderu Odrodzenia Polski, order odebrał 10 października 2001. 10 sierpnia 2008 Minister Spraw Wewnętrznych i Administracji nadał mu złotą odznakę Zasłużony dla Ochrony Przeciwpożarowej.
20 stycznia 2010 otrzymał tytuł „Zasłużony dla Powiatu Hajnowskiego”.
15 kwietnia 2010 został pośmiertnie awansowany do stopnia generała dywizji.
16 kwietnia 2010 został pośmiertnie odznaczony Krzyżem Komandorskim Orderu Odrodzenia Polski. Odznaczony Missio Reconciliationis.
9 września 2010 otrzymał pośmiertne wyróżnienie „Zasłużony dla Warszawy”.
Upamiętnienie.
27 kwietnia 2010 Rada Miejska Hajnówki nazwała imieniem Mirona (Chodakowskiego) rondo u zbiegu ulic Stefana Batorego, ks. Antoniego Dziewiatowskiego i Sportowej. Natomiast Rada Miejska Supraśla uchwałą z 25 maja tego samego roku nadała jego imię części ulicy Stanisława Konarskiego przylegającej do murów monasteru, w którym działał tragicznie zmarły arcybiskup. W 2013 postanowiono nadać imię Arcybiskupa Mirona rondu u zbiegu ulic Władysława Andersa i Wasilkowskiej w Białymstoku.
19 listopada 2010 Publiczne Gimnazjum w Narwi otrzymało imię abp. gen. dyw. Mirona (Chodakowskiego).
W pierwszą rocznicę śmierci arcybiskupa w soborze Świętej Trójcy w Hajnówce została odsłonięta tablica jego pamięci.
10 sierpnia 2014 na terenie monasteru w Supraślu otwarto Izbę Pamięci Arcybiskupa Mirona.
15 sierpnia 2014 popiersie biskupa Mirona zostało odsłonięte w Panteonie Bohaterów Sanktuarium Narodowego na Cmentarzu Poległych w Bitwie Warszawskiej w Ossowie.

</doc>
<doc id="634740" url="https://pl.wikipedia.org/wiki?curid=634740" title="Grimbald">
Grimbald

Grimbald – imię pochodzenia germańskiego, oznaczające "stanowczy władca". Wśród patronów – św. Grimbald, opat benedyktyński.
Grimbald imieniny obchodzi 29 września.

</doc>
<doc id="634742" url="https://pl.wikipedia.org/wiki?curid=634742" title="Nietrzeźwość">
Nietrzeźwość

Nietrzeźwość – według polskiego Kodeksu karnego z 1997 roku stan nietrzeźwości zachodzi, gdy:

</doc>
<doc id="634743" url="https://pl.wikipedia.org/wiki?curid=634743" title="Wielkie Skopje">
Wielkie Skopje

Wielkie Skopje (maced. "Големо Скопје" / "Golemo Skopje") to jednostka administracyjna w Macedonii Północnej, otaczająca stolicę tego kraju – miasto Skopje. Składa się z dziesięciu gmin i jest częścią skopijskiego regionu statystycznego ("скопски регион").
Ustrój Wielkiego Skopja jest zdefiniowany w Prawie Skopja.
Wielkie Skopje graniczy z Serbią oraz gminami: Araczinowo, Czuczer-Sandewo, Ilinden, Jegunowce, Lipkowo, Sopiszte, Studeniczani oraz Żelino.
Demografia.
Wg spisu ludności z roku 2002, populacja Skopje wynosiła 506 926 mieszkańców. Główne grupy ludności to Macedończycy (66,75%), Albańczycy (20,49%), Romowie (4,63%), Serbowie (2,82%), Turcy (1,7%), Boszniacy (1,5%) i Arumuni (0,5%).
97,5% mieszkańców mających ponad 10 lat jest piśmienna.

</doc>
<doc id="634744" url="https://pl.wikipedia.org/wiki?curid=634744" title="BBC America">
BBC America

BBC America – kanał telewizyjny produkowany przez BBC Worldwide, komercyjne skrzydło brytyjskiego nadawcy publicznego BBC, i skierowany na rynek amerykański.
BBC America przypomina dostępny m.in. w Polsce kanał BBC Prime, jednak jego formuła jest nieco szersza. Po pierwsze, prezentuje programy pochodzące od wszystkich głównych brytyjskich nadawców telewizyjnych, a nie tylko od BBC. Po drugie, przez ponad trzy godziny dziennie stacja łączy swą antenę z kanałem informacyjnym BBC World News. Po trzecie, od 2003 roku BBC produkuje niektóre programy specjalnie z myślą o tym kanale i są one pokazywane tylko tam.
Kanał jest produkowany w całości przez BBC Worldwide. Za część informacyjną odpowiadają redakcja kanału BBC World News oraz biuro BBC w Waszyngtonie, skąd nadawany jest sztandarowy program informacyjny stacji – "BBC World News America". Dystrybucją zajmuje się Discovery Communications, które jednak (w przeciwieństwie np. do Animal Planet) nie bierze udziału w tworzeniu kanału.

</doc>
<doc id="634745" url="https://pl.wikipedia.org/wiki?curid=634745" title="Pododdział leśny">
Pododdział leśny

Pododdział leśny jest to wyłączenie taksacyjne, któremu nadaje się małą literę alfabetu łacińskiego z pominięciem liter: ą, ć, e, ę, ł, ń, ó, ś, u, ż, ź, które mogą się pomylić z innymi literami (zwłaszcza na mapie rastrowej). Jeśli zostaną wyczerpane wszystkie litery alfabetu, wtedy do liter dołącza się literę x tj. ax, bx, cx, ..., jeśli i ten alfabet się wyczerpie dołącza się literę y tj. ay, by, cy itd.

</doc>
<doc id="634746" url="https://pl.wikipedia.org/wiki?curid=634746" title="Rypsyma">
Rypsyma

Rypsyma — imię żeńskie pochodzenia greckiego, którego patronką jest św. Rypsyma, zm. ok. 303 roku w Armenii. Imię to prawdopodobnie jest wtórnie spolonizowaną ormiańską (orm. "Hiripsime") formą greckiej Eufrozyny.
Rypsyma imieniny obchodzi 29 września. 
Przypisy.
История Агатангелоса. Житие и история святого Григора. пер. с древнеарм. К. С. Тер-Давтяна и С. С. Аревшатяна. Ереван: «Наири», 336с. 2004

</doc>
<doc id="634747" url="https://pl.wikipedia.org/wiki?curid=634747" title="Burczybas">
Burczybas

Burczybas − kaszubski instrument ludowy.
Zbudowany z beczki bez dna. Na jeden otwór naciągnięta jest skóra zwierzęca. Są dwa rodzaje burczybasów:
Burczybas pierwotnie służył do celów obrzędowych, np. "szczodroki" czyli chodzenie ze śpiewem, w przebraniach od wigilii Nowego Roku do Trzech Króli. Obecnie używany w czasie występów kapel i zespołów kaszubskich.

</doc>
<doc id="634749" url="https://pl.wikipedia.org/wiki?curid=634749" title="AfterBurn">
AfterBurn



</doc>
<doc id="634750" url="https://pl.wikipedia.org/wiki?curid=634750" title="Kaszel z krwotokiem">
Kaszel z krwotokiem



</doc>
<doc id="634751" url="https://pl.wikipedia.org/wiki?curid=634751" title="Fraternus">
Fraternus

Fraternus – imię męskie pochodzenia łacińskiego, oznaczające "braterski". Wśród patronów – św. Fraternus, biskup (zm. ok. 450 roku).
Fraternus imieniny obchodzi 29 września.

</doc>
<doc id="634752" url="https://pl.wikipedia.org/wiki?curid=634752" title="Plwocina zabarwiona krwią">
Plwocina zabarwiona krwią



</doc>
<doc id="634754" url="https://pl.wikipedia.org/wiki?curid=634754" title="Fetish">
Fetish

Fetish – czwarty album studyjny polskiej grupy muzycznej Artrosis. Wydany został w 2001 roku nakładem wytwórni muzycznej Metal Mind Records w wersji polsko i angielskojęzycznej w formatach CD i DG CD. 
Jest to pierwszy album, na którym grupa odeszła od brzmienia gothic metalowego na rzecz industrialu i muzyki elektronicznej, gitara pełni tu rolę drugoplanową, zdominowana przez śpiew oraz dźwięki elektroniczne. Album zrealizowano w składzie Magdalena "Medeah" Stupkiewicz (śpiew, słowa i muzyka), Maciej Niedzielski (instrumenty klawiszowe), Rafał "Grunthell" Grunt (gitara) oraz Marcin Pendowski (gitara basowa). Layout i grafiki do fotografii Elizy LL wykonał Jarosław "K'haal" Kubicki (w tym zdjęcia).
Twórcy.
Źródło.

</doc>
<doc id="634755" url="https://pl.wikipedia.org/wiki?curid=634755" title="Górnik 09 Mysłowice">
Górnik 09 Mysłowice

Górnik 09 Mysłowice – klub sportowy założony w 1909 roku w Mysłowicach na Górnym Śląsku. Jest jednym z najstarszych klubów w Polsce. 
Historia.
30 maja 1909 roku, dyrektor Kopalni Węgla Kamiennego „Mysłowice” (Myslowitzergrube) Otto Fritsch założył Klub Sportowy Mysłowice 1909 – czyli, obecny Klub Sportowy Górnik 09 Mysłowice, stając się zarazem pierwszym prezesem klubu. 
Mysłowice 1909 na początku prowadził tylko jedną sekcję: piłkę nożną, w której skupiał głównie górników Kopalni Mysłowice. 
Klub od początku istnienia był związany z Kopalnią Mysłowice, znaczną większość zawodników wszystkich sekcji stanowili pracownicy Kopalni i ich rodziny.
Przy Górniku 09 działało wiele sekcji: boks, tenis ziemny, hokej, motocross, kolarstwo, szachy, lekkoatletyka, sekcja pływacka, tenisa stołowego i piłka nożna. Te sekcje działały bardzo prężnie, klub liczył się w kraju, drużyna szachowa Mysłowickiej „zero-dziewiątki” przez wiele lat była najmocniejszą w kraju. Także w tenisie stołowym Kocina była czołowym klubem w Polsce. Drużyna hokeja na lodzie Górnika 09 Mysłowice występowała w I lidze. Także sekcja kolarska miała sukcesy, m.in. zawodnik Kociny – Czarnecki zajął 3. miejsce w wyścigu Tour de Pologne. Były także medale mistrzostw Polskich w motocrossie. Dwóch bokserów w barwach Górnika 09 Mysłowice zdobyło mistrzostwo Polski.
Jeśli chodzi o sekcję wiodącą – piłkę nożna to drużyna grała najwyżej w III lidze (obecna II liga po reorganizacji rozgrywek). Drużyna, była blisko awansu do II ligi (obecna I liga), ale w decydującym spotkaniu przegrała 1-0 z GKS-em Tychy.
Górnik 09 Mysłowice wychował kilku czołowych polskich zawodników i reprezentantów, w piłce nożnej m.in.: Jerzy Wijas (17-krotny reprezentant Polski), Wojciech Grzyb (wieloletni kapitan Ruchu Chorzów), czy Franciszek Sput. 
W Górniku 09 funkcjonowały także sekcje: szermierki, gimnastyczna, piłki ręcznej, koszykówki, siatkówki czy jeszcze na początku XXI wieku sekcja żeglarska. Po kilku latach te sekcje upadły. 
Największe sukcesy klub odnosił w latach 50., 60., 70. i 80. oraz w okresie międzywojennym, gdzie Górnik 09 Mysłowice m.in. w 1919 roku zdobył Puchar Maxa Weichmanna.

</doc>
<doc id="634756" url="https://pl.wikipedia.org/wiki?curid=634756" title="Zaburzenia bicia serca">
Zaburzenia bicia serca



</doc>
<doc id="634757" url="https://pl.wikipedia.org/wiki?curid=634757" title="Księga Omniego">
Księga Omniego

Księga Omniego [Omn] – w religii mormońskiej jedna z najkrótszych ksiąg wchodzących w skład Księgi Mormona. Zdaniem mormonów autorem jest Omni, syn Jaroma.
Księga Omniego znajduje się między Księgą Jaroma, a Słowami Mormona, składa się jedynie z 30 wersetów.
W Księdze Omniego zostają opisani dwaj królowie: Mosjasz i Beniamin. Według chronologii Księgi Mormona historia opisana w Księdze Omniego rzekomo rozgrywać się w latach 361–130 p.n.e.

</doc>
<doc id="634759" url="https://pl.wikipedia.org/wiki?curid=634759" title="Wolne bicie serca">
Wolne bicie serca



</doc>
<doc id="634760" url="https://pl.wikipedia.org/wiki?curid=634760" title="Kołatanie serca">
Kołatanie serca



</doc>
<doc id="634761" url="https://pl.wikipedia.org/wiki?curid=634761" title="Uczucie bicia serca">
Uczucie bicia serca



</doc>
<doc id="634765" url="https://pl.wikipedia.org/wiki?curid=634765" title="Badanie moczu">
Badanie moczu

Badanie moczu — jedno z podstawowych laboratoryjnych badań diagnostycznych w praktyce medycznej. Mimo swej prostoty daje wiele ważnych informacji o funkcji układu moczowego, a także pośrednio innych narządów i układów. Na badanie to składa się:
Materiał do badania moczu.
Pobranie materiału do badania:
Pojemnik z moczem powinien zostać dostarczony do laboratorium przed upływem 2 godzin od pobrania materiału (pół godziny w przypadku badania pod mikroskopem fazowym).
Badanie osadu moczu.
Badanie osadu moczu przeprowadza się na specjalnie przygotowanym moczu. Mocz odwirowuje się przy 2000 obrotów na minutę (RPM) przez 10 minut. Mocz znad osadu (supernatant) zlewa się pozostawiając 0,5 ml moczu, następnie należy dokładnie wymieszać i wykonać preparat mikroskopowy. Osad moczu oglądamy przeglądowo pod powiększeniem 10x10, a następnie 10x40, gdzie ocenia się jakościowo, półilościowo i ilościowo wszystkie składniki morfotyczne osadu. Zaliczamy do nich: nabłonki płaskie, leukocyty, erytrocyty, wałeczki lipidów oraz składniki mineralne, których obecność jest uwarunkowana odczynem moczu, a także bakterie, grzyby, pasożyty i śluz. Mogą też się pojawiać składniki normalnie nie występujące w moczu, ale będące zanieczyszczeniem jak np. plemniki, dlatego tak ważne jest przygotowanie się do badania.

</doc>
<doc id="634768" url="https://pl.wikipedia.org/wiki?curid=634768" title="Jan Sezonow">
Jan Sezonow

Ks. mitrat Jan Sezonow (ur. 18 listopada 1935 w Michałowie, zm. 30 listopada 2022) – polski duchowny prawosławny, były rektor Prawosławnego Seminarium Duchownego w Warszawie. 
Życiorys.
W 1955 ukończył Prawosławne Seminarium Duchowne, a w 1977 Chrześcijańską Akademię Teologiczną. Święcenia diakońskie przyjął z rąk metropolity warszawskiego i całej Polski Makarego 18 grudnia 1955. W latach 1955–1959 był diakonem w katedrze metropolitalnej w Warszawie.
Wyświęcony na kapłana przez biskupa białostockiego i gdańskiego Tymoteusza, był kolejno proboszczem w parafiach w Jacznie, Topilcu i Kożanach. Od 1971 związany z Seminarium, w latach 1977–1987 pełnił funkcję jego rektora. Od 1996 do 2003 był proboszczem parafii przy katedrze metropolitalnej św. Marii Magdaleny w Warszawie, w której pozostał jako rezydent.
Zmarł w 2022 r.

</doc>
<doc id="634769" url="https://pl.wikipedia.org/wiki?curid=634769" title="Antoninek (Poznań)">
Antoninek (Poznań)

Antoninek – osiedle mieszkaniowe w Poznaniu w Osiedlu Antoninek-Zieliniec-Kobylepole. W granice miasta zostało włączone w 1940 roku. 
Osiedle dzieli się na Antoninek Górny oraz Antoninek Dolny. Od 1 stycznia 2011 obie części zarządzane są przez Radę Osiedla Antoninek-Zieliniec-Kobylepole.
Położenie.
Położone jest pomiędzy ul. Warszawską (wylotowa droga na Konin i Warszawę oraz droga krajowa nr 92 - od Wiaduktu Antoninek na wschód) a cybińskim klinem zieleni na południu nad strumieniem Szklarka (prawy dopływ Cybiny). 
Na południe od obszaru zabudowanego, w obrębie lasów cybińskiego klina zieleni znajduje się leśniczówka Antoninek. Od wschodu w kierunku południowo-zachodnim na rzece Cybina zlokalizowane są trzy sztuczne akweny. Są to kolejno idąc w dół rzeki: Staw Antoninek, Młyński oraz (większa część w Kobylepolu) Staw Browarny.
Zabudowa.
Dominuje zabudowa jednorodzinna (zlokalizowane są trzy blokowiska), we wschodniej części znajduje się Huta Szkła Antoninek powstała w 1933 roku i dawna stacja kolejowa Poznań Antoninek, przeniesiona obecnie bliżej ul. Światopełka. Na północ od ul. Warszawskiej, naprzeciwko huty znajduje się fabryka samochodów należąca obecnie do koncernu samochodowego Volkswagen, która powstała w maju 1953 roku jako Wielkopolskie Zakłady Naprawy Samochodów, a od 1 lipca 1975 roku Fabryka Samochodów Rolniczych „Polmo” w Poznaniu. Zakład ten zasłynął z produkcji samochodów Tarpan (ze względu na swoje położenie tereny wokół fabryki są niekiedy wydzielane w część miasta nazywaną Główieniec).
Historia i toponimia.
Nazwy ulic na terenie osiedla nawiązują do imion słowiańskich. Nadano je na fali zamiłowania slawistycznego i olbrzymiej roli Poznania w kształtowaniu polskiej myśli zachodniej po II wojnie światowej. Łącznie w 1945 nazwano tutaj w ten sposób 27 ulic, a następnie nazwy jeszcze uzupełniano lub zmieniano ich pisownię (np. w 1979 ul. Gorysława zmieniono na Gorzysława).
W latach 1954–1990 Antoninek należał do dzielnicy Nowe Miasto. W 1945 okoliczne lasy były miejscem zwożenia i wysadzania min, amunicji i niewypałów z całego miasta. Miesięcznie likwidowano tutaj średnio około 8000 min, 3000 pocisków przeciwpancernych, 1500 granatów ręcznych i 55.000 wszelkich innych pocisków.
W 1992 r. utworzono jednostkę pomocniczą miasta Osiedle Antoninek-Zieliniec-Kobylepole. W 2005 r. z jednostki wydzielono Osiedle Antoninek Dolny. W 2005 r. do Osiedla Antoninek-Zieliniec-Kobylepole przyłączono las nad Jeziorem Swarzędzkim między Zielińcem a Gruszczynem. W 2010 r. przeprowadzono w Poznaniu tzw. reformę funkcjonalną jednostek pomocniczych i połączono 1 stycznia 2011 r. oba osiedla Antoninek Dolny i Antoninek-Zieliniec-Kobylepole w jedno Osiedle Antoninek-Zieliniec-Kobylepole, do którego przyłączono także tereny leśne w kierunku ul. Gnieźnieńskiej, obszar między Antoninkiem a Jeziorem Maltańskim, tereny leśne między Nową Wsią a Michałowem.
Komunikacja.
Komunikację autobusową zapewniają linie dzienne 157 i 166 oraz nocna 222, a także linie 152 oraz 425 przebiegająca przez Kobylepole do Swarzędza-Nowej Wsi. Komunikację tramwajową (tylko do "dolnej" części osiedla) zapewniają natomiast linie 6 i 8, zawracające na pętli "Miłostowo", która nazwę zawdzięcza zlokalizowanemu obok cmentarzowi miłostowskiemu. Operatorem linii jest MPK Poznań.

</doc>
<doc id="634774" url="https://pl.wikipedia.org/wiki?curid=634774" title="Joshua Reynolds">
Joshua Reynolds

Sir Joshua Reynolds (ur. 16 lipca 1723 w Plympton Earl koło Plymouth, zm. 23 lutego 1792 w Londynie) – malarz angielski, portrecista, tworzył także obrazy historyczne, mitologiczne i pejzaże. Jeden z założycieli i pierwszy przewodniczący Królewskiej Akademii Sztuki (1768–1790).
Życiorys.
Joshua Reynolds w wieku 17 lat został przyjęty na czteroletnią praktykę w Londynie do pracowni Thomasa Hudsona, malującego konwencjonalne portrety. Po trzech latach powrócił jednak w rodzinne strony. Jego ówczesne portrety marynarzy ujawniały brak doświadczenia. Młody artysta przeniósł się więc w 1744 ponownie do Londynu, aby przez kolejne dwa lata uczyć się z płócien starych mistrzów i kształcić swój indywidualny styl polegający na śmiałych pociągnięciach pędzla i użyciu impastów. Przykładem pracy z tego okresu twórczości jest portret kapitana Johna Hamiltona (ok. 1746).
Będąc znów w Devonie w 1746, rozpoczął malowanie grupowego portretu rodziny Eliot. Obraz ten wskazuje inspirację dużym portretem rodziny Pembroke (1634–35) autorstwa barokowego artysty, Antoona van Dycka, którego styl wpłynął znacząco na XVIII-wieczne angielskie malarstwo portretowe.
Podczas dwuletniego pobytu w Rzymie Reynolds studiował starożytne rzeźby i malarstwo włoskie. Wiedza wyniesiona z owych studiów miała wpływ na całą jego późniejszą twórczość. Wracając do Anglii poprzez Florencję, Bolonię i Wenecję miał również okazję zapoznać się z płótnami renesansowych malarzy weneckich – Tycjana, Tintoretta i Veronese. Weneckie malarstwo skupiające uwagę na kolorze i efektach światłocieniowych także wywarło trwały ślad na jego stylu, chociaż ucząc młodych artystów kładł nacisk na rzeźbiarską definicję formy charakterystyczną dla szkoły florenckiej i rzymskiej.
Od 1753 do końca życia Reynolds mieszkał i pracował w Londynie. Od początku swojego pobytu w stolicy otrzymywał wiele zamówień na portrety. Wkrótce musiał zatrudnić pracowników do swojej pracowni by móc uporać się z nawałem pracy. Obrazy z tego okresu miały w sobie dużo energii i naturalności, co widać np. w "Portrecie Augustusa Keppela" (1752–53). Poza modela nawiązuje do układu ciała Apolla Belwederskiego, antycznej kopii hellenistycznego posągu. Jednakże ukazanie portretowanej osoby (oficera marynarki) kroczącej wzdłuż nadbrzeża wprowadza w nową tradycję do angielskiego malarstwa portretowego. W tych pierwszych latach w Londynie wpływy weneckie w twórczości Reynoldsa były najbardziej widoczne w takich obrazach, jak: "Portret lorda Cathcarta" (1753/54), czy "Portret lorda Ludlowa" (1755). Za urok i wnikliwą obserwację cenione są dzieła, jak: "Portret Nelly O'Brien" (1762–64) czy "Georgiana, hrabianka Spencer, z córką" (1761).
W latach 60. XVIII stulecia styl Reynoldsa stał się bardziej klasyczny i stracił na śmiałości. Artysta tworzył pod wpływem barokowego malarstwa XVII-wiecznej szkoły bolońskiej, a także interesował się grecko-rzymskim antykiem, podobnie jak znaczna część Europy w tym czasie. Pozy i ubrania modeli przybierały sztywno antyczny wzorzec, co prowadziło do utraty pewnej empatii i zdolności oddania uczuć modela widocznej we wcześniejszych obrazach.

</doc>
<doc id="634775" url="https://pl.wikipedia.org/wiki?curid=634775" title="Medal Afryki Południowej (1854)">
Medal Afryki Południowej (1854)

Medal Afryki Południowej (ang. "South Africa Medal") – jeden z medali kampanii brytyjskich ustanowionym w listopadzie 1854 w celu nagradzania oficerów i żołnierzy Royal Navy i armii brytyjskiej.
Zasady nadawania.
Medal nadawany był uczestnikom trzech kampanii w Afryce Południowej podczas Wojen o Przylądek z ludem Xhosa:
Do medalu nie były wydawane żadne klamry dlatego nie jest możliwe określenie, który medal był nadany za którą wojnę.
Medalem tym uhonorowano w szczególności oficerów i marynarzy z HMS "Birkenhead". 26 lutego 1852 podczas rejsu na "3 Kaffir/8 Frontier War" okręt rozbił się na skałach. Będący na pokładzie żołnierze przepuszczali do szalup ratunkowych kobiety i dzieci, co dało początek powiedzeniu "„najpierw kobiety i dzieci”". Po około 20 minutach statek poszedł na dno. Na pokładzie było 638 osób, uratowało się tylko 193.

</doc>
<doc id="634777" url="https://pl.wikipedia.org/wiki?curid=634777" title="Strategia czysta">
Strategia czysta

Strategia czysta (strategia prosta) – strategia, w której każdy gracz dokonuje jednego wyboru z prawdopodobieństwem 1 i trwa przy nim. Jest szczególnym przypadkiem strategii mieszanej, w której gracze podejmują decyzje na podstawie rozkładu prawdopodobieństwa.
Dostarcza kompletną definicję, jak gracze będą postępować w danej grze. W danej sytuacji ruch gracza jest zdeterminowany przez przyjętą definicję, np. jeśli gracz określi, że będzie wybierał reszkę przy rzucie monetą to będzie to robił zawsze.
Na pierwszy rzut oka mogłoby się wydawać, że jeśli dla danej gry istnieje strategia optymalna, powinna nią być strategia czysta. Tak jednak nie jest. Rozpatrzmy następującą grę:
Jeśli pierwszy gracz miałby optymalną strategię czystą „wybrać 1”, drugi zawsze wybierałby 2, jeśli miałby optymalną strategię czystą „wybrać 2”, drugi zawsze wybierałby 1. Jeśli drugi gracz miałby optymalną strategię czystą „wybrać 1”, pierwszy zawsze wybierałby 1, jeśli zaś miałby optymalną strategię czystą „wybrać 2”, pierwszy zawsze wybierałby 2.
Problemu tego unika strategia mieszana, w której gracz wybiera 1 albo 2 z prawdopodobieństwem formula_1
W grach w których gracze wykonują ruchy po kolei i znają je (np. szachy, warcaby lub kółko i krzyżyk) jeśli istnieje strategia optymalna, to istnieje optymalna strategia czysta.

</doc>
<doc id="634778" url="https://pl.wikipedia.org/wiki?curid=634778" title="Atapuerca">
Atapuerca

Atapuerca – miasto w Hiszpanii, położone kilkanaście kilometrów od Burgos w regionie Kastylia i León.
W latach 1996 do 1997, w pobliżu miasta – regionie nazywanym Sierra de Atapuerca (albo Sierra Atapuerca) – odkryto bogate stanowisko archeologiczne, zawierające najstarsze szczątki przodków człowieka znalezione w Europie, pochodzące z okresu sprzed 780 000 do 1 miliona lat.
W 2000 roku stanowisko w Atapuerca zostało wpisane na listę światowego dziedzictwa UNESCO.

</doc>
<doc id="634782" url="https://pl.wikipedia.org/wiki?curid=634782" title="Rachela (imię)">
Rachela (imię)

Rachela, Rachel – imię żeńskie, powstałe z wyrazu רָחֵל ("rachel"), którego podstawowym znaczeniem jest "jagnię, owieczka", ale w przenośni oznacza "cierpliwa". W Polsce notowane od 1496 roku.
Rachela imieniny obchodzi 30 września, na cześć biblijnej Racheli, uznawanej przez Kościół katolicki za błogosławioną.

</doc>
<doc id="634784" url="https://pl.wikipedia.org/wiki?curid=634784" title="Ludwika Maria Orleańska">
Ludwika Maria Orleańska

Ludwika Maria Orleańska, właśc. fr. Louise-Marie Thérèse Charlotte Isabelle d'Orléans, później Ludwika Maria, Królowa Belgów (ur. 3 kwietnia 1812 w Palermo na Sycylii, zm. 11 października 1850 w Ostendzie) – księżniczka francuska, królowa Belgów jako druga żona króla Leopolda I Koburga.
Życiorys.
Najstarsza córka przyszłego króla Francji – Ludwika Filipa I i jego żony księżniczki Obojga Sycylii Marii Amelii (córki króla Neapolu Ferdynanda I i arcyksiężniczki austriackiej – Marii Karoliny Austriaczki).
Ludwika była osobą szlachetną i pełną wdzięku, otwartą na ówczesną rzeczywistość.
9 sierpnia 1832, w Compiègne, Ludwika Maria poślubiła króla Leopolda I. Uroczystość zaślubin odbyła się w obecności francuskiej rodziny królewskiej ze smutkiem żegnającej swe ukochane dziecko. W związku, zawartym w imię racji stanu, stopniowo rodziło się uczucie. Przyszedł na świat oczekiwany następca tronu. Pierworodny syn Ludwiki Marii umarł w wieku dziesięciu miesięcy. Królowa bardzo ciężko przeżyła w roku 1839 śmierć siostry Marii, księżnej Wirtembergii, i nie mogła sobie poradzić za straszliwym żalem po odejściu ojca w sierpniu 1850 roku.
Ludwika Maria zmarła w 1850, w Ostendzie. Pierwsza królowa Belgów umarła trzymając męża za rękę, w otoczeniu dzieci i swej rodziny. Została pochowana obok męża, w krypcie królewskiej, na cmentarzu Laeken (w Brukseli, w Belgii).

</doc>
<doc id="634789" url="https://pl.wikipedia.org/wiki?curid=634789" title="EC Bahia">
EC Bahia

Esporte Clube Bahia – brazylijski klub piłkarski z siedzibą w mieście Salvador, założony 1 stycznia 1931. Mistrz Brazylii z 1988 roku.
Klub rozgrywa swoje mecze na dwóch stadionach – Fonte Nova o pojemności 68000 widzów oraz Pituaçu o pojemności 20000 widzów. Drużyna gra w białych koszulkach, niebieskich spodenkach i czerwonych getrach.
Historia.
W roku 1930 gracze dwóch klubów – Associação Atlética da Bahia oraz Clube Bahiano de Tênis zdecydowali się założyć nowy klub, gdyż ich poprzednie kluby zaprzestały prowadzenia sekcji piłkarskich. Klub założony został 11 stycznia 1931 roku pod hasłem “"Nascido para vencer"” ("Urodzony by wygrywać"), a pierwszym prezesem klubu został tymczasowo Otávio Carvalho.
Dnia 20 lutego 1931 Bahia dołączyła do regionalnej ligi zwanej wówczas "Liga Bahiana de Desportos Terrestres", a dzisiaj Federação Bahiana de Futebol. Tego samego dnia zespół Bahia odbył swój pierwszy codzienny trening przy Campo da AAB, w Quinta da Barra, w mieście Salvador.
Klub rozegrał swój pierwszy mecz 1 marca 1931 w ramach rozgrywek "Torneio Início" (mecze trwały po 20 minut), pokonując zespół Ypiranga 2:0. Bramki zdobyli Bayma i Guarany. Bahia zagrała w tym historycznym meczu w następującym składzie: Teixeira Gomes; Leônidas, Gueguê; Milton, Canoa, Gia; Bayma, Guarany, Gambarrota, Pega-Pinto. Drużyną kierował João Barbosa. Tego samego dnia Bahia wygrała rozgrywki "Torneio Início".
Dnia 22 marca 1931 Bahia grał swój pierwszy mecz o mistrzostwo stanu "Campeonato Baiano". W kwietniu tego samego roku Bahia przegrała swój pierwszy mecz międzynarodowym z Sud América Montevideo. Dnia 11 października Bahia grała swój pierwszy międzymiastowy mecz, pokonując klub Vitória Ilhéus 5:4.
Dnia 25 października 1931 Bahia po raz pierwszy wygrała stanowe mistrzostwa "Campeonato Baiano".
Dnia 12 grudnia 1939 Bahia pokonała swego największego rywala, Vitória Salvador i to aż 10:1. Było to największe zwycięstwo w historii derby miasta Salvador.
W 1988 Bahia zdobyła swój pierwszy i jedyny tytuł mistrza Brazylii.
W 2005 klub walczył w drugiej lidze brazylijskiej Campeonato Brasileiro Série B, kończąc rozgrywki na 18 miejscu, co spowodowało spadek do trzeciej ligi – Campeonato Brasileiro Série C.
Inne informacje.
Stadion.
Stadion klubu Bahia Estádio Fonte Nova, oddano do użytku w roku 1951. Jego pojemność wynosi 68000 widzów.
Logo.
Logo klubu jest złożone z kolorów czerwonego, niebieskiego i białego, które reprezentują barwy stanu Bahia. Inspiracją było logo klubu Corinthians Paulista São Paulo.
Maskotka.
Maskotką klubu jest "Super-Homem Tricolor", co oznacza trójkolorowego Supermana. Autorem maskotki klubu jest rysownik Ziraldo Alves Pinto.

</doc>
<doc id="634791" url="https://pl.wikipedia.org/wiki?curid=634791" title="Johanna Spyri">
Johanna Spyri

Johanna Spyri, z domu: "Johanna Louise Heusser"; w Polsce, znana również jako Joanna Spyri (ur. 12 czerwca 1827 w Hirzel, zm. 7 lipca 1901 w Zurychu) – szwajcarska pisarka, autorka powieści i opowiadań dla młodych i dorosłych czytelników.
Życiorys.
Urodziła się jako córka lekarza. Miała pięcioro rodzeństwa. Ukończyła prywatne gimnazjum w Hirzel. W latach 1843-1844 pobierała w Zurychu lekcje muzyki i języków obcych. Pasjonowała się twórczością Goethego. Od dziecka tworzyła wiersze i małe sztuki teatralne. Była kobietą skromną i dyskretną. Działalność literacka pozwoliła jej uzyskać niezależność finansową od męża, co w warunkach XIX-wiecznej Szwajcarii było powodem do dumy. Dużo podróżowała po kraju, spędzając poza domem nawet i po pół roku. W latach 1882–1899 co najmniej dwa miesiące w roku (wiosną) spędzała w pensjonacie Barbier w Montreux nad Jeziorem Genewskim.
Jej najbardziej znaną książką, która z dnia na dzień przyniosła jej sławę, jest "Heidi" (1881) – historia osieroconej dziewczynki, która mieszka z dziadkiem wysoko, na górskiej hali. Innymi, znanymi w Polsce utworami autorki są adresowana również do dzieci "Kornelia" i "Stare zamczysko" oraz "Prawdziwa przyjaźń".

</doc>
<doc id="634795" url="https://pl.wikipedia.org/wiki?curid=634795" title="Esporte Clube Bahia">
Esporte Clube Bahia



</doc>
<doc id="634798" url="https://pl.wikipedia.org/wiki?curid=634798" title="Główna (Poznań)">
Główna (Poznań)

Główna – część miasta Poznania i jednocześnie jednostka obszarowa w Systemie Informacji Miejskiej (SIM), położona w dwóch jednostkach pomocniczych Osiedle Główna i Osiedle Warszawskie-Pomet-Maltańskie.
Położenie.
Główna leży na prawym brzegu Warty przy ujściu rzeki Główna. Częścią Głównej jest Nadolnik. Z Główną sąsiadują Zawady, Komandoria i Karolin.
Wedle Systemu Informacji Miejskiej jednostka obszarowa Główna mieści się w granicach:
Toponimia.
Nazwa ma prawdopodobnie pochodzenie topograficzne i wzięła się od rzeki Głównej, przepływającej w tym rejonie. Dawny zapis (np. "Glowno") związany jest ze słowem "głowa", co w topografii często oznaczało wzniesienie lub też z terminem "goły", nieporośnięty, otwarty. W tym kontekście nazwa Główna nawiązywałaby do terenu bezleśnego i dogodnego do założenia osady. Jeszcze w 1564 jeden z inwentarzy wskazywał, że wieś jest położona na terenie ze wszystkich stron porośniętych borami.
Według legendy przez teren obecnej Głównej przejeżdżał Napoleon Bonaparte. Zobaczywszy uroczą, bezimienną jeszcze wówczas rzeczkę, postanowił rozbić tu na jakiś czas obóz (kwaterę), z którego to powodu powstała nazwa Główna (od kwatery głównej wodza Francuzów).
Historia i przemysł.
Na terenie dzisiejszej Głównej znajdują się jedne z najstarszych osiedli obszaru dzisiejszego miasta - początki osadnictwa sięgają tutaj schyłku epoki lodowcowej, kiedy to za cofającym się lądolodem przybyły do tundry stada reniferów, a za nimi myśliwi. Pozostały po nich skromne pamiątki w postaci narzędzi krzemiennych. Około 3100-2450 lat p.n.e. zamieszkali tu pierwsi hodowcy bydła, kóz i owiec, trudniący się również rybołówstwem oraz zbieractwem oraz, w mniejszym stopniu, kopieniacką uprawą roli.
W czasie prac wykopaliskowych przy ul. Smolnej (2011) natrafiono na ślady osady sprzed 5000 lat. Odkryto fragmenty narzędzi krzemiennych, paleniska i fragmenty naczyń ceramicznych z epoki brązu i żelaza. W późniejszych epokach istniała tu osada kultury łużyckiej, kultury pomorskiej wraz z cmentarzyskiem (500-400 lat p.n.e. - rejon młyna na Nadolniku), a także grupa domostw z I i II wieku naszej ery. Ogółem wyodrębniono na Głównej i w okolicach 36 stanowisk archeologicznych.
Średniowieczna wieś Główna, zgodnie z badaniami z 2001, najpewniej znajdowała się w rejonie rzeki Głównej. Natrafiono na jej ślady wzdłuż ulicy Mariackiej, pomiędzy kościołem i ulicą Nadolnik. Ówczesny kościół mógł stać po wschodniej stronie ul. Nadolnik. W wieku XIV nastąpiła zmiana układu przestrzennego wsi - jej oś przemieściła się i była równoległa do ulicy Nadolnik, a już nie do Mariackiej. Kolejna zmiana w tym zakresie nastała w wieku XVI, kiedy to centrum wsi przemieściło się na ul. Średnią, skośnie w stosunku do traktu na Gniezno. Układ ten zachował się do XIX wieku.
Pierwsze wzmianki pisane pochodzą z XII i XIII wieku, kiedy to Główna stanowiła osadę biskupów poznańskich, którzy w okolicach ul. Nadolnik posiadali swoją letnią rezydencję i niezachowany kościół Wszystkich Świętych, zniszczony przez pożar w 1260 - Jan Długosz na karach "Roczników..." wspomniał: "22 października 1231 Paweł, biskup poznański, za zgodą kapituły ufundował na Śródce klasztor ojców dominikanów, po lewej stronie drogi, która biegnie ze Śródki do Głównej, na obszarze należącym do kościoła św. Małgorzaty". W XVI i XVII wieku Główna stanowiła znaczną osadę w której mieściły się trzy młyny wodne, folusz i tartak wykorzystujące do napędu koło wodne.
Wieś stanowiła własność biskupa poznańskiego i przynależała w 1580 do powiatu poznańskiego województwa poznańskiego.
W 1592 do Głównej sprowadzony został przez biskupa Łukasza Kościeleckiego papiernik Zachariasz Mayer z Warszawy. Odbudował on papiernię istniejącą tu od XV wieku. Pracował na rzecz poznańskiego kleru, dostarczając mu głównie cienki papier. W początkach XVII wieku zakład dostał się w ręce Jerzego Bolcza - mieszczanina z Poznania, a potem jego małżonki, która zaniedbała przedsiębiorstwo. Biskupi przekazali je w związku z tym nieznanemu bliżej Janowi (młynarzowi). Papiernia działała aż do czasów Jana Kazimierza.
Biskup Uriel Górka założył w XVI wieku na terenach wsi winnice, z których wino trafiało głównie na stół biskupi. W tym samym wieku powstała tu też cegielnia. Duże zniszczenia przyniósł wsi potop szwedzki (w 1676 zamieszkiwały tu tylko 33 osoby), a także działania wojenne w 1704 - stacjonował tu Jan Reinhold Patkul ze swoimi wojskami, co doprowadziło wieś do ruiny. W 1719 zbudowano tu browar, którego zyski ratowały podupadającą wówczas Akademię Lubrańskiego (przywilej nadał Krzysztof Antoni Szembek). W 1755 biskup Teodor Kazimierz Czartoryski osiedlił w okolicy Głównej Olędrów. W 1797 Prusacy skonfiskowali majątki kościelne, a co za tym idzie Główna przestała być wsią kościelną, zachowując jednak aż do XIX wieku charakter wiejski.
W 1785 wieś po raz pierwszy ukazała się na planie Poznania autorstwa Jana Bończy-Krzewskiego (zlecenie kapitulne).
W 1872 roku do Głównej dotarła kolej, łącząca Poznań z Inowrocławiem.
Wówczas zaczęto tu lokalizować na Głównej i Zawadach zakłady przemysłowe w tym m.in.:
W 1885 wieś liczyła 1028 mieszkańców przy powierzchni 550 hektarów. 1 lipca 1894 oddano do użytku szkołę ewangelicką przy ul. Gnieźnieńskiej (d. Pobiedziskiej) - był to efekt petycji mniejszości niemieckiej, która narzekała, że dzieci niemieckie muszą uczęszczać do szkoły polskiej, co osłabiało jakoby ich postępy w nauce. 21 marca 1902 otwarto nową, sześcioklasową szkołę katolicką przy ul. Harcerskiej (d. Szkolnej). W 1895 powierzchnię wsi powiększono do 596 hektarów, co wiązało się ze wzrostem liczby ludności do 1884 osób, w tym 1458 katolików, 423 ewangelików i trzech Żydów. W listopadzie 1899 pierwsze osiem ulic uzyskało oficjalne nazwy (niemieckojęzyczne). W 1900 otwarto regularną linię omnibusową łączącą Główną z Poznaniem. W 1906 wieś nawiedzona została przez epidemię szkarlatyny i błonicy. W tym okresie Główna była (po Winiarach) gminą podpoznańską z najwyższym odsetkiem mieszkańców popadających w kolizje z prawem. Regularne były tu bójki i burdy (np. 18 września 1904 zamieszki musiało tłumić wojsko). Częste były starcia z lokalnymi Cyganami, ponieważ było to jedyne miejsce pod Poznaniem, gdzie przedstawicieli tej mniejszości osadzano na stałe (kolonia cygańska liczyła ponad 200 osób z dwóch skłóconych klanów, walczących często ze sobą przy pomocy noży i pistoletów). Romowie utrzymywali się z muzykowania, akrobacji, żebrania i drobnych kradzieży. W 1909 Cyganie bez pruskiego obywatelstwa zostali z Głównej wydaleni.
W 1906 założono na Głównej: Towarzystwo Obywateli, Towarzystwo Gimnastyczne "Sokół" oraz Polskie-Katolickie Towarzystwo Rzemieślników. W 1910 powstał jeszcze "Sokół" żeński.
W okresie międzywojennym Główna traktowana była "po macoszemu", co w swojej recenzji stwierdził Stefan Cybichowski. Kazimierz Ruciński napisał zaś: "zupełnie nie uwzględniono przy opracowywaniu planu rozbudowy /Głównej/ pierwiastka piękna". Podkreślał przesycenie dzielnicy przemysłem oraz niewykorzystanie wód, w tym Warty. W 1925 Główną włączono do Poznania. W 1931 planowano przebicie ulicy od strony Śródki, do ulicy Bałtyckiej, tyłami Zawad i Głównej, do czego nie doszło z uwagi na wielki kryzys i protesty mieszkańców planowanych do wyburzenia domów (Trasa Hlonda powstała dopiero w 2010). W latach 20. XX wieku Zakłady Cegielskiego planowały budowę na Głównej wzorcowej kolonii robotniczej dla swoich pracowników. Projektantem był Marian Andrzejewski. Zrealizowano tylko jeden dom urzędniczy przy ul. Krańcowej 19. Spłonął on w lutym 1945.
W związku z włączeniem dzielnicy do miasta Poznania w 1925 dokonano zmian dublujących się nazw ulic. Od 19 sierpnia 1926 nastąpiły w tym zakresie następujące zmiany:
W czasie II wojny światowej znajdowały się na Głównej, którą Niemcy przemianowali na "Oststadt" (czyli "Wschodnie Miasto"), obozy przejściowe dla Polaków i Żydów wysiedlanych do Generalnego Gubernatorstwa lub wysyłanych do obozów śmierci. Przez oba obozy przeszło około 130 tys. osób. Upamiętnia ich pomnik przy ul. Bałtyckiej.
Główna w latach 1954–1990 należała do dzielnicy Nowe Miasto. 25 lutego 1987 w miejscowej szkole podstawowej (nr 4) odbyło się spotkanie pokoleń upamiętniające 60. rocznicę włączenia osiedla w granice Poznania.
Główna jest jedną z dzielnic, którym przywraca się dawne i nadaje nowe walory m.in. na mocy "Studium uwarunkowań i kierunków rozwoju przestrzennego miasta Poznania" z 1999, autorstwa Iwony Ludwiczak. Jesienią 2018 dokonano odtworzenia zieleni na Rynku Wschodnim.
Architektura.
Brak powojennej wizji urbanistycznej Głównej (a właściwie brak realizacji projektu przekształcenia Głównej w duże osiedle mieszkaniowe z 1963) spowodował, że dzielnica ta uległa poważnej degradacji architektonicznej i społecznej; jednak z drugiej strony zachowała dawny, małomiasteczkowy klimat, charakterystyczny dla poznańskich przedmieść robotniczych (podobnie jak np. Praga w Warszawie).
Do obiektów zlokalizowanych na Głównej należą m.in.:
Na terenie Głównej zachował się zespół czterech kapliczek słupowych, zlokalizowanych w następujących miejscach:
Pierwsze dwie kapliczki odgrywały w okresie "Kulturkampfu" rolę patriotyczną - mieszkańcy Głównej gromadzili się przy nich, by śpiewać wspólnie pieśni narodowe i religijne. Budowle miały podkreślać polski charakter dzielnicy. Były także punktem etapowym dla pielgrzymów zmierzających do Dąbrówki Kościelnej.
Komunikacja.
Przez Główną przebiegała od 1930 do lat 60. XX w. pierwsza w Polsce linia trolejbusowa ze Śródki. W latach 20. XX wieku planowano zbudowanie do Głównej linii tramwajowej. 30 marca 1945 uruchomiono pierwszą po II wojnie światowej, prowizoryczną komunikację z Mostem Chrobrego – był to wóz konny odjeżdżający co godzinę od 7.00 do 18.00 (w dni wolne od 14.00 do 18.00) za 50 groszy od osoby.
Obecnie na terenie Głównej krzyżuje się kilka dróg:
Znajduje się tu również węzłowa stacja kolejowa Poznań Wschód na linii E20.
Komunikację miejską zapewniają autobusy MPK Poznań linii 173, 178, 183, 185, 227, 320, 321, 322 oraz podmiejskie 312, 323, 341, 342, 412. Ponadto na Głównej istnieje przystanek PKS. W planach jest przedłużenie trasy tramwajowej z pętli Zawady na Śródce do Dworca Wschodniego.

</doc>
<doc id="634800" url="https://pl.wikipedia.org/wiki?curid=634800" title="Czaturanga">
Czaturanga

Czaturanga – dawna indyjska odmiana szachów, powszechnie uznawana za wspólnego przodka m.in. xiangqi (szachów chińskich), shōgi (szachów japońskich), janggi i makruka.
Historia.
Etymologia.
Sanskrycki termin "Czaturanga" znaczy „czterostronny” (podzielony na cztery części). Był także używany do opisu indyjskiej armii w czasach wedyjskich, w której pluton żołnierzy miał cztery części:
Ewolucja.
Najwcześniejsze wzmianki o tej grze znajdują się w Mahabharacie, napisanej około 500 p.n.e. Natomiast w znaną wersję czaturangi prawdopodobnie grano już w VI wieku, świadectwa dokumentalne istnieją od 620 r. n.e. Bezpośrednio z czaturangi wywodzi się perski czatrang, który z kolei wyewoluował w arabski szatrandż, który w średniowieczu zawędrował do Europy, stając się pierwowzorem współczesnych szachów.

</doc>
<doc id="634801" url="https://pl.wikipedia.org/wiki?curid=634801" title="Korona cierniowa (zwierzę)">
Korona cierniowa (zwierzę)

Korona cierniowa ("Acanthaster planci") – gatunek drapieżnego szkarłupnia z gromady rozgwiazd (Asteroidea) występującego pospolicie na rafach koralowych Morza Czerwonego, Oceanu Indyjskiego i Spokojnego. Jest jednym z największych, obok rozgwiazdy gigantycznej ("Pycnopodia helianthoides"), przedstawicieli rozgwiazd.
Opis.
Ciemnofioletowe ciało o średnicy 25–35 cm złożone jest z kilku lub kilkunastu krótkich ramion (od 7 u osobników młodocianych, 13–17 u dojrzałych, maksymalnie 21) pokrytych licznymi, bardzo ostrymi kolcami jadowymi. Jad w nich zawarty służy do obrony przed drapieżnikami. Jego głównym składnikiem są silnie toksyczne asterosaponiny. Ukłucie przez kolec powoduje u człowieka pojawienie się szeregu symptomów takich jak ostry ból, zaczerwienienie, obrzęk czy wymioty, ale także może prowadzić do hemolizy, paraliżu lub uszkodzenia wątroby. Ponadto znane są przypadki śmiertelne w wyniku wstrząsu anafilaktycznego po kontakcie z toksynami.
Odżywianie.
Żywi się głównie polipami korali madreporowych (Scleractinia), do czego jest doskonale przystosowana. Jej bardzo elastyczne ciało pozwala na pożywanie się na koralach o różnych rozmiarach i kształtach oraz potrafi produkować esterazę, która może rozbić główne zapasy energii ich ofiar. Pomimo swojej specjalizacji w stronę polowania na koralowce zdarza się, że ich pokarmem stają się także inne organizmy, np. gąbki, mięczaki, a nawet (w szczególnych przypadkach) członkowie ich własnego gatunku.
Toksyny.
Rozgwiazdy charakteryzują się obecnością saponin w swoich tkankach. Saponiny mają właściwości detergentu i z tego względu trzymanie rozgwiazd w małej objętości napowietrzonej wody skutkuje wytworzeniem dużej ilości piany na powierzchni.
"A. planci" nie posiada żadnego mechanizmu umożliwiającego wstrzyknięcie toksyny. Kolce przedziurawiają tkankę drapieżnika, nieostrożnego zwierzęcia czy nawet człowieka, co pozwala na dostanie się saponin do rany. U ludzi powoduje to natychmiastowy ostry, kłujący ból, który może trwać kilka godzin, uporczywe krwawienie (ze względu na hemolityczny efekt saponin), nudności i obrzęk tkanki, utrzymujący się przez tydzień lub więcej. Ponadto, kruche i łamliwe kolce mogą wbić się w tkankę, z której najczęściej muszą zostać usunięte chirurgicznie.
Zachowanie.
Dorosły osobnik korony cierniowej jest drapieżnikiem żerującym na rafie koralowej. Wspina się na kolonie koralowców, używając nóżek ambulaklarnych i giętkiego ciała oraz dopasowuje się ściśle do powierzchni koralowca. Następnie wyrzuca swój żołądek na zewnątrz poprzez jamę gębową i rozciąga go prawie aż do osiągnięcia średnicy równej średnicy ciała danego osobnika korony cierniowej. Powierzchnia żołądka wydziela enzymy trawienne które pozwalają rozgwieździe rozłożyć i dzięki temu następnie wchłonąć składniki odżywcze z upłynnionej tkanki koralowca. To pozostawia biały ślad na powierzchni rafy, która natychmiast jest zasiedlana przez glony nitkowate. W badaniach przeprowadzonych na dwóch rafach koralowych w centralnym rejonie Wielkiej Rafy Koralowej, dotyczących stopnia zapotrzebowania na pożywienie zależenie od średnicy osobnika, wykazano, że duże osobniki "A. planci" (o średnicy równej 40 cm lub więcej) zabijały około 161 cm2 powierzchni koralowców na dzień w okresie zimowym i 357-478 cm2 na dzień w okresie letnim. Mniejsze rozgwiazdy (o średnicy wynoszącej 20-39 cm) zabijały 155 i 234 cm2 powierzchni koralowców na dzień odpowiednio w porze zimowej i letniej. Różnice w żywieniu i lokomocji w okresach zimowym i letnim odzwierciedlają fakt, że korona cierniowa, tak samo jak inne wodne bezkręgowce, jest zwierzęciem zmiennocieplnym, na którego temperaturę ciała i tempo metabolizmu bezpośrednio wpływa temperatura otaczającej wody. Na rafach koralowych usytuowanych w obszarze tropikalnym osobniki "A. planci" osiągają średnio prędkość 35 cm/min, co pokazuje, że w wyniku nagłego rozmnożenia się korony cierniowej w sytuacji, w której jej populacje nie byłyby kontrolowane przez drapieżników, duże obszary rafy koralowej zostałyby zniszczone w stosunkowo krótkim czasie.
"A. planci" żywi się częściej gatunkami o rozgałęzionych strukturach, na przykład należącymi do rodzaju ' niż gatunkami koralowców o bardziej okrągłych kształtach, takich jak rodzaj '. Omijanie rodzaju "Porites" i podobnych koralowców może być spowodowane, oprócz mniejszej ekspozycji powierzchni ciała, tym, że są one często zamieszkiwane przez małże dwuskorupowe i wieloszczety, co utrudnia trawienie. Podobnie, niektóre symbionty, takie jak małe kraby zamieszkujące koralowce rozgałęzione, mogą odpędzić rozgwiazdę próbującą rozłożyć żołądek nad powierzchnią ofiary.
Podczas pierwszych dwóch lat życia, osobniki korony cierniowej znajdują sobie kryjówki, wychodząc z nich tylko w nocy w celu pożywienia się. Jedynym dowodem na obecność ukrytej rozgwiazdy mogą być białe ślady na powierzchni sąsiadujących koralowców. Jednakże, zachowanie "A. planci" może się zmienić zależnie od dwóch czynników:
Ekologia.
Wzrost jej liczebności przyczynił się do zniszczenia znacznych obszarów Wielkiej Rafy Koralowej – szacuje się, że aż 40% strat w przeciągu ponad 27 lat spowodowane zostało przez "A. planci". Pojawia się wiele doniesień o wysokich zagęszczeniach "A. planci" na rafach koralowych, co wiąże się z dużo większymi stratami, niż wcześniej szacowano. "A. planci" jest składnikiem fauny większości raf koralowych. Negatywny wpływ na rafy zależy od zagęszczenia tego gatunku. Przy niskim zagęszczeniu presja rozgwiazdy jest mniejsza niż wzrost koralowców i w efekcie rafa powiększa się. Przy dużym zagęszczeniu "A. planci" może nastąpić niszczenie rafy koralowej.

</doc>
<doc id="634803" url="https://pl.wikipedia.org/wiki?curid=634803" title="Partia Postępowa (1948)">
Partia Postępowa (1948)

Partia Postępowa Stanów Zjednoczonych (ang. "United States Progressive Party") – partia polityczna założona w roku 1948, była trzecią w historii Stanów Zjednoczonych partią polityczną o tej nazwie. I jak poprzednie (w 1912 oraz 1924) powstała w celu wzięcia udziału w wyborach prezydenckich.
W 1948, kiedy urzędujący prezydent, demokrata Harry S. Truman, ubiegał się o wybór na własną, czteroletnią kadencję (prezydentem został w 1945, kiedy, jako wiceprezydent, objął urząd po śmierci Franklina Delano Roosevelta), sondaże nie dawały mu większych szans i prognozowały pewne zwycięstwo kandydata Partii Republikańskiej Thomasa Deweya. Na domiar złego w łonie demokratów doszło do podwójnego buntu dwóch skrajnych frakcji. Pierwszą z nich byli rządzący na południu kraju zwolennicy segregacji rasowej i przeciwnicy emancypacji ludności kolorowej, którzy za złe mieli Trumanowi popieranie dążeń aktywistów praw obywatelskich. Założyli tedy na czas wyborów własną partię "Demokratów Praw Stanowych" (potocznie Dixiecratów), wysuwając gubernatora Karoliny Południowej Stroma Thurmonda, jako kandydata na prezydenta.
Drugą frakcją, która wyłamała się wówczas z dyscypliny partyjnej i odmówiła poparcia Trumanowi byli najbardziej liberalni jej członkowie, zwolennicy Nowego Ładu, którzy krytykowali zwrot na prawo w polityce prezydenta i jego politykę zagraniczną (zimna wojna). Ich z kolei kandydatem został były sekretarz rolnictwa (1933-1940) i wiceprezydent w czasie kadencji Roosevelta Henry Wallace w Iowa (także sekretarz handlu 1945-1946, zdymisjonowany przez Trumana za krytykę jego polityki zagranicznej). Kandydatem Partii Postępowej na wiceprezydenta został mianowany senator Glen H. Taylor z Idaho.
W swojej platformie wyborczej postępowcy wypowiadali się za kontynuacją programu reform Nowego Ładu, a także za pokojową polityką międzynarodową, zaprzestaniem zimnowojennych rozgrywek. Sprzeciwiała się też usuwaniu osób o poglądach lewicowych (w tym komunistów) z życia publicznego (KP USA poparła oficjalnie Wallace’a i Taylora, podobnie jak lewicowa, niekomunistyczna American Labor Party z Nowego Jorku). Postępowcy podlegali z tego tytułu licznym przykładom politycznej dyskryminacji (np. z Bostonie, gdzie demokratyczny burmistrz James Curley niezgodnie z prawem zakazał jej działalności).
W dzień wyborów postępowcy zdobyli niemal tyle samo głosów do Dixiecraci (1 157 328 wobec zabranych przez Thurmonda 1 175 930, czyli w obu przypadkach ok. 2,4%), ale nie wygrali, jak oni, wyborów w żadnym ze stanów i nie zdobyli żadnego głosu elektorskiego. Truman, mimo trudności, wygrał wybory. Postępowcy startowali raz jeszcze w 1952, ale przegrali, uzyskując bardzo znikomą liczbę głosów i nie ciesząc się poważniejszym zainteresowaniem, choć nominowali wtedy, jako kandydatkę na wiceprezydenta, Charlottę Bassa z Karoliny Południowej, pierwszą Afroamerykankę, która została kandydatem na tak wysokie stanowisko. Kandydatem na prezydenta był wtedy prawnik Vincent Hallinan z Kalifornii.
Partia została rozwiązana w 1955. Niebawem Wallace zmienił nieco swoje poglądy na temat komunizmu, czemu dał wyraz publikując książkę pt. „Dlaczego nie miałem racji” ("Why I Was Wrong").

</doc>
<doc id="634805" url="https://pl.wikipedia.org/wiki?curid=634805" title="Powierzchnia swobodna">
Powierzchnia swobodna

Powierzchnia swobodna cieczy – powierzchnia styku cieczy z próżnią lub płynem (tzn. gazem lub cieczą). Kształt jaki przyjmuje zależy od sił działających na granicy cieczy i dla cieczy nie poddawanej przyspieszeniu jest zawsze prostopadła do siły wypadkowej działającej na ciecz na jej powierzchni.
Powierzchnią swobodną jest górna powierzchnia cieczy w naczyniu, powierzchnia kropli, bańki, strumienia cieczy w gazie.
Powierzchnia swobodna w pobliżu styku z ciałem stałym lub inną cieczą tworzy menisk.
W warunkach ziemskich powierzchnia swobodna jednorodnej cieczy, w tym powierzchnia styku z powietrzem spoczywającej wody w naczyniach, jeziorach, oceanach, nie poddawana działaniu sił, z dala od styku cieczy z innymi ciałami (poza nieruchomym powietrzem), jest powierzchnią poziomą. Szczególnym przypadkiem takiej powierzchni jest powierzchnia mórz i oceanów, a jej wysokość jest zwana poziomem morza.
W jednorodnym polu grawitacyjnym powierzchnia ta jest płaska i prostopadła do wektora siły ciężkości. Można uznać, że taka sytuacja występuje dla powierzchni znacznie mniejszych od rozmiarów Ziemi. Gdy nie można pominąć kulistości Ziemi, powierzchnia swobodna jest geoidą i może być w przybliżeniu uważana za sferę lub dokładniej elipsoidę.
Pływy wywoływane oddziaływaniem Księżyca i Słońca, różnice ciśnienia, lokalne odchylenia w przyspieszeniu ziemskim, prądy morskie, wprowadzają niewielkie odchylenia powierzchni swobodnej wody, zmieniając poziom morza.

</doc>
<doc id="634808" url="https://pl.wikipedia.org/wiki?curid=634808" title="Szaturanga">
Szaturanga



</doc>
<doc id="634815" url="https://pl.wikipedia.org/wiki?curid=634815" title="Szpital na perypetiach">
Szpital na perypetiach

Szpital na perypetiach – polski serial komediowy (sitcom) w reżyserii Krzysztofa Jaroszyńskiego i Tomasza Wiszniewskiego produkowany przez Gabi Sp. z o.o., emitowany od 5 maja 2001 do 25 maja 2003 na antenie Telewizji Polsat.
Serial parodiuje polskie realia szpitalne, kładąc nacisk na relacje w obrębie zespołu medycznego, stosunek pracowników placówki do pacjentów. Postępowanie ordynatora Łubicza z personelem uosabia feudalne stosunki w służbie zdrowia, mobbing i wszechwładzę kadry kierowniczej. Pomimo dużego przerysowania zarówno postaci, jak i sytuacji, serial wydaje się oddawać społeczną percepcję stanu polskich szpitali oraz mentalności części personelu medycznego.
Kontynuacją serialu jest sitcom "Daleko od noszy" – inny serial komediowy wyprodukowany w kolejnych latach w dużym stopniu przez ten sam zespół. Zmienił się producent, nieznacznie także zmieniono obsadę i imiona głównych postaci.
Fabuła.
Akcja serialu toczy się w szpitalu rejonowym nr 1 im. A. Kopernika. Gdzieś w województwie mazowieckim, w małej miejscowości w pobliżu Warszawy.
Czołówka serialu.
Czołówka serialu zmieniała się 3 razy, w 4 zmieniła się wstępna część filmu, która poprzez dodawanie nowych klatek ostatecznie uległa zmianie w odcinku 9. W 14 zmieniła się muzyka. Po raz ostatni czołówka uległa zmianie w odcinku 20, stara powróciła tylko raz w 22.
Tytuł serialu i nazwiska bohaterów.
Tytuł serialu jest grą słów związaną z popularnym czechosłowackim serialem – "Szpital na peryferiach". Także imiona postaci są karykaturalne.
Nazwisko jednego z doktorów – "Kidler" to nawiązanie do głównego bohatera serialu z 1961 roku pt. "Doktor Kildare". Z kolei "Łubicz" to parodia dr. Lubicza z serialu "Klan".

</doc>
<doc id="634816" url="https://pl.wikipedia.org/wiki?curid=634816" title="Mozga trzcinowata">
Mozga trzcinowata

Mozga trzcinowata ("Phalaris arundinacea" L.) – gatunek byliny należący do rodziny wiechlinowatych (traw). Występuje na całym niżu Polski, zwłaszcza w zbiorowiskach nadwodnych, bywa także uprawiana.
Biologia i ekologia.
Występuje przeważnie na glebach żyznych, będących często zalewanych lasach łęgowych. Hydrofit, hemikryptofit, geofit. W klasyfikacji zbiorowisk roślinnych gatunek charakterystyczny dla All. "Magnocaricion", Ass. szuwar mozgowy "Phalaridetum arundinaceae". Kwitnie w czerwcu–lipcu.
Zmienność.
Uprawiane są kultywary:

</doc>
<doc id="634820" url="https://pl.wikipedia.org/wiki?curid=634820" title="Przejście Północno-Wschodnie">
Przejście Północno-Wschodnie

Przejście Północno-Wschodnie (ang. "Northeast Passage"; ros. Северо-восточный проход, trb. "Siewiero-wostocznyj prochod") – droga morska w Arktyce, z Oceanu Atlantyckiego na Ocean Spokojny, wzdłuż północnych brzegów Eurazji. Główny odcinek Przejścia Północno-Wschodniego tworzy Północna Droga Morska.
Jako pierwszy Przejście Północno-Wschodnie pokonał w latach 1878–1879 Adolf Erik Nordenskiöld (1832–1901) płynąc na parowcu "Vega" trasą z zachodu na wschód. Pierwszego przepłynięcia szlaku w kierunku zachodnim – z Władywostoku do Archangielska – dokonał Boris Wilkicki (1885–1961) na lodołamaczach "Tajmyr" i "Wajgacz".
Geografia.
Przejście Północno-Wschodnie to droga morska łącząca Ocean Atlantycki z Oceanem Spokojnym biegnąca w Arktyce wzdłuż północnych brzegów Eurazji – od północnych wybrzeży Norwegii do wschodnich wybrzeży Syberii w Cieśninie Beringa. Od Narwiku do Prowidieniji Przejście Północno-Wschodnie ma około 7500 km długości.
Główną część Przejścia Północno-Wschodniego tworzy Północna Droga Morska. Podczas gdy Przejście Północno-Wschodnie nazywane jest czasami Północną Drogą Morską i wiele źródeł używa zamiennie terminów „Przejście Północno-Wschodnie” i „Północna Droga Morska”, Północna Droga Morska jest formalnie zdefiniowania w prawie rosyjskim jako droga prowadząca od cieśnin w archipelagu Nowa Ziemia łączących Morze Barentsa z Morzem Karskim do Przylądka Dieżniowa w Cieśninie Beringa. Północna Droga Morska liczy ok. 5600 km. Odcinek ten pozostaje skuty lodem przez większą część roku, jednak zarówno wcześniej Związek Socjalistycznych Republik Radzieckich jak i obecnie Rosja utrzymuje jego żeglowność. 
Przejście Północno-Wschodnie wiedzie na wschód od Morza Norweskiego i Morza Barentsa przez cieśninę Karskie Wrota na Morze Karskie i dalej przez Morze Łaptiewów, Morze Wschodniosyberyjskie i Morze Czukockie, do Cieśniny Beringa. Całe przejście jest żeglowne od końca czerwca do końca listopada. 
Historia poszukiwań.
Geneza.
Odkrycie Ameryki przez Krzysztofa Kolumba (1451–1506) i zajęcie nowo odkrytych ziem przez Hiszpanię doprowadziło do konfliktu z Portugalią. Zgodnie z traktatem z Alcáçovas (1479) wszystkie nowo odkryte terytoria na południe od Wysp Kanaryjskich miały należeć do Portugalii. Konflikt rozwiązał papież Aleksander VI (1431–1503) wydając bullę "Inter caetera" i dzieląc świat między Hiszpanię i Portugalię. Linia podziału była następnie negocjowana i została ostatecznie określona w traktacie z Tordesillas (1494). 
Znane szlaki morskie z Europy do Azji – wokół południowych krańców Afryki i Ameryki Południowej – zostały zmonopolizowane przez Portugalię i Hiszpanię, a szlaki lądowe długie i uciążliwe.
Stąd narodziła się potrzeba znalezienia alternatywnej drogi morskiej z Europy do Azji. Ówczesne błędne przekonanie, że słona woda morska nie zamarza, a lód na morzach buduje spływająca z lądu woda słodka, legło u podstaw przeświadczenia o istnieniu przejścia na północy. 
Wyprawy.
Poszukiwania alternatywnej drogi morskiej z Europy do Azji na północy były początkowo skoncentrowane na kierunku zachodnim – pierwsze próby podjęto pod koniec XV w. Zainteresowanie kierunkiem wschodnim przyszło w połowie XVI w. Poszukiwania organizowane były przede wszystkim przez Anglię i Holandię.
Kompania Moskiewska.
Pierwsza wyprawa angielska z 1553 roku została sfinansowana przez Kompanię Moskiewską (ang. "Muscovy Company") kierowaną przez Sebastiana Cabota (1472–1557), który miał za sobą ekspedycje w poszukiwaniu Przejścia Północno-Zachodniego. Popłynęły trzy statki pod dowództwem Hugh Willoughby’ego (1516–1554), a głównym pilotem wyprawy został Richard Chancellor (zm. 1556). Statki zostały rozdzielone podczas sztormu u północnych wybrzeży Norwegii. 
Willoughby popłynął na wschód, docierając do wód okalających Nową Ziemię – widział ląd, lecz trudne warunki lodowe uniemożliwiły mu dalszą podróż. W drodze powrotnej statek Willoughby’ego utknął w lodzie przy Półwyspie Kolskim, ani on, ani nikt z jego załogi nie przeżył zimy. 
Chancellor dotarł do portu w Archangielsku i na zaproszenie cara Rosji zainteresowanego handlem z Anglią Iwana IV Groźnego (1530–1584) udał się do Moskwy, skąd wrócił z porozumieniami handlowymi. Po jego powrocie, w 1555 roku doszło do utworzenia spółki akcyjnej Kompanii Moskiewskiej, która została objęta protektoratem królewskim i otrzymała wyłączność na handel z Rosją. 
W 1556 roku Stephen Borough (1525–1584) popłynął w kolejną wyprawę Kompanii Moskiewskiej, której celem było dotarcie do ujścia rzeki Ob, jednak został zatrzymany przez masy lodu przy wejściu na Morze Karskie. Raport Borough’a o niezwykle trudnych warunkach klimatycznych spowodował brak zainteresowania kierunkiem północno-wschodnim przez kolejne 25 lat. Sama Kompania skupiła się na handlu z Rosją – eksportowała angielskie tekstylia, a z Rosji sprowadzała futra.
Kolejna wyprawa została zorganizowana dopiero w 1580 roku – wysłano dwa statki pod dowództwem Arthura Peta i Charles’a Jackmana szlakiem Borough’a w celu eksploracji dalszej drogi. Pet znalazł cieśninę oddzielającą odkrytą przez Borough’a wyspę Wajgacz od stałego lądu – Jugorski Szar, lecz z uwagi na niesprzyjające warunki musiał zawrócić. Statek Jackmana zaginął wraz z całą załogą. 
Po 1581 roku zainteresowanie angielskie przejściem zmalało – według Millsa (2003) przyczyną było pogorszenie się stosunków między Anglią a Rosją w latach 1582–1583, a nie niepowodzenie wyprawy Peta. 
Wyprawy holenderskie.
Konkurujący z angielskimi kupcy holenderscy założyli w 1556 roku własną kompanię handlową, a ich głównym agentem został Olivier Brunel (1552–1585), który w tym samym roku popłynął na północny wschód w poszukiwaniu drogi do Chin. U ujścia rzeki Dwiny założył holenderską faktorię i wkrótce Holendrzy założyli własną osadę w miejscu współczesnego Archangielska. Brunel najprawdopodobniej jako pierwszy Europejczyk z zachodu dotarł w 1576 roku drogą lądową do rzeki Ob. W 1584 roku zorganizował ekspedycję w poszukiwaniu drogi do Chin, przeprawił się na Morze Karskie, po czym zmuszony do odwrotu napotkał trudności i został uratowany przez Pomorców. Następnie widziano go na rzece Peczorze, a dalej słuch o nim zaginął.
Wyprawę Brunela sfinansował w dużej mierze holenderski kupiec z Middelburga Balthazar de Moucheron (ok. 1552–1630), który planował zorganizowanie kolejnej ekspedycji szlakiem Brunela i przejście na Morze Karskie przez Jugorski Szar. Kupcy amsterdamscy także zainteresowani kierunkiem północno-wschodnim preferowali natomiast trasę zalecaną przez kartografa Petrusa Planciusa (1552–1622), który utrzymywał, że Jugorski Szar to zbyt płytka cieśnina i nieżeglowna z uwagi na występujący tam lód, sugerując drogę na północ od Nowej Ziemi, którą uznawał za wyspę. Wobec braku konsensusu co do jednej trasy zdecydowano, że wyprawa popłynie obydwoma drogami. 
W 1594 roku na wyprawę ruszyły trzy statki pod dowództwem Willema Barentsa (1550–1597), Cornelisa Naya i Branta Ysbrantszoona. W ekspedycji uczestniczył również Jan Huygen van Linschoten (1563–1611). Barents dotarł do Nowej Ziemi, jednak jej opłynięcie od północy uniemożliwiały masy lodu, co zmusiło go do odwrotu na południe ku wyspie Wajgacz. Nay i Ysbrantszoon dopłynęli do Jugorskiego Szaru w sierpniu, gdzie napotkali Nieńców, którzy poinformowali ich od rozległym morzu na wschodzie, na które można się przedostać jedynie w ciągu sześciu tygodni kiedy cieśnina jest wolna od lodu. Nay i Ysbrantszoon przepłynęli na Morze Karskie, lecz zawrócili, by zmieścić się w oknie czasowym określonym przez Nieńców. Wyprawa powróciła do Holandii we wrześniu, przywożąc informacje o tym, że przeprawa dalej na wschód jest możliwa oraz wieści o wyspie z kryształami podobnymi do diamentów.
W 1595 roku ruszyła kolejna wyprawa – dowodził nią Nay, a Barents był głównym pilotem. Wystawiono siedem statków, na pokładzie których podróżowali także kupcy z towarem. W ekspedycji uczestniczył ponownie Jan Huygen van Linschoten. Wypłynięto jednak zbyt późno i po dotarciu do Jugorskiego Szaru, okazało się, że cieśninę zaczynał już blokować lód. Pod naciskiem Barentsa wyprawa była kontynuowana – pokonano cieśninę i statki wpłynęły na Morze Karskie, lądując na wyspie z rzekomymi diamentami, które okazały się być potłuczonym szkłem. Barents namawiał Naya, by zimować w Arktyce i kontynuować podróż w kolejnym roku. Wśród załogi doszło do buntu, pięciu prowodyrów zostało powieszonych, a po niedanej próbie dalszej podróży Nay podjął decyzję o powrocie do Holandii. 
Wyprawa Naya przyniosła potężne straty fundatorom i zainteresowanie kierunkiem północno-wschodnim zmalało. Jednak wizja państwowej nagrody ustanowionej za odkrycie Przejścia Północno-Wschodniego, zachęciła kupców amsterdamskich do sfinansowania jeszcze jednej ekspedycji. Wysłano dwa statki pod dowództwem Jacoba van Heemskercka (1567–1607) i Jana Rijpa (1570-1613), a pilotem ponownie został Barents. Wyprawa miała podążać trasą Planciusa, który wierzył w istnienie otwartego morza polarnego bez lodu bliżej bieguna północnego. 
Ekspedycja wyruszyła w maju 1596 roku, osiągając w czerwcu 74°N i odkrywając wyspę, na której ubito niedźwiedzia polarnego – stąd jej nazwa Wyspa Niedźwiedzia. Następnie kontynuowano podróż na północ wzdłuż zachodniej krawędzi archipelagu Svalbard, a wobec napotkanych mas lodu, skierowano się na zachód i odkryto Spitsbergen. Po kolejnej bezowocnej próbie dotarcia do morza polarnego statki wróciły na południe – Rijp podjął próbę przeprawy na wschód od Wyspy Niedźwiedziej, a van Heemskerck z Barentsem na wschód od Nowej Ziemi. 
W lipcu van Heemskerck z Barentsem wylądowali na zachodnim wybrzeżu Nowej Ziemi, a następnie podążali na północ i w sierpniu opłynęli jej północny przylądek wydostając się na Morze Karskie. Tam - na szerokości 76°12’N - zostali uwięzieni w lodzie i zmuszeni do spędzenia zimy w Arktyce. 17-osobowa załoga założyła obóz na Nowej Ziemi i zbudowała schronienie z drewna wyrzuconego na brzeg. Zapasy żywności uzupełniano mięsem upolowanych lisów i niedźwiedzi polarnych. Trzech uczestników wyprawy zaczęło cierpieć z powodu nadmiaru witaminy A wskutek regularnego spożywania wątroby niedźwiedziej. Wszyscy byli osłabieni przez szkorbut. W czerwcu kolejnego roku lód zaczął ustępować i polarnicy podjęli próbę przeprawy na kontynent dwoma szalupami. Wkrótce zmarł Barents oraz jeden z żeglarzy. Pozostali przez ponad 40 dni tułali się po wodach Morza Karskiego, aż pod koniec lipca napotkali Pomorców, którzy ich nakarmili i pokierowali do wyspę Kildin, skąd udali się do ujścia Koły, gdzie z misją handlową przebywał Rijp. Pozostali przy życiu uczestnicy wyprawy dotarli do domu w listopadzie.
Wyprawy Henry’ego Hudsona.
Angielski żeglarz Henry Hudson (1565–1611) pływał zarówno na zlecenie kupców angielskich jak i kupców holenderskich. 
W 1607 roku Hudson pożeglował na zlecenie angielskiej Kompanii Moskiewskiej na poszukiwania przejścia przy biegunie północnym do Japonii i Chin. Przekonany o istnieniu nieskutego lodem morza polarnego udał się na północ; po napotkaniu mas lodu skierował się na wschód, docierając na Spitsbergen. W kolejnym roku także finansowany przez Kompanie Moskiewska popłynął trasą między Svalbardem a Nową Ziemią – jednak po napotkaniu mas lodu zawrócił do Anglii. 
W 1609 roku poszukiwania Przejścia Północno-Wschodniego zleciła mu Holenderska Kompania Wschodnioindyjska. W Amsterdamie dowiedział się o dwóch możliwych trasach Przejścia Północno-Zachodniego, co wzbudziło jego zainteresowanie. Jednak w przypadku niepowodzenia wyprawy w kierunku północno-wschodnim zobowiązał się do powrotu najpierw do Holandii. Hudson wyruszył na statku „Halve Maen” w kwietniu 1609 roku, docierając w pobliże Nowej Ziemi. Niesprzyjające warunki i ryzyko buntu załogi spowodowały, że zawrócił. Zamiast udać się do Amsterdamu, zaproponował załodze wyprawę w poszukiwaniu Przejścia Północno-Zachodniego. Ekspedycja ruszyła przez Atlantyk na zachód, docierając do Nowej Fundlandii, wybrzeży Labradoru i dalej do zatoki nazwanej później na cześć Hudsona. 
Niepowodzenie angielskich i holenderskich wypraw Hudsona zdawały się potwierdzać brak żeglowności Morza Karskiego – komercyjne zainteresowania zaczęły skupiać się na rybołówstwie i wielorybnictwie w regionie Spitsbergenu. 
Wyprawy rosyjskie.
Pod koniec XVI wieku Rosjanie wykorzystywali morski szlak handlowy do ośrodka handlu futrami w Mangazei nad rzeką Taz w zachodniej Syberii, który biegł od ujścia Dwiny, wzdłuż północnego wybrzeża, przez Jugorski Szar i dalej do Jamału. Na początku XVII w. zaprzestano jednak jego użytkowania wskutek zakazów carskich. Car Michał I Romanow (1596–1645) zakazał najpierw żeglugi statkom zagranicznym poza region Morze Białego (1616), a później wszelkiej żeglugi na wschód od rzeki Peczory. 
W pierwszej połowie XVII w. Kozacy opanowali tereny Syberii, pozyskując futra od ludów tubylczych. Statki handlowe zaczęły pływać na odcinku między Kołymą a Leną. W 1648 roku poszukujący futer Siemion Dieżniow (1605–1673) przepłynął od ujścia Kołymy do dorzecza rzeki Anadyr na wschód od Gór Kołymskich. Trzy z jego siedmiu statków dotarły do wejścia do Cieśniny Beringa – do przylądka nazwanego później na cześć Dieżniowa. Statek Dieżniawa dopłynął aż do Przylądka Olutorskiego. Dieżniow uznawany jest za pierwszego Europejczyka, który przepłynął Cieśninę Beringa. Jego raport z podróży pozostawał w archiwach w Jakucku i został znaleziony przez niemieckiego historyka Gerharda Friedricha Müllera (1705–1783) dopiero w 1736 roku – po wyprawie Beringa. 
W latach 20. XVIII w. car Piotr I Wielki (1672–1725) zlecił zbadanie wschodnich regionów imperium. W 1724 roku zadanie to powierzono duńskiemu oficerowi w służbie rosyjskiej marynarki Vitusowi Beringowi (1681–1741), który miał zbadać czy Azję i Amerykę Północną łączy ląd. Było to istotne zarówno dla poszukiwań Przejścia Północno-Wschodniego jak i zamiarów kolonizacji Ameryki Północnej przez Rosję. W lutym 1725 roku Bering wyruszył drogą lądową na wschód, podążając za wysłanymi wcześniej wozami z zaopatrzeniem i sprzętem pod nadzorem Aleksieja Czirikowa (1703–1748). W marcu dotarł do Tobolska, a we wrześniu do Ilimska, gdzie przezimowano. W czerwcu 1726 roku dojechał do Jakucka, skąd po uzupełnieniu zapasów wyruszył do Ochocka. Tam zbudowano statek i w sierpniu 1727 roku Bering przeprawił się przez Morze Ochockie na Kamczatke, gdzie przezimował w osadzie Bolszerieck. 
Na Kamczatce zbudowano kolejny statek, którym Bering popłynął dalej na północ. Na szerokości 64°18’N spotkał Czukczów, którzy poinformowali go, że nie ma przesmyku na wschód, a jedynie ciąg wysp. Wkrótce potem odkryto Wyspę Świętego Wawrzyńca. Wbrew radom Czirikowa, by kontynuować podróż do Kołymy i w ten sposób udowodnić brak połączenia lądowego z Ameryką Północną, Bering usatysfakcjonowany osiągnięciem 65°30’N i wobec braku bezpiecznych miejsc do przezimowania, zdecydował o powrocie na Kamczatkę. Utrzymująca się gęsta mgła uniemożliwiła mu dostrzeżenie lądu Ameryki Północnej, nawet z nowo odkrytych Wysp Diomedesa. Niemniej jednak Bering wywnioskował, że kontynenty nie są ze sobą połączone. Wyprawa przezimowała w Ust´-Kamczatsku. W 1729 roku Bering zmapował wschodnie i zachodnie wybrzeże Kamczatki oraz przestudiował relacje tubylców na temat lądu na wschodzie. Popłynął nawet 200 km na wschód, docierając prawie do Wysp Komandorskich, jednak mgła i niesprzyjające wiatry uniemożliwiły mu dalszą podróż. Bering powrócił na Kamczatkę, skąd udał się do Ochocka i z powrotem przez Syberię do Petersburga, dokąd dotarł w 1730 roku.
W 1730 roku Bering przedstawił plan drugiej wyprawy na Kamczatkę, z sugestiami ekspedycji na południe do Japonii i do Ameryki Północnej w celu nawiązania kontaktów handlowych oraz zmapowania regionu arktycznego między Obem a Leną. Plan uzyskał aprobatę senatu i został rozbudowany przez admiralicje – ekspedycja miała mapować całe rosyjskie wybrzeże arktyczne od Archangielska do Kamczatki. Wyprawa znana jako Wielka Ekspedycja Północna (1733–1743) była największym tego typu przedsięwzięciem w Arktyce do XX w. – uczestniczyło w niej okresowo nawet 1000 osób. Jej uczestnicy zmapowali ogromne obszary arktycznego wybrzeża Syberii i zachęcali kupców syberyjskich do rozwinięcia handlu futrami na wyspach w pobliżu Alaski
. Wybrzeże arktyczne zostało podzielone na pięć sekcji, które zostały przedzielone poszczególnym grupom do zmapowania. Za odcinek od Archangielska do Obu odpowiadali Stiepan Murawiew i Stiepan Małygin, za obszar od Obu do Jeniseju Dmitrij Owczin, od Jeniseju do Tajmyr – Fiodor Minin (1709–1742), od Tajmyru do Leny – Wasilij Proncziszczew (1702–1736) i Chariton Łaptiew (1700–1763), od Leny do Anadyru – Dmitrij Łaptiew (1701–1771). Sam Bering odpowiadał za północną część Kamaczatki. Zanim tam jednak dotarł, to przez trzy lata nadzorował organizację wyprawy z Jakucka. W czerwcu 1741 roku Bering opuścił Kamczatkę na statku „Św. Piotr”, a towarzyszący mu ponownie Aleksiej Czirikow na pokładzie statku „Św. Paweł”. Statki zostały rozdzielone podczas sztormu – Czirikow odkrył kilka z wysp Aleutów, a Bering dotarł do Zatoki Alaska. Cierpiący na szkorbut Bering nie był w stanie dowodzić statkiem, który rozbił się w listopadzie 1741 roku u wybrzeży Wyspy Beringa. Sam Bering zmarł na wyspie miesiąc później. W tym samym roku Siemion Czeluskin (1700–1764), badający w ramach ekspedycji Tajmyr, dotarł do najdalej wysuniętego na północ punktu Eurazji – przylądka później nazwanego na jego cześć. Uczestnicy Wielkiej Ekspedycji Północnej zmapowali ogromne obszary regionów północnych, sporządzając 62 mapy wybrzeża arktycznego i Kamczatki. Masy lodu uniemożliwiały eksplorację droga morska – odcinek od Zatoki Czauńskiej do Cieśniny Beringa pozostawał niezbadany. 
Dopiero w 1778 roku James Cook (1728–1779), poszukujący przejścia od strony zachodniej, przepłynął przez Cieśninę Beringa, docierając do Półwyspu Czukockiego i sporządził dokładne mapy wybrzeża Alaski od Góry Świętego Eliasza do Cieśniny Beringa i dalej, docierając do Półwyspu Czukockiego. Cook był pierwszym Europejczykiem, który widział obydwa brzegi cieśniny, potwierdzając brak połączenia lądowego między Eurazją a Ameryką Północną. 
Osiągnięcie to sprowokowało odpowiedź rosyjską – caryca Katarzyna II Wielka (1729–1796) zleciła zbadanie Półwyspu Czukockiego członkowi wyprawy Cooka nawigatorowi Josephowi Billingsowi (1758–1806). Luki na mapie Półwyspu Czukockiego uzupełnił ostatecznie Ferdinand von Wrangel (1797–1870), badający w latach 1821–1823 wybrzeże półwyspu na wschód aż do Zatoki Koluczyńskiej.
Przepłynięcie Przejścia Północno-Wschodniego.
W 1872 roku nieudaną próbę przepłynięcia Przejścia Północno-Wschodniego z zachodu na wschód podjęła austro-węgierska ekspedycja pod dowództwem Karla Weyprechta (1838–1881) i Juliusa Payera (1841–1915). Plan zakładała przezimowanie na przylądku Czeluskin lub na Wyspach Nowosyberyjskich. Statek wyprawy „Tegetthoff” zdryfował na północ na Morzu Barentsa – odkryto wówczas Ziemie Franciszka Józefa.
W latach 1878–1879 Adolf Erik Nordenskiöld (1832–1901) jako pierwszy w historii przepłynął Przejście Północno-Wschodnie, płynąc na parowcu „Vega” trasą z zachodu na wschód. Wyprawę poprzedziły dwie ekspedycje – w 1875 i w 1876 roku – kiedy Nordenskiöld zbadał Morze Karskie do ujścia Jeniseju. Na podstawie obserwacji wówczas poczynionych Nordenskiöld spodziewał się, że cieplejsze wody rzeczne Obu i Jeniseju pod koniec lata wpłyną na otwarcie wód morskich dla żeglugi przy linii brzegowej. Doszedł do wniosku, że odpowiednio planując przeprawę, przepłynięcie przez Przejście Północno-Wschodnie będzie możliwe. Do pomysłu przekonał przemysłowców Oscara Dicksona (1823–1897) i Aleksandra Sibiriakowa (1849–1933) oraz króla Szwecji i Norwegii Oskara II (1829–1907). 
Na potrzeby ekspedycji przygotowano statek parowy „Vega” dowodzony przez Louisa Palandera (1842–1920), któremu towarzyszyły trzy statki handlowe Sibiriakowa „Lena”, „Fraser” i „Express”. Z Nordenskiöldem na pokładzie „Vega” wraz z „Leną” wyruszyły z Tromsø 17 lipca 1878 roku i po dwóch tygodniach spotkały się ze statkami „Fraser” i „Express” w ciśnienie Jugorski Szar. W sierpniu dotarły do portu Dikson skąd „Fraser” i „Express” wpłynęły do rzeki Jenisej, a „Vega” wraz z „Leną” popłynęły dalej wzdłuż wybrzeży Tajmyru. Zoczono wówczas grupę wysp – nazwaną później Archipelagiem Nordenskiölda. Statki opłynęły przylądek Czeluskin i „Lena” wpłynęła na wody Leny, by dostarczyć towar do Jakucka. Na początku września „Vega” dopłynęła do Półwyspu Czukockiego. Dalszą żeglugę uniemożliwiła gęsta mgła, coraz krótszy dzień i coraz większe masy lodu – Nordenskiöld zmuszony był przezimować w Zatoce Koluczyńskiej. Podróż kontynuowano w lipcu 1879 roku i w ciągu dwóch dni dopłynięto do Cieśniny Beringa. „Vega” wróciła do Szwecji przez Kanał Sueski w 1880 roku. 
W latach 1914–1915 miało miejsce pierwsze przepłynięcie szlaku w kierunku zachodnim (punktem początkowym był Władywostok, zaś końcowym Archangielsk) – dokonał tego Boris Wilkicki (1885–1961) na lodołamaczach "Tajmyr" i "Wajgacz". Przeprawa odbyła się w ramach Ekspedycji hydrograficznej Północnego Oceanu Lodowatego (ros. Гидрографическая экспедиция Северного Ледовитого океана). Przez trzy lata "Tajmyr" i "Wajgacz" badały wybrzeże Syberii, a w 1913 roku dotarły do Tajmyru, gdzie na północy odkryto archipelag Ziemi Północnej wraz z Małym Tajmyrem. Odkryto również Wyspę Bennetta i Wyspy Generała Wilkickiego. W 1914 roku lodołamacze rozpoczęły rejs na zachód do Archangielska i po przezimowaniu na zachodnim wybrzeżu Tajmyru dotarły na miejsce latem 1915 roku. 
Pierwszego przepłynięcia szlaku w ciągu jednego sezonu nawigacyjnego z zachodu na wschód dokonał Otto Szmidt (1891–1956) w 1932 roku.
Wykorzystanie Przejścia Północno-Wschodniego.
W latach 20. XX w. Związek Radziecki zaczął rozwijać Północną Drogę Morską jako szlak transportowy pomiędzy portami północy i w latach 30. zaczęły pływać tędy w miesiącach letnich statki towarowe. Podczas II wojny światowej szlak był wykorzystywany przez aliantów do transportu zaopatrzenia z zachodniego wybrzeża Stanów Zjednoczonych do portów w północnej Syberii. 
Po wojnie ruch Północną Drogą Morską zwiększył się dzięki użyciu lodołamaczy i wydłużeniu sezonu letniego. Transport był również silnie dotowany przez państwo, a brak subsydiów po upadku Związku Radzieckiego doprowadził do jego załamania. 
Od 1991 roku przejście jest otwarte dla żeglugi międzynarodowej. W 1995 roku miala miejsce „pokazowa” przeprawa statkiem komercyjnym z Jokohamy do Kirkenes w związku z zainicjowanym przez Rosję międzynarodowym programem na rzecz badań nad możliwościami zwiększonego wykorzystania szlaku. Zainteresowanie przejściem zwiększyło się w 2007 roku, po raportach o coraz mniejszej pokrywie lodowej. 
Pierwsze zagraniczne statki handlowe pokonały całe przejście w 2009 roku. W 2010 roku całe przejście przepłynęły pierwszy statek pasażerski i pierwszy tankowiec. W latach 2010–2019 na trasie Północnej Drogi Morskiej przeprowadzono 89 tranzytów międzynarodowych, z czego 68 rejsów odbyło się z lub do portu zagranicznego. Trasa wykorzystywana jest chętnie do kosztownego transportu skroplonego gazu – jest znacznie tańsza niż transport przez Kanał Sueski. 
W 2020 roku przejście pokonał samodzielnie, drogą ze wschodu na zachód, pierwszy statek żaglowy – STS Siedow.

</doc>
<doc id="634821" url="https://pl.wikipedia.org/wiki?curid=634821" title="Romuald Huszcza">
Romuald Huszcza

Romuald Huszcza (ur. 27 lipca 1950 w Białymstoku) – polski językoznawca, japonista, polonista i koreanista, zajmujący się także językoznawstwem ogólnym, profesor nauk humanistycznych (2015), emerytowany profesor Uniwersytetu Warszawskiego i Uniwersytetu Jagiellońskiego.
Życiorys.
Ukończył studia polonistyczne (1973) i japonistyczne (1975) na Uniwersytecie Warszawskim, gdzie pracował na Wydziale Polonistyki oraz Wydziale Orientalistycznym od 1978 do 2020. Doktoryzował się na Wydziale Polonistyki UW (1981) i habilitował tamże (1997, temat pracy: "Honoryfikatywność. Gramatyka – pragmatyka – typologia") na swojej macierzystej uczelni w dziedzinie językoznawstwa ogólnego i wschodnioazjatyckiego. 
Jest współautorem "Gramatyki japońskiej" (tomy I–II, WUJ 2003) oraz monografii "Gramatykalizacje japońszczyzny" (UW 2012). Od 1988 do 1999 pracował również na Uniwersytecie im. Adama Mickiewicza w Poznaniu, a od 2000 do 2021 na Uniwersytecie Jagiellońskim w Krakowie, wykładając przedmioty japonistyczne i koreanistyczne. Wielokrotnie przebywał na uczelniach japońskich, prowadząc badania naukowe i zajęcia dydaktyczne, m.in. w latach 1998–1999 na Uniwersytecie Tokijskim w Katedrze Językoznawstwa jako wizytujący pracownik badawczy – stypendysta Japan Foundation ("Kokusai Kōryū Kikin").
Jego badania obejmują zagadnienia m.in. z semantyki i pragmatyki języka japońskiego i koreańskiego oraz wielosystemowości w językach wschodnioazjatyckich. Jest autorem i współautorem ponad 80 publikacji z tego zakresu.
Członek Komisji Standaryzacji Nazw Geograficznych poza Granicami Rzeczypospolitej Polskiej (KSNG), Komitetu Językoznawstwa PAN, Towarzystwa Naukowego Warszawskiego, Polskiego Towarzystwa Orientalistycznego. Prezes Polskiego Stowarzyszenie Badań Japonistycznych.
W 2009 "za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych, za osiągnięcia w podejmowanej z pożytkiem dla kraju pracy zawodowej i działalności społecznej" został odznaczony Krzyżem Kawalerskim Orderu Odrodzenia Polski. W 2012 za wybitne zasługi w dziedzinie japonistyki został odznaczony Orderem Wschodzącego Słońca klasy Złote Promienie ze Wstęgą.

</doc>
<doc id="634826" url="https://pl.wikipedia.org/wiki?curid=634826" title="Prąd głębinowy">
Prąd głębinowy

Prąd głębinowy – prąd morski występujący głęboko pod powierzchnią wody, często oddzielony od niej innymi prądami morskimi (powierzchniowymi i podpowierzchniowymi).
Wiatr nie ma bezpośredniego wpływu na prądy głębinowe. Powstają one w wyniku różnic gęstości, związanych z temperaturą i zasoleniem wody morskiej (prądy gęstościowe), lub wyrównują różnice spowodowane przemieszczaniem mas wody przez inne prądy, także powierzchniowe (prądy kompensacyjne). Układ prądów gęstościowych na Ziemi tworzy tzw. cyrkulację termohalinową. Cyrkulacja głębinowa jest znacznie wolniejsza od powierzchniowej i od tempa downwellingu (opadania wód).
Prądy głębinowe płyną między innymi pod wodami niesionymi przez Prąd Zatokowy i Prąd Brazylijski, na południe Atlantyku. Wzdłuż zachodnich wybrzeży kontynentów wody głębinowe napływają na miejsce powierzchniowych – następuje upwelling; ma to miejsce m.in. u wybrzeży Kalifornii, Peru i Chile.

</doc>
<doc id="634827" url="https://pl.wikipedia.org/wiki?curid=634827" title="Ferdynand Wittelsbach">
Ferdynand Wittelsbach

Ferdynand Wittelsbach (ur. 6 października 1577 w Monachium – zm. 13 września 1650 w Arnsbergu) – elektor arcybiskup Kolonii w latach 1612–1650.
Syn Wilhelma V księcia Bawarii i Renaty Lotaryńskiej. Jego dziadkami byli: Albrecht V Wittelsbach i Anna Habsburg oraz Franciszek I Lotaryński i Krystyna Oldenburg, księżniczka duńska.
Był trzecim synem który dożył pełnoletniości, został przeznaczony do stanu duchownego tak jak jego starszy brat Filip Wilhelm. Był kanonikiem w Moguncji, Trewirze, Salzburgu, Würzburgu, Pasawie oraz Kolonii. W 1591 roku został koadjutorem probostwa Berchtesgaden, a w 1594 roku księciem – proboszczem Berchtesgaden. W 1595 roku został wybrany biskupem koadiutorem diecezji kolońskiej, gdzie arcybiskupem był jego wuj Ernest Wittelsbach. Po śmierci Ernesta w 1612 roku został arcybiskupem Kolonii, księciem Westfalii, panem Vest Recklinghausen, arcykanclerzem Włoch, księciem elektorem, biskupem Münsteru, Hildesheim, Liège i księciem-opatem Stavelot-Malmedy. W 1618 roku został biskupem Paderborn. Mianował swojego bratanka Maksymiliana Henryka biskupem koadiutorem diecezji kolońskiej.

</doc>
<doc id="634828" url="https://pl.wikipedia.org/wiki?curid=634828" title="Horst Koehler">
Horst Koehler



</doc>
<doc id="634830" url="https://pl.wikipedia.org/wiki?curid=634830" title="Kościół św. Ducha w Stargardzie Szczecińskim">
Kościół św. Ducha w Stargardzie Szczecińskim



</doc>
<doc id="634831" url="https://pl.wikipedia.org/wiki?curid=634831" title="Józef Bryła">
Józef Bryła

Józef Bryła (ur. 15 marca 1924, zm. 3 września 2006 w Zakopanem) – polski sportowiec, taternik, alpinista, himalaista, polarnik.
Życiorys.
Swoją przygodę ze sportem zaczynał od lekkoatletyki (biegał na długich dystansach, w latach 1953-1955 był zawodnikiem Kolejarza Szczecin) i narciarstwa. Posiadając doskonałą formę fizyczną, szukał wciąż nowych form realizowania się. W 1947 roku pojawił się po raz pierwszy w górach i w Dolinie Pięciu Stawów Polskich w Tatrach poznał Stanisława Grońskiego co zaowocowało w niedalekiej przyszłości. Był jednym z założycieli (obok m.in. Stanisław Grońskiego) Szczecińskiego Klubu Wysokogórskiego. Działał w składach Zarządu Sekcji Taternictwa (później Szczecińskiego Koła Klubu Wysokogórskiego i SKW), w Komisji Rewizyjnej i Dyscyplinarnej. Od początku działalności w Komisji Taternictwa (pierwsza nazwa SKW) zajmował się przygotowaniem kondycyjnym, czerpiąc z metod treningowych stosowanych w lekkoatletyce. Równocześnie ze wspinaczką uprawiał biegi i narciarstwo.
W 1954 r. z grupą podobnych mu zapaleńców zbudował skocznię narciarską na szczecińskim Golęcinie. W 1959 roku dokonał rekordowego zimowego przejścia grani Morskiego Oka w czasie 20 godzin. W 1961 roku wejściem na Kazbek (5047 m n.p.m.) w Kaukazie, poprawił ówczesny rekord wysokości szczecińskiego koła Klubu Wysokogórskiego.
Brał udział w pierwszej wyprawie koła w góry egzotyczne (Atlas Wysoki – 1969 r.). W tym samym roku w towarzystwie Wandy Rutkiewicz dokonał wejścia na Mont Blanc. W 1970 roku podczas wyprawy w Alpy Julijskie dokonał pierwszego przejścia kuluaru północnej ściany Site. Dwa lata później wytyczył trzy nowe drogi i wziął udział w wejściu na dziewiczy szczyt w górach Zagros w Iranie. W 1973 roku brał udział w pierwszym przejściu północno-zachodniego trawersu Spitsbergenu. W następnym roku wziął udział w jedenastu pierwszych wejściach w górach wschodniej Grenlandii. Przez kolejne lata sukcesywnie działał w różnych górach świata: Hindukusz Afgański, Tatos, Himalaje (m.in. 1979 r. – 3 pierwsze wejścia na szczyty pięciotysięczne; 1986 r. – osiągnięcie wysokości ok. 7100 m na Annapurna South; 1989 – Diama w rejonie Nanga Parbat), Andy (samotne wejście na Huascarán), Spitsbergen, Kaukaz, Ałtaj Mongolski. Systematycznie wyjeżdżał w Tatry Polskie i Słowackie. Swoje bogate życie sportowe opisał w książce „"Moje życie psie i rajskie"” (Verbum, Szczecin 1994).
Był doceniany nie tylko w Klubie Wysokogórskim, w którym został wyróżniony pierwszym „Złotym Hakiem” za wieloletnią działalność alpinistyczną w Tatrach i górach świata, medalem z okazji 100-lecia Taternictwa (PZA) oraz nadaniem tytułu Członka Honorowego Szczecińskiego Klubu Wysokogórskiego. Odznaczony Krzyżem Armii Krajowej, Złotą Odznaką „Zasłużony Pracownik Morza”, Złotą Odznaką „Zasłużony Działacz Kultury Fizycznej”, Złotą Odznaką PTTK i Srebrną Odznaką Polskiego Związku Lekkiej Atletyki. Posiadał tytuł Honorowego Przodownika Turystyki Górskiej i Członka Honorowego Klubu Tatrzańskiego PTTK.
Zmarł 3 września 2006 roku w Zakopanem podczas drogi powrotnej do Szczecina, w którym został pochowany na Cmentarzu Centralnym.

</doc>
<doc id="634833" url="https://pl.wikipedia.org/wiki?curid=634833" title="Rejon niżniewartowski">
Rejon niżniewartowski

Rejon Niżniewartowski (ros. "Нижневартовский район") – najważniejszy rejon wchodzący w skład położonego w północno-zachodniej Syberii w azjatyckiej części Rosji Chanty-Mansyjskiego Okręgu Autonomicznego – Jugry.
Położenie.
Rejon Niżniewartowski położony jest we wschodniej części Chanty-Mansyjskiego OA. Od północy rejon graniczy z Jamalsko-Nienieckim Okręgiem Autonomicznym, od wschodu – z Krajem Krasnojarskim, od zachodu – z Rejonem Surguckim Chanty-Mansyjskiego OA, a od południa – z obwodem tomskim.
Obszar ten położony jest w północno-zachodniej Azji, na Nizinie Zachodniosyberyjskiej.
Powierzchnia.
Rejon Niżniewartowski ma powierzchnię 118,5 tys. km², na którą składają się silnie zabagnienie tereny położone w dorzeczach rzek Wach i Agan – dopływach Obu, oraz w dorzeczu samego Obu.
Na terenie rejonu znajdują się liczne jeziora, spośród których kilka tysięcy posiada powierzchnię przekraczającą 1 ha., zaś wielkość największego przekracza 100 km²
Lasy (o charakterze tajgowym) stanowią ponad 55% powierzchni rejonu.
Ośrodek administracyjny.
Ośrodkiem administracyjnym rejonu jest miasto Niżniewartowsk, liczące 240 067 mieszkańców (2005 r.), tj. ponad siedmiokrotnie więcej niż ludność całego, liczącego ponad 100 tys. km² Rejonu. Miasto to nie wchodzi jednak w skład tej jednostki administracyjnej i stanowi miasto wydzielone.
Klimat.
Rejon Niżniewartowski leży w strefie klimatów umiarkowanych, wybitnie kontynentalnych. Cechuje go m.in. duża różnica temperatur między latem a zimą. Latem średnia temperatura wynosi ok. 17 °C, zaś zimą –24 °C. Najniższą zarejestrowaną temperaturę –59,3 °C zanotowano w 1973 r.
Ludność.
Rejon zamieszkuje 34 047 osób (2005 r.), z czego w osadach miejskich mieszka 26 080, zaś na wsiach – 7967 ludzi.
Na terenie rejonu znajdują się 23 miejskie i wiejskie osady (oraz 5 dużych miast, niewchodzących w skład rejonu, stanowiących wyłączone z jego powierzchni, opisane niżej miasta wydzielone).
Ludność miejska stanowi ponad 3/4 populacji.
Ludność rejonu stanowią głównie Rosjanie i przedstawiciele innych narodów europejskich, które zasiedliły obszary Jugry, m.in. Ukraińcy, Białorusini i Tatarzy.
W rejonie zamieszkuje także pewna grupa rdzennej ludności zachodniej Syberii. Jej liczba jest szacowana na nieco ponad 2.000 osób, spośród których ok. 84% stanowią Chantowie, 13% – Nieńcy, a 2% – Mansowie.
Miasta wydzielone.
Na terytorium rejonu położone jest 5 dużych miast, w których zamieszkuje blisko 400 000 ludzi. Są to: Łangiepas, Megion, Niżniewartowsk, Pokaczi i Radużny. Nie wchodzą one jednak w skład rejony, lecz, tak jak inne duże miasta okręgu – stanowią one miasta wydzielone w składzie Chanty-Mansyjskiego Okręgu Autonomicznego – Jugry.
Gospodarka.
W Rejonie Niżniewartowskim znajdują się liczne, bardzo bogate złoża ropy naftowej i gazu ziemnego. Rejon ten jest rosyjskim centrum wydobycia tych surowców, dostarcza on 50% całego rosyjskiego wydobycia ropy i niewiele mniejszą część pozyskiwanego w Rosji gazu.

</doc>
<doc id="634839" url="https://pl.wikipedia.org/wiki?curid=634839" title="Kafir (islam)">
Kafir (islam)

Kafir ( – "kāfir"; w l. mn. – "kuffār") – niejednoznacznie rozumiany termin w islamie, tłumaczony dawniej jako „niewierny”, obecnie jako „bałchochwalca” lub „nie-muzułmanin”.
We wczesnośredniowiecznym języku arabskim, użytym w Koranie, wyraz ten określa osobę która „ukrywa, zaprzecza lub nie chce zauważać swoich ubytków (niedoskonałości charakteru/psychiki) w wyniku czego deklaruje się jako jednostka niegodziwa, wyznająca błędną ścieżkę ideologiczno-egzystencjonalną, a także jako taka jednostka, która boi się dorosnąć do tego, aby wziąć na siebie pierwotną odpowiedzialność za własny los, a tym samym ucieka od prawdy absolutnej/spirytualnej/boskiej, czyli od zbawienia duszy”.
Interpretacje.
Różne historyczne i współczesne szkoły koraniczne i odłamy islamu różnie interpretują termin „niewierni”:

</doc>
<doc id="634843" url="https://pl.wikipedia.org/wiki?curid=634843" title="Mikołaj Melanowicz">
Mikołaj Melanowicz

Mikołaj Melanowicz (ur. 10 września 1935 w Piszczacu) – profesor, japonista, tłumacz literatury japońskiej.
Życiorys.
Studiował na Uniwersytecie Warszawskim (1954–1959) japonistykę i na Uniwersytecie Waseda w Tokio (1964–1966 oraz 1973–1974). Przebywał również jako wizytujący profesor na Uniwersytecie Kansas (1986) oraz w International Research Center for Japanese Studies w Kioto (1990–1991).
Autor obszernej trzytomowej monografii pt. "Literatura japońska". Opublikował liczne przekłady współczesnych pisarzy japońskich, m.in.: Ryūnosuke Akutagawa, Kōbō Abe, Jun’ichirō Tanizaki, Kenzaburō Ōe, Shūsaku Endō i wielu innych.
W czasach PRL był odznaczony Złotym i Srebrnym Krzyżem Zasługi, a w 2005 roku – Krzyżem Komandorskim Orderu Odrodzenia Polski.
W 1997 roku otrzymał japoński Order Świętego Skarbu III klasy.

</doc>
<doc id="634846" url="https://pl.wikipedia.org/wiki?curid=634846" title="Uma (imię)">
Uma (imię)

Uma – imię żeńskie pochodzenia sanskryckiego, oznaczające "kwiat lnu". W mitologii indyjskiej imię to było jednym z imion bogini Parwati.
Znane osoby o tym imieniu:

</doc>
<doc id="634850" url="https://pl.wikipedia.org/wiki?curid=634850" title="Suchy Wierch">
Suchy Wierch

Suchy Wierch – nazwa wielu szczytów:

</doc>
<doc id="634853" url="https://pl.wikipedia.org/wiki?curid=634853" title="Moos (Badenia-Wirtembergia)">
Moos (Badenia-Wirtembergia)

Moos – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład związku gmin Höri. Leży na krańcu Jeziora Bodeńskiego (Untersee). Leży ok. 3 km na zachód od Radolfzell am Bodensee.

</doc>
<doc id="634855" url="https://pl.wikipedia.org/wiki?curid=634855" title="Havelock Vetinari">
Havelock Vetinari

Havelock Vetinari (lord Vetinari), Patrycjusz Ankh-Morpork – postać fikcyjna, bohater cyklu książkowego "Świat Dysku" Terry'ego Pratchetta. Głowa największego miasta Dysku. Jest prawdopodobnie wzorowany na idealnym władcy z rozprawy "Książę" Niccolò Machiavellego, choć w jednej z powieści wspomniane jest, że Machiavelli przy Vetinarim nie nadawałby się nawet na zarządcę stajni. Vetinari powtarza jednak jego główne myśli, np. przekonanie o złej naturze człowieka.
W filmowych adaptacjach książek w postać lorda Vetinariego wcielili się Jeremy Irons i Charles Dance.
Lord Vetinari pochodzi ze szlachetnej rodziny Vetinarich, znanej na całym Dysku. W dzieciństwie uczęszczał do szkoły Gildii Skrytobójców uczącej, jak zabijać ludzi za wielkie pieniądze, ale dającej także znakomite wykształcenie w innych dziedzinach. Zdał egzaminy z oceną celującą. Jedynie jego nauczyciel z dziedziny ukrywania się i skradania narzekał, że nigdy nie widział go na swoich lekcjach, co sprawiało Vetinariemu sporą satysfakcję.
W późniejszym okresie Vetinari był wplątany w wydarzenia 25 maja i zasłynął tym, że nie zabił ówczesnego Patrycjusza, Morderczego Lorda Windera, mimo swych szczerych chęci. Vetinari był jedynie obecny przy jego śmierci, gdyż Winder zmarł krztusząc się tortem na widok niedoszłego oprawcy. Vetinari zostawił przy nim swą nieużytą broń. Następnie, po śmierci Johna Keela (czyli, w zmienionej historii, Sama Vimesa) przyłączył się do grupy rewolucjonistów, chwytając bez (będący ich symbolem) w zęby i zabijając kilku strażników.
Miejsce zmarłego Windera zajął lord Snapcase, po nim władzę objął Vetinari - w jaki sposób, nie zostało nigdy wyjaśnione. Nikt nie próbuje go obalić, a to z jednej prostej przyczyny: nie da się. Patrycjusz wydaje się idealnym władcą i politykiem, potrafi przewidywać posunięcia przeciwników. Zawsze o wszystkim wie, zna się na ludziach jak nikt inny oraz potrafi nimi zręcznie manipulować. Prowadzi ascetyczny tryb życia, prawie wcale nie śpi. Dużo czyta, szczególnie raporty i statystyki, ale także nuty.
Poza tym, w jego pałacu ukryty jest Leonard z Quirmu, genialny konstruktor i myśliciel który zawsze chętnie służy pomocą Patrycjuszowi.
Niemal nic nie wiadomo o rodzinie Vetinariego, poza tym, że ich herbem rodowym jest czarna tarcza, a dewiza herbowa to "Si non confectus, non reficiat" (pol. "Jeżeli nie jest zepsute, nie naprawiaj"). Jedyną znaną członkinią rodziny jest jego ciotka - Lady Meserole z Genoi, pojawiająca się w "Straży nocnej". Prawdopodobnie to ta sama, która wcześniej określana była "ciotka z Pseudopolis" (m.in. Straż! Straż!). Poza nią, jedyną istotą, co do której Vetinari zdradza osobiste przywiązanie jest "Wuffles", jego podstarzały terrier szorstkowłosy. Odegrał on znaczącą rolę w "Prawdzie", w "Świecie finansjery" dowiadujemy się, że zdechł i został pogrzebany w pałacowych ogrodach.
Ze wspomnień Vetinariego zamieszczonych oszczędnie w Piątym Elefancie, wynika że w pewien sposób powiązany był z lady Margolottą z Überwaldu (zamglone spojrzenie sugeruje romans). W Niewidocznych Akademikach kwestia ta jest szerzej omówiona.
Vetinari utrzymuje osobistego sekretarza - to jeden z niewielu służących, którzy mają z nim bezpośredni kontakt. W "Straż! Straż!" jest nim Lupine Wonse, który okazuje się być przywódcą spisku, który przywoływał smoka na miasto. Smok wymyka się mu spod kontroli, a Wonse staje się jego sekretarzem, będący pod całkowitą psychiczną kontrolą smoka. Po jego unieszkodliwieniu jeszcze raz próbował przejąć władzę, jednak trafiony przez Marchewę książką z przepisami porządkowymi, zginął zabity przez posadzkę.
W późniejszych książkach funkcję sekretarza Vetinariego pełni Rufus Drumknott. Jest idealnym pomocnikiem, choć nie udało mu się jeszcze uchronić przed stratą ołówka w obecności Moista von Lipwiga.
Postać została uznana za jedną z dziesięciu najlepszych fikcyjnych postaci ze Świata Dysku.

</doc>
<doc id="634856" url="https://pl.wikipedia.org/wiki?curid=634856" title="Objaw Cullena">
Objaw Cullena

Objaw Cullena (ang. Cullen's sign) – objaw ostrego zapalenia trzustki opisany w roku 1918 przez Thomasa Stephena Cullena, przejawiający się występowaniem brunatnosinych plam w okolicy pępka, będących ogniskami martwicy podskórnej tkanki tłuszczowej. Jest to objaw bardzo rzadki, w przypadku wystąpienia rokowniczo niepomyślny.

</doc>
<doc id="634857" url="https://pl.wikipedia.org/wiki?curid=634857" title="Provincial Osorno">
Provincial Osorno

Club de Deportes Provincial Osorno – chilijski klub piłkarski z siedzibą w mieście Osorno, stolicy prowincji Osorno leżącej w regionie Los Lagos.
Historia.
Klub założony został 5 czerwca 1983 roku i gra obecnie w drugiej lidze chilijskiej ("Primera División B de la liga chilena de fútbol"). Swoje mecze domowe klub rozgrywa na oddanym do użytku w 1940 roku stadionie Estadio Municipal Parque Schott.
Skład z 2007 roku.
"stan z 1 kwietnia 2007 roku"

</doc>
<doc id="634864" url="https://pl.wikipedia.org/wiki?curid=634864" title="Club de Deportes Provincial Osorno">
Club de Deportes Provincial Osorno



</doc>
<doc id="634869" url="https://pl.wikipedia.org/wiki?curid=634869" title="Might and Magic IX">
Might and Magic IX

Might and Magic IX (znana także jako Might and Magic IX: Writ of Fate) – komputerowa gra fabularna wyprodukowana przez New World Computing i wydana w 29 marca 2002 przez 3DO. Była pierwszą częścią cyklu "Might and Magic" wykorzystującą inny silnik graficzny od czasów "". Jako że gra używa silnika graficznego LithTech 1.5, jest również pierwszą grą cyklu wykorzystującą w pełni trójwymiarową grafikę. Fabuła gry osadzona jest kilka lat po zniszczeniu świata z części VI-VIII oraz HoMM i obraca się wokół ataku czarnoksiężnika Tamura Lenga na Chedian.
Rozgrywka.
"Might and Magic IX" umożliwia grę grupą czterech postaci, wybieranych przed rozpoczęciem rozgrywki. Każdy bohater ma sześć atrybutów wyrażonych liczbami: moc, magię, wytrzymałość, celność, szybkość i szczęście. Liczba punktów przypadających na cechę zależy od rasy. Trzy z czterech dostępnych ras mają tzw. „silny atrybut”, do którego otrzymują pewną premię, oraz „słaby atrybut”, który obarczony jest karą.
Oprócz sześciu głównych cech, istnieje kilka innych współczynników, które obliczane są na podstawie różnych wartości. Jednym z przykładów jest klasa pancerza, łącząca wytrzymałość postaci i premię za zbroję, którą nosi. Drugi przykład to punkty magii, powiązane bezpośrednio ze współczynnikiem magii bohatera.
Dodatkowo, każda postać należy do określonej profesji. Na początku gry dostępne są dwie profesje: wojownik oraz adept. W kilku punktach gry możliwy jest awans po wykonaniu odpowiedniego zadania. Każda postać może zostać awansowana dwukrotnie, istnieją także dwie możliwe ścieżki awansu dla obu klas na obu poziomach. Dla przykładu, wojownik może zostać awansowany na krzyżowca bądź najemnika, a krzyżowiec na łowcę bądź paladyna.
Istnieją łącznie dwadzieścia trzy umiejętności (w grze nazywane „biegłościami”), które mogą poznać postacie gracza. Biegłości rozdzielono między sześć kategorii: istnieje sześć biegłości związanych z atakiem, pozwalających na korzystanie z poszczególnych rodzajów broni, trzy biegłości obronne definiujące, jakiego typu opancerzenia może używać bohater, cztery umiejętności magiczne odpowiadające obecnym w grze szkołom magii (ciemność, duch, światło, żywioły), pozwalające postaciom na korzystanie z magii. Pozostałe biegłości, umieszczone w kategorii „inne”, pozwalają m.in. na identyfikację i naprawę przedmiotów, rozbrajanie pułapek czy też zwiększają liczbę dostępnych punktów życia i magii. Każda biegłość ma cztery poziomy zaawansowania – podstawowy, ekspert, mistrz i arcymistrz. Wybrana przez gracza klasa postaci określa umiejętności, które dana postać może poznać.

</doc>
<doc id="634872" url="https://pl.wikipedia.org/wiki?curid=634872" title="Groove Coverage">
Groove Coverage

Groove Coverage – niemiecki zespół tworzący muzykę klubową, założony w 2001 roku.
Historia.
Groove Coverage zadebiutował singlem "Are You Ready?". Sukces singla pozwolił im na nagranie debiutanckiego albumu "Covergirl", który ukazał się 24 grudnia 2002.
Większość utworów zespołu jest coverami, na przykład pierwszą piosenką promującą krążek był cover utworu Mike'a Oldfielda "Moonlight Shadow". W Niemczech singiel w ciągu dwóch tygodni zyskał miano złotej płyty. Następny utwór, "God Is a Girl", w listopadzie 2002 znalazł się na pierwszych miejscach notowań list przebojów w Austrii i Niemczech. Ich utwory również wykorzystują część melodii z innych utworów (samplowanie).
Po tym sukcesie Groove Coverage został nominowany do nagród "Mc Mega Music Award 2003" i "Echo 2003".
W marcu 2004 roku ukazał się drugi album zespołu "7 Years and 50 Days". Singlami promującymi były: cover przeboju Alice'a Coopera – "Poison", ballada "She", "Runaway" i utwór tytułowy – "7 Years &amp; 50 Days".
Po nagraniu płyty zespół koncertował w Europie, Japonii, USA, Australii, Nowej Zelandii, na Tajwanie, w Południowej Afryce i Brazylii, gdzie w kwietniu 2006 wystąpił na legendarnym festiwalu "Planet Pop". Odwiedził także kilkakrotnie Polskę.
W lipcu 2006 roku grupa powróciła z nową płytą, zatytułowaną "21st Century". Album zawierał zarówno ballady, chwytliwe melodie pop, mocne, taneczne beaty i kilka całkiem mocnych, rockowych riffów gitarowych. Wśród piosenek znalazł się między innymi przebojowy singel "21st Century Digital Girl", będący coverem utworu "21st Century Digital Boy" grupy Bad Religion.
Pod koniec roku 2007 ukazał się następny singel grupy, zatytułowany "Because I Love You", będący nową wersją utworu Steviego B. Miał on za zadanie promować album "Greatest Hits", który ukazał się na rynku muzycznym w listopadzie 2007. Dzięki kawałkowi "Because I Love You" Groove Coverage otrzymało nagrodę Sound-Music-Award w maju 2008.
Nowy singiel formacji zatytułowany "Innocent" ukazał się 1 października 2010 r. Piosenka jest coverem przeboju Mike'a Oldfielda pod tym samym tytułem. Następnym krokiem zespołu było wydanie w kwietniu 2011 r. utworu "Angeline". Cieszył się on dość sporą popularnością w Niemczech.
Premiera kolejnego albumu Groove Coverage, zatytułowanego "Riot On The Dancefloor" odbyła 30 marca 2012 roku.
7 lipca 2013 roku grupa wystąpiła w Polsce podczas koncertu Lata ZET i Dwójki w Kołobrzegu, wykonując utwory „Poison” oraz „God Is a Girl”.

</doc>
<doc id="634873" url="https://pl.wikipedia.org/wiki?curid=634873" title="Harry Burton">
Harry Burton

Harry Burton (ur. 13 września 1879 w Stamford, zm. 27 czerwca 1940 w Asjut w Egipcie) – angielski egiptolog i fotograf archeologiczny, dokumentujący odkrycia w Egipcie.
Do 1914 roku współpracował z Theodore’em Davisem. Od 1914 roku pracował jako fotograf dla Kolekcji Egipskiej Metropolitan Museum of Art w Nowym Jorku, współpracując z Herbertem Winlockiem. Szczególnie zasłynął dokumentując otwarcie i eksplorację grobowca Tutanchamona oraz inwentaryzację wszelkich przedmiotów tam znalezionych. Gdy zaszła konieczność zaangażowania fotografa do ekipy, wybór Howarda Cartera od razu padł na Harry’ego Burtona, mającego opinię energicznego i dziarskiego człowieka, perfekcyjnie operującego sprzętem fotograficznym. Pracując w zespole Cartera spędził w Dolinie Królów, osiem lat, wykonując ogromną liczbę zdjęć oraz filmując najważniejsze chwile odkrycia, otwarcia i dokumentacji zawartości grobowca Tutanchamona. 21 lutego 1923 roku „The Times” opublikował 142 zdjęcia z prac w grobowcu Tutanchamona.
W 2001 roku w Metropolitan Museum of Art otwarto specjalną wystawę prac Burtona pod tytułem: „The Pharaoh’s Photographer: Harry Burton, Tutankhamun, and the Metropolitan’s Egyptian Expedition”, upamiętniająca jego pracę.

</doc>
<doc id="634875" url="https://pl.wikipedia.org/wiki?curid=634875" title=".tel">
.tel

.tel – domena najwyższego poziomu zaakceptowana przez Internet Corporation for Assigned Names and Numbers (ICANN). Przeznaczona dla "internetowych usług telekomunikacyjnych", wprowadzona jako dodatek dla tradycyjnej przestrzeni numeracyjnej dla usług telekomunikacyjnych (np. numerów telefonów). Domena jest sponsorowana przez firmę Telnic Limited. Na stan z maja 2006 domena została zaakceptowana i dodana do systemu DNS, przez co jest gotowa do uruchomienia. 24.03.2009 (po wcześniejszych fazach Sunrise i Landrush) domena stała się dostępna dla wszystkich.

</doc>
<doc id="634879" url="https://pl.wikipedia.org/wiki?curid=634879" title="Jerzy Melcer">
Jerzy Melcer

Jerzy Melcer (ur. 10 marca 1949 w Białymstoku) – polski piłkarz ręczny. 121-krotny reprezentant Polski. Uczestnik Igrzysk Olimpijskich w Monachium w 1972 roku i brązowy medalista Igrzysk Olimpijskich w Montrealu w 1976 roku. Występował także na Mistrzostwach Świata we Francji w 1970 i NRD w 1974 roku.
Kariera.
Karierę sportową zaczynał w AZS Białystok. Kontynuował ją w Spójni Gdańsk, a w 1974 roku przeniósł się do ówczesnej Korony Kielce (dzisiejsze Vive Targi Kielce). W 1975 roku wywalczył z nią awans do ekstraklasy. W Kielcach grał do 1978 r. po czym przeniósł się do Austrii, w której występował m.in. w drużynie z Linzu. Podczas występów w Kielcach, w 1976 wygrał plebiscyt na najpopularniejszego sportowca Kielecczyzny.

</doc>
<doc id="634880" url="https://pl.wikipedia.org/wiki?curid=634880" title="Suchy Wierch (Stoły)">
Suchy Wierch (Stoły)

Suchy Wierch (też: Maturowa Czuba; 1428 m n.p.m.) – najwyższy szczyt masywu Stołów wznoszącego się po zachodniej stronie Doliny Kościeliskiej w Tatrach Zachodnich. Ku północy jego zbocza opadają do przełęczy Przysłop Kominiarski (1128 m), od południowej strony do żlebu Żeleźniak, od zachodniej do żlebu Zabijak. Ponadto w południowym kierunku odchodzi od szczytu grań Maturowych Stołów łącząca się z Raptawicką Granią poprzez Przełęcz ku Stawku (Maturowe Siodło)
Nazwa Maturowej Czuby pochodzi od spotykanego na Podhalu nazwiska (lub przezwiska) "Matura" i wiąże się z dawną kopalnią rudy żelaza, zwaną Maturką, usytuowaną u podnóży grzbietu Maturowych Stołów. Nazwa ta funkcjonuje w "Wielkiej encyklopedii tatrzańskiej" Paryskich, natomiast w innych wydawnictwach tatrzańskich z reguły się nie pojawia.
Zbudowany jest z wapieni triasowych. Na sam szczyt Suchego Wierchu nie prowadzi znakowany szlak turystyczny, można jednak dojść do Polany na Stołach znajdującej się ok. 400 m od szczytu. Wyprowadzający na nią niebieski szlak turystyczny z Doliny Kościeliskiej zaczyna się tuż powyżej górnego końca polany Stare Kościeliska.
Dawniej szczyt i cały masyw Stołów był wypasany i wchodził w skład Hali Stoły.

</doc>
<doc id="634884" url="https://pl.wikipedia.org/wiki?curid=634884" title="Nurestan">
Nurestan

Nurestan, Nuristan, dawniej Kafiristan (paszto: نورستان) – kraina w północno-wschodnim Afganistanie, przy granicy z Pakistanem, w południowym Hindukuszu, między dolinami Kabulu i Pandższiru. Stolica znajduje się w Parun. W 2021 roku liczyła prawie 167 tys. mieszkańców.

</doc>
<doc id="634885" url="https://pl.wikipedia.org/wiki?curid=634885" title="Łazarz (Poznań)">
Łazarz (Poznań)

Łazarz – część Poznania, położona na obszarze jednostki pomocniczej Osiedle Św. Łazarz, na południowy zachód od centrum miasta. Zespół urbanistyczno-architektoniczny Łazarza obejmuje wiele przedwojennych obiektów (w tym sporo z przełomu XIX i XX w.) i od 6 października 1982 roku figuruje w rejestrze zabytków pod numerem A-239.
Miejsce w strukturze miasta.
Położony jest w południowej części miasta, graniczy od północy z centrum i Jeżycami, od wschodu z Wildą, od południa z Dębcem i Górczynem, a od zachodu z osiedlami Raszyn i Grunwald. Według Systemu Informacji Miejskiej granice Łazarza wytyczone są od wschodu: ul. Roosevelta dalej torami kolejowymi (nitką zachodnią), od południa: ul. Krauthofera i Palacza do Arciszewskiego, od zachodu: ul. Arciszewskiego, od północy: ul. Wyspiańskiego, Ułańską, na tyłach posesji przy Grottgera i Orzeszkowej, dalej granicą MTP do ulicy Bukowskiej – włączając tereny MTP. Łazarz posiada ponadto swoje logo i herb wyłonione przez mieszkańców w konkursie portalu lazarz.pl.
Historia.
Osiedle św. Łazarz utworzone zostało w XVI w. na terenie należącym do dawnego szpitala św. Łazarza (położonego przy obecnej ul. Niedziałkowskiego). Nazwa osiedla św. Łazarz związana jest właśnie ze starym szpitalem, istniejącym już od lat sześćdziesiątych XVI wieku i kościółkiem pw. św. Łazarza. Od imienia patrona wzięła się nazwa lazaretów (głównych prowizorycznych szpitalików wojennych) oraz nazwa części Poznania. Już w 1569 roku pojawili się kwestarze, którzy drogą ofiar i jałmużny gromadzić mieli fundusze na budowę szpitala dla biednych zadżumionych. W roku 1571 pierwsze obiekty szpitala były już gotowe, by potem przez następne kilkadziesiąt lat pomyślnie rozwijać się i rozbudowywać. Szpital, którego patronem był św. Łazarz, zarządzany był przez mianowanych przez magistrat poznański prowizorów, zwanych też ekonomami lub opiekunami. Jak później odnotowano posiadał on silne zaplecze ekonomiczne w postaci folwarku. Jego ziemie . Był to zatem znaczny obszar, obejmujący część dzisiejszej Wildy i cały Łazarz. Nic dziwnego zatem, że do pracy angażowano również sezonowych wyrobników wiejskich, tzw. ratajów. Mieszkali oni głównie w wiosce miejskiej, po drugiej stronie Warty, od ich profesji zwanej Ratajami. Na terenie wsi w XVIII wieku zaczęli osiadać Bambrzy. Na należących do nich gruntach w następnych stuleciach wzniesiono opodal dworzec kolejowy i kościół pw. Matki Boskiej Bolesnej. W końcu XIX w. powstały pierwsze zakłady przemysłowe, uruchomiono fabrykę maszyn rolnych (przy ul. Kolejowej) i elektrownię (przy ul. Sczanieckiej). Zachowaną pamiątką wiejskiej przeszłości Łazarza jest dom ostatniego sołtysa wsi, Adama Jeskiego, przy ul. Głogowskiej 37 (25 września 2011 roku częściowo spłonął). Łazarz w granice Poznania został włączony w kwietniu 1900 roku wraz z Wildą, Górczynem oraz Jeżycami, stając się terenem intensywnego budownictwa. Nazwa ul. Granicznej upamiętnia przebieg granicy między gminami Wilda i Łazarz sprzed 1900 r. (obszar należący niegdyś do kościoła w praktyce już wcześniej został oddzielony od Wildy torami kolejowymi).
W pierwszych latach XX w. powstała m.in. zabudowa ulic w okolicy ul. Matejki, o bogatych formach eklektycznych oraz w okolicy ul. Małeckiego, o nieco skromniejszych formach. Już wtedy Łazarz zaczął dzielić się wyraźnie na dwie części: wschodnią (dolny) i zachodnią (górny). Do dziś osią przedzielającą zabudowania jest ulica Głogowska. We wschodniej części oprócz kamienic przeważały skromne domostwa kolejarzy, zbudowane nieco na południe, wzdłuż torów kolejowych oraz ulic Kolejowej i Łukaszewicza.
W styczniu i lutym 1945 Łazarz (wraz z Wildą) był pierwszą dzielnicą Poznania, z której wyparto Niemców. Stosunkowo niewielkie zniszczenia substancji budowlanej sprawiły, że w tych miesiącach stał się administracyjnym centrum Poznania. Urząd Wojewódzki znajdował się w budynku Gimnazjum im. Adama Mickiewicza, Urząd Miejski, siedziba PPR i Milicji Proletariackiej przy ul. Matejki róg Wyspiańskiego, a PPS przy Spokojnej 24 (potem Kniewskiego, obecnie Limanowskiego). Na terenie Johow-Gelände i okolic rozlokowały się ponadto inne instytucje i wydziały służb miejskich. Na Rynku Łazarskim 2 lutego 1945 poznańscy komuniści pod wodzą Franciszka Danielaka zorganizowali pierwsze wiece mieszkańców, mające na celu agitację polityczną.
W latach 1954–1990 Łazarz należał do administracyjnej dzielnicy Grunwald, od roku 1996 znajduje się w granicach Osiedla Św. Łazarz.
W 1987 roku zorganizowano pierwsze Dni Łazarza; od 1991 r. stały się dorocznym świętem mieszkańców dzielnicy i odbywają się na przełomie maja i czerwca.
Wspólnoty religijne.
Obszar Łazarza obejmuje trzy parafie i kościoły rzymskokatolickie:
W dzielnicy Łazarz występuje również jedyny w Poznaniu ośrodek islamu z meczetem
Restauracje.
W dzielnicy działa prężnie kilka restauracji:
Handel.
Znaczną część dzielnicy Łazarz stanowi sektor handlowy. W dzielnicy funkcjonuje wiele sklepów i placówek związanych z handlem.
M.in:

</doc>
<doc id="634888" url="https://pl.wikipedia.org/wiki?curid=634888" title="Kafirstan">
Kafirstan



</doc>
<doc id="634890" url="https://pl.wikipedia.org/wiki?curid=634890" title="John Churchill książę Marlborough">
John Churchill książę Marlborough



</doc>
<doc id="634892" url="https://pl.wikipedia.org/wiki?curid=634892" title="Neopitagoreizm">
Neopitagoreizm

Neopitagoreizm – ogólna nazwa starożytnych, średniowiecznych i renesansowych nurtów filozoficznych czerpiących z nauk Pitagorasa i uznających się za kontynuatorów pitagoreizmu.
W III i II w.p.n.e. szkoła pitagorejska podupadła, a jej nauki uległy w znacznej mierze zapomnieniu. Odrodzenie pitagoreizmu w I w.p.n.e. związane było z powrotem filozofii do tematyki religijnej i spirytualistycznej. Starożytni neopitagorejczycy podkreślali ciągłość swej myśli z naukami Pitagorasa i jego uczniów, jednocześnie jednak starali się wykazać, że pitagoreizm nie zaniknął na dwa wieki, lecz był integralną częścią filozofii Platona i Arystotelesa. Ich autorstwem są liczne falsyfikaty, pochodzące rzekomo od dawnych pitagorejczyków, a zawierające treści arystotelejskie i platońskiej. Miało to świadczyć o tym, że Platon i Arystoteles w istocie czerpali z nauk Pitagorasa i to jemu należy przypisywać wszelkie oryginalne myśli. W konsekwencji jednak neopitagoreizm bliski jest medioplatonizmowi.
Znanymi z imienia neopitagorejczykami byli: Publiusz Nigidiusz Figulus, Apoloniusz z Tiany, w Arabii czy Nikomachos z Gerazy.
Termin „neopitagoreizm” nie jest powszechnie uznawany przez współczesnych historyków filozofii i znajduje zarówno swoich gorących zwolenników (np. Giovanni Reale czy Janina Gajda) jak i przeciwników (Ryszard Palacz).

</doc>
<doc id="634895" url="https://pl.wikipedia.org/wiki?curid=634895" title="Ryszard Wójcik">
Ryszard Wójcik

"Nazwisko Ryszard Wójcik nosi kilka znanych osób":

</doc>
<doc id="634896" url="https://pl.wikipedia.org/wiki?curid=634896" title="Kaffir Wars">
Kaffir Wars



</doc>
<doc id="634897" url="https://pl.wikipedia.org/wiki?curid=634897" title="Objaw Greya Turnera">
Objaw Greya Turnera

Objaw Greya Turnera () – rokowniczo niekorzystny, bardzo rzadki objaw ostrego zapalenia trzustki, opisany w roku 1919 przez George’a Grey Turnera. W dodatnim objawie Grey Turnera obserwuje się brunatnosine plamy podskórnej martwicy tkanki tłuszczowej, zlokalizowane, inaczej niż w objawie Cullena w okolicy lędźwiowej, zwykle lewostronnie.

</doc>
<doc id="634899" url="https://pl.wikipedia.org/wiki?curid=634899" title="Kafir Wars">
Kafir Wars



</doc>
<doc id="634900" url="https://pl.wikipedia.org/wiki?curid=634900" title="Rdzeń reaktora jądrowego">
Rdzeń reaktora jądrowego

Rdzeń reaktora jądrowego – zasadnicza część reaktora, w której następują przemiany jądrowe, będące źródłem energii w formie promieniowania oraz ciepła.
Rdzeń zawiera następujące elementy:
Zasada pracy.
W prętach paliwowych, w których znajduje się uran lub inny pierwiastek rozszczepialny zachodzą reakcje jądrowe:
Reakcje te powodują wydzielanie energii w formie promieniowania gamma oraz energii kinetycznej produktów rozpadu. Energie te przekształcają się w energię cieplną, której ilość może być oszacowana na podstawie deficytu masy.
W wyniku pojedynczego rozszczepienia atomu uranu powstają 2–3 wolne neutrony o dużej energii, w reaktorach opartych na neutronach termicznych neutrony te są spowalniane przez moderator. Neutrony te mogą inicjować kolejne rozszczepienia atomów pierwiastka rozszczepialnego, tworząc tym samym reakcję łańcuchową. Średnią ilość neutronów termicznych uzyskiwanych w wyniku procesów w reaktorze z jednego neutronu nazywa się "współczynnikiem mnożenia reaktora". Współczynnik ten opisuje czy reakcja w rdzeniu narasta czy też wygasa.
Za pomocą prętów kontrolnych, zbudowanych z substancji pochłaniających neutrony (cyrkon, hafn) steruje się szybkością takiej reakcji, a więc pośrednio szybkością wydzielania się ciepła.
Chłodziwo, pełniące w niektórych konstrukcjach jednocześnie rolę moderatora odbiera wydzielające się ciepło bezpośrednio z rdzenia i umożliwia przekazanie na zewnątrz reaktora atomowego, które następnie wykonuje pracę użytkową (np. napęd turbiny elektrycznej).
Bezpieczeństwo.
W wyniku małego wzbogacenia uranu nie jest możliwa eksplozja jądrowa rdzenia czy samego reaktora w wyniku np. błędu obsługi, wady konstrukcyjnej czy sabotażu.
W przypadku jakiegokolwiek odstępstwa od nominalnej pracy reaktora, stosuje się do awaryjnego wyłączania reaktora pręty awaryjne. Pręty te wykonane są z materiałów silnie pochłaniających neutrony lub (w nowszych rozwiązaniach) z materiałów słabiej pochłaniających neutrony, lecz rozmieszczonych w rdzeniu w zoptymalizowany sposób. Po wsunięciu (lub najczęściej zrzuceniu z elektromagnetycznych zaczepów) prętów awaryjnych do rdzenia reaktora, ustają w nim reakcje rozszczepień wymuszonych. Odrębną sprawę stanowi natomiast chłodzenie rdzenia reaktora. Awaryjne zatrzymanie reaktora nie powoduje natychmiastowego zaprzestania wydzielania ciepła. Zwykle po wyłączeniu moc reaktora spada po minucie do 7 procent, a po godzinie do 1 procenta. W związku z tym przez kilka/kilkanaście godzin po wyłączeniu musi być zapewniony obieg chłodziwa. Współczesne reaktory buduje się w taki sposób by nawet w przypadku poważnych awarii w systemie chłodzenia zapewniać oddawanie ciepła poprzez systemy pomocnicze lub tzw. pasywne systemy bezpieczeństwa. W tym ostatnim przypadku konstrukcja reaktora umożliwia samowychładzanie rdzenia bez zasilania elektrycznego systemu bezpieczeństwa.
W bombie atomowej moc niszcząca wynika z wydzielenia ogromnych ilości energii w bardzo krótkim czasie (poniżej 1 ms), co powoduje wzrost temperatury powietrza nawet do 100 milionów stopni Celsjusza, co wywołuje gwałtowny wzrost ciśnienia rozchodzący się jako fala uderzeniowa.
Wzrost temperatury rdzenia nie jest aż tak spektakularny – potencjalnie istnieje możliwość stopienia rdzenia i przetopienia się do warstw gruntowych w przypadku reaktorów starszej generacji. Do stopienia się reaktora doszło w historii cywilnej energetyki jądrowej w elektrowni Three Mile Island w 1979 (częściowe stopienie rdzenia), w 1986 w elektrowni w Czarnobylu (jednakże elementy roztopionego rdzenia nie przeniknęły do podłoża, nowsze konstrukcje reaktorów III generacji wykluczają taką możliwość) i w 2011 w elektrowni Fukushima 1 (stopienie rdzeni trzech reaktorów).

</doc>
<doc id="634901" url="https://pl.wikipedia.org/wiki?curid=634901" title="Kaffir">
Kaffir



</doc>
<doc id="634908" url="https://pl.wikipedia.org/wiki?curid=634908" title="Baron Percy">
Baron Percy

Baronowie Percy 1. kreacji (parostwo Anglii)
Hrabiowie Percy (of Alnwick) 2. kreacji (parostwo Anglii)
Następni baronowie Percy, patrz: 2.-5. hrabia Nortumberland
Baronowie Percy (of Alnwick) 3. kreacji (parostwo Anglii)
7.-11. hrabia Northumberland
Baronowie Percy 4. kreacji (parostwo Wielkiej Brytanii)

</doc>
<doc id="634910" url="https://pl.wikipedia.org/wiki?curid=634910" title="Gluteus maximus">
Gluteus maximus



</doc>
<doc id="634911" url="https://pl.wikipedia.org/wiki?curid=634911" title="Perkun (ujednoznacznienie)">
Perkun (ujednoznacznienie)



</doc>
<doc id="634914" url="https://pl.wikipedia.org/wiki?curid=634914" title="Podkowa (ujednoznacznienie)">
Podkowa (ujednoznacznienie)



</doc>
<doc id="634916" url="https://pl.wikipedia.org/wiki?curid=634916" title="Arfachsad">
Arfachsad

Arfachsad, Arpachszad lub Arfaksad (hebr. אַרְפַּכְשָׁד) – postać biblijna, syn Sema i wnuk Noego. W Ewangelii Łukasza (Łk 3,36) wymieniony został wśród przodków Jezusa.
Jego imię ma przypuszczalnie niesemicki rodowód. Wiązano je z pojawiającą się w tekstach klinowych nazwą "Arrapḫu", odnoszącą się do terenów dzisiejszego Kirkuku. W Księdze Judyty (Jd 1,1) niejaki Arfachsad wzmiankowany jest jako król Medów panujący w Ekbatanie, pokonany przez Nabuchodonozora.

</doc>
<doc id="634917" url="https://pl.wikipedia.org/wiki?curid=634917" title="Gołąbek fiołkowozielony">
Gołąbek fiołkowozielony

Gołąbek fiołkowozielony ("Russula ionochlora" Romagn.) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podała Alina Skirgiełło w 1991 r.
Występowanie i siedlisko.
Występuje niemal wyłącznie w Europie. Poza Europą podano stanowiska tego gatunku tylko w stanie New Jersey w USA. W Polsce opisano w literaturze mykologicznej tylko jedno stanowisko tego gatunku – w Kuźnicy Białostockiej. 
Rozwija się na kwaśnych glebach, głównie w lasach liściastych pod bukami, rzadziej pod dębami i lipami. Owocniki wytwarza od lipca do września.
Znaczenie.
Grzyb jadalny o łagodnym smaku.

</doc>
<doc id="634918" url="https://pl.wikipedia.org/wiki?curid=634918" title="Nadgraf">
Nadgraf



</doc>
<doc id="634919" url="https://pl.wikipedia.org/wiki?curid=634919" title="Storczyk szerokolistny">
Storczyk szerokolistny



</doc>
<doc id="634920" url="https://pl.wikipedia.org/wiki?curid=634920" title="Objaw Halsteadta">
Objaw Halsteadta

Objaw Halsteadta – objaw kliniczny polegający na "marmurkowatości" kończyn i brzucha, przypisywany dawniej ostremu zapaleniu trzustki. W rzeczywistości marmurkowatość jest jednym z objawów rozwijającego się wstrząsu i nie jest swoista dla ostrego zapalenia trzustki, jest natomiast rokowniczo niekorzystna, podobnie jak objawy Cullena i Greya Turnera.

</doc>
<doc id="634922" url="https://pl.wikipedia.org/wiki?curid=634922" title="Aram (postać biblijna)">
Aram (postać biblijna)

Aram (hebr. אֲרָם) – według Biblii syn Sema (a wnuk Noego), ojciec Husa, Hula, Getera i Mesecha.
Postać ta występuje w rozdziale 10 Księgi Rodzaju (Rdz 10,23): „Synowie Arama: Us, Chul, Geter i Masz”. Protoplasta Aramejczyków.

</doc>
<doc id="634923" url="https://pl.wikipedia.org/wiki?curid=634923" title="Cykl owulacyjny">
Cykl owulacyjny



</doc>
<doc id="634924" url="https://pl.wikipedia.org/wiki?curid=634924" title="Podkowa 98">
Podkowa 98

Podkowa 98 – polski motocykl małolitrażowy, produkowany w roku 1939 przez Zakłady Przemysłowe „Podkowa" S.A. w Poniatowie koło Legionowa.
Historia.
W drugiej połowie lat 30. kilka krajowych wytwórni rozpoczęło produkcję motocykli małolitrażowych, zwanych popularnie "setkami". Pojazdy tego typu były tanie, ekonomiczne i dość wytrzymałe, a przy tym zwolnione z opłat podatku drogowego. Do ich prowadzenia nie było wymagane posiadanie prawa jazdy.
Założona w roku 1921 Fabryka "Podkowa" produkowała niewielkie wyroby żelazne. Specjalizowała się w hacelach, co znalazło odbicie w nazwie zakładu, która w latach 20. brzmiała "Pierwsza Polska Fabryka Haceli "Podkowa" Sp. z o.o."
Przygotowania do produkcji pojazdów mechanicznych prowadzone były od roku 1937, jednak dopiero w ostatnich miesiącach 1938 roku zawarto porozumienie z zakładami Villiers Motor Comp. w Wolverhampton.
Motocykl został skonstruowany przez inżyniera A. Skalskiego, na podstawie wykupionej licencji angielskiego motocykla Baker (James). "Podkowa" była wzorowana na rozwiązaniach technicznych angielskiego motocykla, zaś istotne podkreślenie tego związku stanowił silnik firmy Villiers. Rama była dość ciężka, przewidziana do zastosowania w przyszłości silnika pojemności 150 cm³. Kilka próbnych motocykli poddano wszechstronnym badaniom terenowo-drogowym, a produkcję seryjną rozpoczęto w końcu stycznia 1939 roku. Do czasu zakończenia produkcji w sierpniu 1939 roku powstało ok. 120-130 motocykli "Podkowa" (według innych publikacji, ok. 500). Plan na 1939 rok obejmował 1000 motocykli, z silnikami produkowanymi na licencji przez SHL, lecz produkcja została przerwana przez wojnę. Do czasów dzisiejszych przetrwało ich 21.
Przynajmniej 5 motocykli wzięło udział w działaniach kampanii wrześniowej, podarowane przez fabrykę Warszawskiej Brygadzie Obrony Narodowej.

</doc>
<doc id="634925" url="https://pl.wikipedia.org/wiki?curid=634925" title="Czterdziestolatek. 20 lat później">
Czterdziestolatek. 20 lat później

Czterdziestolatek. 20 lat później (lub 40-latek. 20 lat później) – polski serial z 1993, będący kontynuacją serialu "Czterdziestolatek" z lat 70.
Fabuła.
Obrazuje dalsze losy rodziny inż. Stefana Karwowskiego. Reżyser, a zarazem współautor scenariusza, Jerzy Gruza, podobnie jak w pierwszej części serialu, sprytnie ukrył podteksty polityczne, będące echem przemian ustrojowych po 1989 w Polsce. Główny bohater próbuje odnaleźć siebie w nowej rzeczywistości społeczno-gospodarczej, zmagając się jednocześnie z licznymi problemami natury osobistej. Serial ten to połączenie komedii i humoru postaci czy sytuacji z dramatem ludzkiego przemijania odzwierciedlającym się w poczynaniach głównego bohatera i dalszym rozwoju akcji.
Karwowski jest inżynierem pracującym przy odbudowie (po pożarze) Teatru Narodowego. Wkrótce jednak zostaje zredukowany (zwolniony) i decyduje się na założenie własnej firmy budowlanej Stefbud. Jego największą inwestycją jest most koło Garwolina (zaczynał od budowy pomnika na Powązkach). Dzięki znajomej swojego syna poznaje tajniki gry na giełdzie. Na skutek działań różnych osób, w tym Mietka Powroźnego (byłego dyrektora zjednoczenia), swojego zięcia Gerarda oraz posła Mieczysława Gajnego z partii Zdrowa Woda (byłego przełożonego Magdy), zostaje wplątany w wybory do Sejmu jako kandydat aż z trzech list. Ostatecznie wycofuje się ze startu w wyborach. W wolnym czasie zajmuje się wnukami, spotyka też swoją dawną miłość ze studiów.
Magda nadal pracuje w laboratorium w warszawskiej Stacji Filtrów. Odgrywa ważną rolę przy jego prywatyzacji, po czym zostaje szefową nowo powstałej spółki. Próbuje odgrywać – z różnym skutkiem – rolę bizneswoman, w czym wzoruje się na Celinie Powroźnej, właścicielce salonu kosmetycznego (w jednym z odcinków określony jako „fitness centre”).
Karwowscy pragną kupić dom za miastem, jednak stwierdzają, że ich na to nie stać (środki na zakup domu Karwowski inwestuje w akcje, licząc na ich pomnożenie). Kiedy ich mieszkanie zostaje okradzione, odkrywają na nowo proste radości życia. W ostatnim odcinku Stefan sadzi drzewo na skarpie staromiejskiej w Warszawie.
Córka Jagoda jest żoną francuskiego biznesmena (dysponującego kapitałem tunezyjskim) i prowadzi przebojowo jego firmę (Mega Investment), bierze też udział w konkursie „Business Woman Roku”.
Syn Marek pracuje w Instytucie Języków Martwych PAN i prowadzi zajęcia na Uniwersytecie Warszawskim. Dorabia jako ochroniarz i (okazjonalnie) przewodnik wycieczek. Ma troje dzieci (chłopców), każde z innego związku.
Dawna współpracowniczka Karwowskiego na warszawskich budowach, pani Zosia, obecnie przyjaciółka Karwowskich, prowadzi wraz z mężem (byłym wojskowym) pizzerię Angelo (gdzie zatrudnia w charakterze kelnerów absolwentów studiów aktorskich). Były technik Roman Maliniak, tytułowany w serialu „przewodniczącym”, zajmuje ważne stanowisko u szczytów władzy. Ratuje Karwowskiego z opresji (licząc przy tym na korzyści natury PR-owej), przy każdym spotkaniu wypominając mu jednak nomenklaturową przeszłość. Z kolei Kobieta Pracująca, która w socjalizmie żadnej pracy się nie bała, w kapitalizmie poznaje smak bezrobocia (cały czas zdobywając jednak nowe umiejętności), a w końcu zakłada własny interes – zostaje jasnowidzem.

</doc>
<doc id="634926" url="https://pl.wikipedia.org/wiki?curid=634926" title="Wydzielina pochwy">
Wydzielina pochwy

Wydzielina pochwy – naturalnie produkowany płyn nawilżający, który redukuje tarcie w czasie stosunku płciowego. Suchość pochwy jest stanem, w którym wydzielina jest produkowana w niewystarczającej ilości.
Skład.
Płyn zawiera wodę, pirydynę, skwalen, mocznik, kwas octowy, kwas mlekowy, złożone alkohole, glikol, ketony i aldehydy. Wydzielina jest zazwyczaj przejrzysta i bardziej przypomina męski preejakulat niż ejakulat. Jej konsystencja, wygląd, kolor i zapach zależą od stopnia podniecenia seksualnego, momentu cyklu menstruacyjnego, diety i obecności zakażenia.
Wydzielina pochwy jest lekko kwasowa, a pod wpływem pewnych chorób przenoszonych drogą płciową może stać się bardziej kwasowa. Prawidłowe pH wydzieliny wynosi 3,8–4,5, podczas gdy sperma posiada pH najczęściej w przedziale 7,2–8,0.
Fizjologia wydzielania pochwy.
Gdy kobieta zostaje pobudzona seksualnie, pierwsze dwa centymetry lub więcej w głąb nabłonka pochwowego zaczyna obrzmiewać i wydzielać śliski płyn (będący częścią cytoplazmy komórek) przez setki małych przewodzików znajdujących się w wyścielisku pochwy. Wydzielina najpierw pojawia się w samej pochwie, a w miarę pobudzenia seksualnego zaczyna wychodzić na zewnątrz. Także wargi sromowe mniejsze przy wejściu do pochwy posiadają gruczoły przedsionkowe większe i mniejsze, które produkują śluz zwiększający nawilżenie. Zadaniem wydzieliny jest ułatwienie wzajemnego przesuwania się pochwy i członka, a także ruchów kanału pochwy, co ułatwia zapłodnienie. W czasie dużego podniecenia niektóre kobiety produkują wydzielinę obficie, natomiast inne tylko w niewielkiej ilości i wymagają sztucznego nawilżenia dla uzyskania przyjemności z penetracji pochwowej.
Zmiany w nawilżeniu pochwy.
Pewne lekarstwa, w tym leki przeciwhistaminowe dostępne bez recepty, osłabiają nawilżanie pochwy. Przeważnie jest ono mniejsze także podczas ciąży, laktacji, menopauzy oraz u starszych kobiet. Leki o działaniu antycholinergicznym lub sympatykomimetycznym wysuszają śluzówkę pochwy. Wśród nich są leki przeciwalergiczne, o działaniu nasercowym i naczyniowym, psychiatryczne oraz inne.
Znaczenie w przenoszeniu chorób.
Wydzielina pochwy kobiety zakażonej wirusem HIV lub innymi chorobami przenoszonymi drogą płciową może być źródłem zakażenia taką chorobą, nawet w przypadku braku penetracji pochwy członkiem, więc bezpośredni kontakt jest odradzany.
Sztuczne nawilżanie.
Gdy naturalne nawilżanie jest niewystarczające, penetracja może powodować dyskomfort lub ból. Lubrykant nałożony do wejścia pochwy lub na prącie może zapobiec temu dyskomfortowi. Rzadziej przed stosunkiem wkłada się do pochwy czopek. Lubrykanty oparte na olejach mogą osłabić lateks i nie powinny być używane w połączeniu z prezerwatywami.

</doc>
<doc id="634929" url="https://pl.wikipedia.org/wiki?curid=634929" title="Nawilżenie pochwy">
Nawilżenie pochwy



</doc>
<doc id="634930" url="https://pl.wikipedia.org/wiki?curid=634930" title="Nawilżanie pochwy">
Nawilżanie pochwy



</doc>
<doc id="634931" url="https://pl.wikipedia.org/wiki?curid=634931" title="Wydzielina pochwowa">
Wydzielina pochwowa



</doc>
<doc id="634932" url="https://pl.wikipedia.org/wiki?curid=634932" title="Mühlhausen-Ehingen">
Mühlhausen-Ehingen

Mühlhausen-Ehingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Engen. Leży pomiędzy Engen a Singen (Hohentwiel), przy autostradzie A81. W dzielnicy Mühlhausen znajduje się stacja kolejowa.
Współpraca.
Miejscowości partnerskie:

</doc>
<doc id="634933" url="https://pl.wikipedia.org/wiki?curid=634933" title="Wargi sromowe mniejsze">
Wargi sromowe mniejsze



</doc>
<doc id="634934" url="https://pl.wikipedia.org/wiki?curid=634934" title="Zwilżanie pochwy">
Zwilżanie pochwy



</doc>
<doc id="634935" url="https://pl.wikipedia.org/wiki?curid=634935" title="Zwilżenie pochwy">
Zwilżenie pochwy



</doc>
<doc id="634936" url="https://pl.wikipedia.org/wiki?curid=634936" title="Wargi sromowe większe">
Wargi sromowe większe



</doc>
<doc id="634939" url="https://pl.wikipedia.org/wiki?curid=634939" title="Muhlhausen-Ehingen">
Muhlhausen-Ehingen



</doc>
<doc id="634943" url="https://pl.wikipedia.org/wiki?curid=634943" title="Mühlingen">
Mühlingen

Mühlingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Stockach. Leży ok. 8 km na północ od Stockach.

</doc>
<doc id="634944" url="https://pl.wikipedia.org/wiki?curid=634944" title="Muhlingen">
Muhlingen



</doc>
<doc id="634955" url="https://pl.wikipedia.org/wiki?curid=634955" title="Masakra w Kent State">
Masakra w Kent State



</doc>
<doc id="634956" url="https://pl.wikipedia.org/wiki?curid=634956" title="Pasmo Kadzielniańskie">
Pasmo Kadzielniańskie

Pasmo Kadzielniańskie (lub "Grzbiet Kadzielniański") – pasmo Gór Świętokrzyskich, znajdujące się na terenie Kielc, w południowo-zachodniej części miasta. Jest zbudowane z wapieni oraz piaskowców dewońskich.

</doc>
<doc id="634958" url="https://pl.wikipedia.org/wiki?curid=634958" title="Leningrad (zespół muzyczny)">
Leningrad (zespół muzyczny)

Leningrad (ros. Ленинград) – rosyjski zespół muzyczny grający muzykę z gatunku ska. Jego nazwa odnosi się do dawnej nazwy miasta, w którym został on utworzony (Petersburg, dawniej Leningrad). Liderem i wokalistą zespołu jest Siergiej „Sznur” Sznurow.
Zespół należy do najbardziej rozpoznawalnych twórców rosyjskiej muzyki undergroundowej. Cechą charakterystyczną jego twórczości jest dosadny język wykorzystujący bogactwo i złożoność rosyjskich wulgaryzmów.
Zespół wykorzystuje w swojej muzyce szeroką gamę instrumentów dętych: trąbkę, saksofon, puzon, tubę. Zespół sporadycznie wzbogaca się również o sakshorny.
W 2008 ich utwór "Nikogo nie żal" (ros. Никого не жалко) został wykorzystany w grze Grand Theft Auto IV (był jednym z utworów puszczanych w radiostacji Vladivostok FM). Utwór "Prognoza pogody" (ros. Прогноз погоды) pojawia się w końcowych sekwencjach filmu "360" Fernando Meirellesa z 2011. Piosenki grupy zostały także wykorzystane w rosyjskich filmach Бумер 2 (2006) i Точка (2006).
25 grudnia 2008 roku ogłoszono rozpad zespołu. 9 sierpnia 2010 roku, wraz z ogłoszeniem dwóch listopadowych koncertów w Moskwie, rozpoczęło się odrodzenie zespołu; w marcu 2019 roku ogłoszono, że trasa stadionowa zespołu w 2019 roku będzie ich ostatnią. 3 stycznia 2020 roku ogłoszono, że zespół ponownie połączy się na dwa występy na festiwalu Coachella, który miał odbyć się w kwietniu 2020 roku w Kalifornii, USA.
Grupa kilkukrotnie zagrała koncert w Polsce: po raz pierwszy w maju 2008 w warszawskim klubie "Palladium", po raz drugi w lipcu 2008 na festiwalu "Globaltica" w Gdyni, a po raz trzeci i czwarty w styczniu 2009 w Krakowie i Warszawie. W sierpniu 2013 zespół wystąpił na XIX Przystanku Woodstock, a we wrześniu w Legnicy w ramach obchodów 20-lecia opuszczenia tego miasta przez wojska radzieckie. 2 kwietnia 2017 roku zagrali koncert w Warszawie z okazji dwudziestolecia działalności.
Historia.
1996–1999.
Igor Wdowin brał udział w tworzeniu "Leningradu" w 1996 roku jako wokalista, teksty i muzykę do utworów pisał głównie Siergiej Sznurow, grał również na gitarze basowej, ale wkrótce został frontmanem. Mimo że główny skład zespołu powstał w latach 1995–1996, za oficjalną datę narodzin zespołu uznaje się 13 stycznia 1997 roku. W skład oryginalnego zespołu "Leningrad" wchodzili: Igor Wdowin (śpiew, gitara), Siergiej Sznurow (gitara basowa), Andriej Antonienko (akordeon, klawisze, tuba), Aleksandr Popow (śpiew, duży bęben, gitara), Aleksiej Kalinin (perkusja), Roman Fokin (saksofon), Oleg Sokołow (trąbka), Ilja Iwaszow (tuba). Podczas występów "Leningradu" często jeden lub kilku członków zespołu pojawiało się na scenie w stanie nietrzeźwym. Było to typowe dla wielu rosyjskich zespołów undergroundowych, ale pijaństwo stało się obowiązkowym elementem scenicznego wizerunku "Leningradu".
Za czasów Igora Wdowina zespół grał głównie muzykę „podwórkową”, kierując się w dużej mierze twórczością Arkadija Siewiernego. Na początku działalności grupy przekleństwa w utworach "Leningradu" pojawiały się sporadycznie, ale począwszy od drugiej płyty („Mat biez elektriczestwa”), stały się integralną częścią muzyki tego zespołu. Latem 1998 roku Leonid Fiodorow wziął udział, jako producent dźwięku i muzyk, w nagraniu albumu, który nosił tytuł „Pula”. W grudniu 1998 roku Leonid zastąpił chorego frontmana "Leningradu" Igora Wdowina podczas występu w Pałacu Kultury Gorbunowa, gdzie zespół otwierał koncerty „AukcYona”. Album „Pula” ukazał się w lipcu 1999 roku (jego moskiewska prezentacja odbyła się 2 i 3 lipca w klubie „Bunkier”). Oprócz Leonida i muzyków z "Leningradu", w nagraniu wziął udział perkusista „AukcYona” Pawieł Litwinow.
Jesienią 1998 roku odbyła się premiera debiutanckiego teledysku zespołu "Leningrad" na Sankt Petersburskim kanale NBN.
"Leningrad" – „Ja tak lublu tiebia”. Członkom zespołu nie spodobał się teledysk, a MTV-Russia kategorycznie odmówiła jego emisji. W tym samym czasie Igor Wdowin odszedł z grupy, a zespół próbował występować w kilku miastach z różnymi wokalistami.
Na niektórych koncertach rolę wokalisty i gitarzysty pełnił Aleksandr Popow pseudonim „Puzo” (istnieje historyczne nagranie koncertu w pobliżu hotelu „Pribałtijskaja”, gdzie występuje jako frontman zespołu). Po niepowodzeniu jednego z takich koncertów, Siergiej Sznurow postanowił zostać jedynym frontmanem "Leningradu".
W tym czasie skład zespołu ulegał zmianom (odeszli trębacz Oleg Sokołow i puzonista Ramil Szamsutdinow, do zespołu dołączył Wsiewołod Antonow (znany jako Siewycz, do 2001 roku tylko sporadycznie brał udział w koncertach jako gitarzysta basowy), Swietłana Kolibaba (sporadycznie bierze też udział w koncertach zespołu jako klawiszowiec i wokalistka), puzonista Wasilij Sawin, trębacz Aleksandr Priwałow). W zaktualizowanym składzie zespół nagrał swój drugi album „Mat biez elektriczestwa”, który ukazał się nakładem wytwórni „Gala Records” 17 grudnia 1999 roku. Drugi teledysk do utworu „Du ju ław mi (Daj lubwi)” trafił do rotacji kanału telewizyjnego MTV-Russia. Zespół zaczął zdobywać popularność w kraju dzięki utworom "„Dikij mużczina”, „Szou-biznies”, „Ałkogolik i pridurok”."
2000–2002.
Zespół stał się znany dzięki rotacji niektórych utworów w „Naszem radio” oraz filmowi „DVB-2”, gdzie około 10 utworów "Leningradu" zostało wykorzystanych jako ścieżka dźwiękowa. Po tym wydarzeniu zespół zyskał szerokie grono wielbicieli.
Latem 2000 roku zespół nagrał swój trzeci album „Daczniki”. Utwory z płyty szybko przyjęły się w notowaniach, a koncertowy program „Daczniki” wywołał prawdziwy zachwyt u większości fanów zespołu. Podczas koncertów w tym okresie w zespole doszło do rozłamu – z powodu szalejącego pijaństwa i agresywnego zachowania Romana Fokina sekcja dęta "Leningradu" odseparowała się od „głównego trzonu” grupy – Sznurowa, Antonienki, Popowa i Kalinina.
W sierpniu 2000 roku został nakręcony trzeci teledysk do piosenki „Kogda niet dienieg”. W przeciwieństwie do dwóch pierwszych teledysków, ten był emitowany na MTV Russia aż do lata 2003 roku, kiedy to kanał zmienił swoją politykę i wiele klipów z poprzednich lat zniknęło z anteny.
Czwarty studyjny album "Leningradu" ukazał się w 2001 roku pod tytułem „Madie in żopa”. Na okładce płyty można dostrzec napis „Tri diebiła ispołniajut nieizwiestnyje piesni gruppy "Leningrad"”. Projekt Siergieja Sznurowa „Tri diebiła” to zespół "Leningrad" w okrojonym składzie: Sznur, Andromiedycz i Antienna. W 2001 roku zespół stał się jeszcze bardziej popularny dzięki występom na festiwalach „Krylja” i „Naszestwije” pod koniec roku na kanale „TV-6” odbyła się audycja programu „Ziemla-Wozduch”, podczas której "Leningrad" wykonał na żywo swoje utwory, w tym obsceniczny „Szou-biznies”. Grupa została skrytykowana przez wielu prowadzących audycje radiową, a Ksenia Striż nazwała "Leningrad" jednonocną imprezą. Mimo agresywnych ataków ze strony przedstawicieli mediów, "Leningrad" zyskał dzięki temu programowi dodatkową popularność.
W tym czasie, pod koniec 2001 roku, zespół aktywnie pracował nad kolejnym albumem, który został nazwany "„Piraty XXI wieka”". Kilka surowych nagrań zostało wykradzionych ze studia Gala, a na ich podstawie wydano bootleg „Ja buchaju, no mogu uskoritʹsia”. Praca nad albumem "„Piraty XXI wieka”" przebiegała bardzo powoli, zespół miał pewne konflikty, więc aby poprawić brzmienie i środowisko studyjne Siergiej Sznurow zaprosił zespół z Sankt Petersburga "Spitfire" do wzięcia udziału w nagraniu albumu. Muzycy "Spitfire" Andriej Kurajew (gitara basowa) i Roman Parygin (trąbka) znali się z Siergiejem Sznurowem od wczesnych lat 90.
W lutym 2002 roku w Pałacu Sportowym „Jubilejnyj” odbyła się prezentacja albumu „"Piraty XXI wieka”" w której wzięło udział 17 muzyków – „starych” członków "Leningradu" i "Spitfire" (bez gitarzysty Konstantina Limonowa). Później koncert ten został wydany przez Galę na VHS "„Czeriep i gosti”" i stał się jednym z najlepszych występów w historii "Leningradu".
Przed latem 2002 roku Siergiej Sznurow na jakiś czas rozwiązał "Leningrad", zaczął pisać nowe piosenki, które znalazły się na albumach "„Wtoroj Magadanskij”" i "„Dla millionow”", zapuścił włosy i zrobił sobie zęby. Latem 2002 roku odbyły się pierwsze koncerty „unowocześnionej” "Leningrad"zkiej grupy rockowej – "Spitfire" wystąpił jako akompaniator, a muzycy „starego” składu nie zostali zaproszeni na koncert. W sierpniu 2002 roku członkowie „starego” składu Roman Fokin (saksofon), Wasilij Sawin (puzon), Aleksandr Priwałow (trąbka), Dmitrij Mielnikow (perkusja) opuścili zespół, wyrażając niezadowolenie z polityki prowadzonej przez Siergieja Sznurowa.
Jednak w październiku 2002 roku ostatni koncert "Leningradu" odbył się już w „starym” składzie, choć na scenie pojawili się także muzycy "Spitfire". W połowie roku do zespołu dołączyło dwóch członków – gitarzysta Konstantin Limonow, ówczesny frontman "Spitfire" (z pozycją gitarzysty w zespole zawsze był problem, pierwszym gitarzystą był Igor Wdowin, następnie Den Kałasznik, a później partie gitarowe na zmianę grali Alexander Popow i Siergiej Sznurow), oraz saksofonista barytonowy Aleksiej Kaniew, były członek zespołu „Dwa samolota”.
Jurij Łużkow, jako mer Moskwy, zakazał dużych publicznych występów "Leningradu" w Moskwie. W rezultacie odwołany został zaplanowany na październik 2002 roku wielki moskiewski koncert "Leningradu" z udziałem Zachara Maja, a jaskrawoczerwone plakaty (z Siergiejem Sznurowem na koniu) wisiały aż do Nowego Roku. Koniec 2002 roku upłynął zespołowi pod znakiem udanej trasy koncertowej po Ameryce Północnej. Część materiałów nakręconych podczas trasy została opublikowana w filmie „Leningrad udieływajet Amieriku”, który następnie został wyemitowany w Muz-TV. Pod koniec listopada 2002 roku teledysk „WWW”, który został stworzony do oglądania w Internecie, został po raz pierwszy pokazany w ramach nocnego programu MTV Russia 2x1. Po pewnym czasie teledysk ten trafił na listy przebojów muzycznych kanałów telewizyjnych.
Siódmy studyjny album „Toczka”, wydany 29 listopada 2002 roku, był kompilacją materiału wcześniej wykradzionego ze studia pod roboczym tytułem „Ja buchaju, no mogu uskoritʹsia”, znanego jako solowe piosenki Siergieja Sznurowa oraz remiks utworu „Diskotieka Awarija” на „"Szoubiznies”" z albumu „Mat biez elektriczestwa”. Tytuł albumu, „Toczka”, podkreśla zakończone relacje pomiędzy Grupą "Leningrad" a jej byłą wytwórnią płytową Gala Records.
2003–2008.
W lutym 2003 roku "Leningrad" zaprezentował swój nowy program "„"Dla millionow”. Jednak ósmy album Grupy "Leningrad" ukazał się 21 października 2003 roku nakładem „Mistierija zwuka” pod tytułem „Dla millionow"”". 20 kwietnia 2003 roku teledysk do piosenki „Money” wygrał teledysk grupy MP3 „Kobzon” w wyniku dwudniowego głosowania sms-owego w programie „MTV Video Battle”. 5 czerwca 2003 roku "Leningrad" został laureatem nagrody „MuzTV 2003”, podczas którego muzycy wykonali błazenadę – członkowie zespołu pląsali do podkładu utworu „WWW”, a Roman Parygin co jakiś czas otwierał usta do nagrania głosu Sznurowa. Po otrzymaniu nagrody – metalowego talerza z jabłkiem, Sznurow rzucił go w stronę publiczności ze słowami: „Wolności nie można kupić ani sprzedać”. Jesienią 2003 roku "Leningrad" nagrał płytę Huinya (wydaną w 2005 roku) z trio muzycznym z Londynu The Tiger Lillies. W grudniu 2003 roku nastąpiło otwarcie niezależnej wytwórni „Sznur’ОК”, w której Siergiej Sznurow planował wypuszczać interesujące go wydania. Pierwszym pełnoprawnym albumem wydanym w tej wytwórni był „Thrills And Kills” zespołu Spitfire.
Na początku 2004 roku 2 teledyski do utworów „Mieniedżer” (grudzień 2003) i „Mamba” (styczeń 2004) stały się liderami rotacji na dwóch muzycznych kanałach telewizyjnych: MTV i Muz-TV. Wiosną 2004 roku odbyła się premiera teledysku „Dorogi”, który przez długi czas utrzymywał się na szczytach list przebojów. W czwartek, 27 maja 2004 roku w programie „MTV Release” po raz pierwszy został pokazany teledysk do piosenki „Gielendżyk”. Dziewiąty studyjny album zespołu "Leningrad" „Babarobot ili kak nużno diełat’ saundtrieki” został wydany 27 maja 2004 roku i stał się znany pod skróconą nazwą "„Babarobot”". Płyta przestawia tak zwany „film”, historię opowiadającą o chłopakach, którzy pracowali w fabryce. Z nudy wymienili swojego przyjaciela o przezwisku „Robot” za cyborga, którego model nazywa się „Babarobot”. Po wydaniu albumu „Babarobot” popularność "Leningradu" znacznie wzrosła. Mniej było obsceniczności, a więcej tekstów i żartów. Po utworze WWW, "Leningrad" miał nowy hit, „Gielendżyk”. Rock-opera z "Leningradu" wypełniona jest humorem Sznura, realiami życia i muzyką wysokiej jakości. Utwór "„Gielendżyk”" stał się hitem na wybrzeżu Morza Czarnego i przez długi czas utrzymywał się na rosyjskich listach przebojów. 7 sierpnia 2004 roku "Leningrad" wystąpił na festiwalu „Naszestwije”. Podczas festiwalu Siergiej Sznurow został zaproszony do wykonania piosenki "„Gielendżyk”" z udziałem osób przebranych za dmuchane kurczaki, ale z różnych powodów pomysł nie został zrealizowany. Jesienią 2004 roku teledysk „Babu budu” z płyty „Dla mill[ZS1] ionow” pojawił się w rotacji MTV.
22 listopada 2005 roku ukazał się najbardziej „ciężko brzmiący” album „Chleb”. „Małaja Leningradskaja Simfonija” to kompilacja 5 znanych utworów Siergieja Sznurowa zaaranżowanych przez wiolonczelistę Siergieja Drabkina. W nagraniu tej ostatniej brał udział także performer i showman Stanisław Barecki, który wraz ze Sznurowem napisał teksty piosenek „Niebiesnyj tiennis” i „Kriedit”.
Na początku 2006 roku album „Chleb” ukazał się w Niemczech, gdzie płyta w wersji prezentowej została wydana przez wytwórnię „Eastblock”. 11 marca 2006 roku zespół "Leningrad" wystąpił w DS „Jubilejnyj”, a następnie został wydany na DVD pod tytułem „Lenin-grad żyw!!!”. 28 listopada 2006 roku ukazał się dwunasty album „Babje leto”.
Od 2007 roku wokalistka Julia Kogan dołączyła do zespołu "Leningrad" jako wokalistka wspierająca. 20 listopada 2007 roku grupa wydała swój trzynasty studyjny album „Awrora”. Krytycy przychylnie odnieśli się do albumu.
Latem 2008 roku zespół "Leningrad" wystąpił na corocznym festiwalu „Piknik Afiszy”. 25 grudnia 2008 roku po kilku udanych koncertach w moskiewskim klubie „B1 Maximum”, Siergiej Sznurow ogłosił rozpad "Leningradu" i założenie nowego zespołu pod nazwą „Rubl”. Pierwszy występ nowego zespołu odbył się na „rozgrzewce” z "Leningrad"em w piątek 26 września 2008 r. (publiczność nie od razu rozpoznała Sznurowa, który zapuścił długie włosy i buczała na „obcych”). Pierwszy duży koncert solowy „Rubl” zagrał w Moskwie 30 stycznia 2009 roku. „Z dużą ilością ostrego języka”, czyli fitness-rock, jak określa styl muzyczny zespołu Siergiej Sznurow, okazał się hitem i znalazł wielu fanów nie tylko wśród fanów "Leningradu".
Od 2010 r..
9 sierpnia 2010 r. w prasie pojawiła się informacja o listopadowych koncertach w Moskwie.
20 września 2010 roku w sieci pojawił się pierwszy od dwóch lat nowy teledysk "Leningradu" – „Sładkij son”. W tym utworze Sznurow nie zaśpiewał ani jednego słowa, a główną partię wokalną wykonała Julia Kogan. Teledysk został wyreżyserowany przez petersburskiego fotografa Iwana Uszkowa. W ciągu trzech dni w internecie pojawił się drugi teledysk do utworu „Gorʹkij son”, którego tekst i muzyka są niemal identyczne jak w poprzednim utworze. Tym razem partię wokalną wykonał Wsiewołod Antonow.
24 września 2010 roku ukazał się teledysk „Chimkinskij les”, do którego tekst i muzykę napisali wspólnie Siergiej Sznurow i Stanisław Barecki. Klip został wyreżyserowany przez Andrieja Zakirzianowa na podstawie obrazów artysty Nikołaja Kopiejkina. Piosenka zawierała kpiny z niektórych osobistości rosyjskiego showbiznesu, w tym z wykonawcy Noize MC, który odpowiedział kompozycją „Pobriej zwiezdu”.
W dniach 26 i 27 listopada 2010 roku w stołecznym klubie „Arena Moscow” odbyły się dwa wyprzedane koncerty. Zespół zaprezentował się w nietypowym wizerunku – zamiast „skinheadów w pasiastych kamizelkach”, na scenę wyszli w większości wąsaci muzycy ubrani w stylu radzieckich zespołów wokalno-instrumentalnych (S. Sznurow pojawił się na scenie jako muzyk rockowy lat 70. – z włosami do ramion, perłową marynarką i wąskich dżinsach).
Album „Chna” został wydany 12 kwietnia 2011 roku i stał się czternastym studyjnym albumem zespołu. Prezentacja albumu odbyła się 12 i 13 kwietnia w Sankt Petersburgu, a także 22 i 23 kwietnia w moskiewskim klubie „A-2”. Program koncertu w dużej mierze składał się z dotychczasowych przebojów. W nagraniu płyty wzięła udział wokalistka jazzowa Julia Kogan, która pojawiła się również na okładce. Na kilka miesięcy przed premierą nowy materiał został umieszczony na stronie internetowej "Leningradu", a także przeprowadzono ankietę: odwiedzający mieli wybrać nazwę nowego albumu pomiędzy „Pop i Bałda” a „S nami poch”. Żadna z opcji nie została jednak przyjęta, a dwa nieoficjalne albumy zespołu zostały wydane pod tymi nazwami nieco później. Album zadebiutował na 3. miejscu listy przebojów „Russia Top 25. Albumy”.
28 września 2011 roku na oficjalnej stronie zespołu pojawiła się wiadomość zawierająca grafikę albumu oraz napis: „Za tydzień...”. W tym samym czasie na stronie internetowej „Bolszogo goroda” pojawiła się wiadomość wideo od Siergieja Sznurowa. Piętnasty studyjny album "Leningradu" ukazał się 3 października 2011 roku pod tytułem „Wiecznyj ogonʹ”. Ukazał się on na stronie internetowej magazynu „Bolszoj gorod”. Lista utworów z tej płyty była trzymana w tajemnicy aż do momentu premiery, ale na krótko przed nią w rotacji „Nashe Radio” pojawiły się utwory „Pierwoje swidanije” i „Lubit nasz narod”.
17 października 2012 roku nowy album „Ryba” składający się z 12 utworów został oficjalnie wydany na stronie zespołu, natomiast 22 października 2012 roku do albumu zostały dodane 4 dodatkowe bonusowe utwory. Ostatnie 4 utwory na płycie są remake’ami znanych wcześniej piosenek "Leningradu".
16 listopada 2012 roku w Moskwie odbył się ostatni koncert z wokalistką i wokalistką wspierającą Julią Kogan, która następnie udała się na urlop macierzyński, a 23 listopada ukazał się nowy teledysk z alternatywną wersją utworu „Ryba” gdzie chórki śpiewała Alisa Woks-Burmistrowa.
22 marca 2013 r. w sieci pojawił się nowy teledysk do starej piosenki „Finskij zaliw”, w którym oprócz Woks-Burmistrowej ponownie wystąpiła Kogan. W sierpniu zespół wystąpił na dwóch zagranicznych festiwalach muzycznych: 3 sierpnia w Kostrzynie nad Odrą na polskim Przystanku Woodstock oraz 10 sierpnia w Budapeszcie na Sziget Festival. Na początku września 2013 roku Julia Kogan odeszła z zespołu "Leningrad".
Pod koniec 2014 roku ukazały się albumy „Farsz” i „Plaż nasz”.
W 2016 roku grupę opuściła Alisa Woks-Burmistrowa. Zastąpiły ją wokalistki Wasilisa Starszowa i Fłorida Czanturija.
19 listopada 2016 roku zespół "Leningrad" zdobył nagrodę muzyczną „Zołotoj grammofon” za utwór „Eksponat”.
W 2017 roku zespół skończył 20 lat. Z tej okazji "Leningrad" zorganizował wycieczkę „20 lat na wesoło!”. 13 lipca 2017 roku na stadionie „Otkrytije Ariena” odbył się jubileuszowy koncert, który przyciągnął rekordową liczbę widzów: ponad 45 tysięcy osób. W lipcu 2017 roku zrobiło się głośno o odejściu Wasilisy Starszowej z zespołu.
31 sierpnia 2017 roku w sieci pojawił się teledysk „Cz. P. Ch.” na oficjalnym kanale YouTube zespołu. Część utworu wykonał raper ST. W klipie wystąpili również raper Pharaoh, dziennikarz i publicysta Aleksandr Niewzorow oraz piłkarz Aleksandr Kierżakow. Tego samego dnia Siergiej Sznurow opublikował na Instagramie post z linkiem do klipu, według którego można przypuszczać, że „Cz. P. Ch.” to skrót od „Czisto pitierskaja chu*nia”.
We wrześniu 2017 roku Sznurow zapowiedział premierę nowego teledysku, precyzując, że zostanie on wydany w dniu, w którym prezydent Rosji Władimir Putin ogłosi swój start w wyborach prezydenckich w 2018 roku. Nowy teledysk do piosenki „Kandidat” ukazał się 20 października, kiedy Ksienija Sobczak ogłosiła chęć startu w wyborach. W listopadzie 2017 roku w zespole pojawiły się trzy nowe solistki: Wiktorija Kuźmina, Marija Olchowa i Anna Zołotowa.
13 kwietnia 2018 roku ukazał się pierwszy od czterech lat pełnowymiarowy album, „Wsiakoje.
19 października 2018 roku "Leningrad" pobił nowy rekord frekwencji wśród artystów w Rosji, przyciągając 65 110 widzów na „Zienit Arienie” w Petersburgu.
20 marca 2019 roku Sznurow zamieścił na swoim Instagramie wiersz, w którym ogłosił, że nadchodząca trasa zespołu będzie ich ostatnią. Przyczyna rozpadu była znana od dwóch lat, ale zespół nie poruszał tego tematu. Później, w wywiadzie dla RBC, Sznurow skomentował rozwiązanie zespołu: „Z każdego newscaster’a brzmiało, że przesuwamy się 'z powrotem do lat dziewięćdziesiątych’, że jesteśmy w erze stagnacji. Pomyślałem, że skoro jesteśmy w erze stagnacji, to sprawmy, żeby muzyka też była w stagnacji”. Zauważył również, że teraz skończyła się era stagnacji, co oznacza, że istnienie zespołu przestało mieć sens. Jednocześnie muzyk przyznał, że jeszcze kiedyś znowu poskłada zespół.
Trasa stadionowa rozpoczęła się 4 czerwca w Kaliningradzie, a zakończyła 12 października w Sankt Petersburgu wyprzedanym koncertem, na który przybyło 67 115 osób. Na dzień przed koncertem wszystkie bilety zostały wyprzedane. W koncercie wziął również udział główny wokalista niemieckiego zespołu Rammstein, Till Lindemann.
Na konferencji prasowej i w wywiadzie Sznurow stwierdził, że robi sobie przerwę w poszukiwaniu nowych form i nie wyklucza, że od czasu do czasu będzie pisał teksty i wydawał piosenki.
W listopadzie 2019 roku gitarzysta i menedżer zespołu Dmitrij Guguczkin ogłosił, że "Leningrad" da swój ostatni koncert 31 grudnia. Również w jednym z wywiadów Siergiej Sznurow stwierdził, że pomimo ogłoszonego rozpadu, zespół zamierza wystąpić na festiwalu Coachella 2020 w Stanach Zjednoczonych.
23 listopada 2019 roku na CSKA Arena w Moskwie odbył się koncertowy pojedynek Red Bull Soundclash pomiędzy grupą "Leningrad" a raperem Noize MC. Zwycięstwo odniosła grupa "Leningrad".
Idea.
Według Siergieja Sznurowa "Leningrad" to „prawdziwa rosyjska sztampa, która łączy ludzi z różnych warstw społecznych, światopoglądów i kierunków politycznych” i pokazuje zjawiska społeczne, pozwalając spojrzeć na siebie z zewnątrz, ale w sposób zabawny i odświętny (tu kilka cytatów z różnych wywiadów):
Ta energia niekończącej się rosyjskiej nienawiści do samego siebie jest czymś, co przetwarzamy za pomocą znaku plus. Wytwarzamy – uwielbiam to wyrażenie – eschatologiczne uniesienie. Tak jest, gdy przed tobą rozwija się grzyb atomowy, a ty się nie boisz.
Widzę Leningrad jako rodzaj placowej sztuki, ludowego teatru, błazeńskiego przedstawienia, w którym bohaterem jest Pietruszka. On jest nieprzewidywalny. W antytezie „Pierrota i Harlequina” (nawiązanie do piosenki „Думаю” – przyp.) istnieje gdzieś pośrodku.
W pewnym momencie zrozumiałem, o co chodzi w Leningradzie. Wszystkie zespoły chciały pokazać się na scenie lepiej niż są. A my chcieliśmy sprawiać wrażenie gorszych niż byliśmy w rzeczywistości. (...) Nie łamałem ludziom umysłów, po prostu współbrzmiałem z tym, co się w nich działo. Bo ja jestem taki sam. A to, co wielu ludzi myśli, powiedziałem ze sceny, to wszystko.
Zespół Leningrad jest tym, czym jest życie w Rosji. Jest o tu i teraz, jest aktualna, jest napisana normalnym językiem, nie ma tam słów, które byłyby niezrozumiałe. Najdokładniejszy opis rosyjskiego życia bez przekleństw jest niemożliwy. A urzędnicy opowiadają się za nieścisłymi opisami życia w Rosji. Odrzucają zakres.
Mimo to Leningrad jest oczywistym świętem. Wyraźne emocje. Nie ma tu żadnej tajemnicy. To nie jest premiera sztuki, na którą idziesz i nie wiesz, co się wydarzy. Wiele z naszych zespołów nie istnieje dla publiczności. Myślą, że publiczność istnieje dla nich. Ja tak nie myślę. Wiem, że istnieję dla publiczności. Ja mam odwrotny wektor. Jestem tam po to, żeby im było fajnie, a nie oni żeby przychodzili tu po to, żebym ja czuł się fajnie. Na tym właśnie stoimy. I tu właśnie będziemy stać.
Jednak pomimo pozornie frywolnego i radosnego charakteru większości jego kompozycji, w jednym z wywiadów Sznurow stwierdził, że wiele utworów i teledysków zespołu dotyczy zbliżającego się końca świata.
Dosłownie krzyczymy o tym w każdym wierszu, ale nikt nas nie słyszy!
Siergiej Sznurow określił styl muzyczny "Leningradu" na rok 2019 jako „radziecki pop, doprowadzony za pomocą nowoczesnego dźwięku i światła do przedawkowania adrenaliny”.

</doc>
<doc id="634960" url="https://pl.wikipedia.org/wiki?curid=634960" title="Mariusz Wesołowski">
Mariusz Wesołowski

Mariusz Stefan Wesołowski (ur. 11 kwietnia 1950 w Tarnowie) – polski polityk, poseł na Sejm I kadencji.
Życiorys.
W 1979 ukończył studia na Wydziale Budownictwa Lądowego Akademii Rolniczo-Technicznej w Olsztynie. Pracował w przedsiębiorstwach budowlanych, jako nauczyciel, potem jako prywatny przedsiębiorca. Działał w Ruchu Obywatelskim Akcja Demokratyczna, a następnie w Unii Demokratycznej. Z jej listy w 1991 został wybrany na posła na Sejm I kadencji z okręgu elbląsko-olsztyńskiego. Był założycielem i pierwszym przewodniczącym tej partii w województwie olsztyńskim. W Sejmie pełnił funkcję wiceprzewodniczącego Komisji Współpracy Gospodarczej z Zagranicą i Komisji Gospodarki Morskiej. W wyborach w 1993 bez powodzenia ubiegał się o reelekcję. W 1995 wycofał się z życia politycznego i wystąpił z Unii Wolności. W 2002 bez powodzenia kandydował do rady Olsztyna z listy KWW Samorządów Osiedlowych.
Należy do założycieli Olsztyńskiego Towarzystwa Gospodarczego, którego jest prezesem i współtwórców Olsztyńskiej Wyższej Szkoły Informatyki i Zarządzania. Zajmuje stanowisko prezesa prywatnej firmy w branży nowych technologii transportu (zajmującej się budową zmechanizowanych, wielopoziomowych parkingów).
Jest bratem Haliny Nowiny Konopka, posłanki na Sejm trzech kadencji.

</doc>
<doc id="634961" url="https://pl.wikipedia.org/wiki?curid=634961" title="Rejon biełojarski">
Rejon biełojarski

Rejon biełojarski (ros. Белоярский район) – rejon wchodzący w skład położonego w zachodniej Syberii, na Nizinie Zachodniosyberyjskiej w azjatyckiej części Rosji Chanty-Mansyjskiego Okręgu Autonomicznego_-_Jugry.
Rejon biełojarski leży w północnej części Okręgu.
Ludność.
Rejon liczy mieszkańców 9592 (2005 r.): w 100% jest to ludność wiejska, gdyż poza stolicą, będącą miastem wydzielonym z obszaru rejonu na terenie tym nie ma innych ośrodków miejskich.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Ośrodek administracyjny.
Ośrodkiem administracyjnym jest miasto Biełojarskij (19.516 mieszkańców – 2005 r.). Administracyjnie nie wchodzi ono jednak w skład rejonu i jak wszystkie duże miasta Chanty-Mansyjskiego Okręgu Autonomicznego – Jugry ma status miasta wydzielonego Okręgu.
Powierzchnia.
Rejon biełojarski ma powierzchnię 41,65 tys. km².
Większość terenu Rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha.
Klimat.
Klimat umiarkowany chłodny, wybitnie kontynentalny. Cechuje go m.in. duża różnica temperatur między latem a zimą.
Zima długa, z silnymi wiatrami i zamieciami. Średnia wieloletnia temperatura stycznia wynosi –22,3 °C, zaś najniższa zanotowana temperatura to –53 °C. Lato dość ciepłe, choć krótkie. Średnia temperatura lipca to + 15 °C, zaś najwyższa zaobserwowana to +33 °C.
Na terenie Rejonu śnieg zalega długo, średnio 208 dni. Okres bezprzymrozkowy to zwykle 85 dni.
Bogactwa naturalne.
Na terenie rejonu występują złoża ropy naftowej i gazu ziemnego.

</doc>
<doc id="634963" url="https://pl.wikipedia.org/wiki?curid=634963" title="Pulsoksymetria">
Pulsoksymetria

Pulsoksymetria – nieinwazyjna metoda przezskórnego oznaczania wysycenia krwi tlenem. Metoda opiera się na zasadzie spektrofotometrycznego pomiaru wysycenia (saturacji – SpO2) tlenem hemoglobiny, gdyż hemoglobina utlenowana wykazuje odmienne właściwości optyczne niż odtlenowana. Jednocześnie rejestrowana jest częstotliwość pracy serca (puls).
Do wykonywania pomiarów służą urządzenia zwane pulsoksymetrami.
Historia.
Pierwsze urządzenie do pomiaru saturacji krwi wykorzystujące prześwietlanie tkanki małżowiny ucha zbudował Karl Matthes w 1935. W 1940 roku Glen Millikan wymyślił termin „oksymetr”, opisując słuchawkę do wykrywania hipoksji w lotach na dużych wysokościach.
Rozwój pulsoksymetrii nastąpił w 1972 roku dzięki bioinżynierowi Takuo Aoyagi z Nihon Kohden, który zauważył, że pulsujące zmiany w absorpcji światła prześwietlającego tkankę zależą wyłącznie od przepływającej krwi tętniczej. W 1975 roku chirurg Susumu Nakajima poinformował, że wraz ze współpracownikami testowali pierwsze urządzenie na pacjentach.
Postęp w elektronice w latach 80. XX wieku pozwolił na skonstruowanie niewielkich urządzeń, dających powtarzalne i obarczone małym błędem wyniki (w granicach 2%), dzięki czemu znalazły one szerokie zastosowanie kliniczne.
Oksymetria.
Podstawą teoretyczną pulsoksymetrii jest prawo Lamberta-Beera zastosowane do cząstek hemoglobiny. Jest to szczególny przypadek spektrofotometrii, w której światło monochromatyczne jest wykorzystywane do rozpoznawania składu cząsteczkowego substancji. Długość fali powinna być tak dobrana, aby jego absorbancja była jak największa.
Analizując widma absorbancji hemoglobiny utlenowanej (HbO2) i odtlenowanej (Hb) można zaobserwować, że:
Transmisja światła o długości 660 nm warunkuje obecność hemoglobiny utlenowanej, natomiast transmisja światła o długości 940 nm determinuje zawartość hemoglobiny odtlenowanej. Przyjmuje się, że karboksyhemoglobina (HbCO) i methemoglobina (HbMet) stanowi mniej niż 5% i ich udział jest pomijany w pomiarach. Podobnie pomija się obecność sulfhemoglobiny i hemoglobiny płodowej. Na podstawie pomiarów można wyznaczyć saturację według wzoru:
Miernik.
Czujnik pulsoksymetru składa się z nadajnika światła monochromatycznego o dwóch długościach fali i fotodetektora. Źródłem światła są najczęściej dwie diody, które świecą naprzemiennie ponieważ fotodetektor (fotodioda) nie odróżnia długości fal a jedynie ich natężenie. Fotodetektor wzmacnia wyłącznie światło o zmiennym natężeniu. Ustalony okres bez prześwietleń może być wykorzystany do korekcji pomiaru warunków oświetlenia otoczenia.
Diody przełączane są z częstotliwością 700 Hz. Uzyskany sygnał można podzielić na składowe stałą i zmienną. Składowa zmienna, która stanowi od 1% do 5% wartości całkowitej sygnału, jest głównym wyznacznikiem dokładności pomiaru. Analizowana jest jedynie ta część sygnału, która występuje w fazie skurczowej. Dzięki temu mierzona jest saturacja krwi tętniczej a pomijana jest saturacja w naczyniach żylnych i włosowatych.
Podawany wynik jest wartością uśrednioną z 2–16 sekund pomiaru. Niektóre modele pulsoksymetrów dodatkowo prezentują na ekranie krzywą pletyzmograficzną, która dostarcza informację o stanie krążenia obwodowego. Przy okazji mierzenia saturacji za pomocą pulsoksymetru odczytywana jest również częstość tętna.
Wskazania do pulsoksymetrii.
Zakres norm:

</doc>
<doc id="634964" url="https://pl.wikipedia.org/wiki?curid=634964" title="Jerzy Dominik (aktor)">
Jerzy Dominik (aktor)

Jerzy Dominik (ur. 7 listopada 1955 w Węgorzewie, zm. 3 września 2019 w Warszawie) – polski aktor teatralny, filmowy i głosowy, reżyser dubbingu. W 1980 ukończył studia na PWST w Krakowie. Debiut teatralny 26 października tegoż samego roku. Dyplom otrzymał rok później. Był mężem Krystyny Kozaneckiej, z którą miał syna Filipa. Małżeństwo zakończyło się rozwodem. Jerzy Dominik zmarł na zawał serca, którego doznał pomiędzy nagraniami.

</doc>
<doc id="634966" url="https://pl.wikipedia.org/wiki?curid=634966" title="Pit stop">
Pit stop

Pit stop, postój w boksach – angielskie określenie oznaczające zatrzymanie się pojazdu uczestniczącego w wyścigu samochodowym na stanowisku obsługi technicznej. Postoje takie w wyścigach Formuły 1 wykorzystywane są na wymianę opon, czasem także na usunięcie drobnych usterek (np. wymianę uszkodzonego spojlera lub innego fragmentu nadwozia itp.), a w innych seriach wyścigowych (np. w amerykańskich IndyCar) również na uzupełnienie paliwa.
Formuła 1.
Począwszy od sezonu 2010 pit stopy zmieniły nieco swoją rolę, gdyż wtedy FIA zabroniła tankowania samochodu podczas wyścigu. Postoje w boksie przez to stały się krótsze, a wymiana czterech kół często trwa poniżej 3 sekund (rekordowym czasem może się poszczycić zespół Red Bull Racing, który podczas GP Brazylii na torze w São Paulo w 2019 roku w samochodzie swojego kierowcy Maxa Verstappena wymienił 4 koła w czasie 1,82 sekundy). Po tej zmianie przepisów w przeciętnym wyścigu mającym długość około 300 kilometrów kierowcy zatrzymują się na pit stop dwukrotnie. Strategia jednego pit stopu jest możliwa w niewielu przypadkach. Zależne to jest od ustawień samochodu, typu użytych opon, pogody w dniu wyścigu itp. Każdy zjazd na pit stop łączy się z koniecznością przejechania części okrążenia toru po specjalnie wyznaczonej trasie wzdłuż stanowisk obsługi, zwanej "pit lane" („uliczka z kanałami”); na odcinku tym kierowcy muszą znacznie zwolnić, nie przekraczając prędkości 80 km/h (podczas niektórych GP 60 km/h), co powoduje, że cała ta operacja: zjazd z toru, zatrzymanie, wymiana opon, wyjazd na tor łączy się ze stratą w sumie około dwudziestu sekund (w zależności od konfiguracji toru i samego "pit lane").
Strategia wybrana przez zespół w wyścigu czasem decyduje o zwycięstwie, ogromny wpływ ma także sprawność zespołu obsługującego samochód. Czasem kluczowe znaczenie ma moment podjęcia decyzji o zmianie strategii, co zdarza się szczególnie wtedy, kiedy w trakcie wyścigu istotnie zmienia się pogoda; jeśli niespodziewanie zacznie padać deszcz trzeba porzucić zaplanowaną strategię i nakazać kierowcy zjazd na niezaplanowany wcześniej pit stop po to, aby wymienić opony na takie, które zapewnią pojazdowi optymalną przyczepność na mokrej nawierzchni. Zwlekanie z tą decyzją może doprowadzić do tego, że pojazd będzie miał skłonność do poślizgu i kierowca będzie zmuszony jechać znacznie wolniej; z drugiej jednak strony czasem może się okazać, że po kilku minutach deszcz ustąpi i nawierzchnia szybko wyschnie, co może uczynić wymianę opon niepotrzebną albo wręcz utrudniającą jazdę.

</doc>
<doc id="634967" url="https://pl.wikipedia.org/wiki?curid=634967" title="Rejon bieriozowski (Chanty-Mansyjski OA)">
Rejon bieriozowski (Chanty-Mansyjski OA)

Rejon bieriozowski (ros. Берёзовский район) – rejon wchodzący w skład położonego w zachodniej Syberii, na Nizinie Zachodniosyberyjskiej w azjatyckiej części Rosji Chanty-Mansyjskiego Okręgu Autonomicznego – Jugry.
Rejon liczy 27 133 mieszkańców (2005 r.), z czego 16 265 (60%) stanowi ludność miejska.
Rejon bieriozowski leży w północno-zachodniej części Okręgu.
Ośrodkiem administracyjnym jest miasto Bieriozowo (6930 mieszkańców).
Większość powierzchni Rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha. Część rejonu zajmuje Rezerwat przyrody „Małaja Sośwa”.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="634969" url="https://pl.wikipedia.org/wiki?curid=634969" title="Rejon chanty-mansyjski">
Rejon chanty-mansyjski

Rejon chanty-mansyjski (ros. Ханты-Мансийский район) – rejon wchodzący w skład położonego w zachodniej Syberii, na Nizinie Zachodniosyberyjskiej w azjatyckiej części Rosji Chanty-Mansyjskiego Okręgu Autonomicznego – Jugry.
Rejon liczy 17.488 mieszkańców (2005 r.). Populacja ta w całości jest populacją wiejską, gdyż poza miastami wydzielonymi z obszaru rejonu na terenie tym nie ma innych ośrodków miejskich.
Ośrodkiem administracyjnym jest miasto Chanty-Mansyjsk, będące także stolicą całego Chanty-Mansyjskiego OA, liczące 57.300 mieszkańców (2005 r.). Administracyjnie nie wchodzi ono jednak w skład rejonu i jak wszystkie duże miasta Chanty-Mansyjskiego Okręgu Autonomicznego – Jugry ma status miasta wydzielonego Okręgu.
Do 1950 r. ośrodkiem administracyjnym rejonu była istniejąca prawdopodobnie od końca XVI w. osada Samarowo, w związku z czym rejon nosił nazwę Rejonu Samarowskiego, jednak w 1950 r. Samarowo zostało włączone w obręb Chanty-Mansyjska i miasto to stało się stolicą rejonu, co pociągnęło za sobą stosowną zmianę nazwy tej jednostki administracyjnej.
Większość powierzchni Rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="634973" url="https://pl.wikipedia.org/wiki?curid=634973" title="Rejon kondinski">
Rejon kondinski

Rejon kondinski (ros. Кондинский район) – rejon wchodzący w skład Chanty-Mansyjskiego Okręgu Autonomicznego – Jugry położonego w zachodniej Syberii, na Nizinie Zachodniosyberyjskiej w azjatyckiej części Rosji.
Rejon liczy 35 135 mieszkańców (2005 r.), z czego 23 505 (67%) stanowi ludność miejska.
Rejon kondinski leży w południowo-zachodniej części Okręgu.
Ośrodkiem administracyjnym jest miasto Mieżdurieczenskij (11 194 mieszkańców – 2005 r.).
Większość powierzchni Rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="634974" url="https://pl.wikipedia.org/wiki?curid=634974" title="Kazimierz Slaski">
Kazimierz Slaski

Kazimierz Slaski (ur. 12 marca 1847 w Trzebczu Szlacheckim zm. 26 lipca 1906 w Toruniu, ziemianin, działacz patriotyczny, społeczny i gospodarczy na Pomorzu.
Pochodził z gałęzi pomorskiej rodziny Slaskich herbu Grzymała. Był synem Ludwika Romualda Slaskiego właściciela majątku Orłowo i Heleny Biernawskiej oraz bratem Ludwika Maurycego Slaskiego, znanego działacza patriotycznego na Pomorzu, polskiego posła do Sejmu Rzeszy Niemieckiej. Ojciec Jerzego znanego działacza gospodarczego na Pomorzu, m.in. kawalera Orderu Odrodzenia Polski, także był ojcem Witolda Slaskiego działacza społecznego i niepodległościowego.
Właściciel majątków Orłowo, Wabcza i Łyńca oraz Jawt Wielkich.
Członek tajnego związku Towarzystwa Filomatów w Chełmnie.
Jeden z inicjatorów budowy kolei Chełmża-Mełno w 1900, założyciel cukrowni w Chełmży.
Kierował w tym rejonie ruchem narodowym, finansował akcję oporu przeciwko niemczyźnie i walczył o utrzymanie polskości w okresie kulturkampfu.
Członek Towarzystwa Naukowego w Toruniu.

</doc>
<doc id="634976" url="https://pl.wikipedia.org/wiki?curid=634976" title="Honore de Balzac">
Honore de Balzac



</doc>
<doc id="634977" url="https://pl.wikipedia.org/wiki?curid=634977" title="Gleb Jakunin">
Gleb Jakunin

Gleb Pawłowicz Jakunin, ros. Глеб Павлович Якунин (ur. 4 marca 1934 w Moskwie, zm. 25 grudnia 2014 tamże) – rosyjski duchowny prawosławny, dysydent, bojownik o prawa wierzących w ZSRR; zwolennik ujawniania kolaboracji Cerkwi z władzami sowieckimi.
Życiorys.
W młodości ortodoksyjny Żyd, za sprawą ks. Aleksandra Mienia przeszedł na prawosławie.
Święcenia przyjął w 1962 i od tego czasu działał w ruchu obrony praw wierzących. W 1965 do patriarchy Aleksego I skierował list przeciwko serwilistycznej postawie hierarchii wobec władzy komunistycznej. Teksty Jakunina na temat dyskryminacji wierzących krążyły odtąd w samizdacie.
W 1976 utworzył Komitet Obrony Praw Wierzących. W latach 1979–1987 przebywał w więzieniu, łagrze i na zesłaniu.
Po 1991 brał udział w publikacji archiwów prezentujących kolaborację Cerkwi z władzami politycznymi ZSRR, ujawnianiu pseudonimów wysokich dostojników Patriarchatu Moskiewskiego oraz powierzanych im przez partię i KGB zadań agenturalnych. W związku z tym w 1993 Święty Synod Rosyjskiego Kościoła Prawosławnego zawiesił go w czynnościach kapłańskich. Wbrew uchwałom tego synodu kandydował w tym samym roku w wyborach parlamentarnych.
Został pochowany na Cmentarzu Piatnickim w Moskwie.

</doc>
<doc id="634978" url="https://pl.wikipedia.org/wiki?curid=634978" title="Płaskowyż Polarny">
Płaskowyż Polarny

Płaskowyż Polarny (ang. "Polar Plateau", "South Polar Plateau") – pokryty czapą lodową płaskowyż w centralnej części Antarktydy Wschodniej, obszar wokół bieguna południowego.
Nazwa.
Region płaskowyżu wokół bieguna jako pierwszy nazwał w 1909 roku Ernest Shackleton (1874–1922) – "King Edward VII Plateau". Kolejną nazwę nadała mu w 1911 roku wyprawa Amundsena na biegun południowy – "Kong Haakon VII Vidde". Współcześnie funkcjonuje powszechnie nazwa "South Polar Plateau".
Geografia.
Płaskowyż Polarny leży w centralnej części Antarktydy Wschodniej. Wznosi się na wysokość 2500–3000 m i w całości pokryty jest czapą lodową, której grubość dochodzi do 3000 m. W jego środkowej części znajduje się biegun południowy.
Historia.
Płaskowyż został odkryty w czasie wyprawy Shackletona w 1909 roku. Ekspedycja dotarła tu pokonując Lodowiec Beardmore’a.

</doc>
<doc id="634980" url="https://pl.wikipedia.org/wiki?curid=634980" title="Rościęcino">
Rościęcino

Rościęcino – wieś w Polsce położona w województwie zachodniopomorskim, w powiecie kołobrzeskim, w gminie Kołobrzeg przy drodze wojewódzkiej nr 162. Wieś leży nad rzeką Parsętą ok. 8-9 km od jej ujścia do Bałtyku.
Położenie.
 Większa część wsi zlokalizowana została wzdłuż drogi lokalnej.
Wartości kulturowe:
Na południe od wsi ujęcie wody z zabytkowymi zabudowaniami z 1905 r. (Kopydłówko) oraz średniowieczne grodzisko.
Gospodarka.
Obiekty hodowlane i gospodarcze wielkoobszarowych gospodarstw rolnych (byłego PGR-u) - wykorzystanie częściowe. Część obiektów w zespole byłego PGR-u jest wykorzystywana na cele pozarolnicze (przetwórstwo drewna).
Znaczący udział łąk średnio korzystnych i niekorzystnych kompleksów glebowych. Część zabudowań gospodarczych i gruntów byłego Zakładu Rolnego PGR użytkowana w formie dzierżawy od AWRSP na cele uprawy i hodowli przez dzierżawców.
Infrastruktura.
Wieś zaopatrywana w energię elektryczną oraz wodę z sieci gminnej. Rościęcino jest połączone z Kołobrzegiem poprzez 1 linię komunikacji miejskiej.
Zespół obiektów gospodarczo-hodowlanych, budownictwo jedno i wielorodzinne. Wieś popegeerowska, ze znacznym udziałem zabudowy wielorodzinnej, dotknięta konsekwencjami likwidacji państwowego gospodarstwa rolnego.
W obrębie wsi znajduje się wylewisko borowiny oraz częściowo poligon. Wieś przylega do ujęcia wody "Bogucino-Rościęcino".
Sport.
Swoją siedzibę we wsi ma Gminny Klub Sportowy "Parsęta" Rościęcino. Klub założony w 1998 roku ma barwy biało-niebieskie. Posiada boisko o wymiarach 101 × 68 m oraz trybuny o pojemności 200 miejsc.

</doc>
<doc id="634981" url="https://pl.wikipedia.org/wiki?curid=634981" title="Black Sheep">
Black Sheep

Black Sheep jest hip-hopowym duetem z Queens w Nowym Jorku, w którego skład wchodzą Andres „Dres” Titus i William „Mista Lawnge” McLean. Byli członkami Native Tongues, w którego skład wchodzili jeszcze De La Soul i A Tribe Called Quest. Zadebiutowali w 1991 roku utworem "Flavor of the Month" i niedługo później wydali swój pierwszy album "„A Wolf in Sheep's Clothing"”.

</doc>
<doc id="634982" url="https://pl.wikipedia.org/wiki?curid=634982" title="Kazimierz Ślaski">
Kazimierz Ślaski

Kazimierz Maria Józef Ludwik Ślaski herbu Grzymała (ur. 21 listopada 1912 w Orłowie, zm. 14 czerwca 1990 w Poznaniu) – polski historyk, badacz dziejów Pomorza, profesor Instytutu Historii Polskiej Akademii Nauk.
Życiorys.
Urodził się 21 listopada 1912 w rodzinnym majątku Orłowo w rodzinie znanego działacza gospodarczego na Pomorzu, Jerzego Slaskiego herbu Grzymała (1881-1939) i Katarzyny Mycielskiej herbu Dołęga (1888-1955).
Doktorat uzyskał na Uniwersytecie im. Mikołaja Kopernika w Toruniu. Był pracownikiem Instytutu Zachodniego, Wojewódzkiego Archiwum Państwowego w Poznaniu, Archwium Polskiej Akademii Nauk w Poznaniu, a od 1962 Instytutu Historii Polskiej Akademii Nauk. Habilitował się w Instytucie Historii UAM w 1977 na podstawie rozprawy "Tysiąclecie polsko-skandynawskich stosunków kulturalnych".
Zmarł 14 czerwca 1990 w Poznaniu. Został pochowany 22 czerwca 1990 na cmentarzu na Junikowie w Poznaniu (pole 35, kwatera 4, miejsce 5).
Publikacje.
Opublikował ponad 200 prac naukowych z zakresu historii Pomorza i Skandynawii. Są to m.in.:

</doc>
<doc id="634987" url="https://pl.wikipedia.org/wiki?curid=634987" title="Pseudomurarka nakamionka">
Pseudomurarka nakamionka

Pseudomurarka nakamionka, murarka nakamionka "(Hoplitis anthocopoides)" − gatunek pszczoły z rodziny miesierkowatych. Jest to pszczoła samotna, nie tworząca roi. Komórki, w których umieszcza jaja buduje z pyłu skalnego. Występuje w Europie, północnej Afryce i Ameryce Północnej.
Rodzimy zasięg pseudomurarki nakamionki obejmuje Europę, do Ameryki Północnej został zawleczony przez człowieka. Po raz pierwszy jego obecność została tam zaobserwowana w 1969 r. Pszczoła ta jest wyspecjalizowana pokarmowo, żeruje na żmijowcu i czasami na farbowniku.

</doc>
<doc id="634990" url="https://pl.wikipedia.org/wiki?curid=634990" title="Rejon nieftiejugański">
Rejon nieftiejugański

Rejon nieftiejugański (ros. "Нефтеюганский район") – rejon wchodzący w skład położonego w zachodniej Syberii, na Nizinie Zachodniosyberyjskiej w azjatyckiej części Rosji Chanty-Mansyjskiego Okręgu Autonomicznego – Jugry.
Rejon liczy 47 095 mieszkańców (2005 r.), z czego 28 852 (ponad 61%) stanowi ludność miejska.
Rejon nieftiejugański leży w centralno-południowej części Okręgu.
Ośrodkiem administracyjnym jest miasto Nieftiejugansk (111 518 mieszkańców – 2005 r.). Administracyjnie nie wchodzi ono jednak w skład rejonu i jak wszystkie duże miasta Chanty-Mansyjskiego Okręgu Autonomicznego – Jugry ma status miasta wydzielonego Okręgu.
Większość powierzchni Rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="634996" url="https://pl.wikipedia.org/wiki?curid=634996" title="Rejon oktiabrski (Chanty-Mansyjski OA)">
Rejon oktiabrski (Chanty-Mansyjski OA)

Rejon oktiabrski (ros. Октябрьский район) – rejon wchodzący w skład Chanty-Mansyjskiego Okręgu Autonomicznego – Jugry położonego w zachodniej Syberii, na Nizinie Zachodniosyberyjskiej w azjatyckiej części Rosji.
Rejon liczy 29 710 mieszkańców (2005 r.), z czego 13 034 (blisko 44%) stanowi ludność miejska.
Ośrodkiem administracyjnym jest miasteczko Oktiabrskoje (3822 mieszkańców – 2005 r.).
Większość powierzchni Rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="634997" url="https://pl.wikipedia.org/wiki?curid=634997" title="Zdzisław Bakaluk">
Zdzisław Bakaluk

Zdzisław Bakaluk (ur. 28 lipca 1967) – były polski sędzia piłkarski z Warmińsko-Mazurskiego ZPN. Od sezonu 2002/03 sędziował w I lidze. Był szefem szkolenia sędziów Warmińsko-Mazurskiego ZPN.
Z zawodu nauczyciel historii. Pracuje we Franciszkowie i Rudzienicach k. Iławy
7 września 2006 stanął przed komisją Wydziału Dyscypliny PZPN (WD) składając wyjaśnienia po opublikowaniu przez Przegląd Sportowy tzw. listy Fryzjera. WD PZPN nakazał mu podjęcie odpowiednich kroków prawnych prowadzących do oczyszczenia własnego imienia.
Koniec kariery skomentował słowami dla oddziału Gazety Wyborczej w Olsztynie-, Przebywałem ostatnio na urlopie i nie miałem okazji przejść odpowiednich testów - Dlatego do końca nie wiem, jak to wszystko będzie wyglądać. Z drugiej strony, ta decyzja PKS może tylko przyśpieszyć moje zamierzenia. Z urlopu skorzystałem, bowiem zmusiły mnie do tego sprawy rodzinne. Po drugie, chciałem wiele rzeczy przemyśleć. Wielu osobom wydaje się, że sędziowanie to przyjemność, choć tak naprawdę jest to ciężka praca. Wiąże się ona z częstymi wyjazdami, a co za tym idzie nieobecnością w domu, do tego dochodzą nieobecności w pracy [pracuje jako nauczyciel - red.]. Idzie nowe pokolenie arbitrów, a ja nie jestem taki młody [42 lata - red.] i zdałem sobie sprawę, że niewiele w tej dziedzinie bym jeszcze osiągnął. Chodzi mi tutaj o sędziowanie na arenie międzynarodowej, gdzie największe szanse mają osoby, które nie skończyły bodajże 38. roku życia"."

</doc>
<doc id="634998" url="https://pl.wikipedia.org/wiki?curid=634998" title="Jakub Sienieński (arianin)">
Jakub Sienieński (arianin)

Jakub Sienieński, Jan z Sienna, herbu Dębno (ur. w 1568 roku – zm. w 1639 roku) – członek wspólnoty braci polskich, poseł na sejmy I Rzeczypospolitej, założyciel Akademii Rakowskiej (1602), uczestnik rokoszu sandomierskiego (1606–1609). 
Życiorys.
Syn Jana, wojewody podolskiego.
W 1600 był posłem na sejm.
Poseł na sejm 1611 roku z województwa sandomierskiego, wszedł w skład komisji do łagodzenia sporów wyznaniowych. Poseł województwa sandomierskiego na sejm 1620 roku.

</doc>
<doc id="634999" url="https://pl.wikipedia.org/wiki?curid=634999" title="Rejon sowiecki (Chanty-Mansyjski OA)">
Rejon sowiecki (Chanty-Mansyjski OA)

Rejon sowiecki (ros. Советский район) – rejon wchodzący w skład Chanty-Mansyjskiego Okręgu Autonomicznego – Jugry położonego w zachodniej Syberii, na Nizinie Zachodniosyberyjskiej w azjatyckiej części Rosji.
Rejon sowiecki leży w zachodniej części Okręgu.
Rejon liczy 46 290 mieszkańców (2005 r.), z czego 43 002 (prawie 93%) stanowi ludność miejska.
Ośrodkiem administracyjnym jest miasto Sowieckij (24 563 mieszkańców – 2005 r.).
Większość powierzchni rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha. Część rejonu zajmuje Rezerwat przyrody „Małaja Sośwa”.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii, m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="635000" url="https://pl.wikipedia.org/wiki?curid=635000" title="Jerzy Slaski">
Jerzy Slaski

Jerzy Slaski (ur. 21 marca 1881 w Orłowie, zm. 9 czerwca 1939 w Sopocie) – ziemianin, znany działacz społeczny i gospodarczy na Pomorzu. 
Życiorys.
Pochodził z gałęzi pomorskiej rodziny Slaskich h. Grzymała. Był synem Kazimierza Slaskiego, właściciela majątku Orłowo i Heleny Graeve (1854–1925), był też bratem Witolda Slaskiego, znanego działacza społecznego i niepodległościowego.
W okresie zaborów działacz patriotyczny, m.in. w Związku Filomatów w Chełmnie. Aresztowany i skazany w procesie toruńskim w 1901. W 1925 był prezesem Zarządu Powiatowego Pomorskiego Rolniczego Towarzystwa. W 1930 jako pierwszy Polak został wybrany na prezesa zarządu cukrowni w Chełmży. W 1939 w ramach reformy rolnej 315 ha z jego majątku zostało wyznaczone do przymusowego wykupu i do obowiązkowej parcelacji.
Zmarł w Sopocie. Spoczął na cmentarzu parafialnym w Płużnicy.
Rodzina.
Był mężem Katarzyny Mycielskiej h. Dołęga (1888–1955), z którą miał dwóch synów – Kazimierza, historyka, profesora Instytutu Historii PAN i Stanisława (1914–1981).

</doc>
<doc id="635002" url="https://pl.wikipedia.org/wiki?curid=635002" title="Marcin Borski">
Marcin Borski

Marcin Filip Borski (ur. 13 kwietnia 1973) – były polski sędzia piłkarski (Mazowiecki ZPN), sędzia Ekstraklasy i międzynarodowy (licencja FIFA od 2006). Jedyny polski sędzia powołany przez UEFA jako sędzia techniczny na EURO 2012.
Życiorys.
Absolwent Liceum Ogólnokształcącego im. Jana Zamoyskiego w Warszawie i Wydziału Zarządzania Uniwersytetu Warszawskiego. Z zawodu jest analitykiem giełdowym – długoletnim pracownikiem wielu instytucji rynku kapitałowego, m.in. GPW w W-wie S.A., Ministerstwa Skarbu Państwa, KGHM S.A. i BGŻ S.A. Na przełomie lat 80. i 90. uprawiał piłkę nożną w nieistniejącym już klubie RKS „Sarmata” na warszawskiej Woli. W sezonie 1996/97 awansował do III ligi, aby następnie przez dwa sezony 1997/98 1998/99 sędziować na zapleczu Ekstraklasy. W najwyższej klasie rozgrywkowej sędziuje od sezonu 1999/2000.
Rodzinnie związany z Polskim Związkiem Piłki Nożnej za sprawą swojej matki – Lidii Borskiej, która w latach 1974–2013 była etatowym pracownikiem PZPN, będąc Koordynatorem ds. Futsalu PZPN oraz pracownikiem Działu Zagranicznego PZPN. Natomiast według byłego prezesa GKS-u Katowice ówcześnie urzędujący prezes PZPN Michał Listkiewicz był dobrym znajomym nieżyjącego ojca sędziego – Jerzego Borskiego, dyrektora Ośrodka Sportowego PZSN Start w Wiśle.
Kontrowersje wzbudzała także jego praca na stanowisku pełnomocnika Zarządu KGHM Polska Miedź SA (właściciela klubu piłkarskiego Zagłębie Lubin) i jednoczesne sędziowanie zawodów piłkarskich. Po awansie Zagłębia do I ligi w lipcu 2004, Borski odszedł z pracy w KGHM, aby nie znaleźć się w sytuacji „konfliktu interesów”.
25 maja 2005, po meczu GKS Katowice – Odra Wodzisław, w którym podjął wiele kluczowych dla przebiegu spotkania decyzji, został w drodze z boiska do szatni zaatakowany przez chuliganów. Niektóre relacje mediowe określają sędziowanie tego meczu jako prawidłowe, inne twierdzą, że sędzia prowadził mecz nieudolnie. W trakcie spotkania sędzia pokazał 9 żółtych oraz 4 czerwone kartki. Pod koniec zawodów agresywni kibice zaczęli przeskakiwać otaczający boisko płot i zbierali się wokół murawy, stwarzając zagrożenie dla sędziów i zawodników. Wówczas Borski przerwał mecz, a w drodze do tunelu prowadzącego do budynku klubowego sędzia i jego asystenci zostali otoczeni przez chuliganów.
13 lipca 2006 zadebiutował w Pucharze UEFA sędziując mecz HNK Rijeka – Omonia Nikozja.
Nazwisko Marcina Borskiego znalazło się na opublikowanej w sierpniu 2006 przez „Przegląd Sportowy” liście Fryzjera. W grudniu 2007 roku w czasie procesu grupy „Fryzjera” okazało się jednak, że Borski nie utrzymywał z Ryszardem F. ps. „Fryzjer” żadnych kontaktów telefonicznych. W wyniku procesu, jaki Borski wytoczył wydawcy i dziennikarzom 15 kwietnia 2009, Sąd Okręgowy w Warszawie (I Wydział Cywilny) orzekając w pierwszej instancji uznał, iż „Przegląd Sportowy”, działając nierzetelnie oraz bazując na niesprawdzonych informacjach, naruszył dobra osobiste Marcina Borskiego. Zgodnie z wyrokiem pozwani: Marquard Media (były wydawca „Przeglądu Sportowego”), Roman Kołtoń, Antoni Bugajski, Paweł Rusiecki zobowiązani są do:
Wyrok uprawomocnił się 4 listopada 2009 orzeczeniem Sądu Apelacyjnego w Warszawie (I Wydział Cywilny), który odrzucił apelację pozwanych, dodatkowo obciążając ich kosztami postępowania.
16 stycznia 2007 Marcin Borski po raz drugi znalazł się na ogłoszonej przez FIFA liście arbitrów dopuszczonych do sędziowania międzynarodowych spotkań piłkarskich w 2007 roku. W kwietniu 2008 UEFA zdecydowała o umieszczeniu go w specjalnym programie doskonalenia dla najzdolniejszych sędziów europejskich.
W sierpniu 2008 na zaproszenie Japońskiego Związku Piłki Nożnej przebywał w Japonii.
Od początku sezonu 2008/09 Borski wraz z Hubertem Siejewiczem i Pawłem Gilem dołączył do grona sędziów zawodowych, podpisując profesjonalny kontrakt na prowadzenie meczów Ekstraklasy S.A.
15 października 2008 zadebiutował w rozgrywkach FIFA prowadząc mecz eliminacji Mistrzostw Świata w RPA 2010 Luksemburg – Mołdawia.
W kwietniu 2009 po raz drugi został umieszczony przez UEFA w specjalnym programie doskonalenia dla najzdolniejszych sędziów europejskich.
W czerwcu 2009 tygodnik „Piłka Nożna” uznał, że Borski był najlepszym sędzią Ekstraklasy w sezonie 2008/2009”
W grudniu 2011 UEFA nominowała Borskiego na sędziego technicznego Mistrzostw Europy – EURO 2012 oraz awansowała go w swoich rankingach z kategorii First do kategorii Elite Development.
W sierpniu 2012 UEFA nominowała Borskiego na sędziego głównego meczu play-off Lidze Mistrzów pomiędzy RSC Anderlecht – AEL Limassol. Wydarzenie o tyle jest wzniosłe, ponieważ arbiter z Polski który wystąpił w podobnym meczu jak ten nastąpiła aż 1468 dni temu.
Z początku września 2012 UEFA zdecydowała o nominacji dla zespołu sędziowskiego Marcina Borskiego do meczu w fazie grupowej Ligi Mistrzów. Ostatni mecz prowadzony, przez polskich sędziów miał miejsce 21 października 2008 roku – czyli blisko cztery lata temu! Dodatkową informacją jest nominacja zespołu sędziowskiego Pawła Gila również na mecz w Lidze Mistrzów. Dla obydwu sędziów będzie to debiut na tym szczeblu europejskich rozgrywek.
Stacja telewizyjna Canal+, prowadząca w Polsce transmisje telewizyjne z meczów Ekstraklasy, przeprowadza pośród piłkarzy tejże, anonimowe ankiety dotyczące różnych sfer uprawiania tego zawodu w Polsce. Jedną z dziedzin poddawanych ocenie jest praca sędziów piłkarskich. W pierwszej edycji za sezon 2011/12 Borski (17 meczów T-ME) zdobywając 43,5% wszystkich oddanych głosów znalazł się zdecydowanie na pierwszym miejscu w kategorii „Najsłabszy sędzia” pokonując drugiego w klasyfikacji sędziego Małka (21,7%) ponad dwukrotnie większą liczbą głosów; w kategorii „Najlepszy sędzia” nie został odnotowany na żadnej z pięciu pierwszych pozycji. W podobnej ankiecie dotyczącej rundy jesiennej sezonu 2012/13 wynikiem 25,2% Borski (9 meczów T-ME) zajął drugą lokatę w kategorii „Najsłabszy sędzia” (Małek tym razem był pierwszy gromadząc 32,3% głosów), zaś w kategorii „Najlepszy sędzia” uplasował się na czwartej pozycji gromadząc 3,1% wszystkich głosów ligowców. Po zakończeniu sezonu 2012/13 specjalistyczny portal zajmujący się sędziowaniem piłki nożnej www.sedziapilkarski.pl przyznał Marcinowi Borskiemu tytuł Najlepszego Sędziego sezonu 2012/13.
22 lipca 2016 ogłosił zakończenie kariery sędziowskiej.

</doc>
<doc id="635003" url="https://pl.wikipedia.org/wiki?curid=635003" title="Kreska sheffera">
Kreska sheffera



</doc>
<doc id="635005" url="https://pl.wikipedia.org/wiki?curid=635005" title="Funktor sheffera">
Funktor sheffera



</doc>
<doc id="635006" url="https://pl.wikipedia.org/wiki?curid=635006" title="Perkun 98">
Perkun 98

Perkun 98 – polski motocykl z lat 1938-1939 z Towarzystwa Fabryki Motorów "PERKUN" S.A. w Warszawie.
Motocykl został skonstruowany przez inżynierów z TFM „PERKUN" S.A. i produkowany był do roku 1939. Przewidywano stosowanie silnika M.A.G., na który zakupiono licencję, ale stosowano także importowane silniki Villiers i Sachs. Przypuszczalnie zbudowano ich 200-300. 

</doc>
<doc id="635008" url="https://pl.wikipedia.org/wiki?curid=635008" title="Ziemia Wiktorii">
Ziemia Wiktorii

Ziemia Wiktorii (ang. "Victoria Land") – region Antarktydy Wschodniej między Ziemią Wilkesa na zachodzie a Morzem Rossa na wschodzie.
Nazwa.
Nazwa upamiętnia brytyjską królową Wiktorię (1819–1901).
Geografia.
Ziemia Wiktorii jest regionem Antarktydy Wschodniej, leży między Ziemią Wilkesa (na zachodzie) a Morzem Rossa (na wschodzie). Rozciąga się po zachodniej stronie Morza Rossa na południe – od ok. 70°30′S do 78°00′S i dalej na zachód do krawędzi Płaskowyżu Polarnego.
W części nadmorskiej leżą wybrzeża:
Jest to górzysty obszar, pokryty lądolodem do wysokości ok. 2500 m z licznymi lodowcami wylotowymi niosącymi lód z East Antarctic Ice Sheet.
Przez Ziemię Wiktorii biegnie główny łańcuch górski Antarktydy – Góry Transantarktyczne (które ciągną się dalej do Ziemi Coatsów nad Morzem Weddella). Niektóre szczyty Gór Transantarktycznych przekraczają wysokość 4000 m n.p.m. W pobliżu wybrzeża rozciągają się m.in. pasma: Góry Admiralicji z najwyższym szczytem Górą Sabine’a (3850 m n.p.m.), Góry Księcia Alberta czy Pasmo Towarzystwa Królewskiego z najwyższym szczytem Ziemi Wiktorii Górą Listera (4025 m n.p.m.).
W południowej części Wybrzeża Scotta leży największa pod względem łącznej powierzchni oaza antarktyczna na terenie Antarktydy – McMurdo Dry Valleys – obejmująca m.in. pasma górskie, nunataki, lodowce, doliny pozbawione pokrywy lodowej (ang. "dry valleys"), wybrzeże, jeziora, stawy i wydmy. W jej dolinach leżą jeziora zasilane wodami polodowcowymi (m.in. Vanda Lake, Lake Bonney). Przez Wright Valley płynie rzeka Onyx zasilana przez topniejący lodowiec morski, która uchodzi do Vanda Lake.
Region obejmuje także Wyspę Rossa, oddzieloną od wybrzeża Ziemi Wiktorii cieśniną McMurdo Sound. Jest to wyspa pochodzenia wulkanicznego, na której znajdują się cztery wulkany: aktywny Mount Erebus (3795 m n.p.m.) oraz wygasłe Mount Terror (3230 m n.p.m.), Mount Bird (1700 m n.p.m.) i Mount Terra Nova (2100 m n.p.m.). Mount Erebus jest najbardziej aktywnym wulkanem na terenie Antarktydy. Wulkany znajdują się także na wybrzeżu w północnej Ziemi Wiktorii. Występują tu zarówno niewielkie stratowulkany, jak i wielkie wulkany tarczowe. Za potencjalnie aktywne (wulkany drzemiące) uznawane są: Mount Melbourne (2732 m n.p.m.), Mount Rittmann (2600 m n.p.m.) i The Pleiades (3040 m n.p.m.).
Na Ziemi Wiktorii, na terenie Allan Hills i Darwin Glacier zlokalizowano w 1979 roku ponad 300 meteorytów zachowanych w lodzie.
Historia.
Region został odkryty w styczniu 1841 roku przez Jamesa Clarka Rossa (1800–1862).
Na Ziemi Wiktorii od lat 50. XX w. stacje badawcze prowadzą Stany Zjednoczone i Nowa Zelandia. Pierwsza amerykańska baza – Williams Air Operating Facility – została wzniesiona na Wyspie Rossa w 1956 roku, a następnie szybko przeniesiona do Hut Point i w 1957 roku przemianowana na McMurdo. Baza nowozelandzka – Scott Base – została założona na Wyspie Rossa w styczniu 1957 roku przez nowozelandzkiego polarnika Edmunda Hillary’ego (1919–2008) na potrzeby ekspedycji transantarktycznej. W 2017 roku do użytku została oddana całoroczna stacja koreańska – Jang Bogo wzniesiona nad zatoką Terra Nova Bay. Nad Terra Nova Bay leżą również stacje sezonowe: włoska stacja Zucchelli i niemiecka Gondwana. Kolejna stacja sezonowa – rosyjska stacja Leningradskaja – znajduje się na Wybrzeżu Oatesa.

</doc>
<doc id="635009" url="https://pl.wikipedia.org/wiki?curid=635009" title="Continuous wave">
Continuous wave



</doc>
<doc id="635011" url="https://pl.wikipedia.org/wiki?curid=635011" title="Rejon surgucki">
Rejon surgucki

Rejon surgucki (ros. Сургутский район) – rejon wchodzący w skład położonego w zachodniej Syberii, na Nizinie Zachodniosyberyjskiej w azjatyckiej części Rosji Chanty-Mansyjskiego Okręgu Autonomicznego – Jugry.
Rejon jest najludniejszym rejonem Okręgu – liczy 111 806 mieszkańców (2005 r.), z czego 74 322 (2/3 populacji) stanowi ludność miejska.
Ośrodkiem administracyjnym jest miasto Surgut – największe miasto Okręgu Chanty-Mansyjskiego (291 750 mieszkańców – 2005 r.). Administracyjnie nie wchodzi ono jednak w skład rejonu i jak wszystkie duże miasta Chanty-Mansyjskiego Okręgu Autonomicznego – Jugry ma status miasta wydzielonego Okręgu.
Większość powierzchni rejonu pokrywa tajga. Duże obszary stanowią bagna. Występują liczne rzeki i bardzo liczne jeziora, z których kilka tysięcy ma powierzchnię przekraczającą 1 ha. Znajduje się tu Rezerwat przyrody „Juganskij”.
Klimat umiarkowany chłodny, wybitnie kontynentalny.
Ludność stanowią głównie Rosjanie i przedstawiciele innych europejskich narodów, osiedlających się w zachodniej Syberii m.in. Ukraińcy, Białorusini, Tatarzy i Baszkirzy. Na terenie Rejonu żyje pewna liczba rdzennych mieszkańców Chanty-Mansyjskiego OA – ugrofińskich Chantów i Mansów.
Na terenie rejonu występują złoża ropy naftowej i gazu ziemnego.

</doc>
<doc id="635012" url="https://pl.wikipedia.org/wiki?curid=635012" title="Michał Reicher">
Michał Reicher

Michał Reicher, Michał Reicher-Sosnowski (ur. 17 listopada 1888 w Sosnowcu, zm. 31 sierpnia 1973 w Gdańsku) – polski anatom i antropolog pochodzenia żydowskiego; profesor zwyczajny dr nauk biologicznych. Współautor i kontynuator prac nad kompleksowym podręcznikiem "Anatomia człowieka", rozpoczętych przez prof. dr. Adama Bochenka. Twórca działającego do dziś wileńskiego "Collegium Anatomicum" oraz jeden ze współtwórców Akademii Lekarskiej w Gdańsku.
Życiorys.
Syn Stanisława Reichera i Marii Permuter (Perlmutter). Po wydaleniu z Gimnazjum im. Ignacego Jana Paderewskiego w Sosnowcu za działalność patriotyczną oraz udział w organizacji strajku szkolnego za co odznaczony został później honorową odznaką „Za Walkę o Szkołę Polską”, w 1907 roku zdał maturę w Warszawie (świadectwo maturalne wyrzucił do kosza i uciekł z domu). Do 1912 roku studiował antropologię na Wydziale Filozoficznym Uniwersytetu w Zurychu, uzyskał stopień doktora filozofii na podstawie dysertacji "Untersuchungen über die Schädelform der alpenländischen und mongolischen Brachycephalen". Uczeń Georga Rugego i Otto Schlaginhaufena. W roku 1914 jako stypendysta wyjechał do Stanów Zjednoczonych, gdzie pracował w Zakładzie Embriologii Instytutu Carnegie w Baltimore. W 1915 r. powrócił do kraju zostając asystentem, a potem uzyskując prosekturę w Zakładzie Anatomii Uniwersytetu Warszawskiego. W 1920 roku został mianowany kierownikiem katedry na Uniwersytecie w Wilnie, gdzie stworzył od podstaw Zakład Anatomii Prawidłowej. W krótkim czasie stał się czołową postacią na Uniwersytecie działając i tworząc wiele towarzystw naukowych. 0d 1922 profesor tytularny, od 1934 profesor zwyczajny. W 1934 był dziekanem wydziału lekarskiego. Po wybuchu wojny został pozbawiony swojego stanowiska i rozpoczął tajne nauczanie młodzieży. W czasie okupacji pełnił obowiązki kierownika Studium Medycznego. Był żołnierzem Armii Krajowej, odznaczony został Złotym Krzyżem Zasługi z Mieczami. Swoją przedwojenną pracą naukową przyczynił się do ocalenia przed zagładą ludu Karaimów, których hitlerowcy niesłusznie uznali za Żydów i skazali na eksterminację.
Wilno opuścił w 1945 roku przyjmując wkrótce stanowisko kierownika katedry Anatomii Prawidłowej Akademii Medycznej w Gdańsku. Promotor 16 doktoratów i 7 przewodów habilitacyjnych. Po przejściu na emeryturę na stanowisku kierownika Zakładu Anatomii zastąpił go Wiesław Łasiński.
W kręgu jego zainteresowań badawczych pozostawała również prymatologia, m.in. utworzył Komisję Prymatologii przy Gdańskim Towarzystwie Naukowym.
Pochowany został na warszawskich Powązkach (kwatera 73-5-21/22).

</doc>
<doc id="635013" url="https://pl.wikipedia.org/wiki?curid=635013" title="Train">
Train



</doc>
<doc id="635017" url="https://pl.wikipedia.org/wiki?curid=635017" title="Jan Sienieński (wojewoda podolski)">
Jan Sienieński (wojewoda podolski)

Jan Sienieński z Pomorzan herbu Dębno (zm. w 1598/1599 roku) – wojewoda podolski w latach 1588–1597, kasztelan lwowski w latach 1585–1588, kasztelan żarnowski w latach 1568–1584, starosta czorsztyński w latach 1578–1599, starosta horodelski w latach 1583–1599.
Życiorys.
Był wyznania kalwińskiego, ale tolerancyjnym. W roku 1569 założył miasto Raków i ogłosił w nim tolerancję religijną, dzięki czemu stało się ono centrum arianizmu. Utrzymywał w swojej rezydencji w Pomorzanach zbór kalwiński
Ożeniony z gorliwą członkinią Braci Polskich Jadwigą Gnoińską, po jej śmierci ze współwyznawczynią Anną Lanckorońską. Z pierwszego małżeństwa miał synów Krzysztofa i Jakuba (który przeszedł na arianizm), Jana oraz córkę Jadwigę, żonę Jana Zbigniewa Ossolińskiego. Z drugiego małżeństwa miał synów Adama i Jana.
Poseł na sejm warszawski 1563/1564 roku z ziemi lwowskiej. Poseł na sejm parczewski 1564 roku z województwa ruskiego. Poseł na sejm piotrkowski 1565 roku z ziemi lwowskiej. Był sygnatariuszem aktu unii lubelskiej 1569 roku. W 1577 roku został wybrany deputatem sądów "ultimae instantiae" województwa sandomierskiego. Jako kasztelan lwowski obecny był na sejmie koronacyjnym Zygmunta III Wazy w Krakowie w 1587/1588 roku. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. W latach 1594-1599 w sposób skuteczny procesował się z miastem Nowym Targiem o wieś Gronków, mimo że dekretem królewskim był on objęty banicją, utratą godności i dzierżawionych i spornych dóbr. 
Jako właściciel Monasterzysk, w 1552 otrzymał od króla Zygmunta II Augusta przywilej na prowadzenie targów w piątki i jarmarku na św. Jędrzeja (16 maja), 1557 – jarmark na dzień św. Krzyża.

</doc>
<doc id="635019" url="https://pl.wikipedia.org/wiki?curid=635019" title="Diagram komponentów">
Diagram komponentów

Diagram komponentów (zwany także diagramem implementacji) – diagram przedstawiający jeden z aspektów modelu zgodnego z UML. Przedstawia fizyczne elementy wchodzące w skład systemu i połączenia między nimi.

</doc>
<doc id="635021" url="https://pl.wikipedia.org/wiki?curid=635021" title="Gleeson">
Gleeson

Gleeson – opuszczone miasto w hrabstwie Cochise na południowym wschodzie stanu Arizona. Znajduje się na wschodnich zboczach Dragoon Mountains. Powstało w 1900 roku, kiedy John Gleeson zrealizował postulat górników, by utworzyć Copper Belle Mine ("Kopalnia Pięknej Miedzi"). Później założono urząd pocztowy. 15 października 1900 r. liczba mieszkańców wyniosła 500. Większość pracowała w branży górniczej. Wydobywano miedź, w mniejszym stopniu srebro i cynk.
Gospodarka była szczególnie opłacalna w czasie I wojny światowej. Produkcja ustała w roku 1930. 31 marca tego samego roku zamknięto pocztę.
Mimo że w Gleeson mieszka kilka rodzin, nazywane jest ono miastem duchów we wszystkich przewodnikach. Turyści mogą zwiedzić ruiny szpitala, saloonu, więzienia, szkoły. Cmentarz jest po zachodniej stronie w drodze do Tombstone (ang. "płyta nagrobkowa").

</doc>
<doc id="635022" url="https://pl.wikipedia.org/wiki?curid=635022" title="Wybrzeże Księżniczki Marty">
Wybrzeże Księżniczki Marty

Wybrzeże Księżniczki Marty (, ) – część wybrzeża Ziemi Królowej Maud na Antarktydzie Wschodniej, między Wybrzeżem Cairda na Ziemi Coatsów a Wybrzeżem Księżniczki Astrid.
Na wybrzeżu znajduje się norweska całoroczna stacja badawcza Troll.
Nazwa.
Obszar został nazwany na cześć szwedzkiej księżniczki Marty (1901–1954), żony norweskiego następcy tronu Olafa V (1903–1991).
Geografia.
Część wybrzeża Ziemi Królowej Maud w Antarktydzie Wschodniej. Rozciąga się między Wybrzeżem Cairda na Ziemi Coatsów (granicą jest koniec jęzora lodowca Stancomb-Wills Glacier, 20°W), a Wybrzeżem Księżniczki Astrid (granicę stanowi południk 5°E). Wzdłuż całego wybrzeża rozciągają się lodowce szelfowe charakteryzujące się klifami lodowymi o wysokości 20–35 metrów.
We wschodniej części Wybrzeża Księżniczki Marty znajduje się norweska całoroczna stacja badawcza Troll. 
Historia.
Obszar w pobliżu Wybrzeża Księżniczki Marty był pierwszym fragmentem Antarktydy dostrzeżonym 27 stycznia 1820 roku przez rosyjskiego badacza Fabiana Bellingshausena (1778–1852), który nie zdawał sobie sprawy z własnego odkrycia. 
Wybrzeże zostało odkryte z powietrza 18 lutego 1930 roku przez norweskiego badacza polarnego Hjalmara Riiser-Larsena (1890–1965) podczas trzeciej wyprawy norweskiej w latach 1929–1930. Riiser-Larsen pobieżnie zmapował region na podstawie obserwacji z powietrza. 

</doc>
<doc id="635023" url="https://pl.wikipedia.org/wiki?curid=635023" title="Rościsław Kozłowski">
Rościsław Kozłowski

Ks. mitrat Rościsław Kozłowski (ur. 25 marca 1936 w Przechodach) – polski duchowny prawosławny, doktor habilitowany teologii, emerytowany profesor Chrześcijańskiej Akademii Teologicznej w Warszawie, były rektor Prawosławnego Seminarium Duchownego w Warszawie.
Życiorys.
W 1955 ukończył seminarium, a w 1959 Moskiewską Akademię Duchowną w Zagorsku. Od 1960 pracował jako wykładowca w Prawosławnym Seminarium Duchownym. 4 kwietnia 1965 przyjął święcenia kapłańskie. W latach 1974–1977 pełnił funkcję rektora seminarium. W 1985 obronił pracę doktorską, a w 1988 rozprawę habilitacyjną w Chrześcijańskiej Akademii Teologicznej w Warszawie.

</doc>
<doc id="635025" url="https://pl.wikipedia.org/wiki?curid=635025" title="Łęk przyporowy">
Łęk przyporowy



</doc>
<doc id="635028" url="https://pl.wikipedia.org/wiki?curid=635028" title="Trociniarka czerwica">
Trociniarka czerwica

Trociniarka czerwica ("Cossus cossus") – owad z rzędu motyli, jeden z największych motyli występujących w Polsce.
Jest to owad o szaro-brązowym ubarwieniu, rozpiętości skrzydeł do 96 mm, ze zredukowaną ssawką. Tułów i odwłok pokryte włoskami. Owad aktywny w nocy, przylatuje do światła. Brunatno-czerwone gąsienice dorastają do 10 cm długości, są wszystkożerne, żywią się głównie drewnem drzew liściastych, zjadają też larwy innych motyli.
Do podstawowych roślin żywicielskich trociniarki należą wierzby, topole i brzozy. Jaja składane są w spękanej korze drzew. Rozwój trwa od 2-4 lat. Przepoczwarczenie następuje wewnątrz chodnika wygryzionego w drewnie lub w ziemi.

</doc>
<doc id="635029" url="https://pl.wikipedia.org/wiki?curid=635029" title="Cossus cossus">
Cossus cossus



</doc>
<doc id="635030" url="https://pl.wikipedia.org/wiki?curid=635030" title="MOJ 130">
MOJ 130

MOJ 130 – polski motocykl, skonstruowany i produkowany w latach 1937-1939 w Fabryce Maszyn Odlewni Żelaza i Metali MOJ w Katowicach. Konstrukcja opracowana przez inż. Gustawa Różyckiego i Karola Zubera.
Konstrukcja motocykla, wzorowana częściowo na niemieckich motocyklach tego okresu, była opracowana w Polsce i był on produkowany prawie w całości z polskich podzespołów. Importowane były łożyska i niemiecki gaźnik Greatzin, lecz stosowano też własny gaźnik. Seria informacyjna została wyprodukowana na początku 1937 roku, a od sierpnia tego roku były one produkowane seryjnie. Motocykl podlegał ulepszeniom, m.in. ręczną zmianę biegów zamieniono na nowoczesną nożną, a wiosną 1938 roku zbiornik paliwa typu siodłowego zamieniono na wpuszczony w ramę. W drugiej połowie 1938 roku ulepszono silnik – pojedynczy wylot z cylindra z przodu zastąpiono przez dwa wyloty w jego tylnej części, prowadzące wprost do dwóch rur wydechowych. Zmiany układu wydechowego oraz zastosowanie krótkiego króćca dolotowego spowodowały niewielki wzrost mocy, z 3 do 3,5 KM i prędkości maksymalnej z 60 do 65 km/h. Motocykl był jednoosobowy, lecz na bagażniku można było zamontować drugie siodło.
Pod koniec 1937 roku motocykl był oferowany wojsku i w 1938 roku został uznany za przydatny do łączności garnizonowej. Typ ten został zaakceptowany do sprzedaży oficerom z dofinansowaniem państwowym. Wielkość produkcji do wybuchu wojny szacowana jest na prawdopodobnie ok. 600 sztuk. Ocenia się, że przynajmniej kilkadziesiąt używane było w wojsku. Podczas kampanii wrześniowej przynajmniej 4 motocykle używane były w zmotoryzowanej 10 Brygadzie Kawalerii. Cena motocykla na rynku cywilnym była konkurencyjna i wynosiła 950 złotych. Dodatkowo, podczas okupacji w latach 1941-1943 kilkanaście lub kilkadziesiąt motocykli zostało zmontowanych z części w fabryce, pozostającej pod zarządem niemieckim (część motocykli używana była do celów pomocniczych przez okupantów i armię niemiecką). 

</doc>
<doc id="635033" url="https://pl.wikipedia.org/wiki?curid=635033" title="Medal Afryki Południowej (1877–1879)">
Medal Afryki Południowej (1877–1879)

The South Africa Medal 1877-1879 znany też jako Zulu War Medal – medal kampanii brytyjskich ustanowiony w roku 1880.
Zasady nadawania.
Medal nadawany za wojnę z Zulusami w Afryce Południowej.
Najlepiej znane kampanie, za które był przyznawany to bitwy pod Isandhlwana i Rorke’s Drift, jednak nadawany był za wiele innych kampanii przeciwko:
Klamry medalu.
Nadawano 6 klamr ale tylko jedną na medal, każda z nich zawierała datę lub daty służby nagrodzonego. Medal był również nadawany bez klamr tylko dla żołnierzy zatrudnionych w prowincji Natal podczas wojny z Zulusami.
Opis.
Nazwisko i numer jednostki nagrodzonego były wygrawerowane na grzebiecie medalu wielkimi literami.
awers: profil królowej Wiktorii i napis "Victoria Regina"
rewers: wizerunek przyczajonego lwa nad skrzyżowaną tarczą zuluską z assagajami, na górze napis "SOUTH AFRICA"

</doc>
<doc id="635036" url="https://pl.wikipedia.org/wiki?curid=635036" title="Brian de Palma">
Brian de Palma



</doc>
<doc id="635038" url="https://pl.wikipedia.org/wiki?curid=635038" title="Stasio">
Stasio

Stanisław „Stasio” Majda (ur. 8 maja 1978) – polski muzyk, wokalista, raper, autor tekstów i satyryk. Pochodzi z Zabrza. Zajmuje się też filmem.
Współpracował z Kazikiem i El Dupą. W 2004 roku wystąpił w programie Kuba Wojewódzki.
Pochodząca z jego debiutanckiego albumu "Rozbujnik", piosenka pod tytułem „Czarnuchu zapodawaj” wywołała falę kontrowersji. Brak pozwolenia na wykorzystanie obszernych fragmentów „What a Wonderful World” Louisa Armstronga doprowadził do wycofania płyty z rynku przez wydawcę, firmę Luna Music. Utwory zostały udostępnione przez Stasio w serwisie mp3.wp.pl.

</doc>
<doc id="635041" url="https://pl.wikipedia.org/wiki?curid=635041" title="Witalis Ludwiczak">
Witalis Ludwiczak

Witalis Ludwiczak (ur. 20 kwietnia 1910 w Poznaniu, zm. 17 czerwca 1988 tamże)
– polski prawnik, hokeista, olimpijczyk, wioślarz, nauczyciel akademicki i działacz społeczny. Porucznik WP i uczestnik kampanii wrześniowej. Profesor nauk prawnych związany z Uniwersytetem im. Adama Mickiewicza w Poznaniu.
Rodzina.
Rodzice - Ignacy (syn Jana i Salomei Pawela) oraz Konstancja Kurczewska pochodzili z okolic Wrześni, ale przenieśli się do Poznania. Ojciec był krojczym krawieckim, matka zajmowała się domem. Miał czworo rodzeństwa: Rufinę Stellę (1906–2001), Zdobysława, Kazimierę i Bogdana. W 1948 ożenił się z Wiesławą Węgrzynowicz (1919-2002, dr chemii), z którego związku narodziły się córki: Anna (ur. 1949, radca prawny) i Ewa (ur. 1951, dr fizyki). Jego stryjem był działacz społeczny - ks. Antoni Ludwiczak.
Życiorys.
Wykształcenie i praca zawodowa.
Uczęszczał do Gimnazjum im. św. Marii Magdaleny w Poznaniu (od 1920). W szkole wyróżniał się szczególnie w nauce języków obcych (łacina, greka, francuski). Świadectwo dojrzałości otrzymał w 1929. Od 1930 studiował prawo na Wydziale Prawno-Ekonomicznym Uniwersytetu Poznańskiego. Na czwartym roku odbył służbę wojskową (57 Pułk Piechoty w Biedrusku). W 1935 ukończył studia jako magister praw. W latach 1935-1936 odbył aplikację adwokacką i bez sukcesu starał się o posadę w Sądzie Apelacyjnym w Poznaniu. Stąd od jesieni 1936 rozpoczął pracę w urzędzie miejskim w Katowicach, gdzie szybko awansował. Publikował w „Przeglądzie Sportowym” i „Sporcie Polskim”. Jednocześnie dojeżdżał do Poznania na seminarium z prawa cywilnego u prof. Alfreda Ohanowicza. Jeszcze w 1939 ukończył doktorat ("Zlecenie kredytowe - art. 629 k.z."), ale wybuch wojny uniemożliwił sfinalizowanie przewodu doktorskiego.
Po wyzwoleniu z obozu (30 stycznia 1945) udał się do Krakowa, gdzie na UJ został zarejestrowany jako asystent przy Seminarium Cywilistycznym Uniwersytetu Poznańskiego. W maju uzyskał asystenturę na Wydziale Prawno-Ekonomicznym UP. Wiosną 1946 otrzymał tytuł doktora. W 1950 został adiunktem i wtedy zaczął prowadzić wykład ("Zarys prawa prywatnego państw anglosaskich"). Ze względu na nieuwzględnianie w swej twórczości marksizmu miał problemy z publikacją prac naukowych. Obok obowiązków uczelnianych pełnił również funkcję sędziego, z której zrezygnował na początku lat 50. Przez wiele lat bezskutecznie starał się o przyjęcie do zawodu adwokata, co udało się ostatecznie w 1958 (do 1964).
Aktywność sportowa.
W latach 1921-1924 był bramkarzem w drużynie juniorów „Warty”. Zawodnik klubów: AZS Poznań (od 1925, lekkoatleta i hokeista), Pogoni Katowice i Lechii Poznań. Mistrz Polski z 1934 (trzecie miejsce w 1933).
W reprezentacji rozegrał 47 spotkań strzelając 3 bramki. Olimpijczyk, brał udział w olimpiadzie w Lake Placid (1932) i w Garmisch-Partenkirchen (1936) oraz pięciu turniejach o mistrzostwo świata.
Oprócz hokeja uprawiał także wioślarstwo. W roku 1933 reprezentując Klub Wioślarski z roku 1904 w Poznaniu zdobył tytuł Mistrza Polski w czwórkach bez sternika. W tym samym roku reprezentował Polskę w tej konkurencji na Mistrzostwach Europy w Budapeszcie.
Walczył w Armii „Kraków” w okolicach Stalowej Woli i Tomaszowa Lubelskiego, gdzie dostał się do niewoli. Najpierw przebywał w Oflagu XI A Osterode, a następnie był jeńcem Oflagu II C w Woldenbergu, gdzie przebywał do 1945.
Członek AZS Poznań i jego wieloletni prezes. Odznaczony medalem "Kalos Kagathos".
Profesor zwyczajny prawa cywilnego (od 1969) na Uniwersytecie im. Adama Mickiewicza w Poznaniu. Autor ponad 60 prac naukowych.
Zmarł 17 czerwca 1988 w Poznaniu i został pochowany na cmentarzu parafialnym na Górczynie w Poznaniu (kwatera IVP-23-16).
Upamiętnienie.
Od 7 lutego 2014 patron Lodowiska Chwiałka w Poznaniu.

</doc>
<doc id="635042" url="https://pl.wikipedia.org/wiki?curid=635042" title="Centaurium pulchellum">
Centaurium pulchellum



</doc>
<doc id="635044" url="https://pl.wikipedia.org/wiki?curid=635044" title="Szadółki">
Szadółki

Szadółki (kaszb. "Szëdlëkòwò" lub też "Szëdôłkòwò", "Szadółczi", niem. "Schüddelkau") – dawniej osada mieszkalno-rolnicza położona na Wysoczyźnie Gdańskiej, pomiędzy Jasieniem i Kowalami, przy drodze do Kolbud i Otomina (ul. Jabłoniowa), ok. 12 km od centrum miasta. Wieś sołecka miasta Gdańska.
Historia.
Najstarsze ślady bytności człowieka w tym rejonie zidentyfikowano w trakcie badań archeologicznych terenu pod osiedle w sąsiednim Rębowie. Zlokalizowano kilka czasowych siedlisk z okresu lateńskiego (V-I w. p.n.e.). Prawdopodobnie mieszkańcy obozowisk byli związani z kulturą pomorską, która pozostawiła w okolicy – zwłaszcza w Otominie – liczne dobrze rozpoznane archeologicznie ślady bytności. W IX w. powstało w pobliskim Otominie grodzisko stanowiące do końca X w. prawdopodobnie ośrodek lokalnej władzy. Temu anonimowemu pomorskiemu władcy podlegały zapewne tereny obecnych Szadółek. Od XI w. dominującą rolę obejmuje szybko rosnący Gdańsk i z nim dalej wiążą się dzieje wsi.
Pierwsza historyczna wzmianka o Szadółkach to nadanie już istniejącej wsi "Schedirwicz" gdańskiemu Szpitalowi św. Ducha przez wielkiego mistrza krzyżackiego Luthera von Braunschweig w 1333. Nazwa miejscowości pojawia się w następnych latach w różnych formach: "Schederkaw" – 1334, "Schiddelkow" – 1485, 1546, "Czidelekow" – 1780, "Schüddelkau" – 1790. W 1546 Szpital św. Ducha uzyskuje potwierdzenie nadania wsi. Wieś duchowna, należąca do szpitala Św. Ducha w Gdańsku położona była w drugiej połowie XVI wieku w powiecie gdańskim województwa pomorskiego. 
W czasach wojen napoleońskich, podczas oblężenia Gdańska w 1813, w Szadółkach znajdowały się stanowiska artylerii rosyjskiej. Własnością szpitalną wieś była do 1850. Według "Słownika Geograficznego Królestwa Polskiego i Innych Krajów Słowiańskich" w 1885 Szadółki podlegały parafii katolickiej św. Józefa w Gdańsku. Posiadały szkołę elementarną, i liczyły w 1885: 32 domy, 430 mieszkańców – pół na pół katolików i ewangelików, 9 gburskich posiadeł oraz 3 zagrody. Do 1885 właścicielem dóbr był Carl Hermann Wendt (1829-1885), architekt i inspektor budowlany ("Landesbauinspektor") z Gdańska zaś następnie w latach 1885-1901 jego brat Alexis Julius Wendt (1821-1901), kupiec gdański i wicekonsul Neapolu i Sycylii w Gdańsku.
W 1874 Szadółki zostały włączone do powiatu gdańskiego, w 1921 należały do powiatu "Gdańsk Wyżyny" – jako wieś gromadzka, 1951 ponownie w powiecie gdańskim, jako wieś sołecka od 1973 do 2000. Obecnie część Gdańska dzielnicy administracyjnej Jasień oraz okręgu historycznego Wyżyny.
Obecnie niedaleko Szadółek znajduje się składowisko odpadów dla Gdańska i okolicznych gmin. Nieczynna część wysypiska zostanie poddana rekultywacji i do 2020 przekształcona w miejsce do rekreacji dla mieszkańców.
Komunikacja miejska.
Na Szadółki docierają autobusy miejskie linii 115,120,155,156, 174.

</doc>
<doc id="635045" url="https://pl.wikipedia.org/wiki?curid=635045" title="Öhningen">
Öhningen

 Öhningen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, siedziba związku gmin Höri. Leży nad Jeziorem Bodeńskim (Untersee), przy granicy ze Szwajcarią.

</doc>
<doc id="635046" url="https://pl.wikipedia.org/wiki?curid=635046" title="Pyt-Jach">
Pyt-Jach

Pyt-Jach (ros. "Пыть-Ях") – miasto w Rosji, w Chanty-Mansyjskim Okręgu Autonomicznym - Jugrze, w Rejonie Nieftiejugańskim. Administracyjnie Pyt-Jach nie wchodzi jednak w skład tego Rejonu, stanowiąc miasto wydzielone Chanty-Mansyjskiego OA - Jugry.
Miasto leży na prawym brzegu rzeki Jaryk Duży i liczy 41.528 mieszkańców (2005 r.). Jego nazwa w języku chantyjskim oznacza "miejsce dobrych ludzi."
Historia.
1 stycznia 1968 r. w miejscu obecnego miasta założono osadę Mamontowskaja, która miała się stać centrum eksploatacji odkrytych w 1965 r. złóż ropy naftowej i gazu ziemnego nazwanych złożami mamontowskimi. 2 marca 1980 r. 10 tys. robotników rozpoczęło budowę dwóch nowych osad położonych w pobliżu Mamontowskiej: Pyt-Jach i Mamontowa. W 1982 r. wszystkie trzy osady połączono w jedną pod nazwą Pyt-Jach. W 1990 r. miejscowość otrzymała prawa miejskie.
Gospodarka.
Podstawą gospodarki Pyt-Jach jest przemysł związany z eksploatacją złóż ropy naftowej i gazu ziemnego, ponadto w mieście funkcjonują przedsiębiorstwa związane z przemysłem drzewnym.

</doc>
<doc id="635047" url="https://pl.wikipedia.org/wiki?curid=635047" title="Ohningen">
Ohningen



</doc>
<doc id="635050" url="https://pl.wikipedia.org/wiki?curid=635050" title="Écrins">
Écrins

Écrins (oks. "leis Escrinhs") – najwyższa grupa górska w Alpach Delfinackich, części Alp Zachodnich.
W dawniejszej literaturze nazywana grupą lub masywem Pelvoux. Od północy ograniczona jest doliną rzeki Romanche, od wschodu i południowego wschodu dolinami rzek Guisane i Durance, od zachodu i południowego zachodu doliną rzeki Drac. Zbudowana ze skał krystalicznych i metamorficznych, głównie granitów, łupków krystalicznych i łupków mikowych. Charakteryzuje się wysokimi, strzelistymi szczytami sięgającymi 4000 m n.p.m., długimi i głęboko wciętymi dolinami, licznymi lodowcami i polami śnieżnymi o łącznej powierzchni przekraczającej 120 km² oraz bogatą florą i fauną, w których występuje wielka liczba gatunków górskich i alpejskich.
Najwyższy szczyt to Barre des Écrins (4102 m n.p.m.) – pierwszy, licząc od zachodu i południa, czterotysięcznik Alp i jedyny w tej grupie górskiej. Kolejne najwyższe szczyty to la Meije (3983 m n.p.m.), l'Ailefroide (3953 m n.p.m.) i Mont Pelvoux (3946 m n.p.m.).
Grupa Écrins uznawana jest obok masywu Mont Blanc najbardziej „alpejską” grupę w Alpach francuskich. Posiada bardzo urozmaiconą budowę geologiczną. Tworzy ją rozległy masyw krystaliczny, otoczony nieciągłymi, rozrzuconymi po obrzeżach strefami zbudowanymi ze skał osadowych. W centrum masywu, wokół La Bérarde, znajdziemy granity, które są otoczone szerokim pasem skał metamorficznych, poczynając od anatektycznych skał budujących Mont Pelvoux przez migmatyty Barre des Écrins po rozmaite odmiany gnejsów w masywach La Meije, Olan i Sirac.
Na swym obszarze grupa Écrins prezentuje wszystkie klasyczne cechy rzeźby alpejskiej z potężnymi graniami i turniami skalnymi oraz licznymi lodowcami. Według danych z 2009 r. na jej terenie znajdowały się 282 nazwane lodowce o łącznej powierzchni 68,6 km². Stanowiło to ok. 25% powierzchni wszystkich lodowców w Alpach francuskich. Wśród nich jednak ogromna większość (179 lodowców) posiadało niewielkie powierzchnie, poniżej 0,1 km², a jedynie 5 lodowców miało powierzchnie większe niż 2,5 km². Podobnie jak w innych częściach Alp, lodowce w grupie Écrins są w odwrocie: w połowie XIX w. (koniec tzw. małej epoki lodowej) zajmowały one jeszcze powierzchnię ok. 171 km². Bogata jest sieć rzeczna, liczba zbiorników wodnych jest natomiast niewielka. Wymienić tu należy jeziora Arsine, Combeynot, Eychauda, Lauvitel i Vallon.
Od połowy XIX wieku grupa Écrins jest jednym z ważniejszych terenów formowania się światowego alpinizmu. Również obecnie jest to popularny obszar do uprawiania turystyki wysokogórskiej, dysponujący gęstą siecią szlaków turystycznych i górskich schronisk turystycznych.
Znaczną część grupy obejmuje utworzony w 1973 Park Narodowy Écrins (fr. "Parc National des Écrins").

</doc>
<doc id="635051" url="https://pl.wikipedia.org/wiki?curid=635051" title="Emma George">
Emma George

Emma George (ur. 1 listopada 1974 w Beechworth) – australijska lekkoatletka, skoczkini o tyczce, wielokrotna rekordzistka świata.
Kariera sportowa.
George była czołową zawodniczką kobiecego skoku o tyczce w początkowej fazie rozwoju tej dyscypliny. Dwunastokrotnie ustanawiała rekord świata - od 4,25 m w 1995 do 4,60 m w 1999. Rekord ten odebrała jej w 2000 Amerykanka Stacy Dragila.
Największym osiągnięciem George był srebrny medal halowych mistrzostw świata w 1997 oraz złote medale Uniwersjady (Sycylia 1997) i Igrzysk Wspólnoty Narodów w 1998. Podczas debiutu olimpijskiego skoku o tyczce w 2000 nie udało się jej jednak wejść do finału. Z powodu kontuzji musiała zrezygnować ze startów w sezonie 2001. Później już nigdy nie powróciła do wysokiego skakania.

</doc>
<doc id="635054" url="https://pl.wikipedia.org/wiki?curid=635054" title="Athena (zespół muzyczny)">
Athena (zespół muzyczny)

Athena – turecki zespół muzyczny grający muzykę ska, rockową, punkową i street punkową, reprezentant Turcji podczas 49. Konkursu Piosenki Eurowizji w 2004 roku. W tym samym roku ich piosenka „Tam Zamanı Şimdi” została zamieszczona w grze FIFA 06.
Historia zespołu.
Zespół został założony w 1987 roku przez braci-bliźniaków Gökhana i Hakana Özoğuzów. Początkowo formacja grała muzykę heavy metalową, później zaczęła tworzyć numery w stylu ska. W 1994 roku ukazał się ich debiutancki album studyjny, zatytułowany "One Last Breath", a cztery lata później – płyta pt. "Holigan". 
31 grudnia 1999 roku grupa wystąpiła podczas koncertu sylwestrowego zorganizowanego na Placu Taksim z okazji rozpoczęcia nowego tysiąclecia. W 2000 roku ukazała się ich trzeci album studyjny, zatytułowany "Tam zamanı şimdi". Dwa lata później formacja nagrała singiel „12 dev adam”, który został napisany na potrzeby wsparcia drużyny narodowej podczas Mistrzostw Europy w Piłce Siatkowej 2002. W styczniu 2002 roku ukazała się nowa płyta formacji pt. "Herşey yolunda". W 2003 roku grupa wzięła udział razem z innymi artystami (m.in. z Ayliną Aslım, Bülentem Ortaçgilem, Feridunem Düzağaçem i zespołem Mor Ve Ötesi) w nagraniu utworu „Savaşa hiç gerek yok”, będący piosenką-sprzeciwem wobec amerykańskich ataków na Irak. 
We wrześniu 2003 roku ogłoszono, że zespół został wybrany wewnętrznie przez krajowego nadawcę Türkiye Radyo Televizyon Kurumu (TRT) na reprezentanta Turcji podczas 49. Konkursu Piosenki Eurowizji w 2004 roku. W styczniu odbył się specjalny koncert eliminacyjny, podczas którego formacja zaprezentowała trzy konkursowe propozycje: „I Love Mud on My Face”, „Easy Man” i „For Real”, która zdobyła ostatecznie największe poparcie telewidzów i została wykonana w finale Konkursu Piosenki Eurowizji organizowanym 15 maja w Stambule. Reprezentanci kraju-gospodarza zajęli wówczas czwarte miejsce, zdobywając łącznie 195 punktów, w tym maksymalne noty 12 punktów od Belgii, Niemiec, Francji i Holandii. Choreografię do występu przygotował Selatin Kara, który współpracował wcześniej m.in. z Madonną, Michaelem Jacksonem i Britney Spears. Utwór promował kolejną płytę studyjną grupy, zatytułowaną "Us", która ukazała się tydzień po finale widowiska, tj. 21 maja 2004 roku. Tydzień po występie w finale konkursu zespół wystąpił podczas koncertu "Türk Günü" organizowanego z okazji rocznicy współpracy turecko-europejskiej
W 2005 roku na rynku ukazał się szósty album długogrający zespołu pt. "Athena", a pięć lat później – album zatytułowany "Pis". We wrześniu 2012 roku grupa wystąpiła jako support dla amerykańskiego zespołu Red Hot Chili Peppers podczas ich koncertu w Stambule.

</doc>
<doc id="635055" url="https://pl.wikipedia.org/wiki?curid=635055" title="Orsingen-Nenzingen">
Orsingen-Nenzingen

Orsingen-Nenzingen – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Konstancja, wchodzi w skład wspólnoty administracyjnej Stockach. Leży na zachód od Stockach.
Przez obszar gminy przebiega autostrada A98, droga krajowa B31 oraz linia kolejowa.

</doc>
<doc id="635057" url="https://pl.wikipedia.org/wiki?curid=635057" title="Eryk Pontoppidan">
Eryk Pontoppidan



</doc>
<doc id="635059" url="https://pl.wikipedia.org/wiki?curid=635059" title="Ecrins">
Ecrins



</doc>
<doc id="635061" url="https://pl.wikipedia.org/wiki?curid=635061" title="Julian Warzecha">
Julian Warzecha

Julian Warzecha (ur. 23 lipca 1944 w Spytkowicach, zm. 12 stycznia 2009 w Ołtarzewie) – ksiądz pallotyn, profesor dr hab., teolog - biblista.
Święcenia kapłańskie przyjął 14 czerwca 1970 w Spytkowicach z rąk bp. Albina Małysiaka. W 1981 obronił licencjat kanoniczny z nauk biblijnych na Papieski Instytut Biblijny w Rzymie. Doktorat obronił na KUL w 1977. Habilitował się na ATK w 1990, a w uzyskał tytuł profesora. Był członkiem zwyczajnym Stowarzyszenia Biblistów Polskich. Wykładał na UKSW oraz w Wyższym Seminarium Duchownym Księży Pallotynów w Ołtarzewie.
Ks. Warzecha jako swoich nauczycieli wymieniał:
ks. prof. Stanisława Łacha, ks. prof. Lecha Stachowiaka, ks. prof. Maurice'a Gilberta, ks. prof. Roberta Notha (z Biblicum).
Ks. Warzecha w ostatnich latach życia zmagał się z ciężką chorobą.
Publikacje.
Ponadto jest autorem licznych artykułów i tłumaczeń w prasie specjalistycznej. 
Ks. Warzecha był członkiem redakcji naukowej Biblii Paulistów () Edycji Świętego Pawła z 2005 (m.in. wraz z innym pallotynem ks. Franciszkiem Mickiewiczem), a także pierwszego wydania polskiej Biblii ekumenicznej ("Pismo Święte Nowego Testamentu i Psalmy. Przekład ekumeniczny z języków oryginalnych", Warszawa 2001. ).

</doc>
<doc id="635062" url="https://pl.wikipedia.org/wiki?curid=635062" title="Janowa Góra">
Janowa Góra

Janowa Góra () – zanikająca wieś w Polsce położona w województwie dolnośląskim, w powiecie kłodzkim, w gminie Stronie Śląskie w dolinie potoku, prawego dopływu Siennej Wody w Masywie Śnieżnika.
Położenie.
Janowa Góra leży w dolinie Czarnej Wody, u zachodniego i północnego podnóża Rudki i Janowca, na wysokości około 660–770 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Nazwa miejscowości.
W historycznych dokumentach wymieniane są następujące dawne nazwy wsi: "Sankt Johann", "Johannesbergkh" (1631), "Johannßberg" (1632/1633), "Johann berg" (1641), "Johannsberg" (1762), "Johannisberg" (1789, 1801–1857, 1871–1885), "Johannesberg" (1631, 1867, 1895–1945). Obecną nazwę, nawiązującą do lokalnej tradycji, nadała w 1946 r. Komisja Ustalania Nazw Miejscowości.
Historia.
Założona została przez mincerza Wilhelma von Oppersdorfa jako osada górnicza w latach 1582–1585 na terenie dóbr kameralnych. Już w średniowieczu wydobywano tu srebro w kopalni "St. Johann", założonej kilkanaście lat wcześniej niż wieś, od której wzięła swą nazwę. Obok rud srebra występowały tu również rudy ołowiu i miedzi. Podobnie jak w przypadku innych kopalni w okolicy (Bolesławów, Kąty Bystrzyckie) upadek wydobycia przyniosła wojna trzydziestoletnia.
W roku 1638 wieś została zakupiona przez Althannów z Międzylesia wraz z całym kluczem strońskim. W XVII w. dość często zmieniała właścicieli, by w końcu w 1838 r. stać się własnością królewny Marianny Orańskiej. W 1826 r. wzniesiono we wsi niewielki kościół cmentarny pw. św. Jana Nepomucena o cechach późnobarokowych – murowany, jednonawowy z półkolistą absydą, bezwieżowy, nakryty dachem dwuspadowym z sygnaturką o smukłym hełmie (nr. w rej. zab. 1791, z 22 grudnia 1971 r.).
Ze względu na walory krajobrazowe i dobre warunki śniegowe, do roku 1939 wieś była chętnie odwiedzana zimą. W okresie międzywojennym próbowano, jednak bez sukcesu, wznowić w pobliżu Johannesbergu wydobycie rud, tym razem żelaza.
Po 1945 r. wieś została zaludniona tylko nieznacznie. Większość domów została zrujnowana, a po dawnej wsi pozostało tylko kilka gospodarstw. W latach 50. poszukiwano tu rud uranowych w związku z istniejącą nieopodal kopalnią Kopaliny, jednak bez większych rezultatów.
Do dziś z dawnej wsi przetrwały jedynie cztery domy: w dolnej części, przy szosie do Siennej, gdzie funkcjonował do lat 80. Dom Pracy Twórczej pracowników radia i telewizji, oraz w górnej części, gdzie hodowano owce. W jednym ze starych domostw jeszcze w latach 80. i 90. istniała baza turystyczna Oddziału Bialskiego PTTK pod nazwą „Rysiówka”.
Zabytki.
Do wojewódzkiego rejestru zabytków wpisany jest:
Współczesność.
Szansą dla wsi stał się rozwój turystyki i sportów zimowych. W pobliskiej wsi Sienna powstał duży ośrodek narciarski i kolej linowa na Czarną Górę. Od kilku lat w całej okolicy, również w Janowej Górze, budowane są obiekty bazy noclegowej i gastronomicznej.
Przyroda.
Stare sztolnie w Janowej Górze są siedliskiem nietoperzy. W 2002 r. podczas inwentaryzacji chiropterologicznej stwierdzono tu występowanie m.in. nocka orzęsionego "Myotis emarginatus".

</doc>
<doc id="635066" url="https://pl.wikipedia.org/wiki?curid=635066" title="Rynek kontestowalny">
Rynek kontestowalny

Rynek kontestowalny (również "rynek potencjalnie konkurencyjny, rynek sporny") – rynek oligopolistyczny, na którym przedsiębiorstwa zachowują się podobnie jak w warunkach konkurencji doskonałej, ze względu na brak barier wejścia i bariery wyjścia. Według innej definicji jest to rynek, na którym nie ma żadnych ograniczeń ani kosztów związanych z wejściem lub wyjściem.
Powoduje to, że podmioty funkcjonujące na danym rynku znajdują się pod presją potencjalnych wejść. Warunkiem kontestowalności rynku są niskie koszty utopione ("sunk costs"). 
Teorię rynków kontestowalnych ogłosili w 1982 roku William Baumol, John Panzar i Robert Willig.

</doc>
<doc id="635069" url="https://pl.wikipedia.org/wiki?curid=635069" title="Gilbert z Hastings">
Gilbert z Hastings

Gilbert z Hastings (Hastings, ? - zm. 27 kwietnia 1166 w Lizbonie) był pierwszym biskupem Lizbony po odzyskaniu Lizbony z rąk Maurów w 1147 i ustanowieniu diecezji w Lizbonie.
Pochodził z Anglii (jak sugeruje przydomek). Rycerz, uczestnik II wyprawy krzyżowej.

</doc>
<doc id="635076" url="https://pl.wikipedia.org/wiki?curid=635076" title="Brytyjczycy">
Brytyjczycy

Brytyjczycy – obecnie przede wszystkim ogół obywateli, ewentualnie mieszkańców Zjednoczonego Królestwa Wielkiej Brytanii i Irlandii Północnej (ang. "British citizens"). Według spisu powszechnego z 2001 roku grupa ta obejmowała 58 789 194 osoby, z czego w Anglii zamieszkiwało 49 138 831 osób (83,6%), w Szkocji – 5 062 011 osób (8,6%),
w Walii – 2 903 085 osób (4,9%), zaś w Irlandii Północnej – 1 685 267 osób (2,9%).
Termin „brytyjskość” (ang. "Britishness") jako określenie wspólnej, ogólnobrytyjskiej więzi narodowej, pozostaje wysoce kontrowersyjny z uwagi na istnienie poszczególnych grup narodowościowych: Anglików, Szkotów, Walijczyków i Irlandczyków. W badaniu przeprowadzonym w 2001 roku przez brytyjski urząd statystyczny (Office for National Statistics), w którym respondenci mogli wskazać swoją narodowość jako „Anglik”, „Szkot”, „Walijczyk”, „Irlandczyk”, „Brytyjczyk” lub „Inny”, 49% wskazało siebie jako wyłącznie Anglika, Szkota, Walijczyka albo Irlandczyka, 31% - jako wyłącznie Brytyjczyka, 15% - jako jednocześnie Brytyjczyka i członka wymienionych wcześniej grup narodowościowych, reszta wybrała opcję „Inny” lub odmienne kombinacje. Uwzględniając podział Zjednoczonego Królestwa na trzy główne kraje, 48% mieszkańców Anglii, 35% mieszkańców Walii i 27% mieszkańców Szkocji uznało się za Brytyjczyków.
W badaniach przeprowadzonych przez Narodowe Centrum Badań Społecznych (ang. "National Center for Social Research"), 87% spośród badanych 3000 respondentów uznało, że podstawowym kryterium brytyjskości jest język, następnie obywatelstwo (83%) oraz uznawanie istniejących instytucji i praw (82%). Jak wskazano w analizie, wyniki te świadczą o pojmowaniu brytyjskości jako czegoś, czego można się nauczyć, a nie cechy wynikającej z faktu urodzenia się w określonej grupie.
Po londyńskich zamachach z 7 lipca 2005 roku w polityce rządu Zjednoczonego Królestwa zaczęto zwracać większą aniżeli dotychczas uwagę na promowanie idei brytyjskości. Szczególne zaangażowanie w tym względzie wykazywał ówczesny kanclerz skarbu a późniejszy następca Tony'ego Blaira na stanowisku premiera – Gordon Brown. W styczniu 2006 roku wystąpił on z propozycją ustanowienia Dnia Brytyjskiego (ang. "British Day"), jako ogólnonarodowego święta, promującego brytyjską tożsamość, upatrując we fladze Zjednoczonego Królestwa (ang. "Union Jack") ważnego – na wzór amerykański – symbolu tej tożsamości.

</doc>
<doc id="635077" url="https://pl.wikipedia.org/wiki?curid=635077" title="Koszty utopione">
Koszty utopione

Koszty utopione (koszty przepadłe, ang. "sunk costs") – koszty, które zostały poniesione i nie mogą zostać odzyskane. 
Opis.
Koszty te są często ponoszone na początku danego przedsięwzięcia, kiedy jeszcze nie jest znana jego zyskowność. Przykładami mogą być koszty opracowania nowego produktu i wydatki na reklamę. Są to również koszty ponoszone w związku z koniecznością wejścia na dany rynek, np. związane z pozyskiwaniem zezwoleń i licencji, szkoleniem personelu, czy też badaniami nowego rynku.
Ich ponoszenie nie może być wstrzymane w momencie zaprzestania np. świadczenia usługi czy inwestycji, która ponoszenia tych kosztów wymaga. Trudnym i kosztownym zabiegiem jest również przeniesienie zasobów, stanowiących podstawę generowania kosztów utopionych, w ramach danej działalności lub do alternatywnego zastosowania.
Istnienie kosztów utopionych może ograniczać racjonalność decyzji – decydenci mają tendencję do uwzględniania kosztów utopionych do uzasadniania dalszej konieczności angażowania się w nierentowne przedsięwzięcie (na zasadzie: skoro wydałem 1 mln zł, to nie mogę się teraz wycofać), co w konsekwencji doprowadza do poniesienia większych strat. Racjonalny decydent podejmując decyzję o dalszej realizacji przedsięwzięcia, uwzględnia wyłącznie obecne oraz przyszłe koszty i zyski (nie kieruje się kosztami utopionymi).
Koszty utopione mogą być również barierami wejścia.

</doc>
<doc id="635078" url="https://pl.wikipedia.org/wiki?curid=635078" title="Rejon Krasnosielkupski">
Rejon Krasnosielkupski



</doc>
<doc id="635079" url="https://pl.wikipedia.org/wiki?curid=635079" title="Rogóżka">
Rogóżka

Rogóżka (niem. "Wolmsdorf") – zanikająca wieś w Polsce położona w województwie dolnośląskim, w powiecie kłodzkim, w gminie Stronie Śląskie, w górnym biegu części Konradki, w Krowiarkach.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Wieś powstała na początku XIV w. – w dokumencie z 1364 roku wymieniana była pod nazwą "Wolframsdorf". W 1743 r. działał tu wapiennik przerabiający miejscowe złoże dolomitu na wapno palone. Eksploatacja dolomitu i marmuru utrzymywała się tu do lat 60. XX wieku. Po odkrywkowej kopalni pozostało duże wyrobisko. W XIX i XX wieku wieś funkcjonowała jako letnisko. Mimo znacznej wysokości, dzięki specyficznemu mikroklimatowi udawały się tutaj uprawy sadownicze, a nawet winorośli.
W 1945 r. wieś została włączona do Polski, uzyskując obecną nazwę. Jej mieszkańców wysiedlono do Niemiec. Osadnictwo polskie rozwijało się jednak słabo i obecnie wieś jest praktycznie opustoszała – zachował się tylko jeden zamieszkany do niedawna dom. O wielkości wsi świadczą jedynie ruiny i zdziczałe drzewa owocowe. Jeszcze w latach 90. XX w. widoczne były ruiny kaplicy, którą zniszczyło bliskie sąsiedztwo kopalni odkrywkowej.
W 2008 roku władze gminy Stronie Śląskie przeznaczyły tereny dawnej wsi na sprzedaż w prawie w całości. W sierpniu 2008 dziennik „Polska” poinformował, że była żona biznesmena Jana Kulczyka, Grażyna, zamierza kupić Rogóżkę za cenę nie mniejszą niż 13 milionów złotych. Grażyna Kulczyk jest już właścicielką kilku hektarów ziemi w sąsiedniej wsi, w Konradowie. Po transakcji Rogóżka mogłaby zmienić nazwę; gazeta spekuluje, że mogłaby to być nazwa nawiązująca do nazwiska właścicieli.
W kwietniu 2016 wieś została sprzedana za 12,5 mln zł zarejestrowanej w powiecie poznańskim spółce Liasis.
Turystyka.
W Rogóżce zaprzestano całkowicie eksploatacji złoża marmuru pod koniec lat 90. XX wieku, m.in. z powodu odkrycia jaskini. Opustoszałe wyrobisko jest dobrym miejscem do pozyskania okazów skał i minerałów: marmuru, dolomitu i kalcytu. W pobliżu dobrze zachowana, ciekawa budowla poniemieckiego wapiennika.
Jaskinie.
4 listopada 1885 r. przy eksploatacji złoża marmuru odkryto w Rogóżce jaskinię, którą wówczas nazwano "Wolmsdorferhöhle". Łączna długość jej chodników wynosiła około 350 m i znaleziono w niej liczne szczątki zwierząt plejstoceńskich. Jaskinię dokładnie przebadano pod kątem geologicznym, paleontologicznym i biologicznym oraz udostępniono do zwiedzania, co wydatnie poprawiło popularność wsi jako letniska. Była też ona celem licznych wycieczek z pobliskiego kurortu Lądka-Zdroju. W 1947 r. stan jaskini był bardzo dobry, jednak Polacy, nowi gospodarze tych terenów, wznowili tu eksploatację złoża, co doprowadziło w ciągu kilkunastu lat do całkowitego zlikwidowania jaskini. W 1962 r. zniszczono ją całkowicie.
21 kwietnia 1985 harcerze ze Stronia Śląskiego zajmujący się speleologią, z 6 Drużyny Harcerskiej „Trampy” – Dariusz Data, Dariusz Wyleciał, Robert Magierowski i Roman Zięba – odkryli i rozpoznali otwór nowej jaskini. Znajduje się on na ścianie wyrobiska, 41 m nad dnem doliny, zaledwie kilka metrów poniżej jego górnej krawędzi. Eksploracja prowadzona przez kolejne lata odkryła 270 m podziemnych korytarzy. Jaskinia ta istnieje do dziś pod nazwą Jaskinia na Ścianie (wcześniej „Jaskinia Załom”). Jest zamknięta i zabezpieczona przed dewastacją.

</doc>
<doc id="635080" url="https://pl.wikipedia.org/wiki?curid=635080" title="Rejon Jamalski">
Rejon Jamalski



</doc>
<doc id="635081" url="https://pl.wikipedia.org/wiki?curid=635081" title="Statek-muzeum">
Statek-muzeum



</doc>
<doc id="635082" url="https://pl.wikipedia.org/wiki?curid=635082" title="Odznaka pamiątkowa „Orlęta”">
Odznaka pamiątkowa „Orlęta”

Odznaka pamiątkowa „Orlęta” – odznaka przyznawana w okresie II Rzeczypospolitej uczestnikom walk w obronie miasta Lwowa i Kresów Wschodnich podczas wojny polsko-ukraińskiej.
Opis odznaki.
Odznaka przedstawia cztery stylizowane sylwetki orląt, tworzących ramiona krzyża, pomiędzy nimi promienie, pośrodku odznaki, w okrągłym medalionie herb Lwowa, otoczony napisem „OBROŃCOM KRESÓW WSCHODNICH”.
Była tłoczona z blachy mosiężnej, srebrzonej i patynowanej. Odznaka ma formę lekko wypukłą. Jej średnica wynosi ok. 43,5 mm.
Każdy kto otrzymał odznakę otrzymywał również dyplom nadania.
Odznaczenie było przyznawane za walki w obronie Lwowa w okresie jego oblężenia (za okres późniejszy niż czas od 1 do 22 listopada 1918, za który był przyznawany Krzyż Obrony Lwowa) oraz za walki o Kresy Wschodnie i Ziemię czerwieńską. Odznakę ustanowił 18 marca 1919 dowódca Armii „Wschód”, gen. Tadeusz Rozwadowski, za czynną służbę wojskową w Galicji Wschodniej pełnioną za jego dowództwa po dzień 19 marca 1919. Generał nadawał odznakę osobiście wraz z podpisem na dyplomie. Odznaka została zatwierdzona w Dzienniku Rozkazów Ministerstwa Spraw Wojskowych nr 49 poz. 872 z 13 grudnia 1921. Po śmierci generała Rozwadowskiego (1928) nikt nie był uprawniony do jej przyznawania. Odznaka bardzo często była jedyną nagrodą na jaką mogły liczyć kobiety zaangażowane w obronie Lwowa na różnych polach niekoniecznie na linii frontu (m.in. sanitariuszki oraz wolontariuszki odpowiadające za zaprowiantowanie i zaopatrzenie).
Pierwszy wzór odznaki projektował T. Łuczyński a drugi Lesław Węgrzynowski. Wytwórcą odznaki był Władysław Buszek.
Zarząd Wojewódzki Federacji Polskich Obrońców Ojczyzny w uchwale z 21 marca 1936 powołał do życia komisję likwidacyjną odznaki pamiątkowej „Orlęta”.
W styczniu 1938 podjęła działalność ewidencja odznaki „Orląt” przy ul. Szopena 5 we Lwowie.

</doc>
<doc id="635083" url="https://pl.wikipedia.org/wiki?curid=635083" title="Train (zespół muzyczny)">
Train (zespół muzyczny)

Train – powstały w roku 1994 w San Francisco zespół rockowy. Train jest laureatem Grammy Awards w roku 2002 za piosenkę „Drops of Jupiter” i w roku 2011 za utwór „Hey, Soul Sister”.

</doc>
<doc id="635084" url="https://pl.wikipedia.org/wiki?curid=635084" title="Bariery wejścia">
Bariery wejścia

Bariery wejścia – czynniki uniemożliwiające lub utrudniające rozpoczęcie przez przedsiębiorstwo działalności na danym rynku lub w branży (sektorze). 
Wśród barier wejścia można wymienić m.in.:
Istnienie barier wejścia jest zazwyczaj korzystne dla już działających w danym sektorze przedsiębiorstw (ogranicza konkurencję, przez co umożliwia osiąganie wyższych zysków) i niekorzystne dla konsumentów (ograniczona konkurencja wiąże się z wyższymi cenami).

</doc>
<doc id="635085" url="https://pl.wikipedia.org/wiki?curid=635085" title="Rejon Nadymski">
Rejon Nadymski



</doc>
<doc id="635086" url="https://pl.wikipedia.org/wiki?curid=635086" title="Rejon Tazowski">
Rejon Tazowski



</doc>
<doc id="635087" url="https://pl.wikipedia.org/wiki?curid=635087" title="Barre des Écrins">
Barre des Écrins

Barre des Écrins (4102 m n.p.m., fr. "La Barre des Écrins") – najwyższy szczyt w grupie Écrins w Alpach Delfinackich we Francji. Znajduje się na terenie Parku Narodowego Écrins (fr. Park National des Écrins).
Jest to pierwszy – od południa – czterotysięcznik Alp. Ma kształt potężnej, wyszczerbionej łopaty, której południowo-zachodnia ściana jest skalista, a północno-wschodnia – pokryta polami śnieżnymi i lodowcami.
Usytuowana w samym sercu masywu, trudno dostępna i prawie niewidoczna z otaczających masyw dolin, przez długi czas góra nie przyciągała zainteresowania pierwszych zdobywców szczytów alpejskich. O jej dominacji w całej grupie górskiej przekonano się dopiero po zdobyciu w 1828 r. jednego z wierzchołków położonego w sąsiedztwie Mont Pelvoux. Do 1860 r., tj. do momentu przyłączenia do Francji Sabaudii z Mont Blanc, Barre des Écrins była najwyższym szczytem w tym państwie.
Barre des Écrins została zdobyta dopiero w 1864 przez Anglików Adolphusa W. Moore'a, Horace'a Walkera i Edwarda Whympera z przewodnikami Christianem Almerem i Michelem Crozem.
Góra dostępna jest dla zaawansowanych turystów wysokogórskich, tym niemniej większość wejść kończy się na nieco niższym i łatwiejszym wierzchołku północnym, zwanym Dôme de neige des Écrins.

</doc>
<doc id="635088" url="https://pl.wikipedia.org/wiki?curid=635088" title="Rejon Biełojarski">
Rejon Biełojarski



</doc>
<doc id="635093" url="https://pl.wikipedia.org/wiki?curid=635093" title="Rejon Chanty-Mansyjski">
Rejon Chanty-Mansyjski



</doc>
<doc id="635095" url="https://pl.wikipedia.org/wiki?curid=635095" title="Rejon Kondinski">
Rejon Kondinski



</doc>
<doc id="635096" url="https://pl.wikipedia.org/wiki?curid=635096" title="Rejon Nieftiejugański">
Rejon Nieftiejugański



</doc>
<doc id="635097" url="https://pl.wikipedia.org/wiki?curid=635097" title="Rejon Niżniewartowski">
Rejon Niżniewartowski



</doc>
<doc id="635099" url="https://pl.wikipedia.org/wiki?curid=635099" title="Instytut Egipski">
Instytut Egipski

Instytut Egipski (fr. "L'Institut d'Égypte") – akademia nauk założona w 1798 roku, mieszcząca się w stolicy Egiptu, Kairze. 
Historia.
19 maja 1798 Napoleon Bonaparte wyruszył z Tulonu we Francji na podbój Egiptu. Wyprawa egipska miała aspekty wojskowy, gospodarczy i polityczny i naukowy. Komisja złożona z naukowców i artystów miała towarzyszyć armii, aby utworzyć Instytut Egipski. W jej skład weszło 21 matematyków, 3 astronomów, 17 inżynierów, 13 przyrodników i geografów, 3 inżynierów – specjalistów od prochu i saletry, 4 architektów, 8 rysowników, 10 artystów kopistów, jeden rzeźbiarz, 15 lingwistów, 10 literatów, 22 drukarzy. Wśród uczonych i artystów, którzy udali się z Napoleonem, byli matematyk Gaspard Monge, chemik Claude Berthollet, matematyk i fizyk Jean Baptiste Fourier, mineralog Sylvain Gratet de Dolomieu, rysownik i grawer Dominique Vivant Denon czy biolog Étienne Geoffroy Saint-Hilaire. 
Francuzi prowadzili na szeroką skalę badania archeologiczne i założyli pierwszą instytucję do rejestrowania i systematyzowania prac archeologicznych pod nazwą Instytut Egipski w Kairze. Plonem ich działalności, obejmującej całokształt zagadnień, było wydanie 24-tomowego dzieła „Opisanie Egiptu” ("Description de l'Egypte"), które do dziś należy do kanonu podstawowych podręczników dla osób rozpoczynających studia nad Egiptem.
Instytut Egipski, zorganizowano na wzór Francuskiego Instytutu Narodowego, miał za zadanie propagowanie postępu gospodarczego w Egipcie; myślano o przekopaniu kanału, aby uzyskać połączenie Morza Czerwonego ze Śródziemnym. Działalność Francuzów zaznaczyła się na polu kulturalnym. Znalezienie słynnego wielojęzycznego kamienia z Rosetty pozwoliło na odczytanie pisma hieroglificznego przez orientalistę Champolliona i utorowało to drogę do powstania egiptologii.

</doc>
<doc id="635100" url="https://pl.wikipedia.org/wiki?curid=635100" title="Rejon Sowiecki">
Rejon Sowiecki



</doc>
<doc id="635101" url="https://pl.wikipedia.org/wiki?curid=635101" title="Tribologia (czasopismo)">
Tribologia (czasopismo)

Tribologia – recenzowany kwartalnik naukowo-techniczny o zasięgu krajowym i zagranicznym wydawany przez SIMP, adresowany do inżynierów-konstruktorów i technologów oraz producentów maszyn, urządzeń i narzędzi oraz słuchaczy wyższych szkół technicznych.
Czasopismo wydawane przy współpracy z Polskim Towarzystwem Tribologicznym i Instytutem Technologii Eksploatacji w Radomiu, ukazuje się od 1969 roku.
Czasopismo porusza zagadnienia o najwyższym znaczeniu gospodarczym, dlatego tematy podejmowane przez TRIBOLOGIĘ mają istotne znaczenie dla praktyki inżynierskiej. Odpowiada to europejskim tendencjom integracyjnym różnych dziedzin nauki dla uzyskania efektu synergii w rozwiązywaniu problemów technicznych.
TRIBOLOGIA publikuje wyniki badań prowadzonych w ramach prac kwalifikacyjnych (doktorskich i habilitacyjnych). Osiągnięcia prezentowane w czasopiśmie są również istotne w procedurach uzyskiwania tytułu naukowego profesora. Publikacje w TRIBOLOGII zawierają również wyniki projektów badawczych finansowanych z budżetu państwa, funduszy unijnych oraz przemysłu. Poziom merytoryczny czasopisma TRIBOLOGIA jest przez wielu ekspertów oceniany bardzo pozytywnie w porównaniu z innymi czasopismami o zasięgu międzynarodowym. Radę Naukową czasopisma tworzą najwybitniejsi polscy trybolodzy oraz wybitni przedstawiciele nauki w dziedzinie trybologii z najsilniejszych zespołów badawczych z 12 krajów świata.

</doc>
<doc id="635102" url="https://pl.wikipedia.org/wiki?curid=635102" title="Rejon Surgucki">
Rejon Surgucki



</doc>
<doc id="635103" url="https://pl.wikipedia.org/wiki?curid=635103" title="Wincenty z Kielc">
Wincenty z Kielc



</doc>
<doc id="635105" url="https://pl.wikipedia.org/wiki?curid=635105" title="Dwumiesięcznik">
Dwumiesięcznik

Dwumiesięcznik – czasopismo, które ukazuje się raz na dwa miesiące. Dwumiesięczniki poświęcone są najczęściej konkretnej problematyce, np. nauce, technice. Niektóre dwumiesięczniki wydawane są też w formie biuletynów.
W nazewnictwie nazwa utworzona na wzrór miesięcznika, spopularyzowana głównie w XX w. w związku z intensywnym rozwojem czasopism naukowych i czasopism fachowych. Ze względu na formę zewnętrzną podobne są do miesięczników lub do kwartalników.

</doc>
<doc id="635106" url="https://pl.wikipedia.org/wiki?curid=635106" title="Hoczewka">
Hoczewka

Hoczewka – rzeka w Bieszczadach Zachodnich o długości 27,8 km i powierzchni dorzecza 180,1 km². Lewobrzeżny dopływ Sanu. Według niektórych podziałów dolny bieg znajduje się w Górach Sanocko-Turczańskich.
Powstaje z połączenia dwóch cieków: Jabłonki i Rabiańskiego Potoku w miejscowości Rabe, na wysokości ok. 470 m n.p.m. Za górny bieg uznaje się Jabłonkę mającą źródło na stoku Wołosania (ok. 980 m n.p.m.) w Wysokim Dziale. Przepływa ona przez Jabłonki, Kołonice i Bystre, a następnie Rabe. Właściwa już Hoczewka płynie stąd dalej na północ, doliną ograniczoną od wschodu północną częścią Pasma Łopiennika i Durnej (masywy Makowskiej i Patroli), natomiast od zachodu – grzbietem odbiegającym z Chryszczatej ku północnemu wschodowi (pasmo Gabrów Wierchu). Przepływa przez: Baligród, Mchawę, Zahoczewie, Nowosiółki oraz Hoczew, gdzie na wysokości ok. 340 m n.p.m. uchodzi do Sanu. Pomiędzy Nowosiółkami a Hoczwią w korycie występują progi skalne chronione jako pomnik przyrody.
Dnem doliny biegnie droga wojewódzka nr 893 Cisna – Lesko.

</doc>
<doc id="635109" url="https://pl.wikipedia.org/wiki?curid=635109" title="Głowa Meduzy">
Głowa Meduzy

Głowa Meduzy (łac. "caput medusae") – rzadki objaw krążenia obocznego, charakterystyczny dla nadciśnienia wrotnego.
Istnieją dwa rodzaje tego schorzenia:
Głowę Meduzy należy różnicować z rzadkimi żylakami brzucha.
Nazwa tego objawu pochodzi od występującej w mitologii greckiej Meduzy, która zamiast włosów miała wijące się węże.

</doc>
<doc id="635110" url="https://pl.wikipedia.org/wiki?curid=635110" title="Bangalore Stock Exchange">
Bangalore Stock Exchange

Bangalore Stock Exchange (w skrócie BgSE) – jedna z regionalnych giełda papierów wartościowych w Indiach. Siedziba BgSE znajduje się w mieście Bangalore w stanie Karnataka.
We wrześniu 2006 na Bangalore Stock Exchange notowane były akcje około 600 spółek.

</doc>
<doc id="635115" url="https://pl.wikipedia.org/wiki?curid=635115" title="Bésame mucho">
Bésame mucho

Bésame mucho (tłum. całuj mnie mocno) – meksykańska piosenka napisana w 1940 roku przez Consuelo Velázquez. Pierwszym wykonawcą utworu był Emilio Tuero, który zaprezentował tę piosenkę na żywo, jednak wersji tej nie wydano. Pierwszą opublikowaną aranżację utworu w 1940 roku nagrał zespół Los Cadetes del Swing. W 1999 roku dzieło zostało uznane za najczęściej śpiewaną i nagrywaną piosenkę meksykańską i latynoamerykańską wszech czasów.
W popkulturze.
Piosenka znalazła się na ścieżkach dźwiękowych do wielu filmów: "Arizona Dream" (1993), "Let It Be" (1970), "Dyktator z Paradoru" (1988), "Moskwa nie wierzy łzom" (1979), "" (1991), "Uśmiech Mony Lizy" (2003), "Wielkie nadzieje" (1998), "W doborowym towarzystwie" (2004).

</doc>
<doc id="635116" url="https://pl.wikipedia.org/wiki?curid=635116" title="Liberales">
Liberales

Liberales – belgijski think tank ruchu liberalnego (o tendencjach lewicowo-liberalnych), uważający się za niezależny i progresywny.
Występują na rzecz wolności jednostki, praw człowieka, samorządności, wolności obywatelskich, solidaryzmu i sprawiedliwości. Występują przeciw konserwatyzmowi, faszyzmowi, komunizmowi, dyskryminacji religijnej i libertarianizmowi. Ich przedstawiciele biorą regularnie udział w kongresach Flamandzkiej Partii Liberalnej (VLD). Na działalność Liberales składa się organizowanie wieczorów dyskusyjnych, pisanie artykułów i recenzji oraz tłumaczenie tekstów liberałów spoza Belgii dla strony internetowej liberales.be.
Przewodniczącym ruchu jest prawnik, Egbert Lachaert. Jednym z prominentnych członków jest Dirk Verhofstadt, liberalny pisarz i brat znanego, liberalnego polityka, Guya Verhofstadta.

</doc>
<doc id="635117" url="https://pl.wikipedia.org/wiki?curid=635117" title="Besame mucho">
Besame mucho



</doc>
<doc id="635119" url="https://pl.wikipedia.org/wiki?curid=635119" title="Objaw Lewisa">
Objaw Lewisa

Objaw Lewisa – objaw pozwalający na różnicowanie sinicy centralnej i obwodowej. Masując energicznie płatek ucha chorego badający powoduje napływ zwiększonej ilości krwi dzięki pobudzeniu tętna włośniczkowego – w przypadku sinicy obwodowej krew, poza częściami dystalnymi, jest prawidłowo utlenowana, zatem sinica płatka ucha ustępuje. W sinicy centralnej masaż płatka ucha nie zmienia jego zabarwienia.

</doc>
<doc id="635120" url="https://pl.wikipedia.org/wiki?curid=635120" title="Simon Grundel-Helmfelt">
Simon Grundel-Helmfelt

Simon Grundel-Helmfelt (ur. 1617, zm. 1677) – baron, feldmarszałek szwedzki.
Służył podczas wojny trzydziestoletniej od roku 1641. Wyróżnił się podczas bitwy pod Breitenfeld i otrzymał pierwszy awans.
W 1646 został szlachcicem, zmieniając przy tym swe nazwisko z Grundel na Grundel-Helmfelt. Został ranny koło miasta Rain nad rzeką Lech strzałem z muszkietu. W 1649 awansował na pułkownika artylerii a w 1655 na generała piechoty. W roku 1656 został mianowany gubernatorem Rygi, której zwycięsko bronił przed liczącą 90 tys. żołnierzy armią rosyjską cara Aleksego I. W 1659 został generalnym gubernatorem Ingrii.
Wrócił do Sztokholmu w 1676 by zostać naczelnym wodzem szwedzkiej armii podczas wojny z Danią. Helmfelt jest najbardziej znany ze swego znakomitego zwycięstwa w bitwie pod Lund. Zginął w następnym roku w bitwie pod Landskroną.
Pomimo że jego ojciec był burmistrzem Sztokholmu, w społeczeństwie feudalnym Helmfelt był człowiekiem z gminu i nie mógł wysoko awansować bez uzyskania tytułu szlacheckiego.
 

</doc>
<doc id="635126" url="https://pl.wikipedia.org/wiki?curid=635126" title="AGM-45 Shrike">
AGM-45 Shrike

AGM-45 Shrike – pierwszy amerykański naddźwiękowy pocisk rakietowy klasy powietrze-ziemia, służący do niszczenia urządzeń radarowych przeciwnika, zwłaszcza systemów obrony przeciwlotniczej, naprowadzając się na źródło emitowanych przez nie sygnałów.
Pocisk został opracowany w 1963 w Centrum Uzbrojenia Marynarki ("Naval Weapons Center") w China Lake i zbudowany przez Texas Instruments poprzez dodanie nowej głowicy naprowadzającej czułej na promieniowanie radarowe do pocisku AIM-7 Sparrow. Pocisk pozostał w użyciu w amerykańskich siłach zbrojnych do 1992 roku, a w lotnictwie Izraela, jedynego poza Stanami Zjednoczonymi użytkownika AGM-45 jeszcze dłużej (nie jest znana dokładna data wycofania). Pocisk AGM-45 Shrike został zastąpiony przez nowocześniejszy AGM-88 HARM. W Izraelu opracowano wersję wystrzeliwaną z wyrzutni naziemnych instalowanych na podwoziu czołgu M4 Sherman i oznaczoną jako Kilshon (he. "trójząb").
Historia.
Pocisk AGM-45 Shrike po raz pierwszy został użyty bojowo przez samoloty F-105F/G Thunderchief wykonujące misje Wild Weasel, a później przez F-4 Phantom II do tych samych zadań. AGM-45 miał mniejszy zasięg niż radziecki przeciwlotniczy system rakietowy S-75 Dźwina, główny cel pocisków amerykańskich, ale był dużo nowocześniejszym środkiem do niszczenia punktów obrony przeciwlotniczej niż bombardowania przeprowadzane wcześniej przez samoloty F-100 Super Sabre.
Atak pociskiem Shrike polegał na wystrzeleniu go w wiązkę radarową z takiej wysokości, aby podążał on w kierunku celu pod kątem 30°. Odległość ataku wynosiła około 15 km, którą AGM-45 przebywał w ciągu 50 sekund. Taktyka ataku zmieniła się po wprowadzeniu w latach 1966 – 1967 nowocześniejszych pocisków AGM-78 Standard ARM, które umożliwiały odpalenie z większej odległości i ze względu na większą czułość głowicy atak pod każdym kątem, a nie tylko bezpośrednio w wiązkę radarową. Poza tym pociski Standard ARM były szybsze niż S-75 Dźwina. Mimo to nawet po wprowadzeniu nowych pocisków nadal używano Shrike'ów ze względu na dużą różnicę w cenach. Koszt pocisku Standard ARM kształtował się w granicach 200 tysięcy USD, podczas gdy Shrike kosztował tylko 7000 USD.
Pociski Shrike były używane przez Brytyjczyków podczas wojny o Falklandy-Malwiny, chociaż oficjalnie nigdy nie wprowadzono ich na uzbrojenie RAF.
Wersje pocisków AGM-45 Shrike.
Pociski Shrike posiadały wiele wersji dostrojonych do różnych pasm pracy radarów E/F/G/I i oznaczonych symbolami od AGM-45A-2 lub AGM-45B-2 do AGM-45A-10 lub AGM-45B-10 (z wyjątkiem wersji -5 i -8). Różnice między wersjami A i B polegały na zastosowaniu innego silnika rakietowego. Wersje A były napędzane silnikami Rocketdyne Mk 39 Mod 0 (czasami również Aerojet Mk 53 Mod 1), a wersje B napędzały silniki Aerojet Mk 78 Mod 0. Ze względu na ograniczenia pocisków polegające na konieczności wystrzeliwania ich dokładnie w wiązkę radaru (tolerancja +/- 3°) nie były lubiane przez pilotów używających Shrike'ów w Wietnamie. Poza tym AGM-45 charakteryzowały się niską skutecznością dochodzącą tylko do 25%.

</doc>
<doc id="635130" url="https://pl.wikipedia.org/wiki?curid=635130" title="Sinica płucna">
Sinica płucna

Sinica płucna – odmiana sinicy, spowodowana słabym utlenowaniem krwi na skutek zaburzenia czynności płuc, na przykład w zapaleniu płuc, pylicach, astmie i innych chorobach. Od sinicy centralnej pochodzenia sercowego lub wynikającej z methemoglobinemii albo sulfhemoglobinemii odróżnia ją reakcja chorego na oddychanie czystym tlenem, mianowicie sinica płucna ustępuje.

</doc>
<doc id="635131" url="https://pl.wikipedia.org/wiki?curid=635131" title="Copa Sudamericana 2003">
Copa Sudamericana 2003

II Copa Sudamericana 2003
1/8 finału – wstępna faza.
Drużyny podzielone zostały na 6 sekcji. Do ćwierćfinału awansowały po dwie drużyny z sekcji 1 i 2 (czyli argentyńskiej i brazylijskiej) oraz po 1 drużynie z pozostałych 4 sekcji
Sekcja 1 (Argentyna).
Pierwsza Faza:
 CA Colón – CA Vélez Sarsfield 3:1 i 4:1 (mecze 12.08 i 28.08)
 CA Independiente – Rosario Central 1:1 i 1:0 (mecze 06.08 i 04.09)
Druga Faza:
 CA Independiente – CA River Plate 1:4 i 0:4 (mecze 17.09 i 08.10)
 CA Colón – CA Boca Juniors 1:1 i 1:2 (mecze 24.09 i 09.10, drugi mecz w Salta)
Sekcja 2 (Brazylia).
Pierwsza Faza:
Grupa 1:
13.08 Santos FC – SC Internacional 1:1(0:1)
27.08 SC Internacional – CR Flamengo 3:1(0:1)
03.09 CR Flamengo – Santos FC 0:3(0:1)
Grupa 2:
30.07 SC Corinthians Paulista – Clube Atlético Mineiro 0:2(0:1)
13.08 Fluminense FC – SC Corinthians Paulista 2:0(0:0)
03.09 Clube Atlético Mineiro – Fluminense FC 0:2(0:0)
Grupa 3:
30.07 Grêmio Porto Alegre – São Paulo FC 0:4(0:2)
27.08 CR Vasco da Gama – Grêmio Porto Alegre 1:1(0:1)
03.09 São Paulo FC – CR Vasco da Gama 2:1(2:0)
Grupa 4:
30.07 AD São Caetano – SE Palmeiras 3:0(2:0)
13.08 SE Palmeiras – Cruzeiro EC 0:1(0:0)
27.08 Cruzeiro EC – AD São Caetano 1:1(1:1)
Druga Faza (17.09 i 01.10):
 AD São Caetano – Santos FC 0:1 i 1:1
 São Paulo FC – Fluminense FC 1:0 i 1:1
Sekcja 3 (CA San Lorenzo de Almagro, Boliwia, Wenezuela).
Wstępna faza:
 Monagas SC – ItalChacao 1:2 i 0:1
Pierwsza Faza:
 ItalChacao – CA San Lorenzo de Almagro 1:2 i 0:6 (mecze 14.08 i 20.08)
 Club The Strongest – Club Bolívar 2:2 i 1:1, karne 4:2 (mecze 07.08 i 19.08)
Druga Faza (16.09 i 07.10):
 Club The Strongest – CA San Lorenzo de Almagro 2:0 i 1:2
Sekcja 4 (Chile, Peru).
Pierwsza Faza:
 CD Universidad Católica – Provincial Osorno 0:1 i 2:1, karne 5:3 (mecze 05.08 i 02.09)
 Club Cienciano – Alianza Lima 1:0 i 1:0(mecze 07.08 i 26.08)
Druga Faza (25.08 i 02.10):
 Club Cienciano – CD Universidad Católica 4:0 i 1:3
Sekcja 5 (Kolumbia, Ekwador).
Pierwsza Faza:
 Deportivo Pasto – Atlético Nacional 0:0 i 1:2 (mecze 06.08 i 21.08)
 LDU Quito – Barcelona SC 2:0 i 1:2 (mecze 29.07 i 12.08)
Druga Faza (18.09 i 02.10):
 LDU Quito – Atlético Nacional 1:1 i 0:1
Sekcja 6 (Paragwaj, Urugwaj).
Pierwsza Faza:
 Club Guaraní – Club Libertad 0:1 i 1:0, karne 2:4 (mecze 14.08 i 28.08)
 Danubio FC – Club Nacional de Football 0:1 i 2:2 (mecze 26.08 i 18.09)
Druga Faza (24.09 i 30.09):
 Club Nacional de Football – Club Libertad 3:0 i 0:3, karne 2:3
1/4 finału.
 CA River Plate – Club Libertad 2:0 i 0:1 (mecze 23.10 i 05.11)
 CA Boca Juniors – Atlético Nacional 0:1 i 1:4 (mecze 22.10 i 05.11)
 Santos FC – Club Cienciano 1:1 i 1:2 (mecze 16.10 i 29.10)
 Club The Strongest – São Paulo FC 1:4 i 1:3 (mecze 29.10 i 12.11)
1/2 finału.
 CA River Plate – São Paulo FC 3:1 i 0:2, karne 4:2 (mecze 26.11 i 03.12)
 Atlético Nacional – Club Cienciano 1:2 i 0:1 (13.11 i 04.12)
FINAŁ.
 CA River Plate – Club Cienciano 3:3 i 0:1
10 grudnia 2003 Buenos Aires Estadio Monumental (43296)
 CA River Plate – Club Cienciano 3:3(1:1)
Sędzia: Carlos Simon (Brazylia)
Bramki: 0:1 Giuliano Portilla 26, 1:1 Maximiliano López 28, 2:1 Maximiliano López 50, 2:2 Germán Carty 67, 2:3 Giuliano Portilla 79, 3:3 Marcelo Salas 85
Żółte kartki: Lobo, Montenegro, Gallardo / Bazalar, La Rosa, Morán
Club Atlético River Plate: Franco Costanzo; Luis Lobo, Cristian Tula, Ricardo Rojas, Kilian Virviescas; Eduardo Coudet (73 Alejandro Domínguez), Oscar Ahumada, Luis González (70 Daniel Ludueña); Marcelo Gallardo; Daniel Montenegro (61 Marcelo Salas), Maximiliano López. Trener: Manuel Pellegrini.
Club Sportivo Cienciano: Oscar Ibáñez; Miguel Llanos (87 Carlos Lobatón), Carlos Lugo, Santiago Acasiete, Giuliano Portilla; Alessandro Morán, Juan Carlos La Rosa, Juan Carlos Bazalar, Julio César García; Rodrigo Saraz (54 Paolo Maldonado (91 César Ccahuantico)); Germán Carty. Trener: Freddy Ternero.
19 grudnia 2003 Arequipa Estadio Universidad Nacional San Agustín (44000)
 Club Cienciano – CA River Plate 1:0
Sędzia: Gustavo Méndez (Urugwaj)
Bramki: 1:0 Carlos Lugo 78
Żółte kartki: La Rosa, Morán, Ibáñez, Carty, J. García / López, Rojas, Tuzzio
Czerwone kartki: La Rosa (52, druga żółta), J. García (84, druga żółta) / –
Club Sportivo Cienciano: Oscar Ibáñez; Alessandro Morán, Carlos Lugo, Santiago Acasiete, Giuliano Portilla; Juan Carlos Bazalar (92 Miguel Llanos), Juan Carlos La Rosa, Paolo Maldonado (58 César Ccahuantico), Julio García; Rodrigo Saraz (83 Martín García), Germán Carty. Trener: Freddy Ternero.
Club Atlético River Plate: Franco Costanzo; Oscar Ahumada (85 Daniel Ludueña), Horacio Ameli, Eduardo Tuzzio, Ricardo Rojas; Eduardo Caudet, Javier Mascherano, Luis González (76 Alejandro Dominguez); Marcelo Gallardo; Marcelo Salas (16 Daniel Montenegro), Maximiliano López. Trener: Manuel Pellegrini.

</doc>
<doc id="635133" url="https://pl.wikipedia.org/wiki?curid=635133" title="Jan Onufry Zagłoba">
Jan Onufry Zagłoba



</doc>
<doc id="635135" url="https://pl.wikipedia.org/wiki?curid=635135" title="LSAM">
LSAM



</doc>
<doc id="635136" url="https://pl.wikipedia.org/wiki?curid=635136" title="Srebrnik">
Srebrnik

Srebrnik – potok górski w Sudetach Środkowych, w Górach Bardzkich, w woj. dolnośląskim.
Górski potok należący do zlewiska morza Bałtyckiego, prawy dopływ Nysy Kłodzkiej. Źródlisko położone jest na wysokości około 480 m n.p.m., między wzniesieniami Bardzkiej Góry "(Kalwaria)" po północnej stronie, a Kozioł po południowej stronie, w Grzbiecie Wschodnim Gór Bardzkich. Potok w górnym biegu spływa w kierunku północno-zachodnim, stromą zalesioną doliną wcinającą się między Kalwarię i Kozioła, której zbocza miejscami przechodzą w skalne zręby a dalej płynie wśród lasu mieszanego z przewagą buka doliną między Broną po zachodniej stronie a Bardzką Górą po wschodniej, w kierunku północnym do ujścia do Nysy Kłodzkiej w Bardzie, położonego na wysokości około 260 m n.p.m. Potok zasilają wody spływające ze Źródła Marii położonego na północno-wschodnim zboczu Kozioła na wysokości około 390 m. Potok zbiera wody z zachodnich i wschodnich zboczy doliny, położonej w środkowo-zachodniej części Gór Bardzkich. Potok na całej długości nieuregulowany, o wartkim prądzie wody w okresie wzmożonych opadów i roztopów. Doliną w dolnym biegu potoku prowadzi na Bardzką Górę jedna ze stromych ścieżek pątniczych.

</doc>
<doc id="635137" url="https://pl.wikipedia.org/wiki?curid=635137" title="Light Of Day, Day Of Darkness">
Light Of Day, Day Of Darkness



</doc>
<doc id="635138" url="https://pl.wikipedia.org/wiki?curid=635138" title="Widelec rowerowy">
Widelec rowerowy

Widelec – część roweru występująca w rowerze z przodu oraz z tyłu ramy. W widelcach zamontowane są koła roweru. Na rurze sterowej przedniego widelca zamocowany jest mostek. 
Widelec przedni jest osadzony w rurze sterowej ramy na dwóch łożyskach, dzięki czemu można manewrować rowerem poprzez skręcanie koła. Widelec ten może być wymontowany z ramy.
Widelec tylny jest integralną częścią ramy, ma za zadanie utrzymanie tylnego koła.
Spotykane są dwa rodzaje widelców: amortyzowane i bez amortyzacji – te pierwsze znajdują zastosowanie w rowerach MTB, druga konstrukcja jest znacznie prostsza (z braku amortyzatorów) i znacznie starsza. Stosuje się ją w klasycznych rowerach oraz w rowerach szosowych.
Istnieje możliwość amortyzacji obu widelców. Rower, w którym przedni i tylny widelec posiadają amortyzację nazywa się "softtailem" lub "Full Suspension".
Różne są również materiały, z których wykonuje się tę część – stopy stali, stopy aluminium, kompozyty włókna węglowego. Czasami jeden widelec jest stworzony z różnych materiałów – np. rura sterowa z aluminium, a ramiona widelca z włóka węglowego.

</doc>
<doc id="635140" url="https://pl.wikipedia.org/wiki?curid=635140" title="Roland Linz">
Roland Linz

Roland Linz (ur. 9 sierpnia 1981 w Leoben) – austriacki piłkarz grający na pozycji napastnika.
Kariera klubowa.
Linz piłkarską karierę zaczynał w klubie z rodzinnego miasta, o nazwie DSV Leoben. W wieku 15 lat wyjechał do Monachium, gdzie trafił do zespołu juniorów tamtejszego TSV 1860. W TSV 1860 Linz spędził 2 lata i po podszkoleniu się powrócił do swojego pierwotnego klubu z Leoben i w sezonie 1999/2000 zadebiutował w barwach tego klubu w drugiej lidze. Linz powoli był wprowadzany do zespołu i często wchodził na boisko z ławki rezerwowych i zdołał strzelić 6 bramek w 19 meczach ligowych, a jego drużyna była bliska awansu do pierwszej ligi, zajmując drugie miejsce i tracąc do mistrza drugiej ligi Admira Wacker Mödling 11 punktów. W kolejnym sezonie Linz był już pierwszoplanową postacią swojego zespołu. Zdobył 21 bramek będąc najlepszym strzelcem Leoben w sezonie, jednak jego drużyna zajęła dopiero 4. miejsce i znów nie potrafiła awansować do najwyższej klasy rozgrywkowej.
Linz wzbudził zainteresowanie klubów pierwszoligowych i trafił do jednej z najbardziej utytułowanych drużyn w kraju, Austrii Wiedeń. Już w pierwszym sezonie gry na Horr Stadion Linz zdobył 8 bramek dla swojego zespołu, a Austria zajęła 4. miejsce w lidze, premiowane startem w Pucharze UEFA. W sezonie 2002/2003 Linz jednak nie zawsze już wybiegał w podstawowym składzie Austrii. Co prawda Austria została po 10 latach ponownie mistrzem Austrii, ale Roland zdobył tylko 3 bramki w całym sezonie, dlatego też na sezon 2003/2004 został wypożyczony do słabszej drużyny, jaką była VfB Admira Wacker Mödling. Tam jednak odzyskał formę i był najlepszym strzelcem Admiry z 15 bramkami na koncie, a klub zajął 6. miejsce.
Linz nie powrócił jednak do stołecznego klubu, lecz został ponownie wypożyczony, tym razem do francuskiego OGC Nice. W klubie z Nicei początkowo grał w pierwszym składzie, ale z czasem z powodu zerowej skuteczności stracił je i po rundzie jesiennej (ostatecznie nie zdobył ani jednego gola w Ligue 1) Linz trafił na kolejne wypożyczenie, tym razem do Sturmu Graz. Po sezonie wrócił do Austrii Wiedeń i w 2006 mógł świętować swój drugi tytuł mistrza Austrii, a także zdobycie korony króla strzelców ligi (zdobył 15 goli).
Latem 2006 Linzowi skończył się kontrakt z Austrią i postanowił odejść z klubu. Wybór padł na portugalską Boavistę Porto, z którą to Linz podpisał 3-letni kontrakt. Pomógł jej w utrzymaniu w lidze i należał do najlepszych zawodników drużyny. Zdobył 10 bramek będąc najlepszym strzelcem zespołu. W 2007 roku odszedł do Sportingu Braga, dla którego strzelił 11 goli w sezonie 2007/2008 i awansował do Pucharu UEFA.
30 stycznia 2009 roku Linz został wypożyczony do Grasshoppers Zurych. Rozegrał tam do końca sezonu 16 ligowych spotkań, w których strzelił siedem bramek. Po powrocie do Bragi podpisał kontrakt z zespołem Gaziantepsporu. Zadebiutował tam 13 września w spotkaniu ligowym z Kasımpaşą. W Turcji był tylko rezerwowym i w lutym 2010 roku podpisał kontrakt z Austrią Wiedeń. Zadebiutował tam 13 lutego w spotkaniu ligowym z Kapfenberger SV. W swoim debiucie strzelił 2 gole i zaliczył 2 asysty, mecz zakończył się zwycięstwem Austrii 4:3.
Kariera reprezentacyjna.
W reprezentacji Austrii Linz zadebiutował 22 marca 2002 w wygranym 2:0 meczu z reprezentacją Słowacji. Swoje premierowe bramki w kadrze Linz zdobył 3 września 2005 roku w Chorzowie, kiedy to Polska po meczu w ramach kwalifikacji do Mistrzostw Świata w Niemczech wygrała z Austrią 3:2, a Linz zdobył dla Austriaków oba gole. W 90. minucie tego meczu mógł zdobyć trzeciego, ale Arkadiusz Radomski wybił piłkę po jego strzale z linii bramkowej. W 2008 roku został powołany do kadry Austrii na Euro 2008. Na tym turnieju Austria, współgospodarz turnieju, nie zdołała wyjść z fazy grupowej.

</doc>
<doc id="635142" url="https://pl.wikipedia.org/wiki?curid=635142" title="Szkoły ponadgimnazjalne">
Szkoły ponadgimnazjalne



</doc>
<doc id="635143" url="https://pl.wikipedia.org/wiki?curid=635143" title="Józef Montwiłł">
Józef Montwiłł

Józef Montwiłł (ur. 18 marca 1850 w Mitianiszkach, zm. 20 lutego 1911 w Wilnie) – polski ziemianin, bankier, działacz społeczny i filantrop, poseł do Dumy Państwowej.
Życiorys.
Ukończył w 1872 roku Wydział Prawa Uniwersytetu Petersburskiego, później studiował socjologię i ekonomię na uniwersytetach w Berlinie, Wiedniu i Krakowie. Przez pewien czas zarządzał dobrami rodzinnymi na Litwie, w latach 80. XIX wieku rozpoczął pracę jako dyrektor Banku Ziemiańskiego w Wilnie. Wkrótce stał się także członkiem władz tamtejszego Banku Handlowego.
W latach 1893−1905 był radnym wileńskiej rady miejskiej, w 1897 roku został wybrany na prezydenta miasta, ale władze carskie nie zatwierdziły go na tym stanowisku. Był znany z działalności społecznej i charytatywnej, założył między innymi Szkołę Tkacką "Biruta" w Szatach i Towarzystwo Artystyczne "Lutnia", współuczestniczył w powstaniu Wileńskiego Towarzystwa Rolniczego, Towarzystwa Przyjaciół Nauk, Towarzystwa Muzeum Nauki i Sztuki, Towarzystwa Opieki nad Dziewczętami, Towarzystwa Opieki nad Dziećmi i Towarzystwa Urządzania Mieszkań, był prezesem Miejskiego Kuratorium Opieki nad Biednymi i Rady Nadzorczej Polskiego Towarzystwa "Oświata".
W 1907 roku został posłem do III Dumy. Brał udział w pracach komisji finansowej i agrarnej. Reprezentował nurt ugodowy, w 1908 roku wziął udział w zjeździe neoslawistów w Pradze. Zmarł po krótkiej chorobie w Wilnie i został pochowany na cmentarzu Na Rossie. Pomnik Józefa Montwiłła, autorstwa Bolesława Balzukiewicza, stoi przed kościołem Wniebowzięcia Najświętszej Maryi Panny przy ulicy Trockiej w Wilnie.
W 1989 założono Fundację Kultury Polskiej na Litwie im. Józefa Montwiłła.

</doc>
<doc id="635144" url="https://pl.wikipedia.org/wiki?curid=635144" title="Sztyca rowerowa">
Sztyca rowerowa

Sztyca podsiodłowa – wspornik siodełka umieszczony w ramie rowerowej, w postaci stalowej (w nowych konstrukcjach aluminiowej lub karbonowej) rury zakończonej tzw. "jarzmem" do którego przykręcane jest siodło.
W nowoczesnej sztycy jarzmo jest integralnym jej elementem, ponieważ jest to jeden odlew lub część jarzma jest na stałe połączona z rurą sztycy (poprzez spaw, zgrzew lub wcisk). Nowszy typ mocowania siodełka w przeciwieństwie do starego jest znacznie mniej podatny na rozregulowanie.

</doc>
<doc id="635145" url="https://pl.wikipedia.org/wiki?curid=635145" title="Szkoła uczuć (film 2002)">
Szkoła uczuć (film 2002)

Szkoła uczuć ("A Walk to Remember") – amerykański film fabularny (melodramat) z 2002 roku, w reż. Adama Shankmana z Mandy Moore i Shane West w rolach głównych. Film powstał na kanwie powieści Nicholasa Sparksa "Jesienna miłość".
Opis fabuły.
Każdej wiosny w małym portowym miasteczku Beaufort w Północnej Karolinie, kiedy wiatr od morza niesie zapach soli i sosnowej żywicy, Landon Carter wspomina swoje młodzieńcze lata spędzone w tamtejszej szkole średniej oraz Jamie Sullivan, dziewczynę, która zmieniła jego życie.
Jamie była pierwszą i ostatnią osobą, którą Landon najprawdopodobniej darzył prawdziwym uczuciem. Poważna i konserwatywna – była zupełnie inna, niż szkolne koleżanki i nigdy nie dbała o to, by być taka, jak one. Jej wiara w siebie nie była uzależniona od opinii innych. Była córką miejscowego pastora Kościoła baptystów i nie obawiała się okazywania, że wiara jest dla niej najważniejszą dziedziną życia, nawet jeśli odbywało się to kosztem nowych przyjaźni. Interesowała się astronomią i miała wiele romantycznych marzeń.
Landon był zupełnie inny i dorastał w innym otoczeniu. Był młodym, lekkomyślnym człowiekiem, który nie wiedział, czego chce od życia. Przez szkołę "prześlizgiwał" się właściwie dzięki swojemu wyglądowi i tupetowi. Jego koledzy zabawę znajdowali w upokarzaniu tych, którzy nie odpowiadali ich standardom. Wyśmiewali się również z niemodnych ubrań Jamie i jej skromnego stylu bycia.
Kiedy Landon otrzymał karę za przestępstwo w postaci udzielania korepetycji uczniom podstawówki, pomagania woźnym i uczestnictwie w wiosennym spektaklu Klubu Dramatycznego, przyszło mu bliżej poznać Jamie, która również grała w tym przedstawieniu i była wolontariuszką. Podczas wspólnej pracy, młodzi wiele się od siebie nauczyli. Wkrótce zdali sobie sprawę z tego, że są w sobie zakochani.
Miłość Landona i Jamie została jednak wystawiona na próbę. Ojciec Jamie był bardzo nieprzychylny ich związkowi, ponieważ Jamie była od jakiegoś czasu chora na białaczkę i ciążyła nad nią wizja śmierci. Gdy Landon dowiedział się o chorobie, postanowił, że nie opuści Jamie. Postarał się, aby krótkie życie, jakie jej pozostało, jak najobficiej wypełnić szczęściem.

</doc>
<doc id="635148" url="https://pl.wikipedia.org/wiki?curid=635148" title="HyperWRT">
HyperWRT

HyperWRT – projekt firmware'u na licencji GPL dla routerów Linksysa WRT54G i WRT54GS, bazujący na oryginalnym oprogramowaniu Linksysa. Pierwotnym zamiarem projektu HyperWRT było dodanie zestawu funkcji, jak np. zwiększenie mocy nadajnika WiFi, do najnowszego firmware'u Linksysa, rozszerzającego jego możliwości, ale jednocześnie pozostającego blisko oficjalnego firmware'u.
Projekt nie jest rozwijany od 2006 roku. Zastąpił go nowszy projekt pod nazwą Tomato.
Pierwotny projekt HyperWRT został rozpoczęty w 2004 roku przez Timothy'ego Jansa (ksywa Avenger 2.0), kontynuował on jego rozwój do początków 2005 roku. Później pracę nad HyperWRT przejął programista nazywany Rupan, uaktualniał on projekt do nowych wersji firmware'u Linksysa.
Następnie, również w 2005 roku, dwóch programistów tofu i Thibor przejęli opiekę nad projektem i stworzyli dwie jego wersje. "HyperWRT +tofu" dla routera WRT54G i "HyperWRT Thibor" dla WRT54GS. Obaj często ze sobą współpracowali, wymieniali się poprawkami i nowymi funkcjami oprogramowania. Również obaj stworzyli firmware dla routera WRTSL54GS. Po lutym 2006 roku, tofu zaprzestał prac nad swoim projektem, a kod źródłowy został włączony do projektu HyperWRT Thibor.
HyperWRT Thibor obsługuje następujące routery: WRT54G/WRT54GL/WRT54GS i WRTSL54GS. Oprogramowaniem HyperWRTR jest niekompatybilne z routerami WRT54G i WRT54GS od wersji 5.0 wzwyż. W modelach tych zmieniono system operacyjny z Linuksa na VxWorks i zredukowano pamięci flash do 2 MB.

</doc>
<doc id="635149" url="https://pl.wikipedia.org/wiki?curid=635149" title="Ron Dennis">
Ron Dennis

Ronald „Ron” Dennis (ur. 1 czerwca 1947 w Woking) – Brytyjczyk, w latach 1980–2017 współwłaściciel McLaren Group. Był również dyrektorem zespołu McLaren w Formule 1.
Życiorys.
Zaczynał karierę w Formule 1 jako mechanik, w wieku 18 lat.
W 1971 roku założył pierwszy własny zespół Rondel Racing, startujący w niższych kategoriach wyścigowych.
We wrześniu 1980 roku za sprawą ingerencji sponsora, producenta papierosów Marlboro, doszło do fuzji pomiędzy aktualnym zespołem Dennisa, Project Four, oraz startującą w Formule 1 ekipą McLaren.
Dennis prowadził zespół McLaren w latach 1981-2009, wygrywając tytuły mistrzowskie z takimi kierowcami jak Niki Lauda, Alain Prost, Ayrton Senna, Mika Häkkinen oraz Lewis Hamilton.
W 2017 roku sprzedał swoje udziały w McLaren Technology Group i McLaren Automotive.
Wyróżnienia.
Dennis jest kawalerem Orderu Imperium Brytyjskiego.

</doc>
<doc id="635150" url="https://pl.wikipedia.org/wiki?curid=635150" title="Łożyska sterowe">
Łożyska sterowe

Łożyska sterowe (łożyska sterów) – w rowerze łożyska ułatwiające obrót widelca rowerowego wraz z kierownicą względem ramy.
Konstrukcja łożysk jest uwarunkowana typem sterów. Tak jak w przypadku innych części rowerowych istnieją różne ich rodzaje:
Stery mogą być wyposażone zarówno w łożyska kulkowe jak i w łożyska igiełkowe.

</doc>
<doc id="635151" url="https://pl.wikipedia.org/wiki?curid=635151" title="Club Universidad de Chile">
Club Universidad de Chile

Club Universidad de Chile – chilijski klub piłkarski z siedzibą w stołecznym mieście Santiago. Występuje w rozgrywkach Primera División. Swoje domowe mecze rozgrywa na obiekcie Estadio Nacional Julio Martínez Prádanos.
Często używaną nazwą dla klubu jest jego przydomek – La U.
Historia.
Klub założony został 24 maja 1927 roku jako lub Deportivo Universitario przez połączenie klubów Club Náutico i Federación Universitaria. Początkowo klub tworzyli studenci Universidad de Chile i był on sportową wizytówką uczelni aż do roku 1980, kiedy to ówczesny prezydent klubu (wyznaczony przez reżim Pinocheta) podjął decyzję o oddzieleniu klubu od uniwersytetu.
Związki z uczelnią nadal pozostały silne, a logo klubu jest takie samo jak sportowe logo uniwersytetu, czyli sowa, używana w uniwersytecie jako symbol mądrości. Kolory strojów są identyczne jak barwy uniwersytetu. Zamiast logo na koszulkach widnieje wielka czerwona litera U. Jednak pod względem administracyjnym związki te są już bardzo niewielkie, a rektor uniwersytetu stwierdził, że klub powinien zmienić nazwę, jeśli chce uczynić z niej prywatną własność.
Pomimo tego najlepsi studenci uniwersytetu nadal otrzymują kartę członkowską klubu.
Występy krajowe.
Osiągnięcia klubu odpowiadają towarzyszącej mu ogromnej popularności. Pierwszy tytuł mistrza Chile klub zdobył w 1940, trzy lata po wprowadzeniu ligi zawodowej. W złotym dziesięcioleciu 1959–1969 klub zdobył sześć tytułów mistrza kraju (1959, 1962, 1964, 1965, 1967 i 1969) i określony został przydomkiem „La Ballet Azul” (Niebieski Balet) ze względu na swój styl gry, jaki wówczas prezentowali. Aż dziewięciu członków tego zespołu grało w narodowej drużynie Chile, która sięgnęła po 3. miejsce na mistrzostwach świata 1962.
Po złotym wieku Niebieskiego Baletu klub nie zdobył żadnego trofeum aż przez 25 lat, a w 1988 spadł nawet do drugiej ligi (którą wygrali i po roku absencji wrócili do pierwszej ligi). W 1994 klub sięgnął po kolejny tytuł mistrza Chile po końcowym meczu, na który do małego miasteczka górniczego El Salvador liczącego wówczas 5000 mieszkańców przybyło aż 25000 kibiców „La U”.
W następnym roku „La U” także został mistrzem, a sprawa tytułu ponownie rozstrzygnięta została w ostatnim meczu. Jednak tym razem decydujące spotkanie rozegrane zostało na potężnym stadionie Estadio Nacional w Santiago w obecności 90000 widzów. Później zespół zdobył tytuł mistrz Chile w 1999, 2000 oraz wygrał turniej Apertura w 2004.
Występy zagraniczne.
Podczas Copa Libertadores 1996 klub dotarł aż do półfinału (sędzia meczu był szeroko krytykowany za swój występ, w którym faworyzował rywali, czyli CA River Plate). Zespół triumfował również w Copa Sudamericana 2011.
Kibice klubu.
Oficjalną grupą kibiców klubu jest „Los de Abajo”, określana mianem „barra brava” („ultras”, ale w stylu południowoamerykańskim). Grupa „Los de Abajo” jest największą grupą kibiców w Chile.

</doc>
<doc id="635152" url="https://pl.wikipedia.org/wiki?curid=635152" title="Corporación de Fútbol Profesional de la Universidad de Chile">
Corporación de Fútbol Profesional de la Universidad de Chile



</doc>
<doc id="635153" url="https://pl.wikipedia.org/wiki?curid=635153" title="Leonel Sanchez">
Leonel Sanchez



</doc>
<doc id="635154" url="https://pl.wikipedia.org/wiki?curid=635154" title="Air Launched Anti-Radiation Missile">
Air Launched Anti-Radiation Missile

Air Launched Anti-Radiation Missile (ALARM) – zaliczany do broni precyzyjnego rażenia brytyjski naddźwiękowy antyradarowy pocisk rakietowy klasy powietrze-ziemia. ALARM skonstruowany został do niszczenia naziemnych urządzeń radarowych przeciwnika, zwłaszcza wchodzących w skład systemów obrony przeciwlotniczej. Pocisk naprowadzany jest za pomocą pasywnego radiolokatora, wychwytującego emisję radarów przeciwnika.
ALARM może przeprowadzać atak na cel w jednym z pięciu trybów - bezpośrednim oraz czterech trybach pośrednich. W trybie bezpośrednim pocisk jest wystrzeliwany wprost do wybranego celu, po czym automatycznie naprowadza się na źródło emitowanego przez cel sygnału. W trybie ataku pośredniego ALARM może zostać zaprogramowany na poszukiwanie emisji w określonym paśmie radiowym. Wystrzelony w pobliżu spodziewanej pozycji wrogiej stacji radiolokacyjnej gwałtownie wzbija się na pułap 12 km, gdzie zostaje otworzony mały spadochron, na którym pocisk opada ku ziemi. Odbiornik promieniowania radarowego przeszukuje wszystkie lub określone pasma próbując namierzyć cel, a w przypadku jego znalezienia, po odrzuceniu spadochronu zostaje włączony drugi stopień silnika rakietowego, który kieruje pocisk w odpowiednim kierunku. W przypadku namierzenia celu, współrzędne jego pozycji zostają zapisane w pamięci pocisku, co uniezależnia pocisk od kontynuacji emisji radiowej przez cel. Sposób ataku lub poszukiwania celu może być zaprogramowany przed startem samolotu lub wprowadzony do systemu komputerowego pocisku z systemów pokładowych maszyny przed odpaleniem pocisku.
Pociski ALARM stanowią uzbrojenie samolotów myśliwskich Tornado GR.4 i Tornado F3, Jaguar oraz wielozadaniowych Eurofighter Typhoon.
Po raz pierwszy pociski ALARM zostały użyte bojowo podczas wojny w Zatoce Perskiej w 1991 roku. Wykorzystywano je również w późniejszych operacjach NATO podczas wojny w Kosowie i inwazji na Irak w 2003.

</doc>
<doc id="635155" url="https://pl.wikipedia.org/wiki?curid=635155" title="OpenWRT">
OpenWRT



</doc>
<doc id="635157" url="https://pl.wikipedia.org/wiki?curid=635157" title="Nagroda Ig Nobla (polonica)">
Nagroda Ig Nobla (polonica)



</doc>
<doc id="635159" url="https://pl.wikipedia.org/wiki?curid=635159" title="Most Apollo">
Most Apollo

Most Apollo – most przez Dunaj w Bratysławie, jeden z najmłodszych mostów stolicy Słowacji.
Most został otwarty został 5 września 2005. Nazwa „Apollo” pochodzi od istniejącej do II wojny światowej w pobliżu mostu rafinerii (obecnie Slovnaft).
Dane techniczne.
Most Apollo jest stalowym mostem łukowym z jazdą dołem. Na uwagę zasługuje zastosowana technologia budowy centralnego przęsła. Główną, łukową część ustroju nośnego wykonano w całości na brzegu Dunaju, po czym obrócono na jednym z filarów o 90 stopni, osadzając drugi koniec na filarze ustawionym w nurcie w odległości 40 m od drugiego brzegu rzeki.
Za wzorcowe rozwiązania konstrukcyjno-technologiczne oraz za walory architektoniczne most ten otrzymał w 2006 r. prestiżową nagrodę OPAL Awards Amerykańskiego Stowarzyszenia Inżynierów Budownictwa.

</doc>
<doc id="635160" url="https://pl.wikipedia.org/wiki?curid=635160" title="Cyklon mokry">
Cyklon mokry

Cyklon mokry (odpylacz mokry) – urządzenie do usuwania pyłów ze strumieni gazów, należące do grupy urządzeń zwanych "cyklonami", w których cząstki stałe są separowane dzięki działaniu siły odśrodkowej. W cyklonach mokrych czynnikiem wspomagającym separację są siły zwilżalności cząstek pyłu przez wodę, wprowadzaną na ścianki korpusu cyklonu lub rozpylaną wewnątrz urządzenia. 
Konstrukcja i warunki pracy cyklonów mokrych.
W klasycznych suchych cyklonach część cząstek pyłu, tracących energię kinetyczną na ściankach korpusu urządzenia, nie opada do zsypu pod działaniem sił grawitacji, lecz jest ponownie porywana przez gaz. Dotyczy to przede wszystkim cząstek o najmniejszych średnicach. W czasie prób zwiększenia skuteczności odpylania przez zraszanie wodą ścianek cyklonów o konstrukcji klasycznej nie osiągnięto zadowalających rezultatów. Stwierdzono celowość zmian konstrukcji urządzeń. W różnych rodzajach cyklonów mokrych woda jest wprowadzana przez dysze umieszczone:
Stwierdzono, że najbardziej wskazane jest stosowanie prędkości liniowych gazu w króćcu wlotowym nie przekraczających 20 m/s i średniej prędkości w poprzecznym przekroju cyklonu nie większej niż 5,5 m/s. Przy większych prędkościach zwiększa się siła odśrodkowa, lecz równocześnie zwiększają się opory przepływu i intensywność parowania. Grubość warstwy spływającej cieczy zwykle wynosi ok. 0,3 mm. Największą skuteczność odpylania osiąga się, gdy średnica kropelek wynosi ok. 100 μm. Sposób umieszczenia dysz jest uzależniany m.in. od wielkości usuwanych cząstek pyłu i ich stężenia w gazie. W przypadkach, gdy cząstki stałe są mają powierzchnię hydrofobową (np. sadza) do wody są dodawane środki powierzchniowo czynne. Napięcie powierzchniowe wody musi być zmniejszone do poziomu 30÷40·10-3 N/m. 
Zastosowanie mechanicznego wspomagania separacji.
Urządzeniami odpylającymi o podobnej zasadzie działania są aparaty, w których stosuje się elementy napędzane mechanicznie, np.
Porównanie obu rozwiązań przedstawiono w tabeli. 

</doc>
<doc id="635162" url="https://pl.wikipedia.org/wiki?curid=635162" title="Edward Cussler">
Edward Cussler

Edward Cussler - profesor na Uniwersytecie w Minnesocie. Zdobywca Nagrody Ig Nobla w 2005 roku za eksperymentalne badanie prędkości pływania w syropie i w wodzie. W czasie ceremonii przyznania nagrody wyszedł na scenę w slipkach.

</doc>
<doc id="635164" url="https://pl.wikipedia.org/wiki?curid=635164" title="Higashikurume">
Higashikurume

 – miasto w Japonii, znajdujące się w prefekturze metropolitarnej Tokio. Ma powierzchnię 12,88 km². W 2020 r. mieszkało w nim 115 227 osób, w 51 229 gospodarstwach domowych (w 2010 r. 116 572 osoby, w 49 203 gospodarstwach domowych).
W Higashikurume-shi przeważa niska i ciasna zabudowa wolnostojących domów. Przy lokalnych stacjach kolejki miejskiej ulokowane są domy towarowe i większe hotele. W mieście znajdują się też hotele – ryokan, o tradycyjnie japońskim wyposażeniu i wyżywieniu.
Dalej od stacji i sklepów, wśród domów prywatnych usytuowane są większe budynki z mieszkaniami do wynajęcia, z których korzysta ogromna część mieszkańców Tokio.
W Higashikurume znajdują się akademiki dla zagranicznych studentów Uniwersytetu Tokio Gakugei.

</doc>
<doc id="635165" url="https://pl.wikipedia.org/wiki?curid=635165" title="Hyperwrt">
Hyperwrt



</doc>
<doc id="635167" url="https://pl.wikipedia.org/wiki?curid=635167" title="Openwrt">
Openwrt



</doc>
<doc id="635169" url="https://pl.wikipedia.org/wiki?curid=635169" title="Instytut egipski">
Instytut egipski



</doc>
<doc id="635170" url="https://pl.wikipedia.org/wiki?curid=635170" title="Estampaż">
Estampaż

Estampaż (fr. "estampage") – technika wykonywania odbitek płaskorzeźb i napisów z kamienia lub z brązu za pomocą papieru. Estampaż został wynaleziony w Chinach w czasach dynastii Tang (618-907).
W Chinach od III w. p.n.e. ogłaszano cesarskie edykty m.in. za pomocą kamiennych stel, od II wieku p.n.e. ryto w kamieniu religijne teksty buddyjskie, konfucjańskie i taoistyczne. Dzięki estampażowi ze stel w świątyniach masowo wykonywano odbitki ważnych tekstów na użytek wiernych lub uczonych. Z czasem w ten sposób zaczęto także utrwalać słynne dzieła kaligraficzne.
Początkowo estampaż wykonywano zraszając kamień wodą i odciskając relief albo napis za pomocą cienkiej, higroskopijnej bibuły. Dziś wykonuje się go częściej przyciskając bibułę do kamienia za pomocą worka wypełnionego szmatami nasączonymi czarnym, rzadziej czerwonym tuszem lub farbą.
W czasach dynastii Song (960-1279) odbitki z zaginionych stel stały się pożądanym nabytkiem kolekcjonerskim, a ich wartość zaczęła nieprzerwanie rosnąć. W latach 30. wiele drogocennych estampaży zidentyfikowano jednak jako falsyfikaty.
Uważa się, że to estampaż mógł być inspiracją dla wynalazku druku, który pojawił się w Chinach mniej więcej w tym samym okresie.

</doc>
<doc id="635182" url="https://pl.wikipedia.org/wiki?curid=635182" title="Biofiltracja">
Biofiltracja

Biofiltracja – biologiczna metoda oczyszczania gazów z zanieczyszczeń organicznych. Polega na przepuszczaniu gazów wraz z zanieczyszczeniami przez złoże stałe, organiczne, nawilżone, będące siedliskiem mikroorganizmów.
Mechanizm procesu:
Biofiltracja jest szczególnie przydatna w procesie dezodoryzacji gazów odlotowych (oczyszczalnie ścieków, kompostownie, produkcja mączki rybnej, przemysł przetwórczy, spożywczy i chemiczny).
W procesie mogą brać udział:

</doc>
<doc id="635185" url="https://pl.wikipedia.org/wiki?curid=635185" title="Sharp Corporation">
Sharp Corporation

 – japoński producent elektroniki użytkowej założony 15 września 1912 przez Tokuji Hayakawę.
Nazwa przedsiębiorstwa pochodzi od pierwszego wynalazku założyciela „zawsze ostrego ołówka” (ang. "Ever-Ready Sharp Pencil").
Historia.
Firma Sharp posiada obecnie ponad 45 000 patentów.
Sharp w Polsce.
Historia.
Polski oddział firmy Sharp został otwarty w sierpniu 2000 roku i pełni funkcję centrali na Europę Środkowo-Wschodnią (CEE).
Od stycznia 2007 do końca 2014 roku Sharp posiadała też fabrykę telewizorów LCD w Ostaszewie koło Torunia. W 2014 roku słowacka spółka Universal Media Corporation i Sharp podpisały umowę, w ramach której UMC przejęła 100% udziałów w zakładzie produkującym telewizory. UMC otrzymała prawo do korzystania na terenie Europy z marki Sharp (projektowanie, produkcja i dystrybucja), zarówno jeśli chodzi o urządzenia audio, jak i video. Z kolei sprzedaż i marketing urządzeń gospodarstwa domowego w Europie (wyłączając niektóre kraje) zostały przejęte przez turecką firmę Vestel.
Działalność na polskim rynku.
Obecnie Sharp wspiera działalność swoich klientów w zakresie zarządzania dokumentami, procesami skanowania, archiwizacji i obiegu dokumentów, a także Managed Content Services oraz integracji procesów IT. Sharp jest producentem sprzętu drukującego dla środowisk biurowych oraz poligrafii – urządzeń wielofunkcyjnych oraz cyfrowych systemów produkcyjnych.
Przedsiębiorstwo działa również w obszarach Visual Solutions, paneli słonecznych oraz systemów oświetleniowych LED.

</doc>
<doc id="635189" url="https://pl.wikipedia.org/wiki?curid=635189" title="Otto Heckmann">
Otto Heckmann

Otto Hermann Leopold Heckmann (ur. 23 czerwca 1901 w Opladen, Niemcy, zm. 13 maja 1983), niemiecki astronom, znany dzięki pracom nad pomiarami pozycji gwiazd. Zajmował się również mechaniką statystyczną.
Od 1941 do 1962 kierował obserwatorium hamburskim, potem został pierwszym dyrektorem Europejskiego Obserwatorium Południowego. 
Zorganizował międzynarodowy program, którego zadaniem było fotografowanie i nanoszenie pozycji gwiazd na północnej półkuli nieba. Aktywnie przyczynił się do powstania trzeciego katalogu Niemieckiego Towarzystwa Astronomicznego "Astronomische Gesellschaft", znanego jako AGK3. Napisał książkę "Theorien der Kosmologie".
W 1931 udowodnił, że zgodnie z założeniem, iż materia rozmieszczona jest we Wszechświecie w sposób homogeniczny i jest izotropowa, ogólna teoria względności może prowadzić zarówno do modelu Wszechświata otwartego jak i zamkniętego.

</doc>
<doc id="635197" url="https://pl.wikipedia.org/wiki?curid=635197" title="Efekt fotowoltaiczny">
Efekt fotowoltaiczny



</doc>
<doc id="635201" url="https://pl.wikipedia.org/wiki?curid=635201" title="Cagliostro">
Cagliostro



</doc>
<doc id="635212" url="https://pl.wikipedia.org/wiki?curid=635212" title="Microprocesor">
Microprocesor



</doc>
<doc id="635213" url="https://pl.wikipedia.org/wiki?curid=635213" title="John Haberle">
John Haberle

John Haberle (ur. 1856 w New Haven, zm. 3 lutego 1933 tamże) był amerykańskim artystą, znanym z przedstawiania w technice trompe l'oeil banknotów. Był ostrzegany przez United States Secret Service, by zaprzestał takiej działalności.
Innymi malarzami zajmującymi się tematyką papierowego pieniądza byli w tym okresie William Harnett oraz John Frederick Peto. Styl Haberlego był jednakże odróżnialny poprzez wysoką precyzję jego przedstawień, chociaż kolorystycznie jego prace zbliżone były do dzieł Peto. Haberle, mający doświadczenie również jako grawer, był najbieglejszy technicznie z owej trójki. Znany był też z humorystycznych elementów jego prac, na przykład z umieszczania na namalowanych banknotach portretów osób żyjących, czy też tworzenia obrazów przedstawiających wycinki prasowe o jego rzekomym aresztowaniu.

</doc>
<doc id="635216" url="https://pl.wikipedia.org/wiki?curid=635216" title="Acantharchus pomotis">
Acantharchus pomotis

Acantharchus pomotis – gatunek słodkowodnej ryby z rodziny bassowatych (Centrarchidae), jedyny przedstawiciel rodzaju "Acantharchus". Początkowo zaliczany był do rodzaju "Centrarchus".
Występuje na wschodnim wybrzeżu Ameryki Północnej, od Nowego Jorku do Florydy.
Spotykany w rzekach i jeziorach nad mulistym dnem. Żywi się bentosem. Dorasta do około 20 cm długości.

</doc>
<doc id="635217" url="https://pl.wikipedia.org/wiki?curid=635217" title="Acantharchus">
Acantharchus



</doc>
<doc id="635218" url="https://pl.wikipedia.org/wiki?curid=635218" title="Tylko Gorzów">
Tylko Gorzów

Tylko Gorzów – darmowy miesięcznik gorzowski. Utrzymuje się tylko z reklam i ogłoszeń zamieszczanych na jego łamach. Porusza głównie sprawy Gorzowa Wielkopolskiego i jego najbliższych okolic. Ukazuje się od 2002 roku. Partnerem tygodnika jest powstały w 2007 roku portal internetowy gorzow24.pl.

</doc>
<doc id="635221" url="https://pl.wikipedia.org/wiki?curid=635221" title="Dwunastościan rombowy">
Dwunastościan rombowy

Dwunastościan rombowy – wielościan mający 12 ścian, 14 wierzchołków i 24 krawędzie. Wszystkie ściany są przystającymi rombami, w których stosunek długości przekątnych jest równy formula_1 skąd wynika, że kąt ostry każdej ściany jest równy formula_2
W każdym wierzchołku wielościanu spotykają się 3 lub 4 ściany. W ośmiu wierzchołkach stykają się kątami rozwartymi 3 romby, zaś w pozostałych sześciu wierzchołkach stykają się kątami ostrymi 4 romby. Krótsze przekątne wszystkich ścian są krawędziami sześcianu. Dłuższe przekątne ścian są krawędziami ośmiościanu foremnego. Miarą kąta dwuściennego między sąsiednimi ścianami jest formula_3
Dwunastościan rombowy jest wielościanem Catalana dualnym do sześcio-ośmiościanu i dlatego grupa symetrii bryły działa przechodnio na zbiorze ścian. Przechodniość ta oznacza, że dla dwóch ścian formula_4 i formula_5 istnieje obrót lub symetria przekształcające bryłę na siebie, a ścianę formula_4 na ścianę formula_7
Grupa symetrii dwunastościanu rombowego działa także przechodnio na zbiorze krawędzi tej bryły.
Sfery związane z dwunastościanem rombowym.
Jeśli długość krawędzi dwunastościanu rombowego jest równa formula_8 to długości promieni niektórych sfer są następujące:
Pole i objętość.
Pole powierzchni formula_13 i objętość formula_14 dwunastościanu rombowego o krawędzi formula_15 są równe:
Występowanie w przyrodzie.
Niektóre kryształy występujące w przyrodzie przybierają formę dwunastościanu rombowego. Są to przede wszystkim kryształy granatu, ale tę formę przyjmuje wiele innych minerałów, na przykład magnetyt, sodalit, spinel i sfaleryt.
Pszczoły używają geometrii tej bryły do tworzenia plastrów miodu, których komórki są graniastosłupami prawidłowymi, sześciokątnymi zamkniętymi połówkami dwunastościanu rombowego.
Jak można sobie wyobrazić kształt dwunastościanu rombowego.
Krótkie przekątne rombów, i wierzchołki, w których romby stykają się kątami rozwartymi są krawędziami i wierzchołkami sześcianu o objętości równej połowie objętości samego dwunastościanu. Długie przekątne rombów, i wierzchołki, w których romby stykają się kątami ostrymi, są krawędziami i wierzchołkami ośmiościanu foremnego.
Ten dwunastościan można skonstruować, wychodząc z sześcianu, w następujący sposób: budujemy ostrosłup, którego podstawą jest ściana, a wierzchołkiem lustrzane odbicie środka sześcianu w płaszczyźnie ściany, powiększając sześcian o ten ostrosłup; powtarzając to dla wszystkich ścian uzyskamy dwunastościan rombowy, a użyte ostrosłupy będą składać się na kompletny sześcian – więc objętość dwunastościanu będzie 2 razy większa.
Powyższe wywody można zilustrować w układzie współrzędnych w przestrzeni:
Takie dwunastościany mogą wypełnić przestrzeń – żeby skonstruować taki układ wystarczy wyjść z układu sześcianów wypełniających przestrzeń, usunąć z nich co drugi, tak aby z każdych dwóch o wspólnej ścianie jeden został usunięty, i pozostałych użyć do konstrukcji dwunastościanów, odbijając ich środki względem sześciu ścian.
Wielościany pokrewne.
Dwunastościan rombowy jest elementem ciągu wielościanów rombowych i parkietaży, których grupa symetrii jest [n, 3] grupą Coxetera. Sześcian (geometria) może bowiem być uważany za sześciościan rombowy, gdzie romby są kwadratami.
Związki z bryłami czterowymiarowymi.
Czterowymiarowym odpowiednikiem dwunastościanu rombowego jest 24-komórka (jest to komórka foremna).
Jej wierzchołkami są:
Przekrój 24-komórki przestrzenią 3-wymiarową prostopadłą do największej przekątnej w jej środku jest dwunastościanem rombowym. Wynika to z powyższych opisów obu figur geometrycznych w układzie współrzędnych kartezjańskich.
Dwunastościan jest także otoczką wypukłą rzutu prostokątnego 8-komórki wzdłuż wielkiej przekątnej. Ilustruje to rysunek poniżej. Rzut zielonych punktów jest wtedy środkiem dwunastościanu.

</doc>
<doc id="635222" url="https://pl.wikipedia.org/wiki?curid=635222" title="James Stuart Blackton">
James Stuart Blackton

James Stuart Blackton (ur. 5 stycznia 1875 w Sheffield, zm. 13 sierpnia 1941 w Kalifornii) – brytyjsko-amerykański karykaturzysta, pionier filmu animowanego, osiadły w Stanach Zjednoczonych (od 1885 r.).
W roku 1897 wspólnie z Albertem E. Smithem założył towarzystwo filmowe Vitagraph. Twórca pierwszych filmów animowanych: "Zabawne grymasy śmiesznych twarzy" (1906), "Hotel, w którym straszy" (ang. "The Haunted Hotel", 1907), "Magiczne wieczne pióro" (ang. "The Magic Fountain Pen", 1909).

</doc>
<doc id="635226" url="https://pl.wikipedia.org/wiki?curid=635226" title="Stuart Blackton">
Stuart Blackton



</doc>
<doc id="635227" url="https://pl.wikipedia.org/wiki?curid=635227" title="Ambloplites">
Ambloplites

Ambloplites – rodzaj słodkowodnych ryb okoniokształtnych z rodziny bassowatych (Centrarchidae).
Klasyfikacja.
Gatunki zaliczane do tego rodzaju:

</doc>
<doc id="635231" url="https://pl.wikipedia.org/wiki?curid=635231" title="Słoń (film)">
Słoń (film)

Słoń (ang. "Elephant") – amerykański dramat filmowy w reżyserii Gusa Van Santa z 2003 roku, którego fabuła została oparta na wydarzeniach związanych z masakrą w Columbine High School.
Obraz miał swoją premierę 18 maja 2003 na 56. MFF w Cannes. W szerokiej dystrybucji w Ameryce pojawił się 14 listopada 2003. W Polsce zaprezentowano go podczas Warszawskiego Międzynarodowego Festiwalu Filmowego 10 października 2003. Do polskich kin trafił 7 maja 2004.
Fabuła.
Dwóch licealistów uczęszczających do szkoły na przedmieściach Portland w Oregonie, którzy doświadczają przemocy w szkole, planują zamordowanie z zimną krwią swoich kolegów i personelu, karmiąc się popołudniami nazistowskimi nagraniami. Broń kupują przez internet.
Obsada.
W filmie wystąpili, m.in.:

</doc>
<doc id="635234" url="https://pl.wikipedia.org/wiki?curid=635234" title="Polska Niepodległa">
Polska Niepodległa

Polska Niepodległa (PN) – polska wojskowo-cywilna organizacja konspiracyjna działająca w okresie od jesieni 1939 do połowy 1945 na obszarze większości okupowanej przez Niemców Polski (głównie części centralnej).
Organizacja została utworzona 1 listopada 1939 w Warszawie z inicjatywy inżyniera Józefa Sulińskiego ps. „Zawisza”, który został jej pierwszym komendantem głównym. W jej skład weszli początkowo pracownicy Zarządu Warszawy i podporządkowanych mu jednostek organizacyjnych oraz byli członkowie ochotniczych batalionów robotniczych broniących stolicy we wrześniu 1939. W późniejszym okresie dołączyli ludzie z innych środowisk, chociaż PN zachowała swój apolityczny charakter. Prowadziła ona działalność w zakresie wydawania i kolportażu własnej prasy podziemnej (między innymi tygodnik „Jutro”, miesięcznik „Głos Wolny, Wolność Ubezpieczający”), szkolenia wojskowego, samoobrony, akcji sabotażowo-dywersyjnych.
W skład Komendy Głównej Polski Niepodległej wchodziło 6 Wydziałów: Organizacyjny (szef Karol Mroczkowski „Korczak”), Wojskowy (szef pułkownik Stanisław Giebułtowicz „Żubr”), Informacji (szef Ryszard Toporowski „Topór”), Propagandy i Prasy (szef NN „Satyr”), Skarbowy (szef inżynier Anatol Kwiatkowski „Toliński”), Cywilny (szef Stanisław Lemański „Bukowczyk”). Od 1942 istniało 8 Okręgów w terenie: I Warszawa, II Województwo Warszawskie, III Lublin, IV Łódź, V Kielce, VI Kraków, VII Białystok, VIII Poznań. Najniższą jednostką była 5-osobowa sekcja, dalej występowały drużyna, pluton, placówka i zgrupowanie.
Tekst przysięgi członków Polski Niepodległej: 
Organizacja w szczytowym okresie liczyła około 20 tysięcy członków. W pierwszej połowie 1940 wchodziła w skład Komitetu Porozumiewawczego Organizacji Niepodległościowych. Z 7 na 8 stycznia 1941 został aresztowany przez Niemców Józef Suliński i osadzony na Pawiaku. Jednakże nadal kierował on organizacją zza krat. 18 października udało mu się zbiec ze szpitala zakaźnego. W 1942 PN pod względem wojskowym została podporządkowana Komendzie Głównej Armii Krajowej. W latach 1943–1944 współpracowała ze Związkiem Odbudowy Rzeczypospolitej.
29 marca 1944 Józef Suliński popełnił samobójstwo, połykając cyjanek przy próbie aresztowania w Piastowie. Nowym komendantem głównym został dotychczasowy szef sztabu Karol Mroczkowski ps. „Korczak”. W lipcu 1944 cywilna część PN współtworzyła Zjednoczenie Demokratyczne.
Członkowie PN wzięli udział w powstaniu warszawskim w szeregach jednostek AK, między innymi Eugeniusz Rutkowski ps. „Goraj” (kompania „Goraj” na Czerniakowie), Zygmunt Skowron ps. „Rafał”, dowódca praskiej kompanii 641. Ponadto członkowie PN walczyli w Zgrupowaniu „Siekiera”.
20 września 1945 rozkazem komendanta Karola Mroczkowskiego organizacja została rozwiązana.
Obecnie istnieje Środowisko „Polska Niepodległa” przy Światowym Związku Żołnierzy Armii Krajowej.

</doc>
<doc id="635235" url="https://pl.wikipedia.org/wiki?curid=635235" title="Archoplites interruptus">
Archoplites interruptus

Archoplites interruptus – gatunek słodkowodnej ryby okoniokształtnej z rodziny bassowatych. Jedyny przedstawiciel rodzaju "Archoplites" 
Występowanie: Ameryka Północna.
Osiąga do 73 cm długości i 1,4 kg wagi.

</doc>
<doc id="635236" url="https://pl.wikipedia.org/wiki?curid=635236" title="Archoplites">
Archoplites



</doc>
<doc id="635237" url="https://pl.wikipedia.org/wiki?curid=635237" title="DNX vs The Voice">
DNX vs The Voice



</doc>
<doc id="635239" url="https://pl.wikipedia.org/wiki?curid=635239" title="Defensor Sporting">
Defensor Sporting

Defensor Sporting Club jest urugwajskim klubem piłkarskim z siedzibą w mieście Montevideo.
Klub założony został 15 marca 1913 pod nazwą Club Atlético Defensor. W 1989 roku doszło do fuzji z klubem Sporting Club Uruguay w wyniku czego klub zmienił nazwę na Defensor Sporting Club. Drużyna gra na stadionie Estadio Luis Franzini.
Historia.
Defensor ma za sobą wiele sukcesów podczas turniejów kwalifikacyjnych do Copa Libertadores (tzw. "Liguilla"), dzięki czemu miał wiele okazji, by reprezentować Urugwaj na arenie międzynarodowej. Uważany za jeden z klubów, który tworzy i rozwija najlepszych graczy w Urugwaju, którzy potem na skutek transferów grają w klubach na całym świecie. Klub jest miejscem narodzin licznych międzynarodowych gwiazd jak Sebastian Abreu, Andres Fleurquin, Marcelo Tejera, Dario Silva, Gonzalo Vargas, Nicolas Olivera i wielu innych.
Trener prof. DeLeon doprowadził zespół do pierwszego narodowego mistrzostwa w 1976, zapoczątkowując słynną szkołę piłkarską, której idea jest dziś powszechna w wielu zespołach i u wielu trenerów.

</doc>
<doc id="635240" url="https://pl.wikipedia.org/wiki?curid=635240" title="Defensor Sporting Club">
Defensor Sporting Club



</doc>
<doc id="635242" url="https://pl.wikipedia.org/wiki?curid=635242" title="Club Atlético Defensor">
Club Atlético Defensor



</doc>
<doc id="635246" url="https://pl.wikipedia.org/wiki?curid=635246" title="Elżbieta Ludwika Wittelsbach">
Elżbieta Ludwika Wittelsbach

Elżbieta Ludwika Wittelsbach (ur. 13 listopada 1801 w Monachium, zm. 14 grudnia 1873 w Dreźnie) – księżniczka bawarska, królowa Prus.
Elżbieta urodziła się w Monachium jako 3. dziecko króla Bawarii – Maksymiliana I Józefa i księżniczki Karoliny Fryderyki. Była siostrą bliźniaczką królowej Saksonii – Amelii oraz siostrą królowej Saksonii – Marii, arcyksiężnej austriackiej Zofii i księżniczki Ludwiki – matki cesarzowej Elżbiety. Była przyrodnią siostrą króla Bawarii – Ludwika I i cesarzowej Austrii – Karoliny.
19 listopada 1823 roku wyszła za księcia Fryderyka Wilhelma następcę tronu pruskiego, który jednak był chory i nie rokował szans na potomstwo. Łączyły ich za to wspólne zainteresowania i zamiłowanie sztuki. W 1830 roku Elżbieta przeszła na protestantyzm.
Gdy w 1840 roku jej mąż został królem Prus, nigdy (w przeciwieństwie np. do siostry Zofii) nie wtrącała się do polityki, aktywna była jedynie w kwestii dobrych stosunków z dworem austriackim, na którym przecież były dwie jej siostry i siostrzenica.
Po śmierci Fryderyka Wilhelma zamieszkiwała w pałacach Sanssouci, Charlottenburg i Stolzenfels podarowanych jej przez cesarza Wilhelma I, z którym była zaprzyjaźniona. W tym czasie poświęcała się pracy charytatywnej.
W czasie wizyty u siostry w Saksonii, w 1873 roku, zmarła w Dreźnie.

</doc>
<doc id="635249" url="https://pl.wikipedia.org/wiki?curid=635249" title="Witalij Chmelnycki">
Witalij Chmelnycki

Witalij Hryhorowycz Chmelnycki, ukr. Віталій Григорович Хмельницький, ros. Виталий Григорьевич Хмельницкий, "Witalij Grigoriewicz Chmielnicki" (ur. 12 czerwca 1943 w Tymaszowce, k. Orechowa, obwód zaporoski, zm. 13 lutego 2019 w Kijowie) – ukraiński piłkarz, grający na pozycji napastnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Pierwsze treningi odbywał w Mariupolu. Jego pierwszym klubem był Azowstal Mariupol. Przez trzy sezony występował w Szachtiorze Donieck, a od 1965 reprezentował barwy Dynama Kijów. Z Dynamem osiągnął swoje największe sukcesy klubowe: Mistrzostwo ZSRR w 1966, 1967, 1968 i 1971 oraz Puchar ZSRR w 1966. Wcześniej zdobył Puchar krajowy w 1964 jako zawodnik Szachtiora.
Kariera reprezentacyjna.
W latach 1965–1971 rozegrał 20 meczów w reprezentacji Związku Radzieckiego, strzelając 7 bramek. Uczestniczył w mistrzostwach świata w 1970 w Meksyku.
Kariera trenerska.
W latach 70. prowadził zespoły Hranitu Czerkasy (1973–1974) oraz Krywbasu Krzywy Róg (1978–1979). Obecnie pracuje jako trener juniorów szkole piłkarskiej kijowskiego Dynama.
13 lutego 2019 zmarł w wieku 76 lat.

</doc>
<doc id="635250" url="https://pl.wikipedia.org/wiki?curid=635250" title="Witalij Chmielnickij">
Witalij Chmielnickij



</doc>
<doc id="635253" url="https://pl.wikipedia.org/wiki?curid=635253" title="Rezerwat przyrody Lekowo">
Rezerwat przyrody Lekowo

Rezerwat przyrody Lekowo – leśny rezerwat przyrody położony w uroczysku Lekowo na terenie gminy Regimin (powiat ciechanowski, województwo mazowieckie).
Został powołany Zarządzeniem Ministra Leśnictwa i Przemysłu Drzewnego z dnia 19 kwietnia 1979 r. Zajmuje powierzchnię 5,31 ha.
W rezerwacie chroniony jest fragment starodrzewu dębowego pochodzenia naturalnego z bogatym runem. Występują tu gatunki roślin ściśle chronione: orlik pospolity ("Aquilegia vulgaris") i lilia złotogłów ("Lilium martagon"), a także chronione częściowo: konwalia majowa ("Convallaria majalis") i pierwiosnek lekarski ("Primula officinalis").
W pobliżu rezerwatu Lekowo znajduje się rezerwat przyrody Modła.

</doc>
<doc id="635254" url="https://pl.wikipedia.org/wiki?curid=635254" title="Jan Tetter">
Jan Tetter

Jan Tetter (ur. 1 stycznia 1935 w Rudnie) – polski pisarz, publicysta, dramaturg, tłumacz. 
Życiorys.
Ukończył studia przyrodnicze w Wyższej Szkole Rolniczej w Lublinie (obecnie Uniwersytet Przyrodniczy w Lublinie, 1958) i socjologiczne w Gdańsku. Od 1959 roku należał do PZPR. Jest autorem ponad 20 książek, w tym książki dla dzieci, sztuk teatralnych, słuchowisk radiowych, reportaży.
Na początku lat 90. był związany z partią Przymierze Samoobrona. W wyborach parlamentarnych w 1993 bez powodzenia ubiegał się z jej warszawskiej listy o mandat poselski (otrzymał 311 głosów).

</doc>
<doc id="635255" url="https://pl.wikipedia.org/wiki?curid=635255" title="Enneacanthus">
Enneacanthus

Enneacanthus – rodzaj słodkowodnych ryb okoniokształtnych z rodziny bassowatych (Centrarchidae). Hodowane w akwariach.
Występowanie.
Stany Zjednoczone.
Klasyfikacja.
Gatunki zaliczane do tego rodzaju:

</doc>
<doc id="635260" url="https://pl.wikipedia.org/wiki?curid=635260" title="Amelia Augusta Wittelsbach">
Amelia Augusta Wittelsbach

Amelia Augusta Wittelsbach (ur. 13 listopada 1801 w Monachium, zm. 8 listopada 1877 w Dreźnie) – księżniczka bawarska, królowa Saksonii.
Życiorys.
Córka króla Bawarii Maksymiliana I Józefa i księżniczki Karoliny Fryderyki. Była siostrą bliźniaczką królowej Prus – Elżbiety Ludwiki, siostrą królowej Saksonii – Marii Anny, arcyksiężnej austriackiej – Zofii, księżniczki Ludwiki Wilhelminy – matki cesarzowej Elżbiety. Była przyrodnią siostrą króla Bawarii – Ludwika I i cesarzowej Austrii Karoliny Augusty.
21 listopada 1822 roku wyszła za Jana I, brata króla Saksonii – Fryderyka Augusta II, który w 1833 roku poślubił jej młodszą siostrę Marię Annę. Po śmierci Fryderyka, Jan został jego następcą. Para miała 9 dzieci:
Amelia zmarła w wieku 75 lat i została pochowana w katedrze Świętej Trójcy w Dreźnie.

</doc>
<doc id="635265" url="https://pl.wikipedia.org/wiki?curid=635265" title="Pokaczi">
Pokaczi

Pokaczi () – miasto w Rosji, w Chanty-Mansyjskim Okręgu Autonomicznym – Jugrze, w rejonie niżniewartowskim. Administracyjnie Megion nie wchodzi jednak w skład tego rejonu, stanowiąc miasto wydzielone Chanty-Mansyjskiego OA – Jugry.
Miasto leży na prawym brzegu rzeki Bać-Egan, dopływu Aganu. W 2005 roku liczyło 16 915 mieszkańców.
Historia.
Nazwa "Pokaczi" pochodzi od nazwy chantyjskiego rodu, do którego należały niegdyś ziemie wchodzące w obręb miasta. 
Budowę osady rozpoczęto w 1984 r. w związku z eksploatacją złóż ropy naftowej i gazu ziemnego. W 1992 r. Pokaczi otrzymało prawa miejskie.
Gospodarka.
Praktycznie jedyną gałęzią gospodarki na terenie miasta jest przemysł naftowy. Wytwarza on ponad 99% wartości całej produkcji przemysłowej na terenie miasta.

</doc>
<doc id="635266" url="https://pl.wikipedia.org/wiki?curid=635266" title="Pomoxis">
Pomoxis

Pomoxis – rodzaj słodkowodnych ryb okoniokształtnych z rodziny bassowatych.
Klasyfikacja.
Gatunki zaliczane do tego rodzaju :

</doc>
<doc id="635274" url="https://pl.wikipedia.org/wiki?curid=635274" title="Rezerwat biosfery Bañados del Este">
Rezerwat biosfery Bañados del Este

Bañados del Este – od 1976 urugwajski rezerwat biosfery UNESCO. Położony jest w północno-wschodniej części kraju, na granicy dwóch departamentów - Cerro Largo i Treinta y Tres oraz nad laguną Mirim. Rezerwat obejmuje obszar ha. Są to głównie tereny podmokłe oraz typowa trawiasta pampa, będące królestwem ptactwa wodnego.

</doc>
<doc id="635279" url="https://pl.wikipedia.org/wiki?curid=635279" title="Ludwika Wilhelmina Wittelsbach">
Ludwika Wilhelmina Wittelsbach

Ludwika Wilhelmina Wittelsbach (ur. 30 sierpnia 1808 w Monachium, zm. 25 stycznia 1892 tamże) – księżniczka i księżna bawarska.
Życiorys.
Była córką króla Bawarii – Maksymiliana I Józefa i księżniczki Karoliny Fryderyki, oraz przyrodnią siostrą króla Bawarii – Ludwika I i cesarzowej Austrii – Karoliny. Była także siostrą królowej Prus – Elżbiety, królowej Saksonii – Amelii, królowej Saksonii – Marii i arcyksiężnej austriackiej Zofii.
Ludwika w młodości była bardzo piękna, podobno znacznie piękniejsza od swoich wszystkich córek, łącznie ze znaną z nadzwyczajnej urody cesarzowej Elżbiety. W młodości była nieszczęśliwie zakochana w przyszłym królu Portugalii, małżeństwo nie doszło do skutku z przyczyn politycznych. 9 września 1828 Ludwika poślubiła Maksymiliana Bawarskiego, z młodszej linii Wittelsbachów.
Księżna Bawarii.
Mąż Ludwiki był bardzo rozrywkowy, dlatego to ona przyjmowała na siebie wszystkie obowiązki. Już na samym początku Maksymilian oświadczył jej, że jej nie kocha i żeni się tylko ze względu na dziadka. Później zdradzał żonę i miał dwie nieślubne córki. Ludwika jako jedyna z córek króla Bawarii wyszła za mąż bardzo skromnie – małżonkowie żyli prawie jak zwykli mieszczanie. Ludwika kochała wieś i przyrodę, nie dbała o strój i odpowiednie towarzystwo. Księżna nie pełniła żadnej funkcji reprezentacyjnej, zajmowała się wychowywaniem swoich dzieci, co wówczas było niecodzienne wśród arystokracji. Nie była żarliwą katoliczką. Zbierała zegarki, interesowała się geografią, polityka nie zajmowała ważnego miejsca w jej życiu. Kiedy jej córka Elżbieta została żoną Franciszka Józefa, Ludwika obawiała się dworu wiedeńskiego, ale kochała swoją starszą siostrę arcyksiężniczkę Zofię – miała do niej pokorny i poddańczy stosunek.
Potomstwo.
Ze swoim mężem Ludwika doczekała się dziesięciorga dzieci:

</doc>
<doc id="635280" url="https://pl.wikipedia.org/wiki?curid=635280" title="Majer Szapira">
Majer Szapira

Majer Szapira, hebr./jid.: רבי מאיר יהודה שפירא, pol.: Rabin Majer Jehuda Szapira (ur. 3 marca 1887 w Suczawie na Bukowinie, zm. 27 października 1933 w Lublinie) – rabin, w latach 1922–1927 pierwszy ortodoksyjny poseł żydowski na Sejm II Rzeczypospolitej (I kadencji). Wyznaczony jako chasydzki przywódca Rashei yeshiva oraz autor szkoły nauczania Talmudu Daf Jomi.
Życiorys.
Urodził się jako syn Jakóba Samsona i Marguli z domu Schorr (z obu stron rodziców pochodzili sławni rabini). Nazwisko Szapira przyjął jeden z przodków ocalałych z zagłady Żydów w Spirze podczas wypraw krzyżowych. Pradziadem Majera był Pinkas Szapira z Korca (zm. 1791).
Od wczesnych lat młodości, był zauważony jako przywódca ruchu chasydzkiego oraz wyśmienity mówca. Początkowo uczył się w Suczawie, następnie w Monasterzyskach (już w wieku dziecięcym i nastoletnim publikował w zakresie nauk judaistycznych oraz miał odczyty w synagodze). Odebrał wykształcenie rabinackie i w 1911 w wieku 24 lat został wyznaczony na rabina w miejscowości Gliniany. Założyciel jesziw w Sanoku (gdzie został rabinem w 1921) i Piotrkowie Trybunalskim (od 1924). Był również rabinem w Lublinie, gdzie założył rabinacko-talmudystyczną Jeszywas Chachmej Lublin (Lubelską Szkołę Mędrców) przy zbiegu ulic Unickiej i Lubartowskiej – największą na świecie religijną szkołę żydowską. Od 1912 stronnik kierunku politycznego Agudat Israel, od 1922 przewodniczący tej partii na wschodnią Małopolskę, a później jej prezes. Pozostając przypisany do Sanoka, kandydował w wyborach do Sejmu RP (początkowo anonsowany jako kandydat w okręgu nr 19 Radom, Końskie, Opoczno i w okręgu nr 12 Błonie / Grodzisk, Skierniewice, Rawa, Grójec, ostatecznie zgłoszony w okręgu Warszawa miasto) i uzyskał mandat posła na Sejm I kadencji (1922–1927). W 1923 został członkiem Centralnego Komitetu Wykonawczego wszechświatowej Agudy. We wrześniu 1924 informowano w prasie, że Szapira "ustnie zakazał swoim współwyznawcom korzystania z porad lekarzy i adwokatów chrześcijańskich". W 1926 członkiem prezydium Związku Rabinów w Polsce. W Piotrkowie wydawał tygodnik "Unser Leben". Pod koniec życia był rabinem w Łodzi i Piotrkowie Trybunalskim (1924–1933). Zmarł tuż przed planowanym wyjazdem do Izraela w 1933. Pierwotnie został pochowany w Lublinie. W 1958 prochy Majera Szapiry spoczęły na cmentarzu w Jerozolimie. Jego prace i publikacje przyniosły mu sławę na całym świecie.

</doc>
<doc id="635281" url="https://pl.wikipedia.org/wiki?curid=635281" title="Park Narodowy Sirmilik">
Park Narodowy Sirmilik

Sirmilik National Park (ang. "Sirmilik National Park", fr. "Parc national Sirmilik") – park narodowy położony na terytorium Nunavut, w Kanadzie. Jest to najmłodszy park narodowy Kanady. Został utworzony w 1999, na powierzchni 22 200 km². W jego skład wchodzą trzy obszary: wyspy Bylot, cieśniny Oliviera oraz półwyspu Borden.
Nazwa parku pochodzi od słowa "sirmilik", które w języku Inuitów oznacza "miejsce lodowców".
Fauna.
Na terenie parku występują: niedźwiedź polarny, renifer, wilk, wiele gatunków ptaków.
Turystyka.
W parku można zobaczyć jedne z najpiękniejszych górskich krajobrazów na świecie, w skład których wchodzą: góry, głębokie fiordy, zatoki, płaskie obszary tundry, lodowce.

</doc>
<doc id="635282" url="https://pl.wikipedia.org/wiki?curid=635282" title="Nadleśnictwo Łomża">
Nadleśnictwo Łomża

Nadleśnictwo Łomża – z siedzibą w Łomży, obejmuje powierzchnię 21 933 ha lasów państwowych oraz nadzoruje gospodarkę w lasach niepaństwowych na łącznej powierzchni ok. 32000 ha. Podzielone jest na 18 leśnictw oraz gospodarstwo selekcyjno-szkółkarskie. Administracyjnie obejmuje obszar 20 gmin w całości i 2 w niewielkiej części, położonych na terenie powiatów kolneńskiego, łomżyńskiego i zambrowskiego – województwo podlaskie oraz powiatów ostrołęckiego i ostrowskiego – województwo mazowieckie.
Największy kompleks leśny to "Czerwony Bór" o powierzchni ponad 10 000 ha obejmujący lasy po byłym poligonie wojskowym, o takiej samej nazwie. Pozostałe grunty zlokalizowane są w kilkudziesięciu mniejszych kompleksach i wielu pojedynczych działkach położonych wśród lasów prywatnych.
Jest to jedno z największych nadleśnictw w Polsce pod względem zasięgu terytorialnego (ok. 2500 km²). Nadleśnictwo położone jest w zachodniej części województwa podlaskiego i rozciąga się od rzeki Bug do dawnej granicy Prus Wschodnich, rozpiętość z północy na południe wynosi ok. 100 km. Na obszarze Nadleśnictwa zlokalizowanych jest 6 rezerwatów przyrody:
"Dębowe Góry", "Dzierzbia", "Grabówka", "Kalinowo", "Rycerski Kierz" i "Wielki Dział" oraz Łomżyński Park Krajobrazowy Doliny Narwi.
Oprócz działalności typowo leśnej, Nadleśnictwo posiada szkółkę produkującą drzewa i krzewy ozdobne oraz ośrodek hodowli bażantów.
Linki zewnętrzne.
Strona Nadleśnictwa Łomża

</doc>
<doc id="635284" url="https://pl.wikipedia.org/wiki?curid=635284" title="Maria Anna Wittelsbach">
Maria Anna Wittelsbach

Maria Anna Leopoldyna Elżbieta Wilhelmina Wittelsbach (ur. 27 stycznia 1805 w Monachium, zm. 13 września 1877 w Wachwitz) – księżniczka bawarska, królowa Saksonii.
Życiorys.
Córka króla Bawarii Maksymiliana I Józefa i księżniczki Karoliny Fryderyki. Była siostrą bliźniaczką arcyksiężnej austriackiej Zofii, siostrą królowej Prus Elżbiety, królowej Saksonii Amelii, księżniczki Ludwiki – matki cesarzowej Elżbiety. Była przyrodnią siostrą króla Bawarii Ludwika I i cesarzowej Austrii Karoliny.
W 1833 roku została drugą żoną króla Saksonii - Fryderyka Augusta II. Para nie miała dzieci. Maria Anna zmarła w wieku 72 lat i została pochowana w katedrze Świętej Trójcy w Dreźnie.

</doc>
<doc id="635285" url="https://pl.wikipedia.org/wiki?curid=635285" title="Orko">
Orko

Orko - wywodzące się z baskijskiej bóstwo gromu, znane także innym ludom Półwyspu Iberyjskiego.

</doc>
<doc id="635290" url="https://pl.wikipedia.org/wiki?curid=635290" title="141 (ujednoznacznienie)">
141 (ujednoznacznienie)



</doc>
<doc id="635295" url="https://pl.wikipedia.org/wiki?curid=635295" title="142 (ujednoznacznienie)">
142 (ujednoznacznienie)



</doc>
<doc id="635296" url="https://pl.wikipedia.org/wiki?curid=635296" title="Stanisław M. Stanuch">
Stanisław M. Stanuch

Stanisław Marcin Stanuch (ur. 23 września 1962 w Krakowie) – polski dziennikarz i publicysta, syn Stanisława Stanucha, pisarza, dziennikarza i felietonisty Dziennika Polskiego i Gazety Krakowskiej.
Absolwent religioznawstwa na Uniwersytecie Jagiellońskim.

</doc>
<doc id="635299" url="https://pl.wikipedia.org/wiki?curid=635299" title="143 (ujednoznacznienie)">
143 (ujednoznacznienie)



</doc>
<doc id="635300" url="https://pl.wikipedia.org/wiki?curid=635300" title="Iwan Iwanow-Wano">
Iwan Iwanow-Wano

Iwan Piotrowicz Iwanow-Wano (ros. "Иван Петрович Иванов-Вано"; ur. 8 lutego 1900 w Moskwie, zm. 25 marca 1987 tamże) – radziecki scenarzysta, animator i reżyser filmów animowanych. Czołowy przedstawiciel i teoretyk radzieckiej kinematografii rysunkowej, jej współorganizator i pracownik od początku istnienia. Ludowy Artysta RFSRR (1969). Członek KPZR od 1951 roku. Ludowy Artysta ZSRR (1985). 
Pionier radzieckiej animacji rysunkowej. Jeden z najstarszych radzieckich twórców-animatorów. Często nazywany bywa rosyjskim Disneyem. Jest twórcą pierwszego w ZSRR pełnometrażowego rysunkowego filmu barwnego "Konik Garbusek" (1947) – filmu animowanego utrzymanego w rosyjskim stylu ludowym.
W 1975 roku wykorzystując najnowsze osiągnięcia w technice filmu animowanego, nakręcił "Konika Garbuska" po raz drugi. 
Życiorys.
W 1923 roku ukończył Wchutiemas. Rok później rozpoczął pracę jako artysta-animator, a następnie reżyser w Państwowym Technikum Kinematografii (obecnie WGIK). Od 1936 roku pracował w studiu filmowym "Sojuzmultfilm". Wykładał w WGIK, był profesorem na wydziale filmu animowanego. 
Był jednym z założycieli radzieckiej szkoły animacji. Jako pierwszy nauczał w WGIK zawodu artysty filmu animowanego. Jego studentami byli m.in. Marina Sokołowa, Alina Spieszniewa, Franczeska Jarbusowa, Siergiej Alimow, Stanisław Sokołow i Arkadij Tiurin.
Iwan Iwanow-Wano był twórcą animowanych bajek ludowych i literackich. Wiele jego filmów animowanych otrzymało nagrody na festiwalach filmowych. Jego ekranowe wersje rosyjskich bajek ludowych i klasycznych takich jak: "Konik Garbusek" (1948), "Gęsi Baby-Jagi" (1949), "Bajka o śpiącej królewnie i siedmiu junakach" (1951), "Śnieżka" (1952), "Mańkut" (1964), "Pory roku" (1969) oraz "Bitwa nad Kierżeńcem" (1971) należą do jego najlepszych dzieł.
Spoczywa pochowany na Cmentarzu Nowodziewiczym w Moskwie.
Nagrody na festiwalach.
"Konik Garbusek" (1947) 
"Odważny zając" (1955) 
"W pewnym królestwie" (1957) 
"Mańkut" (1964) 
"Pory roku" (1969) 
"Bitwa nad Kierżeńcem" (1971) 
"Konik Garbusek" (1975) 
Źródło:
Odznaczenia.
Źródło:

</doc>
<doc id="635308" url="https://pl.wikipedia.org/wiki?curid=635308" title="Brzoza niska">
Brzoza niska

Brzoza niska ("Betula humilis" Schrank) – gatunek rośliny wieloletniej należący do rodziny brzozowatych. Występuje w Europie i Azji. W Polsce roślina rzadka, występująca na rozproszonych stanowiskach na niżu. Najliczniej występuje na Pojezierzu Pomorskim, Mazurskim i Podlasiu, rzadziej na Białostocczyźnie i w Wielkopolsce.
Biologia i ekologia.
Siedlisko: torfowiska i podmokłe łąki. Przeważnie tworzy skupiska. Jest światłolubna, wyższe drzewa i krzewy z łatwością ją zagłuszają. Na Syberii występuje w tundrze. Jest reliktem polodowcowym, który przywędrował do nas pod koniec epoki lodowcowej. Nanofanerofit. W klasyfikacji zbiorowisk roślinnych gatunek charakterystyczny dla Cl/O/All. "Sambuco-Salicion". Kwitnie od kwietnia do maja, jest wiatropylna. Roślina wiatrosiewna. Liczba chromosomów 2n = 28.
Zmienność.
Tworzy mieszańce z brzozą brodawkowatą i brzozą omszoną.
Ochrona.
Roślina objęta w Polsce ochroną gatunkową. Chroniona prawnie od 1983 r. Zagrożona wymarciem z powodu osuszania podmokłych łąk na których występuje. Występuje w 5 parkach narodowych: Białowieskim, Biebrzańskim, Poleskim, Roztoczańskim i Wigierskim.
Chroniona na terenie następujących rezerwatów przyrody:
Kategorie zagrożenia gatunku:

</doc>
<doc id="635309" url="https://pl.wikipedia.org/wiki?curid=635309" title="Pułk KOP „Sarny”">
Pułk KOP „Sarny”

Pułk KOP „Sarny” – oddział piechoty Korpusu Ochrony Pogranicza.
Formowanie i zmiany organizacyjne.
Pułk został sformowany w 1930 roku, w składzie Brygady KOP „Polesie”.
Z dniem 1 marca 1934 roku, na bazie plutonu odwodowego, przy dowództwie pułku sformowano kompanię odwodową pułku „Sarny”. Kompania odwodowa składała się z dowódcy kompanii, drużyny gospodarczej, dwóch plutonów po dwie drużyny każdy. Była samodzielną jednostką organizacyjną i szkoleniową. Była pododdziałem administracyjnym.
Dla potrzeb pułku rekruta szkolił I batalion piechoty 2 pułku piechoty Legionów ze Staszowa.
W marcu 1934 roku sformowano w pułku dodatkową kompanię strzelecką.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi przeorganizowanie pułku KOP „Sarny” poprzez wydzielenie go z dotychczasowego składu organizacyjnego i podporządkowanie go bezpośrednio dowódcy KOP. Jednocześnie zreorganizowano dowództwo pułku. Pułkowi podporządkowano też stację gołębi pocztowych KOP „Sarny”
Pułk w kampanii wrześniowej.
W pierwszej dekadzie września 1939 roku, w II rzucie mobilizacji powszechnej Pułk KOP „Sarny” wystawił 97 Pułk Piechoty (Rezerwowy) dla 38 Dywizji Piechoty. Dotychczasowy dowódca Pułku KOP „Sarny”, płk dypl. Jerzy Płatowicz-Płachta objął dowództwo 97 pp (rez.). Nowym dowódcą pułku KOP „Sarny” wyznaczony został ppłk Nikodem Sulik, dotychczasowy dowódca batalionu Specjalnego „Sarny”.
Z jego szeregów rekrutowały się załogi polskich fortyfikacji frontu przeciwhitlerowskiego. Major Antoni Korpal, dowódca batalionu fortecznego „Osowiec” oraz legendarny kapitan Władysław Raginis walczyli w pasie obronnym SGO „Narew” generała brygady Czesława Młot-Fijałkowskiego.
Pułk KOP „Sarny” wysłał również część wojska w celu obsadzenia Obszaru Warownego „Śląsk”. Pozostałość obsadziła granicę polsko-sowiecką w rejonie Korca (2 bataliony graniczne „Rokitno” i „Bereźne” oraz 2 bataliony forteczne „Sarny” i „Małyńsk”, które to obsadziły silny odcinek umocniony „Polesie”). Po odtworzeniu, pułk ochraniał granicę z ZSRR o długości 176,921 km.
Od 17 września 1939 roku pododdziały pułku walczyły z sowieckim agresorem. 
W Sarnach wyładowane zostały batalion forteczny „Osowiec” mjr. Antoniego Korpala, batalion marszowy 76 pp mjr. Józefa Balcerzaka oraz sformowany w Grodnie, tuż przed decyzją o wycofaniu wojsk, oddział piechoty ppłk. Edwarda Czernego. Po wyładowaniu oddziały te przegrupowały się do wsi Znosicze, gdzie weszły w skład pułku KOP „Samy”
19 i 20 września batalion KOP „Sarny” stawił silny opór sowieckiej 60 Dywizji Strzeleckiej. Załogi polskich schronów walczyły często w sposób bohaterski "do ostatniego naboju", mimo że większość wyszkolonych do walki w fortyfikacjach oddziałów zostało wysłanych na zachód, a załogi schronów bojowych składały się głównie z rezerwistów. Oddziały te spełniły jednak swe zadanie opóźnienia wroga, dając czas na koncentracje wojsk KOP, ponosząc przy tym jednak wysokie straty np. straty w plutonie fortecznym obsadzający sektor „Berducha” wyniosły 50 procent w zabitych. Po wycofaniu się z linii umocnień pułk dołączył do Grupy KOP gen. Wilhelma Orlik-Rückemanna i wziął udział w bitwach stoczonych pod Szackiem i Wytycznem.
Walki o strażnice:
Pułk KOP „Sarny” ppłk. Sulika, dwoma baonami granicznymi, szwadronem kawalerii oraz obsadzającymi fortyfikacje wzdłuż Słuczy batalionem Sarny i batalionem Małyńsk ochraniał granicę na północnym Wołyniu. 17 września na jego pododdziały uderzyła będącą na prawym skrzydle 15 Korpusu Strzeleckiego komdiwa Piotra Fiłatowa 60 Dywizja Strzelecka kombriga Marzisa Sałichowa oraz 18. i 19 Oddział Pogranicznych NKWD. Sowiecki korpus główne uderzenie wykonał na styku pułku KOP „Sarny” i pułku KOP „Zdołbunów”, obchodząc tym samym fortyfikacje zajmowane przez baon KOP „Sarny” i baon KOP „Małyńsk”.
Struktura organizacyjna.
Organizacja pułku w 1934
Kadra pułku.
Dowódcy pułku:
Obsada personalna pułku w czerwcu 1939:
Obsada personalna pułku we wrześniu 1939
Obsada oficerska rejonu PW przy pułku KOP „Sarny” w maju 1939:

</doc>
<doc id="635310" url="https://pl.wikipedia.org/wiki?curid=635310" title="144 (ujednoznacznienie)">
144 (ujednoznacznienie)



</doc>
<doc id="635311" url="https://pl.wikipedia.org/wiki?curid=635311" title="Paola I">
Paola I



</doc>
<doc id="635312" url="https://pl.wikipedia.org/wiki?curid=635312" title="Łękno (Szczecin)">
Łękno (Szczecin)

Łękno, Łekno (do 1945 niem. "Westend") – część miasta i osiedle administracyjne Szczecina, będące jednostką pomocniczą miasta, położone w północno-zachodniej części Śródmieścia.
Według danych z 2022 r. na osiedlu mieszkało 2947 osób.
Osiedle graniczy z osiedlami (licząc od północy, zgodnie w ruchem wskazówek zegara): Niemierzyn, Niebuszewo-Bolinko, Śródmieście-Północ, Turzyn i Pogodno. Na terenie osiedla znajduje się Park Kasprowicza. Największym akwenem Łękna jest jezioro Rusałka.
Historia.
Początki osiedla sięgają roku 1871, gdy powstała budowlana spółka akcyjna "Westend-Stettin, Bauverein auf Actien", należąca po części do Johannesa Quistorpa. Spółka ta wykupiła od miasta tereny majątków miejskich "Friedrichshof" i "Schwankenheim Friedrichshof", leżących w obecnym Łęknie. Obszar ten miał być przez nią zabudowany, a potem wybudowane mieszkania miały być wynajmowane lub sprzedawane. Pod koniec XIX wieku "Westend" został w znacznej mierze zabudowany – powstała zabudowa willowa w stylu typowym dla ówczesnej epoki. Również w XIX wieku "Westend" stał się dzielnicą przemysłową. W 1896 roku bracia Stoewer założyli przy obecnej ulicy Wojska Polskiego oddział swojej fabryki z Niebuszewa, gdzie rozpoczęła się produkcja samochodów (dawne zakłady „Polmo”, zob. historia Szczecińskiej Fabryki Motocykli POLMO). W dzielnicy tej powstało też centrum sportowe Szczecina: tor wyścigowy, tor motocrossowy, tor kolarski, korty tenisowe, stadion lekkoatletyczny (obecny Miejski Stadion Lekkoatletyczny im. Wiesława Maniaka) oraz sztuczne lodowisko („Lodogryf”), działające do roku 2013. Pod koniec lat 30. w bezpośrednim sąsiedztwie szpitala przy obecnej ul. Unii Lubelskiej (Szpital Kliniczny Nr 1 Pomorskiej Akademii Medycznej zob. Lądowisko Szczecin-Szpital Kliniczny Pomorskiego Uniwersytetu Medycznego), przeprowadzono także zaawansowane prace ziemne pod największy w ówczesnej Europie stadion sportowy ("Hitlerjugend Sport-Platz"), który w zamierzeniach byłby w stanie pomieścić ok. 100 tys. widzów, jednakże inwestycja nigdy nie wyszła poza tę fazę budowy.
Samorząd mieszkańców.
Rada Osiedla Łękno liczy 15 członków. W wyborach do rad osiedli 20 maja 2007 roku udział wzięło 91 głosujących, co stanowiło frekwencję na poziomie 3,00%. W wyborach do rady osiedla 13 kwietnia 2003 udział wzięło 102 głosujących, co stanowiło frekwencję 3,40%.
Samorząd osiedla Łękno został ustanowiony w roku 1990 (w listopadzie tegoż roku Rada Miasta podjęła uchwałę w sprawie granic dzielnic i osiedli w Szczecinie).
Wykaz ulic i placów.
Istniejące ulice i place.
Wykaz istniejących ulic i placów położonych na obszarze szczecińskiego osiedla Łękno. Nazwy niemieckie zaczerpnięto z planu miasta Szczecina z 1937 r.

</doc>
<doc id="635314" url="https://pl.wikipedia.org/wiki?curid=635314" title="Maciej Pietrzyk">
Maciej Pietrzyk

Maciej Stanisław Pietrzyk (ur. 1 sierpnia 1944 w Warszawie) – polski artysta malarz, poeta i aktor, jeden z bardów Solidarności.
Życiorys.
W 1968 ukończył warszawską Akademię Sztuk Pięknych. Występował w filmach i sztukach Teatru Telewizji. W 1970 był współzałożycielem zespołu Old Stars, który powstał spontanicznie po występie w programie telewizyjnym "Telewizyjny Ekran Młodych", gdzie debiutowali z przebojem pt. "Co jest". W 1980, w czasie strajku w Stoczni Gdańskiej, skomponował muzykę do "Piosenki dla córki", która była nieoficjalnym hymnem powstającej „Solidarności”. W 1981 wykonał ją wbrew sprzeciwom cenzury na Krajowym Festiwalu Piosenki Polskiej w Opolu. Zaśpiewał ją także w filmie Andrzeja Wajdy "Człowiek z żelaza".
W sierpniu 2006 "za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej" został odznaczony Krzyżem Kawalerskim Orderu Odrodzenia Polski. 20 maja 2009 z rąk ministra kultury i dziedzictwa narodowego Bogdana Zdrojewskiego odebrał Srebrny Medal „Zasłużony Kulturze Gloria Artis”.
W latach 2006–2010 zasiadał w Radzie Miasta Otwocka.

</doc>
<doc id="635315" url="https://pl.wikipedia.org/wiki?curid=635315" title="Migut Media">
Migut Media

Migut Media – polskie wydawnictwo z siedzibą w Warszawie. Istnieje od 1992 r. Ma status spółki akcyjnej. Prezesem jest Wiesław Tadeusz Migut. Po przekazaniu jesienią 2011 roku 3 tytułów do spółki MMG, aktualnie nie wydaje żadnych czasopism.
Czasopisma przeniesione do MMG Polska Sp. z o.o..
Tytuły spokrewnione, mutacje, wydania specjalne
Tytuły wydawane przez spółki trzecie na licencji Migut Media
Tytuły wycofane:

</doc>
<doc id="635316" url="https://pl.wikipedia.org/wiki?curid=635316" title="145 (ujednoznacznienie)">
145 (ujednoznacznienie)



</doc>
<doc id="635319" url="https://pl.wikipedia.org/wiki?curid=635319" title="Międzypartyjne Koło Polityczne">
Międzypartyjne Koło Polityczne

Międzypartyjne Koło Polityczne lub Koło Międzypartyjne – reprezentacja polityczna pasywistów Królestwa Polskiego działająca w latach 1915-1918.
Powstało w październiku 1915 r. jako ugrupowanie złożone ze zwolenników stronnictw ewakuowanego do Rosji Komitetu Narodowego Polskiego. W skład MKP wchodziły wówczas: Stronnictwo Demokratyczno-Narodowe (SD-N), Stronnictwo Polityki Realnej (SPR), Polska Partia Postępowa (PPP), Polskie Zjednoczenie Postępowe (PZP), Stronnictwo Pracy Narodowej (SPN) i Stronnictwo Narodowe (SN). W sierpniu 1916 SPN, a w połowie listopada także PZP i SN wystąpiły z MKP i przeszły na stronę aktywistów. Jednocześnie w jego skład weszły: Zjednoczenie Narodowe (ZN), Związek Niezależności Gospodarczej (ZNG) i Stronnictwo Chrześcijańsko-Demokratyczne (SCh-D) W tym składzie Koło przetrwało niemal do końca wojny.
Organem kierowniczym MKP był Sekretariat, w skład którego wchodzili m.in. z SD-N: Władysław Jabłonowski, Marian Kiniorski, Karol Kozłowski i Zbigniew Paderewski, z SPR: Leonard Tallen-Wilczewski, Zygmunt Leszczyński, Fortunat Zdziechowski i Henryk Potocki, z PPP: Aleksander de Rosset, Langner i Wincenty Biskupski, z Sch-D: Stanisław Nowodworski, Szczepan Jeleński i Ludomir Czerniewski, z ZNG: Andrzej Wierzbicki, Emil Świda, z ZN: Witold Staniszkis i Tadeusz Sułowski, od bezpartyjnych: Zygmunt Chrzanowski i Bolesław Koskowski. Wszelkie enuncjacje KNP były uzgadniane przez Sekretariat, któremu przewodniczył Zygmunt Chrzanowski, ostateczną zaś redakcję przeprowadzał Komitet Redakcyjny w składzie: Jabłonowski, Chrzanowski, Koskowski i Rosset. Na prowincji Królestwa Polskiego MKP działało przez swoje filie – Kluby Polskie. Najważniejszym z nich był Klub Polski zorganizowany przez Jana Steckiego i Stanisława Śliwińskiego w listopadzie 1915 w Lublinie.
Międzypartyjne Koło Polityczne uprawiało początkowo politykę pasywistyczną, dystansując się od inicjatyw i przedsięwzięć popierających rozwiązanie sprawy polskiej w oparciu o państwa centralne. MKP utrzymywało kontakty z Komitetem Międzypartyjnym w Wielkopolsce i Związkiem Międzypartyjnym w Galicji, a przede wszystkim z instytucjami wytworzonymi przez emigrantów z Królestwa Polskiego w Rosji (Komitetem Narodowym Polskim w Piotrogrodzie i Radą Polską Zjednoczenia Międzypartyjnego). MKP po drugiej rewolucji rosyjskiej podjęło współpracę z Radą Regencyjną popierając jej kolejne rządy, a także wzięło udział w wyborach do Rady Stanu. W 1918 zacieśniało zarazem współpracę z prokoalicyjnym paryskim Komitetem Narodowym Polskim.
Organami prasowymi Koła były: „Wiadomości Polityczne” i „Kurier Warszawski”. Korzystano także z prasy stronnictw członkowskich.

</doc>
<doc id="635321" url="https://pl.wikipedia.org/wiki?curid=635321" title="146 (ujednoznacznienie)">
146 (ujednoznacznienie)



</doc>
<doc id="635322" url="https://pl.wikipedia.org/wiki?curid=635322" title="Betula humilis">
Betula humilis



</doc>
<doc id="635324" url="https://pl.wikipedia.org/wiki?curid=635324" title="Andrzej Kubacki">
Andrzej Kubacki

Andrzej Kubacki (ur. 11 maja 1966 w Janowie Lubelskim) – polski trener siatkarski, obecnie szkoleniowiec I-ligowego zespołu AZS AGH Kraków.
Karierę trenerską zaczynał jako trener juniorów młodszych Chemika Kędzierzyn (1989-1995). W latach 1995-2006 był II trenerem Mostostalu Kędzierzyn-Koźle, a w latach 2006–2008 – I szkoleniowcem kędzierzyńskiej drużyny. Od 2008 do 2012 roku ponownie pełnił funkcję asystenta trenera ZAKS-y Kędzierzyn-Koźle.
Od 2014 roku jest szkoleniowcem I-ligowego klubu AZS AGH Kraków.

</doc>
<doc id="635325" url="https://pl.wikipedia.org/wiki?curid=635325" title="Okonie słoneczne">
Okonie słoneczne



</doc>
<doc id="635326" url="https://pl.wikipedia.org/wiki?curid=635326" title="Uraj">
Uraj

Uraj (ros. "Урай") – miasto w Rosji, w Chanty-Mansyjskim Okręgu Autonomicznym - Jugrze. Administracyjnie Uraj nie wchodzi w skład żadnego rejonu, stanowiąc, podobnie jak inne duże miasta Okręgu, miasto wydzielone Chanty-Mansyjskiego OA - Jugry.
Miasto leży w miejscu, gdzie rzeka Kołosja wpada do rzeki Konda i liczy 40.571 mieszkańców (2005 r.).
Historia.
Uraj został założony w roku 1922 przez osadników ze środkowej Rosji jako niewielka wioska. W 1960 r. w pobliżu tej osady odkryto bogate złoża ropy naftowej i gazu ziemnego, co zaowocowało bardzo szybkim rozwojem Uraja. Już w 5 lat od odkrycia złóż Uraj otrzymał prawa miejskie.
Gospodarka.
Gospodarka miasta jest ściśle związana z eksploatacją ropy naftowej i gazu ziemnego, istnieją także zaczątki innych gałęzi przemysłu, m.in. drzewnego.

</doc>
<doc id="635327" url="https://pl.wikipedia.org/wiki?curid=635327" title="Gajnik lśniący">
Gajnik lśniący

Gajnik lśniący ("Hylocomium splendens" (Hedw.) Schimp.) – gatunek mchu należący do rodziny gajnikowatych ("Hylocomiaceae" M. Fleisch.). W Polsce gatunek pospolity.
Rozmieszczenie geograficzne.
Występuje pospolicie w całej Europie (w tym także na Islandii, Wyspach Owczych, na Kaukazie), w Azji (Tybet, Ałtaj, Syberia, Chiny, Japonia), w Maroku, w Ameryce Północnej i Nowej Zelandii.
W Polsce pospolity na całym obszarze, w Tatrach do wysokości 2400 m n.p.m.
Ekologia.
Gatunek naziemny, pospolity w całej Polsce, zwłaszcza na niżu w borach iglastych i mieszanych.
Występuje również w piętrze regla górnego w borach świerkowych Karpat i Sudetów.
Preferuje gleby ubogie w składniki mineralne, o odczynie kwaśnym i słabo kwaśnym.
Ochrona.
Roślina objęta częściową ochroną gatunkową w Polsce na podstawie Rozporządzenia Ministra Środowiska z dnia 9 października 2014 r. w sprawie ochrony gatunkowej roślin.

</doc>
<doc id="635328" url="https://pl.wikipedia.org/wiki?curid=635328" title="147 (ujednoznacznienie)">
147 (ujednoznacznienie)



</doc>
<doc id="635329" url="https://pl.wikipedia.org/wiki?curid=635329" title="Piosenka dla córki">
Piosenka dla córki

Piosenka dla córki – utwór powstały w czasie strajku w Stoczni Gdańskiej w sierpniu 1980, napisany przez Krzysztofa Kasprzyka z muzyką Macieja Pietrzyka. Była nieoficjalnym hymnem powstającej Solidarności. 
Pietrzyk wykonał ją wbrew sprzeciwom cenzury na Krajowym Festiwalu Piosenki Polskiej w Opolu w 1981. Zaśpiewał ją także w filmie Andrzeja Wajdy "Człowiek z żelaza."

</doc>
<doc id="635331" url="https://pl.wikipedia.org/wiki?curid=635331" title="Dynastia Jin">
Dynastia Jin

 

</doc>
<doc id="635332" url="https://pl.wikipedia.org/wiki?curid=635332" title="Dziewczę ze Słonecznego Wzgórza">
Dziewczę ze Słonecznego Wzgórza

Dziewczę ze Słonecznego Wzgórza (oryg. "Synnøve Solbakken") – norweskie opowiadanie Bjørnstjerne Bjørnsona z 1857 roku, opublikowane w odcinkach w „Illustreret Folkeblad”.
Akcja opowiadania rozgrywa się w norweskim środowisku wiejskim, a bohaterami są zamożni chłopi. Tytułowa bohaterka ma na imię Synnøve. Jest jedyną córką bogatego gospodarza, którego farma znajduje się na wyidealizowanym przez innych bohaterów Solbakken, czyli na „Słonecznym Wzgórzu”.
Treść utworu.
Rodzice Synnøve byli bardzo religijni i ściśle trzymali się nakazów Biblii. Należeli do sekty religijnej Haugego, która m.in. zakazywała tańców i uczestnictwa w tłumnych zabawach (przynależność do tej sekty w żadnym stopniu nie zmieniała faktu, że Solbakkenowie, jak wszyscy inni mieszkańcy wsi, chodzili do kościoła). Synnøve od dziecka podobała się swojemu rówieśnikowi, Torbjørnowi z Granlien, mieszkającemu w nieco uboższym gospodarstwie. Z biegiem lat Synnøve i Torbjørn, oboje niezwykle urodziwi, zakochali się w sobie. Jednak surowi rodzice dziewczyny nie zaakceptowali porywczego chłopaka, który często wdawał się w awantury. W jednej z bójek, podczas wesela kolegi, Torbjørn został niebezpiecznie ugodzony nożem. Kuracja trwała długo, a lekarz nie dawał większych nadziei na całkowity powrót do zdrowia. Torbjørn zerwał wtedy z Synnøwe, ona jednak go nie zostawiła. Jej największym sprzymierzeńcem w walce o ukochanego była przyjaciółka Ingrid, siostra Torbjørna. Kiedy chłopak wyzdrowiał, wraz z ojcem przyszedł do zagrody Solbakken, gdzie nastąpiły oświadczyny, a zaraz potem zgoda rodziców Synnøwe na ślub.

</doc>
<doc id="635336" url="https://pl.wikipedia.org/wiki?curid=635336" title="Schumacher">
Schumacher

osoby noszące nazwisko "Schumacher":
inne:

</doc>
<doc id="635337" url="https://pl.wikipedia.org/wiki?curid=635337" title="148 (ujednoznacznienie)">
148 (ujednoznacznienie)



</doc>
<doc id="635338" url="https://pl.wikipedia.org/wiki?curid=635338" title="149 (ujednoznacznienie)">
149 (ujednoznacznienie)



</doc>
<doc id="635340" url="https://pl.wikipedia.org/wiki?curid=635340" title="Sowietskij">
Sowietskij

Sowietskij (ros. Советский) – miasto w Rosji, w Chanty-Mansyjskim Okręgu Autonomicznym – Jugrze. Administracyjnie nie wchodzi ono w skład żadnego rejonu, i jak wszystkie duże miasta Okręgu stanowi miasto wydzielone Chanty-Mansyjskiego OA – Jugry.
Miasto liczy 24 536 mieszkańców (2005 r.).
Znajduje się tu dyrekcja Rezerwatu przyrody „Małaja Sośwa”.
Historia.
Miasto zostało założone w roku 1963 w związku budową linii kolejowej. W osadzie istniał niewielki przemysł drzewny. Szybszy rozwój miasta nastąpił w latach 70. i 80. w związku z eksploatacją złóż ropy naftowej i gazu ziemnego. W 1996 Sowietskij otrzymał prawa miejskie.
Gospodarka.
Sowietskij jest jednym z niewielu osad Chanty-Mansyjskiego OA – Jugry w którego gospodarce przemysł naftowy nie odgrywa zasadniczej roli, a jest drugą, co do wartości wytworzonej produkcji gałęzią gospodarki. Gospodarka miasta opiera się na przemyśle drzewnym, tj. pozyskiwaniu i przetwórstwie drewna z okolicznych lasów. Istnieją tu m.in. fabryki mebli.

</doc>
