<doc id="637692" url="https://pl.wikipedia.org/wiki?curid=637692" title="Droga ekspresowa H4 (Słowenia)">
Droga ekspresowa H4 (Słowenia)

Droga ekspresowa H4 () – droga ekspresowa w Słowenii. Umożliwia dojazd z Lublany do Gorycji, a także na włoski odcinek wybrzeża Adriatyku i do Wenecji. Równolegle do trasy biegnie droga regionalna nr 444.
Historia.
Budowę drogi rozpoczęto około 1990 roku. W kolejnych latach stopniowo oddawano do użytku kolejne odcinki. Zakończenie budowy nastąpiło w 2009 roku.
Opłaty.
Arteria na całej długości jest płatna, opłatę uiszcza się poprzez wykupienie winiety. Dla pojazdów o masie przekraczającej 3,5 tony obowiązuje elektroniczny system "DarsGo".
Natężenie ruchu.
Według danych pomiaru z 2017 roku natężenie ruchu na H4 wynosiło od 9 800 do 16 100 pojazdów.

</doc>
<doc id="637697" url="https://pl.wikipedia.org/wiki?curid=637697" title="Leszek Czarnecki">
Leszek Czarnecki

Leszek Janusz Czarnecki (ur. 9 maja 1962 we Wrocławiu) – polski przedsiębiorca, inżynier, doktor nauk ekonomicznych, autor książek.
Życiorys.
Ukończył studia na Wydziale Inżynierii Sanitarnej Politechniki Wrocławskiej. Absolwent Harvard Business School. W 1993 obronił doktorat na Akademii Ekonomicznej we Wrocławiu na podstawie pracy pt. „Model systemu informacyjnego przedsiębiorstwa leasingowego w warunkach polskiej gospodarki rynkowej”. W 2019 rada Wydziału Zarządzania, Informatyki i Finansów Uniwersytetu Ekonomicznego we Wrocławiu odmówiła nadania mu stopnia doktora habilitowanego.
Działalność gospodarcza.
Większościowy udziałowiec pięciu spółek notowanych na Warszawskiej Giełdzie Papierów Wartościowych – Getin Holding, Getin Noble Bank, MW Trade, Open Finance oraz Idea Bank.
Działalność gospodarczą rozpoczął w 1986 r., tworząc Przedsiębiorstwo Hydrotechniki i Inżynierii TAN zajmujące się pracami podwodnymi. Był twórcą i głównym udziałowcem działającego od 1991 Europejskiego Funduszu Leasingowego – pierwszej i największej firmy leasingowej w Polsce. Spółkę tę sprzedał francuskiemu bankowi Crédit Agricole w 2001 za 900 mln zł. Jednocześnie objął stanowisko prezesa zarządu w nowo powstałej spółce Credit Agricole Polska – zarządzając spółkami wchodzącymi w skład Grupy Kapitałowej: EFL, Lukas Bank, TU Europa, TU Na Życie Europa oraz Getin Service Provider S.A.
W latach 1993–1995 pełnił funkcję wiceprzewodniczącego rady nadzorczej, a następnie prezesa zarządu [Polbank] (GMAC Bank / wcześniej Opel Bank / wcześniej Bank Ogrodnictwa „Hortex”). W latach 1996–1997 oraz od 2011 jest przewodniczącym rady nadzorczej Towarzystwa Ubezpieczeniowego (Na Życie) Europa z siedzibą we Wrocławiu, a w latach 1997–1999 prezesem zarządu TU Europa i TU Na Życie Europa.
W latach 2002–2003 zajmował stanowisko prezesa zarządu i dyrektora zarządzającego ds. leasingu i ubezpieczeń Credit Agricole Polska z siedzibą we Wrocławiu. Do końca listopada 2004 Leszek Czarnecki był prezesem zarządu Getin Holding, a do maja 2006 był prezesem zarządu Getin Banku. Od czerwca 2007 pełnił funkcję przewodniczącego i członka rad nadzorczych spółek zależnych, wchodzących w skład grupy Getin Holding. Od września 2006 do marca 2007 oraz od kwietnia 2008 do dzisiaj pełni funkcję przewodniczącego rady nadzorczej Getin Holding. Po połączeniu Getin Banku oraz Noble Banku od stycznia 2010 pełni także funkcję przewodniczącego rady nadzorczej Getin Noble Banku.
Na przełomie 2005 i 2006 za 17,5 mln euro kupił w centrum Wrocławia Poltegor Centre – najwyższy w mieście wieżowiec zbudowany pod koniec lat 70. XX w. Na miejscu wyburzonego budynku przedsiębiorstwa Poltegor powstał Sky Tower. Właścicielem biurowca jest spółka LC Corp, sprzedana przez Czarneckiego w 2017 roku.
Główny akcjonariusz lub współzałożyciel następujących przedsiębiorstw:
Leasing.
Faktoring
Działalność społeczna.
Fundacja St Antony’s College Oxford Noble powstała w październiku 2012 roku. Zainaugurowała Program Studiów o Współczesnej Polsce na Uniwersytecie Oxfordzkim w Wielkiej Brytanii. Są to pierwsze tej skali, interdyscyplinarne studia realizowane za granicą i poświęcone współczesnej Polsce i przemianom po 1989 roku. Studia powstały w ramach St Antony’s College. Inicjatorami ze strony Uniwersytetu Oxfordzkiego byli: prof. Timothy Garton Ash, prof. Norman Davies oraz prof. Margaret MacMillan, rektor St Antony’s College. Fundatorem jest dr Leszek Czarnecki, który razem z Getin Noble Bankiem przeznaczył na ten cel 6 milionów złotych. Honorowymi patronami programu był były premier Tadeusz Mazowiecki oraz prof. Zbigniew Pełczyński.
W 2009 odbyła się pierwsza edycja „Przedsiębiorczość – inicjatywa Leszka Czarneckiego”, gdzie w debatach organizowanych przez czołowe uczelnie ekonomiczne Leszek Czarnecki dzielił się swoim doświadczeniem i wiedzą ze studentami. W tym samym ruszył konkurs „Studiuję, pracuję, zarządzam”, przez który Leszek Czarnecki chce wesprzeć najlepszych młodych przedsiębiorców finansując ich plany biznesowe. Trzecia edycja tego konkursu została zakończona w 2012 r.
Jest założycielem Fundacji Jolanty i Leszka Czarneckich. Fundacja, wtedy pod nazwą LC Heart, zainaugurowała swoją działalność w 2007 we Wrocławiu. Leszek Czarnecki przekazał dotychczas na ten cel 56 mln złotych. Fundacja pomaga dzieciom i młodzieży w wyrównywaniu szans, jest organizacją non-profit. Swoją działalność prawie w pełni (99 proc.) opiera na prywatnym kapitale przekazanym przez Jolantę i Leszka Czarneckich.
Jest także zaangażowany w programy badań i leczenia raka trzustki oraz białaczki. Na ten cel w latach 2015–2017 przekazał wraz z żoną – Jolantą Pieńkowską – w Polsce i na świecie blisko 1,5 miliona dolarów oraz 146 tysięcy funtów.
Wspiera również finansowo badania nad nietoksycznym lekiem na raka trzustki, które prowadzone są przez zespół naukowców w amerykańskiej Cleveland Clinic.
Nurkowanie.
Jest rekordzistą Polski i świata w nurkowaniu.
Był jednym z najmłodszych instruktorów nurkowania w Polsce. Uprawnienia zdobył mając 22 lata, na początku lat 80. Jego pierwszą firmą było Przedsiębiorstwo Techniki Alpinistyczno-Nurkowej TAN S.A. prowadzące prace podwodne. W latach 1986–1990 pracował jako nurek zawodowy (nurek klasyczny korzystający z ciężkiego sprzętu do wykonywania prac podwodnych). Nurkowanie nadal jest jego pasją. Ma dwa rekordy – jeden Polski, drugi świata. We wrześniu 2003 roku w jaskiniach w Boesmansgat w Południowej Afryce zszedł na głębokość 194 metrów. Dekompresja trwała 4 godziny 48 minut przy temperaturze wody 16 stopni. Asystował mu Nuno Gomes, do którego z kolei należą rekordy świata głębokości – na otwartym morzu zanurkował na 318,25 metra, a w jaskiniach na 283 metry. W Meksyku Leszek Czarnecki pobił rekord w najdłuższym nurkowaniu w jaskiniach – w Dos Ojos przepłynął ponad 17 kilometrów podwodnych korytarzy. To miejsce, w którym znajduje się 50-kilometrowy system wypłukanych w wapieniu jaskiń krasowych. W środowisku nurków jest ono uważane za jedno z najpiękniejszych na świecie. Czysta i ciepła woda ułatwia uprawianie tam tego sportu. Było to najdłuższe na świecie nurkowanie jaskiniowe. W 2006 roku nurkował na Biegunie Północnym oraz na atolu Bikini (na którym nurkował 3 razy) – wziął udział w jednej z pierwszych ekspedycji nurkowych, której celem było eksplorowanie leżących tam wraków. W 2007 roku nurkował w jeziorze Bajkał na Syberii, a w 2008 roku brał udział w wyprawie nurkowej na Antarktydę. W 2010 roku eksplorował wraki w Lagunie Truk w Mikronezji (nurkował tam kilkakrotnie) oraz na Galapagos.
Oskarżenia o współpracę z SB.
Z materiałów przechowywanych w Instytucie Pamięci Narodowej wynika, że w wieku 18 lat podpisał zobowiązanie do współpracy ze Służbą Bezpieczeństwa jako TW „Ernest” nr rej. 42601. Był wtedy uczniem III Liceum Ogólnokształcącego we Wrocławiu. W połowie 1982 Czarnecki podpisał zobowiązanie do współpracy, tym razem z wywiadem PRL. W październiku 1983 założono mu teczkę pod numerem 15538 jako kontakt operacyjny o pseudonimie Ternes. Leszek Czarnecki przyznał się do podpisania zobowiązania, nie potwierdził jednak przekazywania SB informacji.
Afera KNF.
13 listopada 2018 Gazeta Wyborcza ujawniła stenogram rozmowy (w Internecie opublikowane zostało również nagranie audio) z udziałem biznesmena Leszka Czarneckiego oraz przewodniczącego Komisji Nadzoru Finansowego, Marka Chrzanowskiego. Według Czarneckiego, Chrzanowski miał zapewnić przychylność KNF i NBP oraz usunięcie z KNF Zdzisława Sokala (przedstawiciela prezydenta w KNF, zwolennika przejęcia banków Czarneckiego) w zamian za 1 procent wartości Getin Noble Banku, czyli około 40 milionów złotych. Rozmowa miała odbyć się w marcu 2018, a sam Czarnecki zawiadomił prokuraturę o możliwości popełnienia przestępstwa przez przewodniczącego Komisji Nadzoru Finansowego 7 listopada 2018. Kilka godzin po publikacji artykułu przez GW Chrzanowski podał się do dymisji z pełnionej funkcji. Leszek Czarnecki na wniosek Bankowego Funduszu Gwarancyjnego był zobowiązany dokapitalizować swoje banki i podnieść poziom ich rezerw, co przyczyniło się do strat finansowych w wysokości 1 miliarda euro.
Wyróżnienia.
W 1998 zdobył nagrodę dla jednego z dziesięciu najlepszych menadżerów w Europie Środkowej „The best CEO in Central Europe”, przyznaną przez „The Wall Street Journal”. Również w 1998 został laureatem światowego finału konkursu „Young Business Achiever” w Pekinie.
W kwietniu 2004 dziennik „Financial Times” z okazji 25-lecia wejścia na rynek ogólnoeuropejski uznał go za jedną z 25 wschodzących gwiazd europejskiego biznesu, które w najbliższej przyszłości wyznaczać będą kierunki rozwoju rynków finansowych. Na prestiżową listę „FT” wpisany został jako jedyny Polak.
W październiku 2004 został Honorowym Członkiem Polskiego Związku Przedsiębiorstw Leasingowych, a w listopadzie znalazł się wśród czterech osób wyróżnionych przez INSEAD – jedną z najlepszych w Europie uczelni biznesowych oraz Ministra Finansów Francji tytułem „Przedsiębiorca z Europy Wschodniej”. We wrześniu 2005 otrzymał prestiżową Nagrodę Lesława Pagi – za osiągnięcia i osobisty wkład w rozwój rynku usług finansowych w Polsce.
W rankingu organizowanym przez polską edycję magazynu „Forbes”, został wybranym na „Gracza” w latach 2005, 2006 i 2007.
W listopadzie 2009 został wyróżniony w plebiscycie „Przedsiębiorca” organizowanego przez Ernst &amp; Young nagrodą honorową, za zatrudnianie nowych pracowników w czasie najgorszego kryzysu. W tym samym miesiącu został również mianowanym Przedsiębiorcą XX-lecia w konkursie Puls Biznesu.
Tytuł „Finansista 2009” według Gazety Finansowej został przyznany w marcu 2010 r. W maju tego samego roku Konfederacja Lewiatan (wcześniej PKPP Lewiatan) wręczyła Leszkowi Czarneckiemu Nagrodę im. Andrzeja Wierzbickiego za osiągnięty sukces w biznesie oraz za aktywne uczestnictwo w działalności na rzecz środowiska biznesu.
Został uhonorowany specjalnym medalem na XX-lecie Polskiej Izby Ubezpieczeń za długotrwałą współpracę i wspieranie prac samorządu ubezpieczeniowego.
W 2010 w rankingu Światowych Miliarderów zajął 721 miejsce z majątkiem szacowanym na 1,4 mld dolarów. W 2008 na liście najbogatszych ludzi świata miesięcznika „Forbes”, z majątkiem szacowanym na 2,6 mld dolarów zajął 446. miejsce, wśród Polaków – awans na 1. miejsce. Wcześniej, w 2006, „Forbes” plasował go z majątkiem szacowanym na miliard dolarów na 793. miejscu na liście.
Został uznany za „Przedsiębiorcę 2010” w plebiscycie organizowanym przez organizację Pracodawców RP oraz dziennik Puls Biznesu.
W 2011 otrzymał wyróżnienie „Business Leader of the Year” przyznawane przez Warsaw Business Journal.
W 2013 roku został uhonorowany prestiżową Nagrodą Specjalną Giełdy Papierów Wartościowych w Warszawie za pasję i konsekwencję w kreowaniu nowych projektów gospodarczych oraz wizjonerskie prowadzenie biznesu na rynku publicznym.
W 2014 roku Leszek Czarnecki został uznany przez Redakcję Gazety Giełdy Parkiet Człowiekiem rynku kapitałowego z okazji 25-lecia przemian ustrojowych.
W 2015 otrzymał Perłę Honorową Polskiej Gospodarki (w kategorii gospodarka), przyznawaną przez redakcję "Polish Market".
Życie prywatne.
Z pierwszego małżeństwa ma dwoje dzieci. Od 2008 jest mężem dziennikarki Jolanty Pieńkowskiej. Posiada licencję pilota.
Publikacje.
Jest autorem pięciu książek:

</doc>
<doc id="637699" url="https://pl.wikipedia.org/wiki?curid=637699" title="Wanda Miłaszewska">
Wanda Miłaszewska

Wanda Miłaszewska (ur. 1 czerwca 1894 w Warszawie, zm. 10 sierpnia 1944 tamże) – polska pisarka.
Ukończyła Gimnazjum Jadwigi Kowalczykówny w Warszawie („Szkoła na Wiejskiej”), Wyższe Kursy Żeńskie w Krakowie i Akademię Sztuk Pięknych w Warszawie. W 1914 roku poślubiła Stanisława Miłaszewskiego, dramaturga, publicystę i tłumacza. Była redaktorką działu teatralnego tygodnika dla kobiet „Bluszcz” w latach 1921-1928. Uczyła także rysunku w szkołach średnich. Zginęła wraz z mężem pod gruzami walącego się domu podczas powstania warszawskiego. Oboje zostali pochowani na cmentarzu Wojskowym na Powązkach (kwatera A25-13-15).
Wanda Miłaszewska, często gościła w dworze Tomaszewskich pod Grodnem – przyjeżdżała do Bobry Wielkiej na wakacje. Z Tomaszewskimi  łączyły ją więzy pokrewieństwa. W tzw. "Tracewskim" "Borku" zafascynował ją stary, wiekowy wiąz – "gab," utrwalony w fotografii Jana Bułhaka (uwieczniony w powieści "Święty wiąz" – 1937)  i związana z nim legenda, opowiadana przez mieszkańców Bobry Wielkiej. Wśród przyjaznych jej ludzi, w otoczeniu unikatowej przyrody pisała swoje powieści, utrwalając w nich nadbiebrzańskie pejzaże, atmosferę staropolskiego dworu, portrety związanych z dworem ludzi, miejscowe obyczaje i legendy. Bohaterką jej powieści pt. „Ogrodniczka” stała się Jadwiga Tomaszewska z Bobry Wielkiej, która faktycznie oddawała się ogrodnictwu.
Wszystkie jej utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.

</doc>
<doc id="637701" url="https://pl.wikipedia.org/wiki?curid=637701" title="Bajgiel">
Bajgiel

Bajgiel (, w wymowie dialektalnej "bajgl", w wymowie standardowej "bejgl"; por. „rogal”) – żydowskie pieczywo wypiekane od XVII wieku. Często bywa mylony z obwarzankiem.
Jest to rodzaj drożdżowej bułki w kształcie pierścienia, o zwartym miąższu i miękkiej skórce. Swoją konsystencję zawdzięcza krótkiemu czasowi wyrastania ciasta oraz temu, że przed pieczeniem wkłada się go na kilka sekund do wrzącej wody. Bajgle posypane są czasem makiem, sezamem lub płatkami suszonej cebuli. Wytwarza się także słodkie odmiany, często z dodatkiem rodzynek i cynamonu.
Bajgiel został wymyślony w Europie Środkowej w Polsce, prawdopodobnie w Krakowie, jak wskazuje dokument z 1610 r. wzmiankujący bajgle jako prezenty dawane kobietom po urodzeniu dziecka. Inne, częste wyjaśnienie pochodzenia bajgla głosi, że przybył on do Polski jako prezent z Wiednia, na cześć zwycięstwa króla Jana Sobieskiego nad Turkami w 1683 r..
Ok. 1900 r. żydowscy emigranci z Polski przenieśli bajgle na Manhattan. Piekarze do 1950 r. wyrabiali je ręcznie, później zaczęto je produkować maszynowo, co umożliwiło szybką, opłacalną produkcję żydowskiego pieczywa.
W 1927 r. pochodzący z Siedliszcza pod Chełmem piekarz Harry Lender (Henryk Lender) wyemigrował z Lublina i przybył do New Haven w Connecticut, gdzie założył pierwszą w Stanach Zjednoczonych fabrykę bajgli poza Nowym Jorkiem. Jego firma jako pierwsza wyprodukowała mrożone bajgle, a wprowadzając bajgle do supermarketów rozpowszechniła je wśród mas.
Obecnie dwa miasta znane są z wyrobu bajgli: Nowy Jork i Montreal; w Nowym Jorku bajgle są tak popularne, że wypadki przy ich krojeniu są jedną z głównych przyczyn przyjęć na ostry dyżur.

</doc>
<doc id="637704" url="https://pl.wikipedia.org/wiki?curid=637704" title="Broken sword">
Broken sword



</doc>
<doc id="637712" url="https://pl.wikipedia.org/wiki?curid=637712" title="Jacek Bielczyk">
Jacek Bielczyk

Jacek Bielczyk (ur. 23 lutego 1953 w Siemianowicach Śląskich) – polski szachista, mistrz międzynarodowy od 1979 roku.
Kariera szachowa.
Na początku lat 70. był czołowym juniorem kraju, dwukrotnie (w latach 1971 i 1972) zdobywając tytuły mistrza Polski juniorów, natomiast w roku 1973 – tytuł wicemistrzowski. W latach 1972–1973 reprezentował Polskę na turniejach o mistrzostwo Europy juniorów w Groningen. W roku 1973 zwyciężył w turnieju juniorów w Warszawie. Debiut w finale mistrzostw Polski seniorów zanotował w roku 1975, zajmując w Poznaniu V miejsce. Ogółem, w latach 1975–1983, dziewięciokrotnie wystąpił w finałowych turniejach o mistrzostwo kraju, najlepszy wynik uzyskując w Zielonej Górze w roku 1982, kiedy to zajął IV miejsce. W roku 1976 reprezentował Polskę na młodzieżowych drużynowych mistrzostwach świata w Caracas, zdobywając 5½ pkt w 9 partiach, natomiast w 1978 r. podzielił II m. w Słupsku (za Markiem Cejtlinem). W 1990 r. podzielił II m. (za Wjaczesławem Ejnhornem, wspólnie z m.in. Witalijem Cieszkowskim, Ołehem Romanyszynem, Aleksiejem Wyżmanawinem i Giennadijem Kuźminem) w otwartym turnieju "Berliner Sommer" w Berlinie, jednocześnie wypełniając normę na tytuł arcymistrza.
W latach 1980–1982 dwukrotnie wystąpił na olimpiadach szachowych: w La Valletcie oraz w Lucernie, łącznie zdobywając 9½ pkt w 18 partiach.
Najwyższy ranking w karierze osiągnął 1 stycznia 1979 r., z wynikiem 2410 punktów zajmował wówczas 7. miejsce wśród polskich szachistów.
Od roku 1996 należy do członków zarządu Polskiego Związku Szachowego, pełniąc funkcje przewodniczącego Komisji Trenerów (1996-2000) oraz wiceprezesa ds. sportowych (2004-2008).

</doc>
<doc id="637713" url="https://pl.wikipedia.org/wiki?curid=637713" title="Porażenie przysenne">
Porażenie przysenne

Porażenie przysenne (paraliż senny, paraliż przysenny) – stan występujący podczas zasypiania lub rzadziej podczas przejścia ze snu do czuwania, objawiający się porażeniem mięśni (katapleksja) przy jednoczesnym zachowaniu pełnej świadomości.
Osoba doświadczająca paraliżu przysennego ma wrażenie ogarniającej niemocy, nie jest w stanie wykonać żadnych ruchów ani mówić. Zjawisku temu towarzyszą zazwyczaj bardzo nieprzyjemne doznania psychiczne, takie jak wrażenie ogłuszającego dudnienia lub dzwonienia w uszach, bezwładnego spadania, wykręcania ciała, przygniecenia klatki piersiowej lub kończyn. Prawie zawsze towarzyszy mu przyśpieszony rytm serca oraz uczucie strachu. Podczas paraliżu możliwe jest również występowanie różnego rodzaju halucynacji, zarówno wzrokowych, słuchowych, jak i dotykowych.
Stan taki występuje fizjologicznie podczas snu i zapobiega wykonywaniu przypadkowych ruchów ciała. Ze zjawiskiem paraliżu przysennego mamy do czynienia wówczas, gdy mózg zaczyna wysyłać owe impulsy w niewłaściwym momencie: przy gwałtownym wybudzaniu się ze snu w fazie REM, lub podczas zasypiania, gdy nie doszło jeszcze do utraty świadomości.
W czasie paraliżu przysennego jedynymi grupami mięśni, na które można mieć świadomy wpływ, są mięśnie oddechowe i mięśnie gałek ocznych. Wykonywanie szybkich i gwałtownych zamierzonych wdechów i wydechów może ułatwić wybudzenie się, jednakże stan paraliżu trwa na ogół krótko i w ciągu kilku minut samoistnie przechodzi w całkowite wybudzenie lub sen.
Nozologicznie porażenie przysenne należy do parasomni
Rola kulturotwórcza.
Według badań kulturoznawczych antropologów paraliż senny może odpowiadać w wierzeniach ludowych za pojawiający się w wielu kulturach motyw demona nocnego, który paraliżuje swoją ofiarę, czasem po to, by wykorzystać ją seksualnie (por. mara, sukub, inkub).
Paraliż i towarzyszące mu halucynacje wiązane są ze współczesnymi relacjami nawiedzenia przez duchy oraz uprowadzenia przez kosmitów, wykazując wspólne z takimi doniesieniami cechy – niemożność ruchu, wrażenie czyjejś obecności w pobliżu, halucynacje ciemnej postaci.

</doc>
<doc id="637714" url="https://pl.wikipedia.org/wiki?curid=637714" title="AS Cannes">
AS Cannes

Association Sportive de Cannes Football　(w skrócie AS Cannes) – francuski klub piłkarski, założony w 1909 roku, mający siedzibę w mieście Cannes.
Historia.
Klub powstał w 1902 roku, ale sekcję piłkarską założono dopiero w 1909 roku. Przez dużą liczbę sezonów AS Cannes grał w Ligue 1, obecnie gra w Championnat National (odpowiednik 3. ligi). W AS Cannes swoją karierę piłkarską zaczynał Zinédine Zidane. Grał tu latach 1988-1992, po czym jako dwudziestolatek za 3,5 miliona franków i czterech graczy został sprzedany do Girondins Bordeaux.

</doc>
<doc id="637718" url="https://pl.wikipedia.org/wiki?curid=637718" title="Autostrada A2 (Słowenia)">
Autostrada A2 (Słowenia)

Autostrada A2 () – autostrada w Słowenii długości 173 km, wybudowana w latach 1981–2011, łącząca Lublanę z granicą z Austrią (Tunel Karawanki) oraz z granicą z Chorwacją. Najważniejszy szlak komunikacyjny, spinający północno-zachodnią i południowo-wschodnią część kraju. Przejazd trasą jest płatny przy użyciu winiety.
Trasy europejskie.
Przebieg autostrady A2 pokrywa się z ciągiem tras europejskich: 
Historia.
Magistrala jest fragmentem dawnej jugosłowiańskiej autostrady „Braterstwo i Jedność”, oznaczanej numerem M1. W 1998 r. Słowenia wprowadziła nową numerację dróg, na mocy której arteria otrzymała obowiązujące do dziś oznaczenie A2. Do czasu zakończenia budowy w 2011 r., odcinki nieposiadające parametrów autostrady istniały jako droga H1.
Pierwszy odcinek drogi, Koseze – Kozarje o długości 4,7 km, oddano do użytku 12 listopada 1981. Ostatni, Peračica – Podtabor o długości 2,4 km, otwarto 28 października 2011.

</doc>
<doc id="637719" url="https://pl.wikipedia.org/wiki?curid=637719" title="Nagarkoil">
Nagarkoil

Nagarkoil – miasto w południowych Indiach, w stanie Tamilnadu, w dystrykcie Kanyakumari. W roku 2001 miasto zamieszkiwało 208 149 mieszkańców.

</doc>
<doc id="637721" url="https://pl.wikipedia.org/wiki?curid=637721" title="Nagar">
Nagar

Nagar – twardy biało-zielonożółty osad pojawiający się na ścianach komory spalania i denku tłoka w silnikach spalinowych. Nagar powstaje ze skoksowanych – niedopalonych cząstek paliwa i oleju. Osad, pojawiający się również na świecach zapłonowych, stwarza niebezpieczeństwo samozapłonu.
Nagar osadza się także na naczyniach kuchennych jak patelnie, kociołki, kotły czy garnki.

</doc>
<doc id="637726" url="https://pl.wikipedia.org/wiki?curid=637726" title="Anantapur (miasto)">
Anantapur (miasto)

Anantapur (telugu: అనంతపురం) – miasto w południowych Indiach, w stanie Andhra Pradesh, na wyżynie Dekan. Około 360,9 tys. mieszkańców.
W mieście rozwinął się przemysł chemiczny, bawełniany, jubilerski i spożywczy.

</doc>
<doc id="637734" url="https://pl.wikipedia.org/wiki?curid=637734" title="Edwin Vásquez">
Edwin Vásquez

Edwin Gonzalo Vásquez Cam (ur. 28 lipca 1922 w Limie, zm. 9 marca 1993 tamże) – peruwiański strzelec sportowy, mistrz olimpijski z Londynu (1948)
Zwycięski dla Edwina Vásqueza konkurs olimpijski na igrzyskach w Londynie (pistolet dowolny, 50 m) odbył się 2 sierpnia 1948 roku. Peruwiański sportowiec bezpośrednio wyprzedził dwóch faworytów: Rudolfa Schneidera i Tolstena Ullmana. Według stanu do igrzysk w Rio de Janeiro w 2016 roku włącznie pozostaje jedynym peruwiańskim sportowcem, który został mistrzem olimpijskim.
W 1984 roku pełnił rolę chorążego peruwiańskiej reprezentacji podczas ceremonii otwarcia igrzysk olimpijskich w Los Angeles.
Zmarł w 1993 roku na atak serca.

</doc>
<doc id="637736" url="https://pl.wikipedia.org/wiki?curid=637736" title="Chanel">
Chanel

Chanel SA – francuski dom mody, założony przez Coco Chanel w 1909 roku w Paryżu.
Historia.
Pierwszy sklep, otwarty w Paryżu przy Rue Cambon w 1913 roku, przemianowany został w 1919 roku na Dom Mody Chanel. Projektant Paul Poiret, zazdrosny o klientelę, określił tamtejsze stroje mianem "ubóstwa dla miliarderów". W roku 1921 Coco Chanel połączyła różę, jaśmin i aldehydy, tworząc Chanel No. 5. W latach 30. XX wieku w ubraniach Chanel pokazywały się wszystkie księżniczki europejskie, łącznie z wielką księżną Marią i baronową Henrykową de Rothschild. Wkrótce o kreacje Chanel upomniało się Hollywood. Coco Chanel uległa namowom, gdy zaproponowano jej milion dolarów za stworzenie dwa razy do roku kolekcji dla wszystkich amerykańskich gwiazd.
Chanel w ciągu 100 lat istnienia stał się jednym z najważniejszych domów mody. Każda kolekcja ubrań staje się hitem i motywem przewodnim danego sezonu, przez co Chanel uważany jest za wyznacznik mody, oraz za jedną z najbardziej luksusowych wpływowych marek świata.
Od 1983 do momentu śmierci w 2019 Domem Mody Chanel kierował jeden z najbardziej wpływowych projektantów świata, Karl Lagerfeld.
Na całym świecie Chanel SA prowadzi około 310 butików Chanel; 94 w Azji, 70 w Europie, 10 na Bliskim Wschodzie, 128 w Ameryce Północnej, 1 w Ameryce Środkowej, 2 w Ameryce Południowej i 6 w Oceanii.
Tożsamość marki.
Logo Chanel składa się z dwóch splecionych, przeciwstawnych liter - C, jednej skierowanej w lewo, a drugiej w prawo. Logotyp został przekazany Chanel przez Château de Crémat w Nicei i nie został zarejestrowany jako znak towarowy, dopóki nie powstały pierwsze sklepy Chanel. Logo jest powszechnie znane jako „Coco Chanel” i stało się jednym z najbardziej rozpoznawalnych na świecie. Stał się także symbolem prestiżu, luksusu i klasy.
Na całym świecie Chanel SA prowadzi około 310 butików Chanel: 94 w Azji, 70 w Europie, 10 na Bliskim Wschodzie, 128 w Ameryce Północnej, 1 w Ameryce Środkowej, 2 w Ameryce Południowej i 6 w Oceanii. Sklepy znajdują się w zamożnych społecznościach, zwykle w domach towarowych, przy głównych ulicach, dzielnicach handlowych i na lotniskach. W 2015 roku firma zapłaciła rekordową kwotę 152 milionów dolarów za 400 North Rodeo Drive w Beverly Hills. To najdroższa kwota zapłacona za powierzchnię handlową w Los Angeles. W październiku 2020 roku firma kupiła swój flagowy butik w Bond Street w Londynie za 310 milionów funtów.
Znaki towarowe.
Jednym z pomiarów osi czasu obecności Chanel w Stanach Zjednoczonych są znaki towarowe zarejestrowane w Urzędzie Patentów i Znaków Towarowych Stanów Zjednoczonych (USPTO). We wtorek, 18 listopada 1924 r., Chanel, Inc. złożyła wniosek o znak towarowy złożony z nazwy Chanel oraz wzoru CC (zazębiających się liter). W tym czasie znaki towarowe były rejestrowane tylko dla produktów perfumeryjnych, toaletowych i kosmetycznych w pierwszej klasie metali nieszlachetnych i ich stopów. Chanel dostarczyła USPTO opis pudru do twarzy, perfum, wody kolońskiej, wody toaletowej, szminki i różu. Znaki towarowe Chanel zostały przyznane tego samego dnia 24 lutego 1925 r. Z odpowiednimi numerami seryjnymi 71205468 i 71205469. Pierwsze zgłoszenie znaku towarowego dla perfum nr 5 miało miejsce w czwartek, 1 kwietnia 1926 r., Opisane jako perfumy i woda toaletowa. Pierwsze ich użycie i użycie komercyjne określono na 1 stycznia 1921 r. Rejestracji dokonano 20 lipca 1926 r., pod numerem seryjnym 71229497.
Zwalczanie podróbek.
Wraz z innymi dużymi producentami, Chanel jest celem fałszerzy. Autentyczna, klasyczna torebka Chanel kosztuje około 4150 dolarów amerykańskich, podczas gdy podróbka kosztuje zwykle około 200. Od lat 90. wszystkie oryginalne torebki Chanel są numerowane.
W 2018 roku Chanel złożył pozew w Federalnym Sądzie Okręgowym Południowego Dystryktu Nowego Jorku, twierdząc, że "RealReal" hostował podrobione (fałszywe) produkty Chanel na swojej stronie internetowej i sugerował klientom, że istnieje między nimi powiązanie.
Ze względu na dużą liczbę podróbek, dział prawny Chanel założył stronę internetową, aby edukować konsumentów na temat „Rozpoznawanie fałszywych i autentycznych produktów CHANEL”. Wielu blogerów modowych rozpowszechnia informacje na temat rozpoznawania podróbek przedmiotów luksusowych, takich jak produkty Chanel.

</doc>
<doc id="637738" url="https://pl.wikipedia.org/wiki?curid=637738" title="Szamoty (Warszawa)">
Szamoty (Warszawa)

Szamoty – dawna wieś, w latach 1952–1954 część Czechowic, w latach 1954–1977 część miasta Ursus, od 1977 w granicach Warszawy jako obszar MSI w dzielnicy Ursus.
Informacje ogólne.
Szamoty graniczą:
Historia.
Wieś nosiła różne oboczne nazwy: Wojszcze, Wojszczyce (od nazwy osobowej "Wojszcz" : "Wojciech", "Wojsław"), Bożejki (od n. os. "Bożej", derywowanej od imion na "Bogu-", "Bogo-", takich jak "Bogusław"); Szwaby (od n. os. "Szwab") oraz nazwę Szamoty, od n. os. "Samota"//"Szamota", wykazującej związek z formami na "Samo-", takimi jak "Samosąd", a także z n. os. "Samson" (forma Szamoty powstała w wyniku unikania rzekomego mazurzenia i jest hiperpoprawna). W XVI wieku notowana była nazwa zestawiona Szwaby-Bozeje; w XVIII wieku Szwaby-Szamoty, a później utrwaliła się nazwa Szamoty.
Pierwsza wzmianka dotycząca tej wsi pochodzi z 1479 roku. Jej ówczesnymi właścicielami byli: Szwabowie, Stossowie, Płońscy, Bieńkowscy, Zielińscy, Dobietccy, Popławscy i Bucholcowie.
Wieś szlachecka Swabi Bożeje znajdowała się w drugiej połowie XVI wieku w powiecie błońskim ziemi warszawskiej województwa mazowieckiego.
W 1864 roku ukazem cara Aleksandra II dokonano uwłaszczenia następujących chłopów: Schneidera, Szadkowskiego i Wiśniewskiego.
Bardzo ważnym wydarzeniem w życiu wsi było oddanie do użytku Kolei Warszawsko-Kaliskiej, która przecięła północną cześć gruntów wsi Szamoty.
20 października 1932 roku nastąpiło połączenie linii kolejowych warszawsko-kaliskiej z warszawsko-wiedeńską. Trzykilometrowy odcinek torów przeciął wschodnią część pól wsi Szamoty pomiędzy stacjami kolejowymi: Warszawa Gołąbki i Warszawa Włochy.
Za początek końca wsi uważa się rok 1921, gdy dyrekcja zakładów zakupiła od Leona i Antoniego Trębskich oraz Jankowskich około 2 hektarów ziemi pod budowę fabryki należącej do Zakładów Mechanicznych Ursus.
Rozpoczął się okres powolnego wchłaniania wsi przez rozrastającą się fabrykę.
W 1937 roku dyrekcja PZInż podjęła decyzję o budowie kuźni. Przeznaczono na ten cel boisko RKS Ursus, dokupiono jeszcze staw i łąkę Trembskich. Pieniądze wypłacone przez fabrykę poszły częściowo na budowę remizy strażackiej i urzędu gminy w Czechowicach (ul. Rynkowa 8) oraz częściowo na szkołę w Skoroszach.
Tuż po wojnie zakład wykupił gospodarstwo braci Kosińskich. Wybudowano tam dom kultury oraz dwa domy mieszkalne z czerwonej cegły.
W 1952 fabryka rozwijająca się w kierunku północnym przekroczyła Bazaltowy Trakt. Ruch uliczny skierował się ulicami: Jagiełły (wtedy Mickiewicza) i Traktorzystów.
Fabryka coraz bardziej rozrastała się, wykupując coraz więcej terenu od właścicieli, którzy przenosili się do pobliskich Czechowic.
Przez taką politykę na terenie Szamot w samym środku znajdowała się fabryka, a od wschodu (od Włoch) i od zachodu (od Gołąbek) pozostały wybudowane tuż po wojnie baraki mieszkalne, które służyły jako hotele pracownicze. Ostatecznie i one zostały wchłonięte przez zakład, kiedy to w połowie lat 70, została podjęta decyzja o licencyjnej rozbudowie zakładu.
Współczesność.
Obecnie na terenie Szamot planowana jest budowa centrum rekreacyjnego i mieszkań.
W północno-wschodniej części – przy ul. Posag 7 Panien – znajduje się zajezdnia autobusowa firmy Mobilis.
Istnieją plany, aby w jednej z pozakładowych hal swoją wystawę miało Muzeum Motoryzacji i Techniki w Otrębusach.
Na terenie dawnych zakładów, przy ulicy Posag 7 Panien nr 4, znajduje się Sala Zgromadzeń i kompleks Sal Królestwa Świadków Jehowy.

</doc>
<doc id="637739" url="https://pl.wikipedia.org/wiki?curid=637739" title="Tabu (zespół muzyczny)">
Tabu (zespół muzyczny)

Tabu (zapis stylizowany: TABU) - polski zespół muzyczny z Wodzisławia Śląskiego, grający reggae, powstał w 2003 roku. 
Muzycy Tabu pochodzą z kilku miejscowości powiatu wodzisławskiego. Wydali pięć oficjalnych płyt. Twórcy festiwalu reggae "Najcieplejszego Miejsca na Ziemi" - w Gorzycach, później w Wodzisławiu Śląskim. Współpracują z Mania Studio, Clipontheroad oraz Vulgar.
Historia.
2003-2004.
Zespół założyli w październiku 2003 Rafał i Karol Karwotowie, Marcin Suchy i Jakub Kuznicius. Wkrótce do zespołu dołączył Marcin Wacławczyk, a w listopadzie zagrali swój pierwszy koncert w Domu Pomocy Społecznej w Gorzycach. Od tego czasu TABU zaczyna regularnie koncertować. Grywa wtedy covery, ale zaczynają powstawać także utwory autorskie. W czerwcu 2004 do zespołu dołączyli dwaj muzycy z Jastrzębia-Zdroju, z których jeden zagościł w zespole na dłużej - Kacper Skoneczny. Wraz z Kamilem Machulec i Łukaszem Kulikowskim z zespołu Flake TABU wygrało festiwal "Muzyczna Wyspa" w Knurowie. Pod koniec lata 2004 do zespołu dołączył W. Mitko, którego po kilku tygodniach zastąpił Marcin Nyrek. W grudniu formację opuścił jeden z jej twórców - Karol Karwot.
2005-2009.
Na przełomie 2004 i 2005 zespół grał kolejne koncerty oraz tworzył nowy materiał do pierwszej płyty. W kwietniu 2005 TABU wzięło udział w przeglądzie "Rock-Time" w Opolu. Zdobyło tam II nagrodę oraz nagrodę publiczności. Latem 2005 zakwalifikowało się do konkursu młodych zespołów na Ostróda Reggae Festiwal. Na konkursie zespół zdobył I nagrodę. W październiku 2005 wygrał jeden z koncertów cyklu "Młode Wilki - Rebelia" w warszawskim klubie Stodoła. Na finale tej edycji konkursu TABU zdobyło III nagrodę. W lipcu 2006 zespół opuścił P.Cyran, a zastąpił go skrzyszowianin Radek Drobczyk.
W 2006 zespół nagrał swoją debiutancką płytę "jednosłowo". Krążek wydało wydawnictwo Positive Music Promotion.
W 2007 roku zespół zagrał ponad 60 koncertów w kraju oraz za granicą m.in. w Czechach, na Słowacji oraz w Anglii.
W 2008 roku zespół mniej intensywnie koncertuje i przygotowuje się do nagrania nowej płyty.
W 2009 roku, w lutym zespół wydał drugi album "salut". Zespół w roku 2009 zagrał na wielu festiwalach w całym kraju m.in. na Przystanek Woodstock, na swojej trasie Insomnia Tour (Ponad 30 koncertów !) oraz po raz kolejny zorganizował festiwal Najcieplejsze miejsce na Ziemi w Wodzisławiu Śląskim.
2012.
Zespół Tabu rozpoczął pracę nad trzecim albumem "Endorfina" pod skrzydłami wytwórni Lou&amp;RockedBoys. Premiera płyty planowana na 8 sierpnia, lecz jest także nieoficjalna 28 lipca, w trakcie NMNZ. Pierwszy oficjalny klip promujący album- "Jak dobrze Cię widzieć" do sieci trafił 3 lipca, przy współpracy z Mania Studio, dodatkowo zespół ubrany jest w koszulki firmy Vulgar. Klip kręcony w Wodzisławiu Śląskim - na stacji PKP, w Olzie, podczas festiwalu Rock&amp;Reggae Summer Party oraz na Polu Biwakowym EUROPA.
Drugi teledysk zespołu "Marzenia" z udziałem Grizzlee i Cheeba, miał swoją premierę 9 sierpnia 2012 r. również ze współpracą Mania Studio. Teledysk kręcony w Jastrzębiu Zdroju, Wodzisławiu Śląskim, Wrocławiu oraz w rodzinnej miejscowości wokalisty Gorzycach - boisko klubu oraz Orlik. W ciągu niecałej doby, oglądalność sięga ponad 2 tys. odtworzeń.
W 2016 r. po raz pierwszy zorganizowali festiwal NMNZ na stadionie MOSiR w Wodzisławiu Śląskim.

</doc>
<doc id="637741" url="https://pl.wikipedia.org/wiki?curid=637741" title="Język współczesny południowoarabski">
Język współczesny południowoarabski

Język współczesny południowoarabski – zbiorcze określenie sześciu języków z południowej gałęzi rodziny języków semickich: mehri, harsūsi, baţhari, hobyōt, jibbāli oraz soqoţri. Wbrew nazwie nie są to dialekty arabskie. Najbliżej spokrewnione są z nimi języki etiopskie i język południowoarabski epigraficzny.
Liczebność i rozmieszczenie.
Współczesne języki południowoarabskie są używane w Jemenie i Omanie. Większość użytkowników posługuje się jednocześnie arabskim (zob. dyglosja). Ogólną liczbę mówiących szacuje się na 200 tys., z czego:
Cechy językowe.
System spółgłoskowy współczesnych języków południowoarabskich jest bardzo archaiczny i bliski językowi prasemickiemu. Trzy zjawiska z zakresu fonologii są szczególnie charakterystyczne:

</doc>
<doc id="637745" url="https://pl.wikipedia.org/wiki?curid=637745" title="Fokarium">
Fokarium

Fokarium – ośrodek badawczy, którego celem jest odtworzenie zagrożonych gatunków fok.
Przeważnie fokarium składa się z budynków laboratoryjnych i szpitaliku, kilku dużych basenów z wodą morską, kilku małych basenów, które służą dla młodych lub chorych fok i specjalnych izolatek.
W Polsce funkcjonuje fokarium Stacji Morskiej Instytutu Oceanografii Uniwersytetu Gdańskiego – Fokarium w Helu.

</doc>
<doc id="637756" url="https://pl.wikipedia.org/wiki?curid=637756" title="Jacek Proć">
Jacek Proć

Jacek Józef Proć (ur. 9 września 1981 r. w Legnicy) - polski łucznik, olimpijczyk z Aten i Pekinu. Syn Henryka i Haliny (z d. Tomkiewicz). 
Od 1993 r. jest zawodnikiem klubu sportowego Strzelec Legnica. Jego trenerami są: Józef Baściuk i Artur Nagórny.
W 2001 r. ukończył Technikum Samochodowe w Legnicy, a w 2005 r. Wydział Mechaniczny Politechniki Wrocławskiej. Obecnie mieszka w Legnicy.

</doc>
<doc id="637757" url="https://pl.wikipedia.org/wiki?curid=637757" title="Emił Kremenliew">
Emił Kremenliew

Emił Georgiew Kremenliew (ur. 13 sierpnia 1969 roku w Warnie), bułgarski piłkarz grający na pozycji prawego obrońcy.
Kariera piłkarska.
Kariera klubowa.
Jest wychowankiem Slawii Sofia, z którą w wieku dwudziestu lat zadebiutował w ekstraklasie. Był członkiem zespołu w sezonach 1989–1990 i 1990–1991, kiedy Slawia zajęła odpowiednio drugie i trzecie miejsce w tabeli. W 1993 przeszedł do Lewskiego Sofia, a następnie zadebiutował w reprezentacji Bułgarii.
W latach 1993-2000 był zawodnikiem dwu najbardziej utytułowanych klubów w kraju (nie licząc krótkiej przerwy w rundzie wiosennej 1995–1996, którą spędził w Olympiakosie Pireus) – Lewskiego (1993-1997) i CSKA (1997-2000). Chociaż nie zawsze mieścił się w pierwszej jedenastce obu zespołów, to w ciągu tych siedmiu lat wywalczył łącznie trzy tytuły mistrza Bułgarii (dwa z Lewskim), również trzykrotnie wygrywał w rozgrywkach o Puchar Bułgarii (dwa razy z CSKA).
Pod koniec 2000 otrzymał propozycję od swojego rodaka Georgiego Wasilewa, który był wówczas trenerem trzecioligowego klubu niemieckiego Unionu Berlin, i po raz drugi w swojej karierze zdecydował się na zagraniczny transfer. Union okazał się rewelacją rozgrywek w Niemczech; jako pierwsza drużyna, grająca w tak niskiej klasie, awansował do finału Pucharu Niemiec, dzięki czemu w kolejnym sezonie - już jako drugoligowiec - reprezentował kraj w Pucharze UEFA.
Po powrocie do kraju Kremenliew występował w zespołach drugoligowych lub walczących o pozostanie w ekstraklasie. Piłkarską karierę kończył w amatorskim klubie FK Kaziczene.
Kariera reprezentacyjna.
W reprezentacji Bułgarii zadebiutował 8 września 1993 roku w spotkaniu eliminacji do Mundialu 1994 ze Szwecją (1:1). Ówczesny selekcjoner Dimityr Penew od dłuższego czasu miał kłopoty z obsadą pozycji prawego obrońcy. Kremenliew spisał się na tyle dobrze, że wystąpił również na mistrzostwach, na których Bułgarzy dotarli do półfinału. Na siedem spotkań w tym turnieju zagrał w pięciu, dwa opuszczając z powodu czerwonej kartki, jaką otrzymał w meczu 1/8 finału z Meksykiem.
Dwa lata później znalazł się w kadrze na Euro 1996, ale tam był jedynie zmiennikiem młodszego o pięć lat Radostina Kisziszewa. Penew obdarzał go dużym zaufaniem, często powoływał do kadry, mimo iż Kremenliew nie zawsze grał w swoim klubie, i może dlatego reprezentacyjna kariera piłkarza skończyła się wraz z odejściem tego trenera.
Próby rozpoczęcia kariery politycznej.
Kremenliew, wzorem kolegi z reprezentacji Jordana Leczkowa, po zakończeniu kariery piłkarskiej próbował rozpocząć karierę polityczną. W wyborach parlamentarnych w 2009 zajął pierwsze miejsce na liście wyborczej partii Ruch na rzecz Praw i Wolności, reprezentującej głównie interesy mniejszości tureckiej w Bułgarii, w obwodzie sofijskim. Mimo to, nie uzyskał mandatu. Wcześniej startował w wyborach na burmistrza Panczarewa, ale również nieskutecznie.

</doc>
<doc id="637763" url="https://pl.wikipedia.org/wiki?curid=637763" title="Jaskinia Jerzmanowicka">
Jaskinia Jerzmanowicka



</doc>
<doc id="637767" url="https://pl.wikipedia.org/wiki?curid=637767" title="Witold Szalonek">
Witold Szalonek

Witold Szalonek (ur. 2 marca 1927 w Czechowicach, zm. 12 października 2001 w Berlinie) − polski kompozytor, jeden z najważniejszych przedstawicieli nurtu awangardowego w muzyce polskiej i europejskiej, pedagog muzyczny.
Życiorys.
Ukończył Państwowe Liceum Muzyczne w Katowicach, a w latach 1951-1956 studia kompozytorskie u prof. Bolesława Woytowicza w Państwowej Wyższej Szkole Muzycznej w Katowicach (w tej uczelni również studia pianistyczne w klasie prof. Wandy Chmielowskiej).
Studiował u Nadii Boulanger (Paryż 1962-63). Otrzymał stypendium Kranichsteiner Musikinstitut (Darmstadt 1960). W latach 1970-71 był stypendystą Deutscher Akademischer Austauschdienst (DAAD).
Był pracownikiem naukowo-dydaktycznym Akademii Muzycznej im. K. Szymanowskiego w Katowicach (do 1979: PWSM), gdzie zaczynał jako asystent (1956-61), kontynuował jako adiunkt (1961-67), docent z samodzielną klasą kompozycji (1967-81), kierownik Katedry Teorii Kompozycji 1970-75. W latach 1970-71 był rektorem PWSM. Od roku 1973 – profesorem kompozycji w Hochschule der Künste w Berlinie. Prowadził liczne warsztaty i seminaria w Polsce, Niemczech, Danii i Finlandii.
Kompozytor był odkrywcą tzw. dźwięków kombinowanych, czyli wielodźwięków uzyskiwanych na instrumentach dętych drewnianych.
Jego prochy, zgodnie z wolą kompozytora, spoczęły w grobie rodziców na cmentarzu w Bytomiu-Łagiewnikach.

</doc>
<doc id="637770" url="https://pl.wikipedia.org/wiki?curid=637770" title="Alexander Scrymgeour-Wedderburn">
Alexander Scrymgeour-Wedderburn

Alexander Henry Scrymgeour-Wedderburn (ur. 5 czerwca 1949) – brytyjski arystokrata, 12. hrabia Dundee, par Szkocji, najstarszy syn Henry’ego Scrymgeoura-Wedderburna, 11. hrabiego Dundee, i Patricii Montagu-Douglas-Scott, córki lorda Herberta.
Hrabia Dundee sprawował w latach 1964-1965 urząd Page of Honour (urzędnik dworski towarzyszący królowej w oficjalnych uroczystościach). W 1983 r. odziedziczył tytuł hrabiego Dundee i zasiadł w Izbie Lordów. Związany jest z Partią Konserwatywną. Po reformie Izby w 1999 r. zasiada w niej jako jeden z parów dziedzicznych.
19 lipca 1979 r. poślubił Siobhan Mary Llewellyn, córkę Davida Llewellyna. Alexander i Siobhan mają razem syna i trzy córki:

</doc>
<doc id="637771" url="https://pl.wikipedia.org/wiki?curid=637771" title="Barranquilla FC">
Barranquilla FC

Corporación Deportiva Barranquilla Fútbol Club, często znany jako Barranquilla FC, jest kolumbijskim klubem piłkarskim z siedzibą w mieście Barranquilla. Drużyna występuje obecnie w drugiej lidze kolumbijskiej Primera B Colombiana.

</doc>
<doc id="637772" url="https://pl.wikipedia.org/wiki?curid=637772" title="Corporación Deportiva Barranquilla Fútbol Club">
Corporación Deportiva Barranquilla Fútbol Club



</doc>
<doc id="637773" url="https://pl.wikipedia.org/wiki?curid=637773" title="Jensen Motors">
Jensen Motors

Jensen Motors – fabryka karoserii samochodowych założona w 1934 w West Bromwich przez braci Jensenów. W 1953 zaczęła produkować całe samochody z silnikami Chryslera i Lotusa. Zasłynęła dzięki wprowadzeniu napędu na cztery koła, a najbardziej znanym modelem był "Interceptor". W 1976 zbankrutowała, reaktywowana w 1990, ostatecznie upadła w 1992.

</doc>
<doc id="637774" url="https://pl.wikipedia.org/wiki?curid=637774" title="Architektura renesansu w Polsce">
Architektura renesansu w Polsce

Architektura renesansu w Polsce – dzieła architektoniczne powstałe w Polsce pomiędzy początkiem XVI wieku a połową XVII wieku zgodne z założeniami sztuki renesansowej. 
Historia.
Na dwór Jagiellonów pierwsze idee renesansu przeniknęły pod koniec XV wieku. Już w 1470 r. osiedlił się w Krakowie włoski humanista Kallimach (Filippo Buonacorsi), który przebywał na królewskim dworze jako nauczyciel syna Kazimierza Jagiellończyka, Jana Olbrachta. Propagatorami humanizmu byli także polscy dyplomaci, którzy zetknęli się z nowymi prądami na europejskich dworach oraz młodzież studiująca na uniwersytetach w Italii. Zygmunt I w latach 1498–1501 przebywał na węgierskim dworze swojego brata Władysława Jagiellończyka, gdzie poznał nowe idee. Po objęciu tronu w Polsce (1506) Zygmunt I sprowadził z Włoch artystów i rzemieślników. Wpływy włoskie stały się jeszcze bardziej widoczne po ślubie Zygmunta z przybyłą z Włoch Boną (1518). Początkowo tradycje średniowiecza i nowe idee współistniały ze sobą, przenikając się nawzajem. Mecenat – przede wszystkim dworu oraz naśladujących króla magnatów, dostojników kościelnych i bogatych mieszczan, a także rozkwit państwa – to czynniki, które sprzyjały rozwojowi nowych prądów nauki i sztuki.
W architekturze polskiej proces rozwoju renesansu zwykło się dzielić na trzy okresy:
Okres I.
W 1499 r. spłonęła część zamku na Wawelu. Aleksander Jagiellończyk w 1504 powierzył odbudowę zamku Eberhardowi Rosembergerowi. Najwcześniej (w latach 1502–1507) zostało odbudowane skrzydło zachodnie. Po koronacji Zygmunta Starego pracami kierował Franciszek Florentczyk, włoski rzeźbiarz i architekt, który już w latach 1502–1505 zaprojektował przyścienną, arkadową niszę nagrobną Jana I Olbrachta w katedrze wawelskiej, w której zastosował łuk triumfalny zamiast popularnego w gotyku baldachimu. Po śmierci Florentczyka (1516 r.) budową zamku kierowali: Bartolomeo Berrecci i Benedykt z Sandomierza. Około 1516 r. ukończono budowę skrzydła północnego, a w 1536 r. wewnętrzny dziedziniec. W trzech skrzydłach zamku rozmieszczono sale i komnaty poprzedzone od strony dziedzińca trójpoziomowym krużgankiem, czwarte skrzydło, zamykające dziedziniec od południa, nie posiada części mieszkalnej. Jest to ściana kurtynowa z traktem komunikacyjnym. W dwóch dolnych poziomach zamku mieszczą się pomieszczenia gospodarcze (parter) i komnaty mieszkalne zaprojektowane w układzie amfiladowym. Poprzedzające je krużganki wzorowane są na budowlach wczesnoflorenckich z arkadami opartymi na głowicach kolumn. Na trzecim poziomie mieszczą się pomieszczenia reprezentacyjne. Znaczną wysokość pomieszczeń odzwierciedla poziom krużganków o bardzo smukłych kolumnach. W połowie ich wysokości architekt umieścił przewiązki poprawiające ich proporcje a konstrukcję dachu podparł dzbanuszkami, które z jednej strony pełnią funkcję dekoracyjną i pozwalają na lepsze oświetlenie kapiteli kolumn ocienianych okapem, a z drugiej poprawiają statykę przekazując obciążenie dachu na centralną powierzchnię głowicy. Dekoracyjność dziedzińca podkreślała barwna polichromia i fryz obiegający ściany krużganków. Pomieszczenia mieszkalne i reprezentacyjne przykryto drewnianymi stropami o profilowanych belkach lub kasetonach. Poniżej malowane pasy z dekoracją figuralną. Obramowania drzwi i okien łączą motywy zdobnictwa późnogotyckiego i renesansowego oraz wzory florenckie.
Zamek Królewski na Wawelu nie jest odosobnionym przykładem przebudowy gotyckiej siedziby w okresie renesansu. W pierwszych latach renesansu przebudowano lub rozpoczęto budowę zamków w:
W latach 1531–1535 z inicjatywy biskupa płockiego Andrzeja Krzyckiego wzniesiona została przez włoskich budowniczych pracujących wcześniej na Wawelu, Bernardina Gianottiego i Jana Ciniego ze Sieny renesansowa katedra w Płocku, trójnawowa bazylika kopułowa z transeptem, nawiązująca do rzymskich kościołów renesansowych San Agostino i Santa Maria del Popolo. Znaczna liczba istniejących gotyckich świątyń i rosnąca popularność protestantyzmu sprawia, że budownictwo sakralne w pierwszym okresie renesansu ogranicza się w znacznej mierze do kaplic dobudowywanych do istniejących już kościołów gotyckich. Najwcześniej została zbudowana Kaplica Zygmuntowska dobudowana w latach 1519–1533 do katedry wawelskiej. Zaprojektowana została przez Berrecciego na planie kwadratu. Wnętrze przykrywa kopuła wsparta na ośmiobocznych z zewnątrz i kolistym od wewnątrz bębnie. Przejście pomiędzy wewnętrznymi ścianami a konstrukcją bębna umożliwiają żagle. Wnętrze doświetlają okna umieszczone w bębnie oraz wysokiej latarni. Hełm przykrywa miedziana, pozłacana łuska. Podniebienie kopuły zdobią kasetony wypełnione roślinnymi rozetami. Podział ścian skomponowany w oparciu o schemat łuku triumfalnego podkreślają rzeźbione pilastry i gzymsy. W niszach głównych umieszczono ołtarz i sarkofagi ostatnich Jagiellonów. Mniejsze wnęki boczne przeznaczono na posągi świętych.
Okres II.
Nowy styl upowszechnił się w całej Polsce. Biorąc przykład z króla, szlachta, duchowieństwo, a nawet bogate mieszczaństwo obejmowało mecenatem artystów. Na terenie kraju, przede wszystkim na Pomorzu, zwłaszcza w Gdańsku pojawiła się liczna grupa twórców niderlandzkich. Wśród mistrzów coraz częściej można było spotkać polskie nazwiska. Nowe prądy trafiały do warsztatów cechowych. W latach 1527–1604 pojawiały się wydane drukiem wzorniki np. Florysa, Hansa Vredemana de Vries, które stały się źródłem poznania nowych prądów dla twórców, którzy nie zetknęli się bezpośrednio z nowym stylem. Czerpane z nich wzory dominowały przede wszystkim w architekturze mieszczańskiej. Renesans dostosował się coraz bardziej do warunków lokalnych. Widoczne było zróżnicowanie w zależności od regionu i warsztatu, z którego wywodzą się twórcy.
Architektura tego okresu nabierała coraz wyraźniejszych cech manieryzmu (odejście od wyraźnego przyporządkowania elementów architektonicznych do funkcji konstrukcyjnej, zerwanie z ideą uporządkowania, ładu i harmonii poprzez znaczną dowolność w kompozycji układów widoczną przede wszystkim w ornamentyce o skomplikowanych, bogatych i efektownych zestawieniach). W Polsce wyróżnia się jego trzy odmiany:
Już w okresie gotyku pojawiły się wyprowadzane ponad dach osłony. Ozdobne formy nadano attykom w północnych Włoszech. W architekturze polskiej detal ten został znacznie rozbudowany i stał się charakterystycznym elementem polskiego renesansu. W miastach przebudowywane były ratusze, we wczesnym okresie renesansu krystalizował się układ kamienicy mieszczańskiej. W XVI wieku, zwłaszcza nad Wisłą, powstał szereg spichlerzy związanych z rosnącym eksportem zboża.
Na terenie kraju powstają nowe rezydencje. Wokół wewnętrznego, arkadowego dziedzińca rozplanowana zostaje zwarta, czworoboczna bryła z basztami na narożach. Przykładowe realizacje z tego okresu to:
W 1555 r. pożar zniszczył gotyckie Sukiennice. Nowy obiekt zaprojektował Jan Maria Padovano jako długą (ok. 120,0 m), trójnawową bazylikę z kramami w bocznych, niższych nawach. Budowla otrzymała sklepienie kolebkowe z lunetami. Przy krótszych elewacjach zlokalizowano loggie a nawę wyższą zwieńczono attyką. Jej arkadowy podział zwieńczony grzebieniem z szeregu wolut stał się wzorem dla wielu późniejszych rozwiązań. Przy realizacji obiektu z Padovano współpracowali: Stanisław Flak, Włoch Pankracy i Santi Gucci, który najprawdopodobniej zaprojektował maszkarony.
Miejskie ratusze podczas przebudowy otrzymują nowe portale, szersze okna i drzwi a zewnętrzne ściany wieńczy się attykami. Tak przebudowano ratusze w: Tarnowie, Sandomierzu, Chełmie (rozebrany), Poznaniu. Budowane są także nowe obiekty, np. w Szydłowcu, Zamościu.
Domy mieszczańskie budowane najczęściej jako dwukondygnacyjne (w większych miastach wyższe) w poziomie parteru miały najczęściej przejazdową sień, do której przylegały pomieszczenia pracowni rzemieślniczej, kantorka, sklepu itp. Na piętrze mieściły się pokoje mieszkalne, a w podwórzu stajnie, magazyny, mieszkania czeladników, kuchnie itp. Elewacje wieńczą rozbudowane attyki. Kamienice zlokalizowane wokół rynku poprzedzone są najczęściej podcieniami. Na Śląsku, Pomorzu i w Wielkopolsce często spotykane są kamienice o elewacjach szczytowych lub półszczytowych.
W dobie renesansu powstają plany miast idealnych. Zrealizowane zostały dwa rozwiązania: Zamość według projektu Bernarda Morando dla hetmana Zamoyskiego oraz Żółkiew (Ukraina) dla Żółkiewskiego. Zamość zbudowany został od podstaw w latach 1579–1600 na planie siedmioboku. W centrum zlokalizowano Rynek Wielki z ratuszem a dwa rynki pomocnicze (Rynek Solny i Wodny) w osi północ-południe. Na zachód od centrum, także w osi symetrii, zaplanowany został pałac Zamoyskich i kolegiata (obecnie katedra). Przy ulicach zaplanowanych na siatce prostokątów wybudowano kamienice z podcieniami i attykami (rozebranymi w XIX wieku, częściowo przywróconymi). Całość otoczono siedmiobastionowymi fortyfikacjami. W murach obronnych umieszczono trzy bramy: Janowicką (Starą Lubelską), Szczebrzeską i Lwowską.
Nieco odmiennie niż terenie pozostałej części kraju rozwija się renesans w Gdańsku. Mistrzowie niderlandzcy na grunt Pomorza przenieśli odmianę renesansu, która ukształtowała się na terenie ich kraju pod wpływem renesansu Francji i Niemiec. Rozkwit tego stylu przypada na drugą połowę XVI wieku. Do najciekawszych realizacji tego manierystycznego stylu należą:
Niewiele buduje się nowych kościołów. Nieco częściej przebudowywane są istniejące, średniowieczne świątynie. Przy nich powstają renesansowe kaplice czasem w miejscu rozbieranych romańskich lub gotyckich albo jako nowe wnętrza przy starszych budowlach. W 1596 r. do kościoła w Niepołomicach zostaje dobudowana kaplica Lubomirskich, zaprojektowana przez Santi Gucciego. W Krakowie kaplica św. Jacka przy kościele św. Trójcy oraz biskupa Zebrzydowskiego i biskupa Padniewskiego na Wawelu. W Kazimierzu Dolnym Jakub Balin odbudował spalony kościół farny św. Jana Chrzciciela i wzbogacił go o kaplice NPMarii, Królewską i Borkowskich (w 1612 r.). Na Mazowszu działa warsztat budowlany Jana Baptysty Wenecjanina, który około połowy XVI wieku wzniósł kilka świątyń o wnętrzach przekrytych kasetonowymi kolebkami. Najważniejsze z nich to przebudowana kolegiata w Pułtusku, prezbiterium katedry w Płocku, kościoły parafialne w Broku i Głogowcu.
Inne przykłady nowych budowli powstałych w tym okresie renesansu to:
Okres III.
Pożar na Wawelu w 1595 i przeniesienie stolicy do Warszawy (1596 r.) zahamowały rozwój budownictwa w Krakowie. Zastój przeżywa także Gdańsk. Oprócz Polski centralnej rolę wiodącą przyjmuje Lwów. Na sztukę wpływa złożona sytuacja społeczna: znaczny wzrost potęgi magnatów przy jednoczesnych upadku stanu mieszczańskiego, wzrost nietolerancji religijnej i dominująca rola jezuitów. W architekturze dominuje manieryzm, wzory niderlandzkie i pojawiają się elementy wczesnego baroku wprowadzane przez zakon jezuitów. Bogactwo motywów dekoracyjnych nakłada się na częste braki w harmonii kompozycji oraz proporcji bryły. Typ ten miał także wpływ na kamienice mieszczańskie z attykami.
Do najbardziej znanych przykładów obiektów architektury tego okresu należą:

</doc>
<doc id="637778" url="https://pl.wikipedia.org/wiki?curid=637778" title="Alexander Henry Scrymgeour-Wedderburn, 12. hrabia Dundee">
Alexander Henry Scrymgeour-Wedderburn, 12. hrabia Dundee



</doc>
<doc id="637785" url="https://pl.wikipedia.org/wiki?curid=637785" title="Układ wydalniczy człowieka">
Układ wydalniczy człowieka



</doc>
<doc id="637786" url="https://pl.wikipedia.org/wiki?curid=637786" title="Huni">
Huni

Huni – władca starożytnego Egiptu z III dynastii.
Lata panowania:
Żoną jego była Meresanch I. Huni jest wymieniony na liście królów z Sakkary i na Kanonie Turyńskim, przypisującym mu 24 lata panowania. Wspomniany jest również w starożytnym utworze literackim na tzw. papirusie Prisse, napisanym przez pisarza Kairesa. Nazywany jest tam królem Górnego Egiptu i poprzednikiem Snofru. 
Według niektórych egiptologów ("Vandier, Swelim") imię horusowe Huniego brzmiało Kahedżet, a niektórzy podejrzewają, że Huni i Chaba to ten sam władca ("Grimal").
Z panowaniem tego władcy wiąże się powstanie aż siedmiu niewielkich piramidek, pozbawionych wewnętrznych komór, o wysokości do 10 m w 7 różnych miastach Górnego Egiptu aż do Asuanu. Przeznaczenie ich budzi liczne kontrowersje. Mogły być oznakami władzy, zastępującymi władcę w czasie jego nieobecności na danym terenie, lub cenotafami ("Kaiser, Dreyer").
Pochowany prawdopodobnie w budowanej przez siebie i wykończonej już przez jego syna Snofru piramidzie w Meidum, choć niektórzy uważają, że miejscem jego pochówku jest zniszczona piramida w północnej Sakkarze.

</doc>
<doc id="637791" url="https://pl.wikipedia.org/wiki?curid=637791" title="Helios 1">
Helios 1

Helios 1 (lub Helios A) – pierwsza amerykańsko-zachodnioniemiecka misja badająca przestrzeń pomiędzy Słońcem a Ziemią, i wpływ Słońca na tę przestrzeń. Misję, po stronie niemieckiej, realizowało "Bundesministerium fuer Wissenschaftliche Forschung", a po stronie USA, "Office of Space Science Applications NASA". 
Opis i przebieg misji.
Helios 1 był pierwszym statkiem w podwójnej misji amerykańsko-zachodnioniemieckiej (drugi to Helios 2). Eksperymenty zostały opracowane przez naukowców z RFN ("Bundesministerium fuer Wissenschaftliche Forschung") i USA ("Office of Space Science Applications NASA"). NASA odpowiadała także za rakietę nośną Titan 3E. Całkowity koszt misji wyniósł 260 milionów dolarów, z czego strona niemiecka pokryła 180 milionów.
Sonda została wystrzelona 10 grudnia 1974 z kosmodromu Cape Canaveral Space Force Station na Florydzie. 15 marca 1975 przeleciała w odległości niecałych 47 milionów km od Słońca (ok. 0,3 au) z prędkością 252 792 km/h – było to największe w historii zbliżenie statku kosmicznego do Słońca, a także największa prędkość osiągnięta przez sondę kosmiczną. Helios 1 przesyłał dane do 1982 roku. Odebrane dane wykazały m.in., że w pobliżu Słońca jest 15 razy więcej mikrometeoroidów niż w pobliżu Ziemi.
Budowa sondy.
Statek został wyposażony w dwa wysięgniki i 32-metrowy dipol elektryczny. Oś obrotu sondy była prostopadła do ekliptyki, a nominalna szybkość obrotu wynosiła 1 obr./sek, dzięki czemu powierzchnia sondy była równo ogrzewana przez Słońce i urządzenia się nie przegrzewały. 90% docierającego ciepła było odbijane przez specjalne lustra. Zewnętrzna powłoka statku była dielektryczna. Prędkość przesyłu informacji wynosiła od 8 do 4096 bps (każda wielokrotność 2). Gdy statek znajdował się w peryhelium, pracował zwykle przy szybkości 64 – 256 bps, a w aphelium – na najwyższej prędkości. 
Dipolowa antena 32-metrowa, w wyniku niepoprawnego rozłożenia się jednego z ramion, musiała pracować jako antena monopolowa.

</doc>
<doc id="637797" url="https://pl.wikipedia.org/wiki?curid=637797" title="Servo-Wave">
Servo-Wave

Servo-Wave – mechanizm w klamkach hamulcowych Shimano, w których przełożenie siły dźwigni jest zmienne.
System po raz pierwszy pojawił się w grupie XTR w 1992 roku a dwa lata później został zimplementowany także w Deore XT. W tej wersji przełożenie rośnie wraz z wychyleniem z pozycji spoczynkowej. Zaczep linki hamulcowej nie jest przymocowany do dźwigni klamki na sztywno i może zmieniać odległość od osi jej obrotu. W pozycji spoczynkowej zaczep jest najdalej i wraz z wychyleniem, zbliża się do osi, dzięki czemu rośnie przełożenie siły. Przy projektowaniu tego mechanizmu Shimano wyszło z założenia, że na początku skoku klamka powinna ciągnąć relatywnie dużą ilość linki, co jest zagwarantowane przez małe przełożenie, zaś gdy już klocki hamulcowe dotkną obręczy, przełożenie siły powinno być większe.
Druga odmiana systemu nazwana Servo-Wave Action została wprowadzona w 1996 roku, również w grupie XTR. W tej wersji przełożenie siły nie jest zależne od wychylenia klamki, ale można je zmieniać ręcznie (płynnie w XTR, skokowo w Deore XT i Deore LX).

</doc>
<doc id="637798" url="https://pl.wikipedia.org/wiki?curid=637798" title="James French">
James French

James French (urodzony około 1936, stracony 10 sierpnia 1966) był Amerykaninem, straconym na krześle elektrycznym za morderstwo w stanie Oklahoma.
French był jedną z ostatnich osób straconych w Stanach Zjednoczonych przed wprowadzeniem moratorium na karę śmierci w 1967 (były jeszcze dwie, w Kalifornii i Kolorado, obie w komorze gazowej). Jedyną, na której wykonano wyrok w 1966. Ostatnią straconą przed 1979 na krześle elektrycznym i ostatnią w Oklahomie do 1990.
Został skazany na śmierć w 1958 za zabójstwo motocyklisty. Wcześniej już odsiadywał karę za inne przestępstwa w więzieniu.
French odrzucił wszelkie próby zmiany jego wyroku na dożywocie, jakkolwiek miało to duże szanse powodzenia ze względu, iż w całym kraju zaczęto odchodzić od stosowania kary śmierci, co niebawem zaowocowało zawieszeniem wykonywania egzekucji w 1967 i formalnym zniesieniem decyzją Sądu Najwyższego w 1972 ("Furman v. Georgia"). Wedle jego własnych słów "chciał popełnić samobójstwo idąc na egzekucję". Nazywa się to "ochotniczą egzekucją" (ang. "Voluntary Execution").
Jego egzekucja odbyła się w 1966, kiedy miał 30 lat. Jego ostatnie słowa brzmiały: "How about this for a headline for tomorrow's paper? French Fries" (pol. „Proponuję taki nagłówek do jutrzejszej gazety: "French się smaży"” – tytuł jest grą słów: "French fries" to amerykańskie określenie na frytki). Poprzednia egzekucja odbyła się w Oklahomie w 1963.

</doc>
<doc id="637799" url="https://pl.wikipedia.org/wiki?curid=637799" title="Bagrowate">
Bagrowate

Bagrowate, kosatkowate (Bagridae) – rodzina ryb sumokształtnych (Siluriformes). Większe gatunki są poławiane gospodarczo i w wędkarstwie dla cenionego mięsa. Mniejsze są hodowane w akwariach. Przykładowymi przedstawicielami rodziny są bagr ubangijski ("Bagrus ubangensis"), bagr kobaltowy ("Mystus vittatus") i kosatka pstra ("Pelteobagrus fulvidraco") nazywana również kosatką skrzypiącą.
Zasięg występowania.
Znaczne obszary Afryki, Azja Mniejsza, Rosja, Korea, Chiny, Japonia i Borneo. Występują głównie w stojących i wolno płynących wodach słodkich, rzadziej w słonych i słonawych.
Cechy charakterystyczne.
Ciało gładkie, bez łusek, przeważnie o długości do 40 cm. Dymorfizm płciowy wyraźnie uwidoczniony: samce są większe od samic, nasada ogona oraz płetwy samców są dłuższe. Mocny kolec w płetwie grzbietowej i w płetwach piersiowych wyposażony w mechanizm blokujący działający jak zatrzask, który uniemożliwia zgięcie kolca, jeśli ten znajdzie się w pozycji wyprostowanej; kolce piersiowe są ząbkowane, nie występują gruczoły jadowe. Największa wśród sumokształtnych płetwa tłuszczowa, o zróżnicowanej długości. Do 4 par dobrze rozwiniętych wąsików, w tym co najmniej jedna para jest wydłużona. Śluz wielu gatunków zawiera substancje trujące. Samce opiekują się ikrą i larwami. Największe osobniki dorastają do 1,5 m długości.
Bagrowate posiadają zdolność do aktywnej zmiany ubarwienia (mimikra). Żerują przy dnie, żywią się bezkręgowcami i rybami, a niektóre detrytusem.
Klasyfikacja.
Do rodziny Bagridae zaliczano początkowo 34 rodzaje. W 2007 Carl Ferraris dokonał rewizji taksonomicznej rzędu sumokształtnych. Z grupy afrykańskich bagrowatych wyodrębniono rodziny Austroglanididae i Claroteidae, a z azjatyckich – Olyridae (ta ostatnia nie została powszechnie zaakceptowana; rodzaj "Olyra" jest nadal zaliczany do bagrowatych).
Rodzaje zaliczane do bagrowatych:
"Bagrichthys" — "Bagroides" — "Bagrus" — "Batasio" — "Chandramara" — "Coreobagrus" — "Hemileiocassis" — "Hyalobagrus" — "Hemibagrus" — "Leiocassis" — "Mystus" — "Olyra" — "Pelteobagrus" — "Pseudobagrus" — "Pseudomystus" — "Rama" — "Sperata" — "Sundolyra" — "Tachysurus"
Zaliczane tu wcześniej rodzaje "Rita" i "Nanobagrus" wyodrębniono do Ritidae, a "Horabagrus", "Neotropius", "Platytropius" i "Pseudeutropius" do Horabagridae.

</doc>
<doc id="637801" url="https://pl.wikipedia.org/wiki?curid=637801" title="Objaw Phalena">
Objaw Phalena

Objaw Phalena, próba Phalena (ang. Phalen’s manoeuvre) – objaw chorobowy opisany przez amerykańskiego ortopedę George’a Phalena, występujący w zespole cieśni nadgarstka. Przeprowadza się go, zginając nadgarstek na okres 60 sekund – objaw jest dodatni, gdy po czasie tym wystąpi uczucie mrowienia, promieniujące w kierunku ramienia.

</doc>
<doc id="637803" url="https://pl.wikipedia.org/wiki?curid=637803" title="ServoWave">
ServoWave



</doc>
<doc id="637804" url="https://pl.wikipedia.org/wiki?curid=637804" title="Servowave">
Servowave



</doc>
<doc id="637808" url="https://pl.wikipedia.org/wiki?curid=637808" title="Klasa niedokładności">
Klasa niedokładności

Klasa niedokładności przyrządu – to umownie przyjęta wartość błędu dopuszczalnego w dowolnym punkcie zakresu pomiarowego odniesiona do całego zakresu pomiarowego [%].
Dla wszystkich rodzajów przyrządów prócz mierników elektrycznych obowiązuje następujący szereg klas niedokładności: 0,1 (błąd 0,1%), 0,16; 0,25; 0,4; 0,6; 1; 1,6; 2,5; 4; 6; 10.

</doc>
<doc id="637809" url="https://pl.wikipedia.org/wiki?curid=637809" title="Tribunal">
Tribunal



</doc>
<doc id="637810" url="https://pl.wikipedia.org/wiki?curid=637810" title="Kosatkowate">
Kosatkowate



</doc>
<doc id="637812" url="https://pl.wikipedia.org/wiki?curid=637812" title="Atlético FC">
Atlético FC

Atlético Fútbol Club – kolumbijski klub piłkarski z siedzibą w mieście Cali, w dzielnicy "Aguablanca", stąd często klub zwany jest Depor Aguablanca.
Historia.
Klub Depor założony został w 2005 roku w mieście Jamundí (w departamencie Valle del Cauca), gdzie początkowo znajdowała się jego siedziba. Mecze rozgrywano na miejscowym stadionie Estadio Cacique Jamundí. W 2009 roku klub z powodów finansowych przeniósł swą siedzibę do Cali.

</doc>
<doc id="637814" url="https://pl.wikipedia.org/wiki?curid=637814" title="Depor Fútbol Club">
Depor Fútbol Club



</doc>
<doc id="637816" url="https://pl.wikipedia.org/wiki?curid=637816" title="Bagridae">
Bagridae



</doc>
<doc id="637818" url="https://pl.wikipedia.org/wiki?curid=637818" title="Helios A">
Helios A



</doc>
<doc id="637822" url="https://pl.wikipedia.org/wiki?curid=637822" title="George Phalen">
George Phalen

George S. Phalen (ur. 1911, zm. 11 kwietnia 1998 w Dallas) – amerykański ortopeda, szczególną uwagę poświęcił zespołowi cieśni nadgarstka, swoje wieloletnie doświadczenia zawarł między innymi w publikacjach ogłoszonych w latach 1966 i 1972, zawierając w nich także opis objawu Phalena.

</doc>
<doc id="637823" url="https://pl.wikipedia.org/wiki?curid=637823" title="Marcin Przybylski">
Marcin Przybylski

Marcin Jerzy Przybylski (ur. 1 lipca 1975 w Warszawie) – polski aktor teatralny, telewizyjny i filmowy, reżyser teatralny i profesor sztuk teatralnych o specjalności gra aktorska. Wykładowca warszawskiej Akademii Teatralnej oraz krakowskiej Akademii Sztuk Teatralnych, wieloletni asystent prof. Mai Komorowskiej na Wydziale Aktorskim Akademii Teatralnej.
Życiorys.
Wykształcenie.
Studiował na Wydziale Aktorskim w warszawskiej Akademii Teatralnej. W roku akademickim 1997–1998 był stypendystą Ministra Kultury. W 2011 uzyskał stopień doktora habilitowanego.
Kariera.
Jest autorem muzyki do spektakli "W małym dworku" Witkacego (Akademia Teatralna – 1997) i "Od...do...przez ..." na podstawie tekstu Mirona Białoszewskiego (1998). W latach 1998–2003 występował na scenie warszawskiego Teatru Współczesnego, w którym zagrał m.in. w spektaklach: "Łgarz" Carlo Goldoniego (1998), "Mieszczanin szlachcicem" Moliera (1999–2000), "Szkoła Żon" Moliera (2000), "Wielkanoc" Augusta Strindberga (2001), "Wniebowstąpienie" Tadeusza Konwickiego (2002), "Stracone zachody miłości" Williama Szekspira (2003). Od 2003 związał się na stałe z Teatrem Narodowym.
W 2002 brał udział w wielu telewizyjnych widowiskach muzycznych: "Pod dachami Paryża", "A wszystko to ty" (z piosenkami Marka Grechuty) i "Smutne miasteczko" w reżyserii Andrzeja Strzeleckiego.
Jest autorem scenariusza i wykonawcą muzodramu "Bellatrix" (premiera: 2001 w Teatrze Muzycznym Roma), który następnie został zarejestrowany przez Polskie Radio na płycie (2002). W maju 2006 powstał jego drugi muzodram pt. "Vernix".
Był uczestnikiem drugiej edycji programu rozrywkowego Polsatu "Twoja twarz brzmi znajomo" (2014); zajął drugie miejsce w finale.
Nagrody i odznaczenia.
Podczas studiów został laureatem 27. Festiwalu Artystycznego Młodzieży Akademickiej FAMA 1997 w Świnoujściu. Za rolę Jęzorego w przedstawieniu dyplomowym Witkacego "W małym dworku" w reżyserii Jana Englerta odebrał nagrodę przewodniczącego ZASP na XVI Festiwalu Szkół Teatralnych '98 w Łodzi.
W 2000 otrzymał nagrodę im. Tadeusza Łomnickiego. W 2001 zdobył wiele nagród podczas XXII Przeglądu Piosenki Aktorskiej we Wrocławiu: I nagrodę w konkursie aktorskiej interpretacji piosenki, nagrodę Ewy Demarczyk, nagrodę dziennikarzy, statuetkę Ucho Patrona i nagrodę „Andrzej 2001”. W 2001 został laureatem Nagrody Publiczności V Elbląskich Nocy Teatru i Poezji. W 2007 został uhonorowany nagrodą za rolę Fettesa w słuchowisku "Hiena cmentarna" na VII Festiwalu Teatru Polskiego Radia i Teatru Telewizji Polskiej „Dwa Teatry” w Sopocie. Na III Ogólnopolskim Konkursie na inscenizację dawnych dzieł literatury europejskiej otrzymał zespołową nagrodę aktorską (wspólnie z Magdaleną Warzechą, Wiktorem Korzeniewskim, Bartłomiejem Bobrowskim) za przedstawienie "Spacerowicz" (2008) Studia Teatralnego Koło w Warszawie.
W 2015 otrzymał Brązowy Medal „Zasłużony Kulturze Gloria Artis”.

</doc>
<doc id="637824" url="https://pl.wikipedia.org/wiki?curid=637824" title="NK Zadar">
NK Zadar

Nogometni klub Zadar – chorwacki klub piłkarski z siedzibą w Zadarze, działający w latach 1946-2020.
Historia.
Klub założony został w roku 1946 i od razu został zgłoszony do ligi jugosłowiańskiej, w której przez cały okres istnienia Socjalistycznej Republiki Jugosławii nie osiągnął nic, poza grą w najwyższej klasie rozgrywkowej tego kraju. Samo miasto Zadar leży pomiędzy Splitem a Rijeką, a więc miastami, w których istnieją dwa duże kluby. Dlatego też pod względem popularności NK Zadar zawsze był w cieniu tych dwóch zespołów. Podobnie było ze sponsorami, którzy woleli inwestować swoje pieniądze w Hajduka i NK Rijekę, co odbiło się na obecnej sytuacji finansowej klubu NK Zadar, która obecnie jest w bardzo złym stanie.
Występy w lidze chorwackiej rozpoczęli w pierwszym sezonie jej istnienia - 1992/1993, gdzie w pierwszym sezonie w lidze zajęli 12. miejsce. W pierwszej lidze Zadar grał do sezonu 1995/1996. Wtedy to postanowiono zmniejszyć ligę z 16 do 12 zespołów. Reorganizacja ta nieszczęśliwie dotknęła NK Zadar, który zajął 13. miejsce i spadł z ligi. W sezonie 1996/1997 NK Zadar grał już w drugiej lidze. Pozyskał sponsora o nazwie "Zadarkomerc" i pod nazwą Zadarkomerc Zadar rozpoczął rozgrywki w lidze. Dobra gra spowodowała, że zespół z Zadaru powrócił w szeregi pierwszej ligi.
Sezon 1998/1999 nie był jednak udany dla zadarskiego zespołu. Drużyna zajęła 10. miejsce w lidze, ale zdobyła tyle samo punktów co 11. w tabeli NK Slaven Belupo. Taka sytuacja według regulaminu ligi wymagała rozegranie dodatkowego meczu, który wygrali piłkarze z Koprivnicy. To spowodowało drugą w historii degradację NK Zadar. Tym razem zespół potrzebował 2 lat na awans do elity, a pomogła w tym także kolejna reorganizacja ligi, wskutek której zwiększono ją do 16 drużyn.
W następnym sezonie pierwsza liga znów została pomniejszona do 12 zespołów. Jednak od tego czasu NK Zadar grał dużo lepiej niż w poprzednich latach. W sezonie 2003/2004 w rundzie zasadniczej zajął nawet 6. miejsce, co spowodowało grę w grupie o mistrzostwo kraju. Ostatecznie Zadar zakończył ten sezon na 6. miejscu w tabeli.
Sezon 2004/2005 był jednak znów nieudany. Po rundzie zasadniczej Zadar zajmował 11. miejsce, przez co musiał walczyć w grupie o utrzymanie w lidze. Coraz słabsza gra zespołu spowodowała, iż ostatecznie spadł na 12. miejsce i po raz kolejny został relegowany z pierwszej ligi. W 2015 spadł do drugiej ligi, a w 2016 do trzeciego poziomu rozgrywek chorwackiej piłki nożnej. Latem 2020 roku klub złożył wniosek o upadłość. Nowo utworzony HNK Zadar został spadkobiorcą NK Zadar.
Stadion.
Klub występuje na stadionie „Stanovi”, który może pomieścić 5860 tysięcy widzów.

</doc>
<doc id="637825" url="https://pl.wikipedia.org/wiki?curid=637825" title="Złamanie kości">
Złamanie kości



</doc>
<doc id="637830" url="https://pl.wikipedia.org/wiki?curid=637830" title="Plotosowate">
Plotosowate

Plotosowate, sumiki koralowe (Plotosidae) – rodzina ryb sumokształtnych (Siluriformes). Poławiane na niewielką skalę jako ryby konsumpcyjne.
Zasięg występowania.
Rejony Oceanu Indyjskiego i zachodniej części Oceanu Spokojnego od Japonii po Australię i Fidżi – zwykle w pobliżu raf koralowych. Spotykane również w wodach słodkich i słonawych.
Cechy charakterystyczne.
Ciało wydłużone, węgorzokształtne. Brak płetwy tłuszczowej. Spiczasto zakończona płetwa ogonowa nachodzi wysoko za nasadę ogona, gdzie łączy się z płetwą grzbietową, a dołem z płetwą odbytową. Kolce na płetwach grzbietowej i piersiowych są połączone z gruczołem jadowym – mogą spowodować bolesne skaleczenia. Zwykle występują 4 pary wąsików służących do wyszukiwania pokarmu w mulistym dnie. Plotosowate osiągają rozmiary od 9 cm ("Neosilurus gloveri") do 150 cm ("Plotosus canius") długości.
Klasyfikacja.
Rodzaje zaliczane do tej rodziny:
"Anodontiglanis" – "Cnidoglanis" – "Euristhmus" – "Neosiluroides" – "Neosilurus" – "Oloplotosus" – "Paraplotosus" – "Plotosus" – "Porochilus" – "Tandanus"

</doc>
<doc id="637832" url="https://pl.wikipedia.org/wiki?curid=637832" title="Plotosidae">
Plotosidae



</doc>
<doc id="637833" url="https://pl.wikipedia.org/wiki?curid=637833" title="Herrischried">
Herrischried

Herrischried – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład wspólnoty administracyjnej Bad Säckingen. Leży w Schwarzwaldzie, pomiędzy Wehrą a Alb.
Polityka.
Ostatnie wybory samorządowe odbyły się 13 czerwca 2004. W radzie gminy zasiada 14 radnych z czego 6 jest z CDU, 6 jest bezpartyjnych, a pozostali dwaj reprezentują Związek 90/Zielonych.
Dzielnice.
Großherrischwand, Hogschür, Hornberg, Niedergebisbach, Rütte i Wehrhalden.
Współpraca.
Miejscowość partnerska:

</doc>
<doc id="637837" url="https://pl.wikipedia.org/wiki?curid=637837" title="Biblioteka Wyższego Seminarium Duchownego w Ołtarzewie">
Biblioteka Wyższego Seminarium Duchownego w Ołtarzewie

Biblioteka Wyższego Seminarium Duchownego w Ołtarzewie – biblioteka uczelniana pallotyńskiego Wyższego Seminarium Duchownego w Ołtarzewie założona w 1927.
Biblioteka Wyższego Seminarium Duchownego w Ołtarzewie została założona w 1927 r. Księgozbiór przywieziony z Suchar, gdzie mieściło się tymczasowe seminarium duchowne pallotynów, zawierał zaledwie kilka tysięcy książek.
Aktualnie (2006 r.) biblioteka posiada 12 rękopisów, 3 inkunabuły, 1282 starodruków, 78 980 woluminów książek oraz 48 830 woluminów czasopism. W większości są to pozycje z zakresu teologii, filozofii, psychologii, historii i pedagogiki.
Zbiory biblioteki są sukcesywnie katalogowane przy pomocy programu komputerowego MAK.

</doc>
<doc id="637840" url="https://pl.wikipedia.org/wiki?curid=637840" title="Iwconfig">
Iwconfig

iwconfig – polecenie konfigurujące bezprzewodowe interfejsy sieciowe w systemie Linux. Jest bardzo podobne do polecenia ifconfig.
Polecenie umożliwia zmianę parametrów połączenia bezprzewodowego, takich jak:
Program iwconfig został napisany przez Jeana Tourrilhesa i wchodzi w skład pakietu oprogramowania do obsługi sieci bezprzewodowych o nazwie Wireless tools

</doc>
<doc id="637852" url="https://pl.wikipedia.org/wiki?curid=637852" title="Höchenschwand">
Höchenschwand

Höchenschwand – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład związku gmin St. Blasien. Leży w Schwarzwaldzie, ok. 12 km na północny zachód od Waldshut-Tiengen, przy drodze krajowej B500.
Polityka.
Ostatnie wybory samorządowe odbyły się 13 czerwca 2004. W radzie gminy zasiada 12 radnych, z czego 5 jest bezpartyjnych, 4 są z CDU, 3 pozostali z SPD.
Współpraca.
Miejscowość partnerska:

</doc>
<doc id="637854" url="https://pl.wikipedia.org/wiki?curid=637854" title="Hochenschwand">
Hochenschwand



</doc>
<doc id="637855" url="https://pl.wikipedia.org/wiki?curid=637855" title="Hoechenschwand">
Hoechenschwand



</doc>
<doc id="637856" url="https://pl.wikipedia.org/wiki?curid=637856" title="Marek Czuku">
Marek Czuku

Marek Czuku (ur. 19 czerwca 1960 w Łodzi) – polski poeta, absolwent fizyki i filologii polskiej Uniwersytetu Łódzkiego.
Debiutował w 1985 roku, w czasopiśmie „Odgłosy”. W latach 1990–1997 pracował jako redaktor w „Dzienniku Łódzkim”, „Tygodniku Solidarność Ziemi Łódzkiej”, „Gazecie Wyborczej”, „Ilustrowanym Tygodniku Zgierskim” i „Brzezińskim Informatorze Tygodniowym”. W latach 1998–2005 prowadził młodzieżowe koła i grupy literackie w Łodzi i Aleksandrowie Łódzkim. Należy do Stowarzyszenia Pisarzy Polskich (od 1992, w latach 2014-2017 w Zarządzie Głównym) oraz do Academia Europaea Sarbieviana.
Wiersze, prozę, szkice, recenzje, felietony i dzienniki publikował m.in. na łamach „Twórczości”, „Nowych Książek”, „Więzi”, „Odry”, "Kwartalnika Artystycznego”, „Akcentu”, „Toposu”, „Frazy”, „Wyspy”, „Nowej Dekady Krakowskiej”, „Tekstualiów”, "eleWatora", „Nowej Okolicy Poetów”, „Kresów”, „Frondy”, „Arcanów”, „Opcji”, „Tygla Kultury”, „Arterii”, „Pograniczy”, „Śląska”, „Migotań, przejaśnień”, „Przeglądu Powszechnego”, „Gościa Niedzielnego”, „Czasu Kultury”, w nieistniejących już: „Tytule”, „Wyrazach”, „Radarze”, „Non Stop”, „Kierunkach”, „Słowie Powszechnym”, oraz w pismach o zasięgu lokalnym, m.in. „Kalejdoskopie” (Łódź), „Parnasiku” (Ostrołęka), „Radostowej” (Starachowice), „Gazecie Kulturalnej” (Zelów), „ExLibrisie 43bis” (Konstantynów Łódzki), „Dzienniku Łódzkim”.
Swoją twórczość prezentował w internecie, radiu i telewizji, a także za granicą (w Szwecji, Irlandii, USA, Kanadzie, Serbii, Francji, Austrii, Belgii, Niemczech oraz na Litwie). Tłumaczony na język angielski, niemiecki, hiszpański, szwedzki, rosyjski, czeski, serbski, chorwacki oraz hindi.
Laureat konkursów literackich, m.in. XXVIII Łódzkiej Wiosny Poetów (1986) oraz VIII Ogólnopolskiego Konkursu Poetyckiego „Dać świadectwo” (Kraków 2000). Stypendysta Ministerstwa Kultury i Dziedzictwa Narodowego (2012). „Sonet III” Marka Czuku został wybrany jako „Wiersz Roku 2019” w konkursie ogłaszanym przez Związek Pisarzy Katolickich.

</doc>
<doc id="637858" url="https://pl.wikipedia.org/wiki?curid=637858" title="Bogusław Szpakowski">
Bogusław Szpakowski

Bogusław Szpakowski (ur. 18 grudnia 1954) – polski ksiądz pallotyn, filozof i psychoterapeuta.
Święcenia kapłańskie przyjął 2 maja 1981 w Ołtarzewie. Doktorat obronił w 1991 na Wydziale Filozofii Chrześcijańskiej KUL. Temat jego rozprawy brzmiał: "Człowiek jako dar. Antropologia »Familiaris Consortio«", zaś promotorem był ks. prof. Tadeusz Styczeń SDS.
Jest terapeutą certyfikowanym w Polskim Towarzystwie Psychiatrycznym. Prowadzi praktykę terapii indywidualnej i grupowej w Warszawie i Lublinie. Wykłada w Wyższym Seminarium Duchownym w Ołtarzewie. Współpracuje z Centrum Formacji Duchowej Salwatorianów w Krakowie.

</doc>
<doc id="637862" url="https://pl.wikipedia.org/wiki?curid=637862" title="Wielka zasłona Wielkopostna">
Wielka zasłona Wielkopostna

Wielka Zasłona Wielkopostna (niem. "Großes Zittauer Fastentuch") jest eksponowana w Żytawie w kościele św. Krzyża.
Sukna postne — po łacinie "vela quadragesimalia" — okrywały od czasów średniowiecza w ciągu 40 dni postu chór lub ołtarze kościołów. Od Środy Popielcowej do Wielkiego Tygodnia odmawiano wiernym widoku Najświętszego Sakramentu. Ten zwyczaj liturgiczny, przetrwał w niektórych regionach do dziś (Alpy). Z biegiem czasu przykrycia ołtarza stały się „Bibliami rysunkowymi”.
Historia.
Żytawska zasłona została ofiarowana kościołowi św. Jana przez kupca Jakoba Gurtlera i była używana do 1672 r. Później popadła w zapomnienie, w każdym razie sądzono, że uległa zniszczeniu w trakcie jednego z wielkich pożarów miasta. W 1840 r. odkryto ją zupełnie przypadkowo za regałem z książkami w ratuszowej bibliotece w Żytawie. Od 1842 do 1876 r. była elementem wystawy Saksońskiego Stowarzyszenia Antycznego w Dreźnie. Po powrocie do Żytawy była sześciokrotnie eksponowana do 1945 r.
W czasie II wojny światowej sukno trafiło do piwnic klasztoru na Oybinie. Tam odkryli je w lipcu 1945 r. radzieccy żołnierze i używali je jako przykrycie łaźni. Częściowo wypłowiałe i podarte powróciło do Żytawy, gdzie było przechowywane w magazynie muzeum aż do 1990 r. W latach 1994–1995 w pracowni Fundacji Abegg w Riggisberg w Szwajcarii poddano je renowacji. Ze znalezionych 17 części sukna stworzono jedną całość.
Płótno lniane ma 8,20 m długości i 6,80 m szerokości. Składa się z 6 pasów zszytych ze sobą jeszcze przed pomalowaniem. Farbami temperowymi stworzono na nim 90 obrazów ze Starego i Nowego Testamentu. Sceny rozpoczynają się stworzeniem świata na pierwszym obrazie, a kończą sądem ostatecznym na ostatnim, dziewięćdziesiątym. Nowy i Stary Testament zostały zilustrowane każdy 45 obrazami. Pierwszy rząd przedstawia historię stworzenia świata aż do grzechu pierworodnego. Przejście ze Starego do Nowego Testamentu znajduje się w 6 rzędzie i przedstawia historię rodziców Marii. Wraz z 3 obrazem w 8 rzędzie – wejściem do Jerozolimy – rozpoczyna się zgodnie z przeznaczeniem sukna przedstawienie historii pasyjnej. Wszystkim obrazom towarzyszy tekst.
Na obwodzie płótna znajduje się przedstawienie Mojżesza, czterech Ewangelistów, herbów i podobizn fundatora. Od 12 czerwca 1999 r. płótno jest eksponowane w kościele świętego Krzyża.

</doc>
<doc id="637867" url="https://pl.wikipedia.org/wiki?curid=637867" title="Konopiszcze">
Konopiszcze

Konopiszcze, Konopiszt (, ) – zamek w środkowych Czechach, położony około 50 km na południowy wschód od Pragi. Jego najbardziej znanym właścicielem był arcyksiążę Franciszek Ferdynand, następca tronu Austro-Węgier, zamordowany w Sarajewie w 1914.
Zamek wybudowano po 1294 roku, a decyzję o jego budowie wydał przypuszczalnie praski biskup Tobiáš z Benešova. Obiekt był bardzo nowoczesny na owe czasy i wzorowany na zamkach francuskich, dlatego istnieją dyskusje czy budowa nie była inicjatywą króla Przemysła Ottokara II. Była to budowla w stylu gotyckim z dwoma cylindrycznymi wieżami, fosą, czterema bramami wjazdowymi i mostem zwodzonym. Po wygaśnięciu rodu Benešoviczów w 1327 roku twierdza przeszła na kolejne 275 lat w ręce rodu Sternbergów. Pod koniec XV wieku ród ten przeprowadził pierwszą większą przebudowę obiektu.
W czasie wojny trzydziestoletniej dziedzicem zamku został Albrecht von Wallenstein.
W XVII wieku ponownie przebudowała go czeska rodzina arystokratyczna Sternbernków (Sternberg). Następnie w XVIII wieku wygląd zewnętrzny uległ przebudowie w stylu barokowym na polecenie kolejnego czeskiego rodu – von Vrtba (czes. "Vrtbové" lub "z Vrtby").
W 1887 Franciszek Lobkowitz sprzedał zamek za 6 mln guldenów Franciszkowi Ferdynandowi, który w latach 1889-1894 przeprowadził gruntowną renowację obiektu, rozbierając zarazem przylegający browar, cukrownię i gospodę. Ponieważ arcyksiążę miał w przyszłości zostać cesarzem Austrii i królem Węgier, przebudowa miała na celu przygotowanie zamku na przyszłą rezydencję cesarską, w której mógłby przebywać częściej niż w niechętnym mu Wiedniu. Prace renowacyjne i budowlane właściwie nigdy się nie zakończyły. Na przełomie XIX i XX wieku Konopiszcze było najnowocześniejszym zamkiem w Europie – z instalacją elektryczną, windą sięgającą III piętra, łazienkami wyposażonymi w ciepłą i zimną wodę, centralnym ogrzewaniem. Pod względem zaawansowania technicznego, inne cesarskie rezydencje – Hofburg oraz Schönbrunn – stały daleko w tyle. Przebudowę zamku przerwała dopiero tragiczna śmierć arcyksięcia, który wraz z małżonką, Zofią von Chotek, został zamordowany w Sarajewie przez serbskich terrorystów.
Równocześnie z modernizacją zamku powstał 250-hektarowy park, wzorowany na należącym do hrabiego Sylva-Taroucca parku w Pruhonicach.
Po rozpadzie monarchii Habsburgów w 1921 zamek przejęło państwo czechosłowackie. Podczas II wojny światowej stacjonowały w zamku jednostki SS, ale nie doszło do większych zniszczeń i grabieży wyposażenia budowli.
Obecnie w zamku znajduje się muzeum, licznie odwiedzane przez turystów. W środku można podziwiać tysiące trofeów łowieckich arcyksięcia, prywatne oraz reprezentacyjne pokoje, a także pamiątki zamachu sarajewskiego.
Najbliższa miejscowość to Benešov – w mieście arcyksiążę rozkazał wybudować luksusową ("cesarską") poczekalnię na dworcu kolejowym, aby jego znakomici goście (m.in. Franciszek Józef I oraz Wilhelm II) mogli w godnych siebie warunkach oczekiwać na pociąg.

</doc>
<doc id="637870" url="https://pl.wikipedia.org/wiki?curid=637870" title="Stanisław Wierzbica">
Stanisław Wierzbica

Stanisław Wierzbica (ur. 26 listopada 1902 w Bottrop w Niemczech, zm. 10 maja 1977 w Częstochowie) – ksiądz pallotyn, budowniczy pallotyńskiego Wyższego Seminarium Duchownego w Ołtarzewie k. Warszawy, popularyzator kultu Miłosierdzia Bożego.
Życiorys.
Urodził się w 1902 w Bottrop w Zagłębiu Ruhry, jako syn Jana i Joanny z domu Szendzielosz. Po przyjeździe do Polski zamieszkał w Rydułtowach na Górnym Śląsku. Ukończył wadowickie Collegium Marianum na Kopcu. Do pallotynów wstąpił w roku 1920. Studia filozoficzno-teologiczne rozpoczął w Wadowicach, a ukończył na Uniwersytecie Warszawskim.
Święcenia kapłańskie przyjął 20 czerwca 1926 z rąk abp. Adama Sapiehy na Wawelu.
Był prefektem gimnazjalistów na Kopcu, ojcem duchownym, rektorem kilku pallotyńskich domów, kolporterem pallotyńskich czasopism, kapelanem sióstr zakonnych, radcą i administratorem prowincjalnym. W roku 1936 przybył do Ołtarzewa, by zainicjować budowę gmachu seminaryjnego. Dwukrotnie był rektorem seminarium pallotyńskiego. Opiekował się również Ruchem Szensztackim.
Swoją niezłomną postawą podczas wojny (był m.in. kapelanem VII Obwodu warszawskiego Armii Krajowej) spowodował, że zaczęły się nim szczególnie interesować władze hitlerowskie. Od roku 1941 ukrywał się, nieustannie ścigany przez gestapo. Po wojnie został aresztowany przez władze komunistyczne i w torturowany podczas trzymiesięcznego pobytu więzieniu, co trwale uszkodziło jego zdrowie. Jednak po zwolnieniu odbudowywał zniszczone kościoły w Gdańsku, działając również pod pseudonimem Aleksander Wiśniewski.
W 1952 zamieszkał w Częstochowie w Dolinie Miłosierdzia, gdzie przez sympozja i rekolekcje organizował oraz rozszerzał nabożeństwo ku czci Miłosierdzia Bożego według wzoru przekazanego przez świętą siostrę Faustynę. Był autorem modlitewnika "Jezu ufam Tobie. Zbiór modlitw, nowenn, adoracji, rozważań, pieśni poświęconych miłosierdziu Bożemu" (Warszawa 1978) oraz inicjatorem innych publikacji.
Zmarł w Częstochowie w wieku 75 lat na atak serca. Spoczywa na ołtarzewskim cmentarzu w kwaterze pallotyńskiej.

</doc>
<doc id="637871" url="https://pl.wikipedia.org/wiki?curid=637871" title="Zamiar wynikowy">
Zamiar wynikowy



</doc>
<doc id="637873" url="https://pl.wikipedia.org/wiki?curid=637873" title="Konopiště">
Konopiště



</doc>
<doc id="637876" url="https://pl.wikipedia.org/wiki?curid=637876" title="Hohentengen am Hochrhein">
Hohentengen am Hochrhein

Hohentengen am Hochrhein – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład związku gmin Küssaberg. Leży nad Renem, przy granicy ze Szwajcarią, ok. 15 km na południowy wschód od Waldshut-Tiengen, ok. 25 km na północny zachód od Zurychu.

</doc>
<doc id="637880" url="https://pl.wikipedia.org/wiki?curid=637880" title="Chionia">
Chionia

Chionia – imię żeńskie pochodzenia greckiego, oznaczające "śnieżna". Patronką tego imienia jest św. Chionia, wspominana razem ze świętymi siostrami: Ireną i Miłością ("Agape"), zm. w 294 roku.
Chionia imieniny obchodzi 1 kwietnia.

</doc>
<doc id="637883" url="https://pl.wikipedia.org/wiki?curid=637883" title="Monte Titano">
Monte Titano

Monte Titano – najwyższy szczyt San Marino o wysokości 739 m n.p.m. Znajduje się na nim zamek, który zbudował święty Marinus. W 2008 Monte Titano zostało wraz z historycznym centrum San Marino wpisane na listę światowego dziedzictwa UNESCO.

</doc>
<doc id="637890" url="https://pl.wikipedia.org/wiki?curid=637890" title="Pinkpop">
Pinkpop

Pinkpop – coroczny rockowy festiwal muzyczny odbywający się w Landgraaf (Holandia). .
Obecnie festiwal trwa trzy dni, od piątku do niedzieli. Na festiwal przybywa corocznie ok. 60 tys. ludzi. 
Pinkpop 2008.
Festiwal w 2008 odbył się w dniach 30.05–1.06 :
Epica, Metallica, Madness, Foo Fighters, Rage Against the Machine, Counting Crows, Queens of the Stone Age, Kaiser Chiefs, Editors, The Verve, Incubus, Flogging Molly, Alter Bridge, Porcupine Tree, Bad Religion, Serj Tankian, The Hives, Cavalera Conspiracy, Groove Armada, Justice, Róisín Murphy, Moke, Racoon, SAT2D, KT Tunstall, Patrick Watson, Gavin DeGraw, Fiction Plane, Kate Nash, The Wombats, Novastar, Pete Murray, Saybia, Animal Alpha, Jonathan Davis, Eagles of Death Metal, Air Traffic, Blood Red Shoes i Pearl Jam. 

</doc>
<doc id="637891" url="https://pl.wikipedia.org/wiki?curid=637891" title="Józef Buzek">
Józef Buzek

Józef Buzek (ur. 16 listopada 1873 w Końskiej, zm. 22 września 1936 w Cieszynie) – polski statystyk, ekonomista, polityk, poseł na Sejm Ustawodawczy i senator I kadencji w II RP.
Życiorys.
Urodził się w rodzinie Jerzego, światłego rolnika i działacza społecznego i jego drugiej żony Zuzanny z Delongów. Był luteraninem i krewnym premiera Jerzego Buzka.
W 1894 ukończył gimnazjum w Cieszynie, następnie studia prawa na Uniwersytecie Jagiellońskim i w Wiedniu. W 1899 obronił doktorat, a w 1902 habilitację ze statystyki na Uniwersytecie Lwowskim. Został na tej uczelni docentem prywatnym, zaś od 1904 profesorem nadzwyczajnym, a od 1910 profesorem zwyczajnym nauki i prawa administracyjnego. W latach 1915–1917 zastępował prof. Zbigniewa Pazdrę na katedrze nauk prawniczych Politechniki Lwowskiej, w roku akademickim 1916–1917 był dziekanem Wydziału Prawa Uniwersytetu Lwowskiego.
W latach 1905–1915 był członkiem Ligi Narodowej. W latach 1905–1917 należał do Stronnictwa Narodowo-Demokratycznego. Od 1907 do 1918 pełnił mandat posła do parlamentu austriackiego, był tam wiceprzewodniczącym Koła Polskiego. W 1917 r. był generalnym referentem Komisji Sejmowo-Konstytucyjnej Tymczasowej Rady Stanu, biorąc udział w pracach podkomisji konstytucyjnej. Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami gospodarczymi.
Był współzałożycielem i w latach 1918–1929 dyrektorem Głównego Urzędu Statystycznego w Warszawie. W latach 1919–1922 sprawował mandat posła na Sejm z listy PSL „Piast”. Zgłosił projekt konstytucji Polski jako państwa federalnego, który został odrzucony przez Sejm. W 1920 współpracował przy tworzeniu Statutu Organicznego Województwa Śląskiego. W latach 1922–1927 był senatorem. 27 listopada 1929 został odznaczony Krzyżem Komandorskim z Gwiazdą Orderu Odrodzenia Polski.
Autor pozycji "Historia polityki narodowościowej rządu pruskiego wobec Polaków od traktatów wiedeńskich do ustaw wyjątkowych 1908 r." wydanej we Lwowie w 1909 r. Podkreślał w niej problem "subhastacji", przechodzenia majątków polskich w ręce niemieckie.

</doc>
<doc id="637892" url="https://pl.wikipedia.org/wiki?curid=637892" title="Kwas mewalonowy">
Kwas mewalonowy

Kwas mewalonowy ("kwas 3-metylo-3,5-dihydroksypentanowy") – organiczny związek chemiczny z grupy hydroksykwasów. Odgrywa rolę w wieloetapowym procesie biosyntezy izoprenoidów, w tym cholesterolu. Kwas mewalonowy powstaje z kwasu 3-hydroksy-3-metyloglutarowego przy udziale enzymu reduktazy HMG-CoA, regulującego powstawanie cholesterolu. Kwas 3-metylo-3,5-dihydroksypentanowy występuje w dwóch odmianach enancjomerycznych, biologicznie aktywny jest związek o konfiguracji R.

</doc>
<doc id="637895" url="https://pl.wikipedia.org/wiki?curid=637895" title="Paweł Lisicki">
Paweł Lisicki

Paweł Andrzej Lisicki (ur. 20 września 1966 w Warszawie) – polski dziennikarz, publicysta, eseista i tłumacz literacki. W latach 1991–1993 dziennikarz „Życia Warszawy”, od 1993 dziennikarz i w latach 2006–2011 redaktor naczelny dziennika „Rzeczpospolita”, współzałożyciel (2011) i w latach 2011–2012 redaktor naczelny tygodnika „Uważam Rze”, od 2013 redaktor naczelny tygodnika „Do Rzeczy”.
Życiorys.
Ukończył XLI Liceum Ogólnokształcące im. Joachima Lelewela w Warszawie, w 1985 rozpoczął studia prawnicze na Wydziale Prawa i Administracji Uniwersytetu Warszawskiego. W czasie studiów założył i prowadził koło naukowe Koło Młodych Prawników, był członkiem Niezależnego Zrzeszenia Studentów, a w marcu 1988 został członkiem jawnego Komitetu Założycielskiego NZS Uniwersytetu Warszawskiego. Był zaliczany do działaczy przeciwnych działaniom radykalnym.
W latach 1991–1993 był dziennikarzem „Życia Warszawy”. Publikował m.in. w miesięczniku Znak i Przeglądzie Politycznym. Od 1993 do 2005 pracował w dzienniku „Rzeczpospolita”, gdzie kierował działem „Opinie” (od 2000) i był zastępcą redaktora naczelnego (2004–2005).
W styczniu 2005 sprzeciwiał się zwolnieniu z pracy Bronisława Wildsteina za ujawnienie tzw. listy Wildsteina i wszedł w spór z ówczesnym redaktorem naczelnym „Rzeczpospolitej” Grzegorzem Gaudenem. W związku z tym kilka miesięcy później odszedł z redakcji, by kierować zespołem przygotowującym projekt nowego dziennika, który planował stworzyć Michał Sołowow.
Od 13 września 2006 do 27 października 2011 był redaktorem naczelnym dziennika „Rzeczpospolita”, a od 7 lutego 2011 do 28 listopada 2012 redaktorem naczelnym tygodnika „Uważam Rze”.
Od stycznia 2013 jest współwydawcą i redaktorem naczelnym tygodnika „Do Rzeczy”. Od 2013 propaguje model mediów tożsamościowych, postulując jako główny cel mediów nie podawanie faktów, ale budowanie wspólnoty wśród odbiorców. W swojej książce "Czy Jezus jest Bogiem? Od judaizmu do chrześcijaństwa" (2014) podejmuje polemikę z niektórymi badaczami Jezusa historycznego reprezentującymi nurt "third quest". W latach 2016–2020 był jednym z prowadzących audycji "Salon polityczny Trójki", będącej częścią porannego pasma "Zapraszamy do Trójki", emitowanej na antenie Programu Trzeciego Polskiego Radia.
W 2015 był członkiem jury Nagrody Literackiej i Historycznej Identitas.
Publikacje.
eseistyka, publicystyka
literatura piękna
wywiady Pawła Lisickiego
wywiady z Pawłem Lisickim
tłumaczenia
Kontrowersje.
W 2018 r. Paweł Lisicki opublikował powieść z gatunku fikcji politycznej pt. "Epoka Antychrysta". Dzieło to, według Waldemara Łysiaka, przedstawia konsekwencje przyjęcia liberalnego nurtu w Kościele katolickim, skutkujące odstępstwem od wiary i dechrystianizacją świata prowadzoną przez Watykan w imię poprawności politycznej. Recenzując powyższą książkę w „Przewodniku Katolickim”, Monika Białkowska zwróciła m.in. uwagę, że „Lisicki sprowadza to jednak do prostackiego wręcz ukierunkowania na przyszłość, zamiast na przeszłość” i „teologicznej mizerii”, a znacząca część książki jest „zwyczajnie obrzydliwa”. Natomiast w opinii jednego z publicystów portalu PCh24.pl Polonia Christiana, podpisanego jako „TK”, wbrew zarzutom krytyków, książka nie służy ukazaniu odstręczających scen, lecz niebezpieczeństw, jakie wiążą się z dalszą liberalizacją Kościoła i społeczeństwa. Zgodnie zaś z oświadczeniem autora zastosowanie niekiedy nawet brutalnych scen ma jedynie skłonić czytelnika do refleksji na temat kierunku zmian postępujących w liberalizującym się Kościele oraz zachęcić do przeciwstawienia się tym zmianom.

</doc>
<doc id="637896" url="https://pl.wikipedia.org/wiki?curid=637896" title="Paweł Milcarek">
Paweł Milcarek

Paweł Milcarek (ur. 25 sierpnia 1966 w Warszawie) – polski filozof i publicysta, założyciel i w latach 1999–2008 oraz ponownie od 2012 redaktor naczelny kwartalnika „Christianitas”, w latach 1992–2009 wykładowca w Katedrze Historii Filozofii Starożytnej i Średniowiecznej UKSW. W latach 2008–2009 był dyrektorem i redaktorem naczelnym II Programu Polskiego Radia.
Życiorys.
Jest absolwentem VI Liceum Ogólnokształcącego im. T. Reytana (1985). W 1981 wstąpił do harcerskiej Czarnej Jedynki, do której należał także w ciągu studiów. Uczestniczył w staraniach o powrót polskiego harcerstwa do jego tradycyjnych ideałów (m.in. redagując niezależne pismo młodzieżowe „Harcownik”, rozpowszechniane w środowiskach niezależnego ruchu harcerskiego).
W latach 1982–1984 był współpracownikiem podziemnego Katolickiego Pisma Robotniczego „Ojczyzna” i kolporterem literatury niezależnej. W latach 1986–1990 był redaktorem podziemnego pisma „Nowe Horyzonty” nawiązującego do idei obozu narodowego, ze szczególnym odwołaniem do dorobku Jędrzeja Giertycha. W sumie ukazały się 24 numery periodyku. W 1988 wraz z Rafałem Matyją i Robertem Kostro współtworzył na UW stowarzyszenie konserwatywne Liga Akademicka. W latach 1988–1990 uczestniczył w reaktywowaniu katolickiego Polskiego Związku Akademickiego (zawieszonego po ogłoszeniu stanu wojennego).
W 1989 był stypendystą Towarzystwa Historyczno-Literackiego w Paryżu. W 1991 ukończył studia na Wydziale Historycznym Uniwersytetu Warszawskiego, składając pracę magisterską "Dzieje Polski Feliksa Konecznego" (promotor: Tomasz Wituch). W latach 1992–1996 był członkiem kilkuosobowego zespołu konsultantów Redakcji Naczelnej Nowej Encyklopedii Powszechnej PWN. W 1994 obronił na ATK rozprawę doktorską z filozofii "Filozoficzna teoria ciała ludzkiego w pismach św. Tomasza z Akwinu" (promotor: Mieczysław Gogacz). W latach 1994–2001 był członkiem redakcji „Edukacji Filozoficznej”. W 1996 został nagrodzony stypendium Fundacji na rzecz Nauki Polskiej.
Od 1995 jest aktywnym uczestnikiem starań o przywrócenie dostępu do tradycyjnej liturgii łacińskiej w Kościele katolickim. Był polskim przedstawicielem Centre International d'Études Liturgiques, stowarzyszenia powołanego dla inicjowania i prezentowania badań poświęconych klasycznemu rytowi rzymskiemu. W 1999 współzakładał pismo „Christianitas” i do 2008 był jego redaktorem naczelnym. W 2001 był uczestnikiem zamkniętych Dni Liturgicznych w klasztorze benedyktyńskim w Fontgombault (Francja) z udziałem kard. Josepha Ratzingera.
W 2005 członek Honorowego Komitetu Poparcia Lecha Kaczyńskiego w wyborach prezydenckich. W latach 2005–2007 był doradcą Marszałka Sejmu Marka Jurka.
Od 22 grudnia 2008 do 29 grudnia 2009 był dyrektorem, redaktorem naczelnym II Programu Polskiego Radia.
Jest żonaty, ma sześcioro dzieci. Mieszka w Brwinowie.
Twórczość.
Publikował artykuły publicystyczne w „Rzeczpospolitej”, „Niedzieli” i „Ozonie”. Prowadzi blog w portalu Salon24.pl. Systematycznie pisze również dla „Przewodnika Katolickiego”. W latach 1997–2001 był członkiem Rady Programowej Polskiego Radia z rekomendacji Krajowej Rady Radiofonii i Telewizji.
Współautor (wraz z Grzegorzem Kucharczykiem i Markiem Pawłem Robakiem) serii podręczników historii do gimnazjum "Przez tysiąclecia i wieki" wydanych przez Wydawnictwa Szkolne i Pedagogiczne, które ukazały się w latach 2002–2004.
W 2008 wydał monografię na temat filozofii średniowiecznej "Od istoty do istnienia. Tworzenie się metafizyki egzystencjalnej wewnątrz łacińskiej tradycji filozofii chrześcijańskiej". Przedstawił w niej analizę etapów powstawania oryginalnej formuły filozofii łacinników w IX–XIII wieku, ze szczególnym uwzględnieniem dzieła mistrzów paryskich (m.in. Tomasza z Akwinu, Alberta Wielkiego, Wilhelma z Owernii), którzy wychodząc poza prostą recepcję dziedzictwa antyku i dorobku średniowiecznej filozofii arabskiej pogłębili teorię bytu (m.in. poprzez opracowanie doktryny transcendentaliów i podjęcie problemu różnicy istoty i istnienia). W 2009 wydał "Historię Mszy" – praktyczny przewodnik po dziejach Mszy Świętej.

</doc>
<doc id="637898" url="https://pl.wikipedia.org/wiki?curid=637898" title="Dekanat kobyłkowski">
Dekanat kobyłkowski

Dekanat kobyłkowski – dekanat diecezji warszawsko-praskiej wchodzącej w skład metropolii warszawskiej. Powstał on 16 kwietnia 2006 z siedzibą przy bazylice św. Trójcy w Kobyłce. Pierwszym dziekanem tego dekanatu został ks. prałat Jan Andrzejewski.
Lista parafii:

</doc>
<doc id="637901" url="https://pl.wikipedia.org/wiki?curid=637901" title="Liścieniowate">
Liścieniowate



</doc>
<doc id="637902" url="https://pl.wikipedia.org/wiki?curid=637902" title="Ścichawka">
Ścichawka

Ścichawka – struga, prawy dopływ Widawki o długości 12,06 km. 
Płynie w kierunku równoleżnikowym, ze wschodu na zachód. Źródła Ścichawki znajdują się w okolicach miejscowości Ścichawa w gminie Kluki. Przepływa przez Podścichawę, Ścichawę, Jeżowiznę, Chmielowiec i Szubienice. Do Widawki uchodzi w okolicy wsi Podklucze w gminie Szczerców. Płynie głównie przez tereny rolnicze. W górnym biegu wcina się głęboko w tereny Wysoczyzny Bełchatowskiej, w dolnym biegu płynie w płaskiej podmokłej dolinie przez tereny Kotliny Szczercowskiej. 

</doc>
<doc id="637904" url="https://pl.wikipedia.org/wiki?curid=637904" title="Planetoida klasy E">
Planetoida klasy E

Planetoida klasy E – typ planetoid, u których można stwierdzić występowanie minerału zwanego enstatytem. Jest to rzadki typ planetoid; przypominają one składem chemicznym meteoryty z grupy chondrytów enstatytowych.
Planetoidy klasy E mają wysokie albedo, którego wartość sięgać może 0,4 i więcej.

</doc>
<doc id="637906" url="https://pl.wikipedia.org/wiki?curid=637906" title="Selim Chazbijewicz">
Selim Chazbijewicz

Selim Chazbijewicz (ur. 17 listopada 1955 w Gdańsku) – polski politolog, pisarz, publicysta, nauczyciel akademicki, poeta wileńsko-hanzeatyckiej tradycji tatarskiej, dyplomata, działacz społeczności tatarskiej, doktor habilitowany nauk humanistycznych, profesor nadzwyczajny Uniwersytetu Warmińsko-Mazurskiego, od 2017 ambasador RP w Kazachstanie i Kirgistanie.
Życiorys.
Wywodzi się ze szlacheckiej rodziny Tatarów polsko-litewskich. Ukończył I Liceum Ogólnokształcące im. Mikołaja Kopernika w Gdańsku, a w 1980 studia polonistyczne na Uniwersytecie Gdańskim. W drugiej połowie lat 80. otrzymał stypendium Ligi Świata Arabskiego w Arabii Saudyjskiej. W roku 1990 zasiadał w VIII Kongresie Filozofii i Myśli Muzułmańskiej zorganizowanym w Teheranie, a rok później jechał do Symferopolu na posiedzenie I Kongresu Odrodzenia Kultury Krymskotatarskiej.
W 1991 uzyskał stopień doktora nauk humanistycznych na Wydziale Nauk Społecznych Uniwersytetu im. Adama Mickiewicza w Poznaniu na podstawie rozprawy zatytułowanej "Ideologie muzułmanów polskich XX wieku", której promotorem był Jacek Sobczak. Stopień doktora habilitowanego nauk humanistycznych w zakresie nauk o polityce uzyskał w 2002 również na UAM na podstawie pracy pt. "Awdet czyli powrót. Walka polityczna Tatarów krymskich o zachowanie tożsamości narodowej i niepodległość państwa po II wojnie światowej".
Został profesorem nadzwyczajnym w Instytucie Nauk Politycznych Uniwersytetu Warmińsko-Mazurskiego w Olsztynie, był także wykładowcą i Elbląskiej Uczelni Humanistyczno-Ekonomicznej. Powołany w skład Komitetu Nauk Orientalistycznych Polskiej Akademii Nauk.
Działalność literacka i kulturalna.
Jest autorem tomików poetyckich, w tym "Hymnu do Sofii", który ukazał się w 2005. Jego wiersze znalazły się w antologii Tatarów polskich "Oto moje dziedzictwo" (2010). Opublikował liczne prace związane z kulturą i dziejami Tatarów polskich, litewskich oraz krymskich – m.in. publikację "Tatarzy Krymscy. Walka o naród i wolną ojczyznę" (2001).
Należy do Stowarzyszenia Pisarzy Polskich. W latach 1974–1976 związany był z grupą literacką Poetariat, której manifest programowy wyrażał protest przeciwko poetyce Nowej Fali. W drugiej połowie lat 70. był członkiem grupy literackiej Wspólność. W latach 1986–1991 był redaktorem naczelnym kwartalnika „Życie Muzułmańskie” – pisma polskich muzułmanów. W 1994 został redaktorem naczelnym „Rocznika Tatarów Polskich”. W 2009 objął funkcję przewodniczącego rady redakcyjnej kwartalnika „Przegląd Tatarski”, a w 2010 – przewodniczącego kolegium redakcyjnego czasopisma polskiej społeczności muzułmańskiej „Muzułmanie Rzeczypospolitej”.
Działalność społeczna i polityczna.
W 1999 roku Selim Chazbijewicz wespół z Mustafą Mucharskim wręczył w Drohiczynie Janowi Pawłowi II dar z wypisanym podziękowaniem: „Muzułmanie polscy dziękują kościołowi katolickiemu, który uosabia Jego Świątobliwość Jan Paweł II, za 600 lat tolerancji w stosunku do wyznawców islamu w kraju chrześcijańskim”.
Był współzałożycielem oraz w latach 1999–2007 prezesem rady centralnej Związku Tatarów Rzeczypospolitej Polskiej, a do 2003 imamem gminy muzułmańskiej w Gdańsku. W latach 1998–2008 pełnił funkcję współprzewodniczącego Rady Wspólnej Katolików i Muzułmanów.
W wyborach w 1997 bez powodzenia ubiegał się o mandat posła w województwie gdańskim z ramienia Ruchu Odbudowy Polski. Później wstąpił do Prawa i Sprawiedliwości. Bezskutecznie kandydował z ramienia tej partii w 2011 do Senatu, w 2015 do Sejmu, a w wyborach samorządowych w 2010 i 2014 do sejmiku warmińsko-mazurskiego.
Został członkiem Olsztyńskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010. W 2015 był założycielem i pierwszym przewodniczącym Akademickiego Klubu Obywatelskiego im. Prezydenta Lecha Kaczyńskiego w Olsztynie. W 2016 r. na Facebooku opublikował „Odę do Jarosława Kaczyńskiego”, będącą według niego wyrazem szacunku i podziwu dla prezesa Prawa i Sprawiedliwości, a zaczynającą się od słów:
     "Niby zwycięski Chrobry wzmacniasz państwo nasze",     "Ty, który od nowa polską godność wskrzeszasz",     "Jak orzeł ponad skałą wzlatujesz i zawsze",     "To Ty masz rację, Ty na pomoc spieszysz." (...)
     "W kierunku mocarstwa od morza do morza",     "By wszystkie narody od Bałkanów po Bałtyk"     "A nawet ptaki co krążą w przestworzach",     "Wielbiły Polskę i wielbiły jej wodza."
Tę panegiryczną, pisaną bez ironii twórczość zauważyły duże media ogólnopolskie – „Odę...” przedrukowały m.in. „Gazeta Wyborcza”, „Newsweek Polska”, „Wprost”, „Fakt”. Autor twierdził, że nie jest on przejawem lizusostwa, gdyż utwór powstał rok wcześniej, przed zwycięskimi wyborami PiS.
W maju 2017 Selim Chazbijewicz otrzymał nominację na stanowisko ambasadora RP w Kazachstanie z jednoczesną akredytacją w Kirgistanie, odbierając nominację od Witolda Waszczykowskiego. Listy uwierzytelniające złożył na ręce prezydenta Kazachstanu Nursułtana Nazarbajewa 18 października 2017, zaś prezydenta Kirgistanu Ałmazbeka Atambajewa 27 października 2017. W brak korelacji pomiędzy napisaniem panegiryku, a nominacją powątpiewali m.in. publicyści „Wirtualnej Polski”, „Gazety Wyborczej” i „Onetu”.
Odznaczony Brązowym Krzyżem Zasługi (2014).
Życie prywatne.
W 1982 roku poślubił polonistkę Annę Boczkowską. Rok później przyszedł na świat ich syn Olgierd, który obecnie pełni funkcję przewodniczącego Muzułmańskiej Gminy Wyznaniowej w Gdańsku.

</doc>
<doc id="637908" url="https://pl.wikipedia.org/wiki?curid=637908" title="Diosdado Cabello">
Diosdado Cabello

Diosdado Cabello Rondón (ur. 15 kwietnia 1963 w El Furrial) – wenezuelski polityk, blisko związany z prezydentem Hugo Chávezem. Od stycznia do kwietnia 2002 pełnił w jego gabinecie funkcję wiceprezydenta, a także przez jeden dzień w czasie puczu wojskowego 13 kwietnia 2002 prezydenta republiki, przewodniczący parlamentu w latach 2012–2016.
Życiorys.
Urodził się w El Furrial w stanie Monagas. Z wykształcenia jest inżynierem. Służył w armii wenezuelskiej. Brał udział w nieudanym zamachu stanu Hugo Chaveza w 1992.
Po zwycięstwie Chaveza w 1998 Cabello był jednym z głównych organizatorów ruchów poparcia dla prezydenta. Cabello został mianowany wiceprezydentem w styczniu 2002.
Chavez został (na krótko) obalony 11 kwietnia 2002 przez pucz wojskowy, cieszący się cichym poparciem USA, który wyniósł na fotel prezydencki prezesa wenezuelskiej izby handlowej Pedro Carmonę. Nowy prezydent nie utrzymał się długo i już w dwa dni później, 13 kwietnia, musiał oddać władzę (został potem na krótko uwięziony, zanim nie udał się na wygnanie). Z powodu czasowej nieobecności Chaveza tymczasowym prezydentem został Cabello, który oświadczył przy swej inauguracji: „Ja, Diosdado Cabello, obejmuję tymczasowo prezydenturę dopóki prezydent republiki, Hugo Chavez Frias, nie powróci”. Po kilku godzinach Chavez na powrót przejął obowiązki. Cabello przestał pełnić obowiązki wiceprezydenta jeszcze w tym samym miesiącu.
W październiku 2004 wybrano go gubernatorem stanu Miranda. Wygrał wybory uzyskując 345 752 głosów (52%), wobec swego rywala, Enrique Mendozy, który otrzymał 320 731 głosów (48%). Urząd gubernatora zajmował do 2008.
W styczniu 2012 został wybrany przewodniczącym Zgromadzenia Narodowego na roczną kadencję. W styczniu 2013 uzyskał reelekcję na tym stanowisku.
Cabello prowadzi własny, cotygodniowy program w państwowej telewizji – Con el Mazo Dando (*Tłukąc młotkiem*). Jest to program polityczny, w którym Cabello broni rządu i przedstawia zarzuty wobec opozycji. Międzyamerykańska Komisja Praw Człowieka (IACHR) wyraziła zaniepokojenie tym, że w programie zastraszane są osoby zwracające się do IACHR z oskarżeniami wobec rządu wenezuelskiego.
Niektórzy komentatorzy w Wenezueli porównują wykorzystywanie nielegalnie nagranych, prywatnych rozmów w takich programach jak Cabello’a, do praktyk stosowanych w NRD i przedstawionych m.in. w „Życiu na Podsłuchu”. Amnesty International wyraziło zaniepokojenie tym, jak w swoim programie Cabello upublicznił szczegóły podróży dwóch obrońców praw człowieka oraz tym, że stale pokazuje, jak państwo obserwuje osoby niezgadzające się z polityką rządu wenezuelskiego.

</doc>
<doc id="637911" url="https://pl.wikipedia.org/wiki?curid=637911" title="Nieszpory w Efezie">
Nieszpory w Efezie

Nieszpory efeskie – masakra Rzymian i Italików w Azji Mniejszej, do której doszło w 89 lub 88 r. p.n.e. 
W początkowej fazie wojny z Rzymem, król Pontu Mitrydates VI Eupator wezwał ludność Azji Mniejszej do powstania antyrzymskiego. Z jego inspiracji mieszkańcy klienckich państw Rzymu w regionie wymordowali przebywających w Azji Mniejszej Rzymian i Italików. Antyczni dziejopisarze twierdzili, że w trakcie tych wydarzeń tych zginęło 80 tysięcy lub nawet 150 tysięcy Rzymian. Liczby te są z pewnością znacznie zawyżone, w sposób typowy dla starożytnej historiografii, jednak dzisiejsi badacze zgadzają się, że liczba ofiar była ogromna. 
Używana przez nowożytnych historyków nazwa "nieszpory efeskie" czy "nieszpory azjatyckie" została utworzona przez francuskiego historyka Théodore'a Reinacha jako analogia do tzw. "nieszporów sycylijskich". 
Geneza wydarzeń.
W połowie II w. p.n.e. Rzymianie podbili Grecję, a w następnych latach uczynili Azję Mniejszą swoją strefą wpływów. W dekadach poprzedzających nieszpory efeskie w miastach Azji Mniejszej osiedlało się wielu Rzymian, przeważnie kupców, przedsiębiorców i poborców podatkowych. Ich aktywność ekonomiczna, w szczególności na polu handlu niewolnikami, budziła niechęć miejscowej ludności. Przybyszów utożsamiano z państwem rzymskim, które oskarżano o opresyjną politykę fiskalną i wpędzanie mieszkańców Azji Mniejszej w długi, nieraz prowadzące do sprzedaży dłużników w niewolę. 
Nienawiść wobec Rzymian wykorzystał król Pontu Mitrydates Eupator. Będąc zagrożony rzymską interwencją, która mogła pozbawić go panowania nad Kapadocją, postanowił uprzedzić atak i zająć rzymskie posiadłości w Azji Mniejszej. Prawdopodobnie motywem, dla którego władca Pontu postanowił wymordować Italików mieszkających w azjatyckich miastach, była chęć zapewnienia sobie wierności sojuszników, czyli państw dotąd zależnych od Rzymu. Według kalkulacji Mitrydatesa po takim czynie państwa te nie miałyby już drogi odwrotu i nie mogłyby układać się z Rzymem, ale musiałyby z nim walczyć. 
Przebieg masakry.
Według Appiana Mitrydates nakazał objąć czystką Rzymian, Italików i wyzwoleńców pochodzenia italskiego, a także ich żony i dzieci. Ciała ofiar miały pozostać niepogrzebane. Połowa majątku zabitych miała przypaść mordercom, a druga połowa królowi. Wyznaczono nagrody dla donosicieli, a kary miały czekać tych, którzy próbowali grzebać ciała pomordowanych. Niewolnikom, którzy wydadzą swoich panów lub ich sami zabiją, Mitrydates obiecał wolność. Dłużnicy, którzy zabijali swych wierzycieli, mogli liczyć na umorzenie połowy długu. 
Według rzymskich dziejopisarzy dla napastników nie liczyło się uświęcone tradycją prawo azylu. W Efezie, Pergamonie i wielu innych miastach nie oszczędzono nawet tych Rzymian, którzy szukali schronienia w świątyniach; jedynie na wyspie Kos darowano im życie. Kaunijczycy odrywali od posągów ludzi chroniących się w świątyni Westy, zabijając na oczach matek dzieci, następnie matki, na koniec - mężów. Mieszkańcy portowego miasta Adramyttion mieli topić niektóre ofiary w morzu, natomiast mieszkańcy Tralles wynajęli kata, który w świątyni Zgody dokonał rzezi, a ofiarom stawiającym opór i trzymającym się kurczowo posągów odrąbywał ręce. Podobne sceny miały miejsce w wielu innych miastach. 
Plan Mitrydatesa w pełni się powiódł, gdyż w wyniku czystki społeczność Rzymian mieszkających w Azji Mniejszej została praktycznie unicestwiona. 
Następstwa.
Masakry w Azji Mniejszej stały się dla Rzymu "casus belli" i zapoczątkowały serię wojen między Rzymianami a królestwem Pontu. Wojny te trwały aż do śmierci Mitrydatesa w 63 r. p.n.e. 

</doc>
<doc id="637912" url="https://pl.wikipedia.org/wiki?curid=637912" title="No Need to Argue">
No Need to Argue

No Need to Argue – drugi album irlandzkiego zespołu rockowego The Cranberries. Album zajął 2. miejsce na brytyjskiej liście sprzedaży UK Albums Chart. W Polsce uzyskał status platynowej płyty.
W roku 2002 ukazało się jego drugie wydanie, pod tytułem "No Need to Argue (The Complete Sessions 1994–1995)". Pojawiły się tu dodatkowe utwory, które wcześniej można było znaleźć na stronach B singli z albumu.

</doc>
<doc id="637919" url="https://pl.wikipedia.org/wiki?curid=637919" title="Kompensacja (demografia)">
Kompensacja (demografia)

Kompensacja, kompensacja urodzeń – wyrównywanie strat demograficznych (wynikających z wojen i kataklizmów) następującym po nim zwiększonym przyrostem demograficznym.
Przykładem zjawiska kompensacji demograficznej może być wzrost liczby urodzeń w Polsce po II wojnie światowej na skutek odkładania decyzji o ślubach i posiadaniu dzieci w czasie wojny.
Historia pojęcia.
Jako jednego z pierwszych naukowców odwołujących się do kompensacji demograficznej wymienia się P. E. Levasseura. W Polsce koncepcję tę opisał Edward Rosset wyróżniając dwie fazy procesów ludnościowych związanych z wojną: okres destrukcyjny (w czasie wojny: zmniejszenie liczby ślubów, urodzeń) i okres kompensacyjny (tuż po wojnie: wzrost ślubów i urodzeń, wyższy niż w okresach pokoju).

</doc>
<doc id="637921" url="https://pl.wikipedia.org/wiki?curid=637921" title="Dzień Solidarności Społecznej">
Dzień Solidarności Społecznej

Dzień Solidarności Społecznej – ogólnopolska inicjatywa społeczna. Ideą DSS jest mobilizowanie społeczeństwa do przemyśleń i pozytywnej reakcji na problem, który jest tematem przewodnim obchodów DSS w danym roku.
Historia.
Pomysłodawcą i krajowym koordynatorem Dnia Solidarności Społecznej jest Andrzej J. Moroz, psychopedagog z Lublina, założyciel Terapeutycznego Ośrodka Wsparcia i Edukacji Rodziny w Lublinie (2002), Stowarzyszenia Przyjaciół Dzieci i Młodzieży "Bo Warto" (2006), a wcześniej organizator pomocy Polakom na Wschodzie (1994–1996), współpracownik Matki Teresy z Kalkuty (założyciel Lubelskiego Oddziału Ruchu Solidarności z Krajami Trzeciego Świata Maitri (1982), propagator idei honorowego krwiodawstwa, prezes Stowarzyszenia Inicjatyw Społecznych "Potrafisz".
Dzień Solidarności Społecznej odbywał się dotąd m.in. w 2003 (ofiary przemocy domowej), 2004 (sieroty), 2005 (adopcje - protest przeciwko publicznemu pomniejszaniu roli adopcji przez organizacje przyjaciół zwierząt i niektórych dziennikarzy - "adopcje zwierząt"), 2006, 2007 i 2008 (wsparcie dla dzieci z ADHD), 2009 - zwrócenie uwagi na dzieci z FAS, 2010 r. - solidarność z powodzianami połączona ze zbiórką darów dla najbardziej poszkodowanych. IX edycja DSS w 2011 poświęcona była dzieciom niepełnosprawnym. X - jubileuszowy - Dzień Solidarności Społecznej przebiegał pod hasłem pomocy pełnym sierotom (śmierć obydwojga rodziców, odrzucenie przez rodzinę biologiczną) – usamodzielniającym się byłym wychowankom domów dziecka. W roku 2015 w ramach Dnia Solidarności Społecznej zorganizowana była zbiórka krwi (krwiobus RCKiK w Lublinie), pokaz wyposażenia polskich żołnierzy w okresie powojennym, a wszyscy zainteresowani mogli nauczyć się podstaw udzielania pierwszej pomocy przedmedycznej zarówno niemowlęciu, jak i osobom dorosłym. Z kolei w 2017 roku w ramach Pikniku Solidarności organizowanego z okazji XIV DSS 11 czerwca w Wojciechowie zorganizowano m.in. rejestrację potencjalnych dawców szpiku kostnego, Międzynarodowy Przegląd Piosenki Harcerskiej i Patriotycznej, I Międzynarodowe Mistrzostwa Polski Harcerzy Ringo oraz pokaz taktyki w wykonaniu harcerzy z drużyn specjalnościowych z Krakowa i Buska Zdroju. W tym samym czasie w Poznaniu, Brudzewicach (woj. łódzkie) i Lublinie honorowi dawcy krwi udadzą się do punktów krwiodawstwa. W czasie XV edycji DSS (2018 r.) poza Międzynarodowym Przeglądem Piosenki Harcerskiej i Patriotycznej, w którym brali udział wykonawcy z kilku środowisk harcerskich z Polski i Białorusi, ponownie przeprowadzono akcję rejestracji potencjalnych dawców szpiku kostnego zaś strażacy OSP KSRG Wojciechów zaprezentowali możliwości techniczne swojego sprzętu. W roku 2019, z okazji XVI DSS obchody miały podobny charakter i przebieg. W międzyczasie prowadzono zbiórkę na pomoc poszkodowanym wskutek trąby powietrznej z Wojciechowa. Instruktorzy ratownictwa i ratownicy medyczni ze Stowarzyszenia Ratownictwa Polskiego prowadzili naukę udzielania pierwszej pomocy dzieciom i dorosłym, a strażacy OSP KSRG Wojciechów zaprezentowali sprzęt pożarniczy. Główne obchody XVII Dnia Solidarności Społecznej w roku 2020 odbywać się miały w Nałęczowie. Niestety pandemia Covid-19 uniemożliwiła przeprowadzenie imprez towarzyszących. Od 2021 roku Dzień Solidarności Społecznej poświęcony jest podopiecznym domów dziecka i innych zinstytucjonalizowanych placówek pieczy zastępczej.
Symbolem DSS jest Złota Wstążka oraz Dobre Anioły – anioły z zielonymi skrzydłami rozdające ulotki i informatory oraz Złote Wstążki przechodniom. Każdy DSS kończy się wypuszczeniem w niebo Listów do Aniołów - balonów lub lampionów, do których doczepione są dobre życzenia dla świata, oraz ulotka o idei DSS. Obchody na przestrzeni dziesięciu edycji organizowane były m.in. w: Bełżycach, Gdyni/Gdańsku, Katowicach, Krakowie, Lublinie, Puławach, Radomiu, Rzeszowie, Poznaniu, Terespolu i Wojciechowie. W 2013 roku po raz pierwszy DSS zyskał zainteresowanie we Francji, Niemczech, Wielkiej Brytanii, a nawet dalekiej Brazylii. Z tych krajów organizatorzy otrzymali słowa poparcia i wyrazy solidarności z polskimi sierotami.
Obchody.
Dotychczas organizowane w ramach DSS imprezy miały miejsce w kilkudziesięciu miastach Polski. W ramach obchodów DSS organizowane są konferencje naukowe, warsztaty edukacyjne, spotkania okolicznościowe i rekreacyjno-sportowe dla dzieci, koncerty, konkursy i pokazy. Wydawane są okolicznościowe plakaty, ulotki oraz prowadzona kampania medialna. Od 2014 roku kolejnym elementem DSS jest akcja honorowego oddawania krwi. 
W latach 2009-2010 organizatorem DSS była fundacja "Dobre Anioły". W roku 2011 organizację DSS koordynowało ponownie Stowarzyszenie TOWER. W roku 2012 Dzień Solidarności Społecznej nie był organizowany. X edycja DSS zorganizowana została po roku przerwy w 2013 roku przez Fundację Inicjatyw Społecznych "Potrafisz", która otrzymała pełnię praw do DSS oraz jest spadkobiercą tradycji tej imprezy charytatywno-informacyjnej na kolejne lata. Od 2019 roku organizatorem DSS jest Stowarzyszenie Inicjatyw Społecznych "Potrafisz". W ramach obchodów DSS od 2017 roku organizowane są także Międzynarodowy Przegląd Piosenki Harcerskiej i Patriotycznej, Mistrzostwa Polski Harcerzy w Ringo, pokazy i nauka udzielania pierwszej pomocy przedlekarskiej oraz rejestracja potencjalnych dawców szpiku kostnego i akcje oddawania krwi.
Jubileuszowy X Dzień Solidarności Społecznej zorganizowany 29 września 2013 r. miał na celu zwrócenie uwagi na los sierot i młodzieży porzuconej przez rodziny biologiczne. Przy okazji X edycji DSS Miejski Ośrodek Kultury w Terespolu zorganizował konkurs na kartkę pocztową pod hasłem "Bez matki, bez ojca, bez domu... bez szans?". Okolicznościowe wydarzenia miały też miejsce m.in. w Bełżycach i po raz pierwszy w Wojciechowie. W miejsce wypuszczanych w niebo balonów (Listy do Aniołów) zapoczątkowano nową tradycję - na zakończenie DSS wypuszczono płonące lampiony. Podobny przebieg zaplanowano dla kolejnych edycji DSS. 
Od 2008 roku 23 grudnia organizowany jest też Dzień Dziecka bez Rodziny (d. Dzień Smutnego Dziecka). Jest to dzień poświęcony dzieciom zaniedbanym i opuszczonym przez rodziny oraz dzieciom przebywającym w placówkach opieki zastępczej.

</doc>
<doc id="637923" url="https://pl.wikipedia.org/wiki?curid=637923" title="Aleksander Ścibor-Rylski">
Aleksander Ścibor-Rylski

Aleksander Ścibor-Rylski herbu Ostoja (ur. 16 marca 1928 w Grudziądzu, zm. 3 kwietnia 1983 w Warszawie) – polski pisarz, reżyser i scenarzysta filmowy, m.in. autor scenariuszy do filmów "Popioły" (1965), "Człowiek z marmuru" (1977), "Człowiek z żelaza" (1981) i do serialu telewizyjnego "Lalka" (1977). Twórca postaci Mateusza Birkuta.
Życiorys.
Syn Jerzego i Ireny. Podczas okupacji hitlerowskiej służył w Szarych Szeregach oraz Armii Krajowej. Uczestniczył w powstaniu warszawskim, gdzie był łącznikiem dowódcy w Zgrupowaniu "Żniwiarz". Został podczas walk ciężko ranny. Później opuścił miasto z ludnością cywilną.
Po wojnie w 1946, zadebiutował jako poeta i prozaik. W latach 1946–1951 studiował polonistykę na Uniwersytecie Warszawskim, której ostatecznie jednak nie ukończył. Od 1948 do 1954 był członkiem redakcji tygodnika "Żołnierz Polski", gdzie pełnił m.in. funkcję kierownika działu kulturalnego. W 1950 wydał, napisaną w duchu socrealizmu, powieść pt. "Węgiel", która zapewniła mu pozycję najzdolniejszego pisarza socrealisty. W latach 1955–1957 wchodził w skład redakcji "Nowej Kultury". Od 1951 był związany z kinematografią jako scenarzysta i reżyser.
W latach 1955–1965 był kierownikiem literackiego zespołu filmowego „Rytm”. W latach 1972–1978 był kierownikiem artystycznym Zespołu Filmowego „Pryzmat”.
Pochowany na Cmentarzu Komunalnym na Wólce Węglowej w Warszawie.
Twórczość.
Książki.
Źródła:.
Filmografia.
Źródło:
Ekranizacje.
Na motywach jego książki z pierwszej połowy lat sześćdziesiątych "Pierścionek z końskiego włosia" Andrzej Wajda nakręcił w 1992 r. film "Pierścionek z orłem w koronie".
Aleksander Ścibor-Rylski w filmie.
W 1993 powstał film dokumentalny "Człowiek z szuflady. Aleksander Ścibor-Rylski (1928–1983)", którego reżyserami byli Andrzej Kotkowski i Jerzy Sztwiertnia.
Upamiętnienie.
Jest patronem ławeczki w Parku Ratuszowym w Krakowie w dzielnicy XVIII Nowa Huta, o czym informuje tabliczka. Patroni ławeczek w przestrzeni publicznej są wybierani w ramach projektu Kody Miasta realizowanego przez Krakowskie Biuro Festiwalowe, operatora tytułu Kraków Miasto Literatury UNESCO, którym Kraków został uhonorowany w 2013 roku.

</doc>
<doc id="637924" url="https://pl.wikipedia.org/wiki?curid=637924" title="Placyd Dziwiński">
Placyd Dziwiński

Placyd Zdzisław Dziwiński (ur. 5 października 1851 w Pieńkowcach, zm. 13 lipca 1936 we Lwowie) – polski matematyk.
Życiorys.
W 1869 został absolwentem C. K. I Gimnazjum w Tarnopolu. Uczeń Wawrzyńca Żmurki. W latach 1886-1925 profesor matematyki Politechniki Lwowskiej, w roku akademickim 1893/1894 rektor tej uczelni.
Od 1904 do 1906 był zastępcą przewodniczącego komisji urządzającej Polskie Muzeum Szkolne we Lwowie. W listopadzie 1910 otrzymał tytuł i charakter c. k. radcy dworu.
Pełnił mandat radnego miasta Lwowa. Należał do Polskiego Towarzystwa Politechnicznego we Lwowie i otrzymał tytuł jego członka honorowego.
Jako emerytowany profesor zwyczajny Politechniki Lwowskiej postanowieniem prezydenta RP z 17 lutego 1926 został mianowany profesorem honorowym tej uczelni.
Został pochowany na Cmentarzu Łyczakowskim we Lwowie.

</doc>
<doc id="637926" url="https://pl.wikipedia.org/wiki?curid=637926" title="Sissy Spacek">
Sissy Spacek

Sissy Spacek, właśc. Mary Elizabeth Spacek (ur. 25 grudnia 1949 w Quitman) − amerykańska aktorka. Laureatka Oscara za rolę w filmie "Córka górnika" (1980).
W 2011 otrzymała własną gwiazdę w Alei Gwiazd w Los Angeles znajdującą się przy 6834 Hollywood Boulevard.
Życiorys.
Wczesne lata.
Urodziła się w Quitman w Teksasie jako córka Virginii Frances (z domu Spillman; 1917–1981) i Edwina Arnolda Spaceka Sr. (1910–2001), powiatowego agenta gospodarczego. Jej kuzynem był aktor Rip Torn. W 1967, kiedy miała 17 lat, zmarł na białaczkę jej starszy od niej o rok brat 18-letni Robbie. W 1967 ukończyła Quitman High School.
Kariera.
Karierę w show-biznesie rozpoczynała jako piosenkarka. Przez jakiś czas Sissy występowała w pubach w Greenwich Village, a także na przesłuchaniu do Decca Records. Chociaż wytwórni podobał się jej głos, nie zatrudnili jej, ponieważ mieli piosenkarkę o podobnej barwie – Loretta Lynn. W 1968 podpisała nawet niewielką umowę z Tourette Records i pod pseudonimem Rainbo nagrała piosenkę „John You Went Too Far This Time”, której słowa odnosiły się do nagiej okładki płyty "" Johna Lennona i Yoko Ono. Jednak jej kontrakt nie został przedłużony.
Aktorstwa uczyła się w Instytucie Lee Strasberga. Pracowała też jako fotomodelka dla Ford Models. Na początku lat 70. zadebiutowała w kinie, jako dziewczyna, która siedzi w barze w dramacie "Trash" (1970), którego produccentem był Andy Warhol, z Joe Dallesandro oraz w roli Poppy, nastolatki sprzedanej w niewolnictwo seksualne w dreszczowcu kryminalnym Michaela Ritchiego "Pierwszorzędne cięcie" ("Prime Cut", 1972) u boku Lee Marvina i Gene’a Hackmana. Jednak przełomem w jej karierze okazały się role psychopatycznych, odtrąconych przez rodziców nastolatek – młodocianej morderczyni Holly w dramacie kryminalnym Terrence’a Malicka "Badlands" (1973) z Martinem Sheenem i Warrenem Oatesem oraz obdarzonej psychokinetycznymi zdolnościami tytułowej dziewczyny Carrie White w horrorze Briana De Palmy "Carrie" (1976), będącym ekranizacją pierwszej z wydanych powieści Stephena Kinga. Kreacja protagonistki Carrie przyniosła jej nagrodę specjalną na Avoriaz Fantastic Film Festival i nagrodę National Society of Film Critics (NSFC) oraz pierwszą nominację do Oscara dla najlepszej aktorki pierwszoplanowej i nagrody Stowarzyszenia Nowojorskich Krytyków Filmowych, a witryna RetroCrush.com uznała za jeden z najlepszych występów aktorskich w historii kina grozy.
Kandydowała do roli księżniczki Lei w pierwszej trylogii George’a Lucasa "" ("Star Wars Episode IV: A New Hope", 1977), lecz po jej rezygnacji angaż otrzymała Carrie Fisher. Wystąpiła w jednej z głównych ról jako Mildred „Pinky” Rose w awangardowej komedii Roberta Altmana "Trzy kobiety" ("3 Women", 1977) z Shelley Duvall i Janice Rule. Za rolę piosenkarki country Loretty Lynn w opartym na faktach filmie Michaela Apteda "Córka górnika" (1980) otrzymała Nagrodę Akademii Filmowej i Złoty Glob. Początkowo miała wystąpić jako Emma Greenway w melodramacie "Czułe słówka" (1983), ale ostatecznie rolę zagrała Debra Winger.
Była ponownie nominowana do Złotego Globu jako Nita Longley, rozwiedziona matka dwóch chłopców, pracująca jako operator centrali w Gregory w Teksasie podczas II wojny światowej, gdzie nawiązuje przyjaźń z marynarzem (Eric Roberts) na urlopie w dramacie "Przybłęda" ("Raggedy Man", 1981). W dreszczowcu politycznym Olivera Stone’a "JFK" (1991) była żoną polityka Jamesa „Jima” Garrisona (Kevin Costner). Kolejne nominacje do Oscara dla najlepszej aktorki pierwszoplanowej zdobywała za role – jako Beth, żona amerykańskiego pisarza Charlesa Hormana (John Shea), który zaginął w Chile podczas puczu w 1973, w opartym na faktach dreszczowcu politycznym Costa Gavrasa "Zaginiony" ("Missing", 1982), Mae Garvey w dramacie Marka Rydella "Rzeka" ("The River", 1984) z Melem Gibsonem, jako Rebecca Magrath i Babe Botrelle w komediodramacie Bruce’a Beresforda "Zbrodnie serca" ("Crimes of the Heart", 1986) z Diane Keaton i Jessicą Lange oraz za rolę Ruth Fowler w dramacie Todda Fielda "Za drzwiami sypialni" ("In the Bedroom", 2001), za którą odebrała Nagrodę Satelity dla najlepszej aktorki w filmie dramatycznym i Złoty Glob.
Życie prywatne.
12 kwietnia 1974 wyszła za mąż za Jacka Fiska. Mają dwie córki: Schuyler (ur. 1982) i Virginię Madison (ur. 1988).

</doc>
<doc id="637930" url="https://pl.wikipedia.org/wiki?curid=637930" title="Zapiski historyka">
Zapiski historyka

Zapiski historyka lub Zapiski historyczne – jedna z najważniejszych kronik historii Chin, uważana za czołowe osiągnięcie chińskiej historiografii i wzór dla pokoleń dziejopisarzy, będąca zarazem pierwszym elementem jak i prototypem wszystkich kronik zawartych w oficjalnym zbiorze "Dwudziestu czterech historii". 
Powstała w latach 109–91 p.n.e., a jej autorem był Sima Qian, historyk na dworze dynastii Han. "Zapiski" sięgają czasów mitycznego Żółtego Cesarza, a kończą się na epoce autora. Ze względu na rolę, jaką pełnią w chińskiej tradycji, Sima Qian bywa nazywany "chińskim Herodotem".
Zawartość.
Zapiski historyka składają się ze 130 rozdziałów:
Polskie tłumaczenie.
Polskie tłumaczenie "Zapisków" autorstwa Mieczysława J. Künstlera - "Syn Smoka", ukazało się dopiero w 2000 roku, chociaż tekst jest przedmiotem badań zachodniej sinologii od kilkudziesięciu lat. Tłumaczenie obejmuje zaledwie 11 rozdziałów księgi, m.in. "Roczniki Pierwszego Cesarza Dynastii Ts'in (Qin)". 
Za utrudnienie można uznać użytą w nim polską transkrypcję opartą na historycznej wymowie (por. język starochiński), która utrudnia laikom identyfikację nazw i porównanie tekstu tłumaczenia z innymi źródłami i przekładami na inne języki. Na przykład dynastia "Xia" (wym. śia), znana również jako "Hsia", w przekładzie figuruje jako "Hia", bo taka była historyczna wymowa. 

</doc>
<doc id="637931" url="https://pl.wikipedia.org/wiki?curid=637931" title="Sunzi">
Sunzi



</doc>
<doc id="637935" url="https://pl.wikipedia.org/wiki?curid=637935" title="Pilsia">
Pilsia

Pilsia – rzeka, prawy dopływ Widawki, o długości 33,31 km i powierzchni zlewni 196,13 km².
Rzeka płynie w województwie łódzkim. Jej źródła znajdują się w okolicach wsi Kącik, a ujście poniżej wsi Szczercowska Wieś w Kotlinie Szczercowskiej.
W miejscowości Łobudzice, w gminie Zelów na Pilsi znajduje się zalew Patyki, o charakterze rekreacyjnym i retencyjnym, zaś w miejscowościach Zbyszek i Szczercowska Wieś, w gminie Szczerców, młyny wodne. Wody z Pilsi zasilają kompleks stawów rybnych w miejscowości Lubiec.
W XIX wieku rzeka nosiła nazwę Świtka.

</doc>
<doc id="637936" url="https://pl.wikipedia.org/wiki?curid=637936" title="Irena Szydłowska">
Irena Szydłowska

Irena Szydłowska (ur. 28 stycznia 1928 we Lwowie, zm. 14 sierpnia 1983 w Warszawie) – polska łuczniczka, trenerka, działaczka sportowa, olimpijka z Monachium i Montrealu. 
Życiorys.
Córka Stanisława, sędziego i działacza piłkarskiego.
Podczas wojny przebywała w Warszawie, gdzie była m.in. członkinią Szarych Szeregów. Ukończyła Gimnazjum im. Tadeusza Reytana w Warszawie oraz w 1959 r. Państwową Szkołę Techniczną (specjalność: technik budowlany). Na początku jej zainteresowania sportowe były związane z pływaniem, m.in. brała udział w Akademickich Mistrzostwach Polski we Wrocławiu. Następnie uprawiała siatkówkę, szybownictwo (Gostynin, Stara Miłosna) i wioślarstwo (jej trenerem był olimpijczyk Edward Kobyliński).
Jako łuczniczka była zawodniczką takich klubów sportowych jak: Syrena Warszawa (1959–1967), Marymont i Drukarz Warszawa (1968–1974) oraz Społem Łódź (1975–1978). Jej trenerami byli: Feliks Żbikowski i Tadeusz Purzycki.
W 1971 przeszła operację ręki w szpitalu przy ul. Barskiej w Warszawie. Spowodowało to, iż przez pierwsze cztery miesiące 1972 nie trenowała. Następnie zajęła dopiero 5. miejsce na Mistrzostwach Polski. Na igrzyska olimpijskie do Monachium pojechała dzięki zaufaniu, jakim obdarzył ją trener kadry Tadeusz Purzycki. 10 września 1972 zdobyła srebrny medal olimpijski. Po zakończeniu kariery sportowej działała w klubie sportowym Drukarz Warszawa oraz w PKOl.
W 1966 została uhonorowana tytułem Mistrzyni Sportu. W 1972 została odznaczona Krzyżem Kawalerskim Orderu Odrodzenia Polski.
Cztery razy otrzymała złoty Medal „Za Wybitne Osiągnięcia Sportowe”.
Od 1984 roku w Warszawie rozgrywany jest międzynarodowy Memoriał Ireny Szydłowskiej.
Osiągnięcia sportowe.
Sześciokrotnie ustanawiała rekordy świata:

</doc>
<doc id="637937" url="https://pl.wikipedia.org/wiki?curid=637937" title="Płyta (album Buldoga)">
Płyta (album Buldoga)

Płyta – debiutancka płyta długogrająca formacji Buldog, wydana 29 września 2006 samodzielnie przez zespół. Oprócz autorskich utworów zawiera także interpretację utworu The Stranglers "Nice'n'Sleazy" z polskim tekstem, pod tytułem "Będziesz z nami" oraz Kultu "Piosenka młodych wioślarzy" z czasów gdy jego członkami byli członkowie Buldoga: Piotr Wieteska, Kazik Staszewski i Jacek Szymoniak (występujący w Buldogu pod pseudonimem Syn Stanisława). Autorem wszystkich tekstów jest Kazik Staszewski.
Teledyski i film.
Album promował teledysk do utworu "Elita", którego premiera odbyła się 18 kwietnia 2007. Zdjęcia realizowane były w nocy 20 lutego 2007 w jednej z hal na terenie starej łódzkiej elektrowni. Reżyserem jest Grzegorz Korczak, operatorem – Łukasz Żal, scenografem – Urszula Wantuch. W teledysku występują również aktorzy m.in.: Anna Dereszowska, Cezary Iber, Robert Chmielewski oraz Andrzej Fogiel.
Powstał także nieoficjalny, nakręcony podczas próby 21 maja klip pod tytułem "Wycieczka z "Ona ma pH"", udostępniony na drugi dzień na stronie zespołu.
Pierwotnie podczas koncertu Kazika &amp; Buldoga w Londynie 20 stycznia 2008, a następnie 15 marca miały rozpocząć się zdjęcia do klipu "Czemu wszyscy wyjechali?", lecz od tamtego czasu zespół nie podawał dalszych informacji na ten temat.
14 marca 2008 o godz. 8:00 na stronie zespołu odbyła się za to premiera prawie 30 min. filmu ze styczniowego pobytu i wspomnianego koncertu w Londynie. Reżyserem i montażystą filmu jest Marcin "Cinos" Juziuk.

</doc>
<doc id="637939" url="https://pl.wikipedia.org/wiki?curid=637939" title="Advanced Light Action">
Advanced Light Action

Advanced Light Action – system Shimano obejmujący przerzutki i manetki roweru górskiego wprowadzony po raz pierwszy w 1994 roku w Deore XT, a obecnie stosowany we wszystkich grupach osprzętu. W systemie tym sprężyna pantografu przerzutki jest słabsza, a sprężyna w manetce silniejsza, ale sumaryczna siła obu sprężyn jest mniejsza niż w przypadku innych układów. Dodatkowo, Shimano wprowadziło pancerze pokryte wewnątrz teflonem i lepiej uszczelnione sworznie w przerzutkach. Dzięki temu dźwigienki manetek RapidFire wymagają mniej siły.

</doc>
<doc id="637941" url="https://pl.wikipedia.org/wiki?curid=637941" title="Stanisław Miłaszewski">
Stanisław Miłaszewski

Stanisław Miłaszewski (ur. 28 kwietnia 1886 w Warszawie, zm. 10 sierpnia 1944 tamże) – polski dramatopisarz, publicysta, poeta i tłumacz, senator II RP, urzędnik Wydziału Teatru w Ministerstwie Sztuki i Kultury w 1919 roku.
Życiorys.
Urodził się w rodzinie Józefata i Cecylii z Żurkowskich. Ukończył szkołę realną Dmochowskiego w Warszawie. Studiował na uniwersytecie w Leodium, Monachium, Rzymie i Paryżu, oraz filologię polską na Uniwersytecie Jagiellońskim i Uniwersytecie Lwowskim. Ochotniczo wstąpił do armii gen. Józefa Hallera. W latach 1914–1923 był recenzentem literackim „Gazety Warszawskiej”, „Tygodnika Ilustrowanego” i „Dziennika Powszechnego”, w latach 1921–1923 redaktorem wydawnictwa „Książki Ciekawe”. Pracował jako referent teatralny Ministerstwa Kultury i Sztuki (1918–1923). Był delegatem na zjazd Związku Zawodowego Literatów Polskich 4 lutego 1922 w Warszawie. W latach 1923–1924 pełnił funkcję kierownika literackiego Warszawskich Teatrów Miejskich, a w 1924–1926 w Teatrze Narodowym. Wspierał tworzenie Miejskiej Szkoły Dramatycznej. 
Od 23 czerwca 1914 jego żoną była pisarka Wanda Miłaszewska.
Podczas okupacji hitlerowskiej działał w konspiracyjnym życiu literackim i artystycznym pod pseudonimem „Narcyz Kwiatek”. Zginął wraz z żoną podczas powstania warszawskiego pod gruzami walącego się domu. Oboje zostali pochowani na Cmentarzu Wojskowym na Powązkach (kwatera A 25-13-15).

</doc>
<doc id="637944" url="https://pl.wikipedia.org/wiki?curid=637944" title="Zenn">
Zenn



</doc>
<doc id="637945" url="https://pl.wikipedia.org/wiki?curid=637945" title="Budowniczy (wzorzec projektowy)">
Budowniczy (wzorzec projektowy)

Budowniczy (ang. "Builder") – kreacyjny wzorzec projektowy, którego celem jest rozdzielenie sposobu tworzenia obiektów od ich reprezentacji. Innymi słowy proces tworzenia obiektu podzielony jest na kilka mniejszych etapów a każdy z tych etapów może być implementowany na wiele sposobów. Dzięki takiemu rozwiązaniu możliwe jest tworzenie różnych reprezentacji obiektów w tym samym procesie konstrukcyjnym: sposób tworzenia obiektów zamknięty jest w oddzielnych obiektach zwanych "Konkretnymi Budowniczymi". Zazwyczaj stosowany jest do konstrukcji obiektów złożonych, których konfiguracja i inicjalizacja jest procesem wieloetapowym. Budowniczy różni się od wzorca fabryki abstrakcyjnej oraz pozostałych wzorców kreacyjnych tym, że skupia się na sposobie tworzenia obiektów reprezentujących produkty. Tworzy drobną część skomplikowanego produktu za każdym swoim wywołaniem jednocześnie kontrolując stan wykonanej pracy. Klient otrzymuje produkt po zakończeniu jego pracy, a nie – tak jak w przypadku "Fabryki abstrakcyjnej" – bezzwłocznie. W przypadku "Fabryki abstrakcyjnej" możliwe jest także tworzenie kilku obiektów jednocześnie. Często oba wzorce są łączone. Należy do grupy wzorców skatalogowanych przez "Gang czworga".
Przykłady zastosowania.
Wzorzec budowniczego stosowany jest do oddzielenia sposobu tworzenia obiektów od tego jak te obiekty mają wyglądać. Przykładem jest oprogramowanie konwertujące tekst z jednego formatu na drugi. Algorytm odczytujący i interpretujący dane wejściowe jest oddzielony od algorytmu tworzącego dane wyjściowe. Dzięki takiemu rozwiązaniu możliwe jest zastosowanie jednego obiektu odczytującego dane wejściowe oraz wielu obiektów konwertujących odczytane dane do różnych formatów (ASCII, HTML, RTF, itp.), co zwiększa uniwersalność rozwiązania.
Różne warianty omawianego wzorca wykorzystywane są w bibliotece MFC, implementując architekturę dokument/widok. Obiekt klasy "CDocument" oraz jego podobiekty tworzone są poprzez wywołanie metody tworzącej z trzema parametrami typu "CRuntimeClass". Klasa ta zawiera metodę "CreateObject", umożliwiającą jej tworzenie obiektów różnych klas (m.in. "CDocument", "CFrameWnd" oraz "CView"). Dzięki takiemu zachowaniu "CRuntimeClass" może być nazwana klasą Budowniczego.
Budowa.
Standardowo wzorzec składa się z dwóch podstawowych obiektów. Pierwszy z nich oznaczony jest jako "Budowniczy" – jego celem jest dostarczenie interfejsu do tworzenia obiektów nazywanych w tym kontekście produktami. Drugim obiektem jest obiekt oznaczony jako "Konkretny Budowniczy", a jego celem jest tworzenie konkretnych reprezentacji produktów przy pomocy zaimplementowanego interfejsu "Budowniczego". W "Konkretnym Budowniczym" zawarte są procedury odpowiedzialne za konstrukcje i inicjalizację obiektu. Strukturę wzorca uzupełnia obiekt "Kierownika" (czasami nazywany także "Dyrektorem", "Nadzorcą"), który zleca konstrukcję produktów poprzez obiekt "Budowniczego" dbając o to, aby proces konstrukcyjny przebiegał w odpowiedniej kolejności.
Dokładny przebieg procesu budowania przedstawia znajdujący się obok diagram sekwencji:
Konsekwencje stosowania.
Zaletami stosowania wzorca są: duża możliwość zróżnicowania wewnętrznych struktur klas, większa możliwość kontrolowania tego, w jaki sposób tworzony jest obiekt (proces konstrukcyjny jest niezależny od elementów, z których składa się tworzony obiekt) oraz duża skalowalność (dodawanie nowych reprezentacji obiektów jest uproszczone). Stosowanie wzorca zapobiega także tworzeniu zduplikowanego kodu odpowiedzialnego za tworzenie obiektów, gdyż proces tworzenia konkretnych elementów obiektów zamknięty jest w poszczególnych procedurach.Wady to duża liczba obiektów reprezentujących konkretne produkty.
Podobne wzorce.
Wzorcem podobnym do "Budowniczego" jest fabryka abstrakcyjna, której celem jest tworzenie grupy produktów. Wzorzec "Budowniczego" często jest także stosowany do tworzenia obiektów we wzorcu kompozyt. Inne podobne wzorce to metoda wytwórcza oraz metoda szablonowa.

</doc>
<doc id="637947" url="https://pl.wikipedia.org/wiki?curid=637947" title="Jezioro Iławskie">
Jezioro Iławskie

 
Jezioro Iławskie – jezioro w woj. warmińsko-mazurskim, w pow. iławskim, w gminie Iława, leżące na terenie Pojezierza Iławskiego.
Przez jezioro przepływa rzeka Iławka wychodząca z Jezioraka i uchodząca do rzeki Drwęcy. Jezioro położone na wschód od miasta Iława. Fragment jego północno-zachodniego brzegu wyznacza naturalną granicę miasta. Na wschodnim brzegu znajduje się wieś Dół.
Dane morfometryczne.
Powierzchnia zwierciadła wody według różnych źródeł wynosi od 116,0 ha do 154,5 ha.
Zwierciadło wody położone jest na wysokości 97,3-97,4 m n.p.m. lub 98,0 m n.p.m. Średnia głębokość jeziora wynosi 1,1 m, natomiast głębokość maksymalna 2,5 m lub 2,8 m.
W oparciu o badania przeprowadzone w 2002 roku wody jeziora zaliczono do III klasy czystości. Jezioro znajduje się poza kategoriami podatności na degradację. Zlewnia bezpośrednia ma powierzchnię 220 ha, z czego 35% stanowią grunty orne, a 22% lasy i zadrzewienia.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Iławskie". W różnych publikacjach i na mapach topograficznych jezioro to występuje pod nazwą "Długie".

</doc>
<doc id="637952" url="https://pl.wikipedia.org/wiki?curid=637952" title="Shimano Linear Response">
Shimano Linear Response

Shimano Linear Response (SLR) – system Shimano obejmujący szczęki hamulcowe i klamki hamulcowe roweru wprowadzony po raz pierwszy w 1988 roku w szosowej 105SC a obecnie stosowany we wszystkich grupach osprzętu, także górskich.
W SLR sprężyny w szczękach są słabsze a klamki są wyposażone w sprężyny powrotne, tak, że sumaryczna siła obu sprężyn jest mniejsza niż pojedynczej sprężyny w szczękach sprzed ery SLR. Dodatkowo, Shimano wprowadziło pancerze pokryte wewnątrz teflonem i lepiej uszczelnione łożyska w szczękach. Części wyższych grup zostały wyposażone w łożyska toczne zamiast ślizgowych. Dzięki tym zabiegom klamki SLR wymagają mniej siły podczas operacji i ułatwiają jej dozowanie.
Ewolucją SLR jest Super SLR, w którym zwykłe, jednoosiowe szczęki szosowe zostały zastąpione przez dwuosiowe.

</doc>
<doc id="637953" url="https://pl.wikipedia.org/wiki?curid=637953" title="Gimnazjum nr 1 w Iławie">
Gimnazjum nr 1 w Iławie



</doc>
<doc id="637954" url="https://pl.wikipedia.org/wiki?curid=637954" title="Balatonföldvár">
Balatonföldvár

Balatonföldvár – nieduże miasto wypoczynkowe na Węgrzech, położone na południowym brzegu Balatonu, w pobliżu miasta Siófok.
Nazwa.
Nazwa "Balatonföldvár" wywodzi się ona od wielkiego grodziska usypanego w celach obronnych przez Celtów. Nasypy i okopy starożytnej twierdzy zachowały się do dziś.
Historia.
Miejscowość założona została przez Istvána Széchenyiego. Plan urbanistyczny opracował István Spura. 
W trzeciej dekadzie września 1939 roku do obozu internowanych w Balatonföldvár przybyli oficerowie sztabowi Grupy „Stryj”. W 1940 roku, przez kilka tygodni, przebywał tu zakonspirowany Edward Śmigły-Rydz, który uciekł z internowania w Rumunii i oczekiwał momentu, kiedy będzie mógł się udać do okupowanej Polski.
Komunikacja.
Balatonföldvár posiada stację kolejową na trasie Budapeszt – Nagykanizsa.

</doc>
<doc id="637957" url="https://pl.wikipedia.org/wiki?curid=637957" title="Shiji">
Shiji



</doc>
<doc id="637959" url="https://pl.wikipedia.org/wiki?curid=637959" title="Tour de Pologne 2006/Lista startowa">
Tour de Pologne 2006/Lista startowa

Lista zawodników startujących w Tour de Pologne 2006.

</doc>
<doc id="637961" url="https://pl.wikipedia.org/wiki?curid=637961" title="Szy-ki">
Szy-ki



</doc>
<doc id="637962" url="https://pl.wikipedia.org/wiki?curid=637962" title="Mirko Vučinić">
Mirko Vučinić

Mirko Vučinić (cyr. Mиpкo Bучинић, wym. []; ur. 1 października 1983 w Nikšiciu) – czarnogórski piłkarz grający na pozycji napastnika.
Kariera klubowa.
Pochodzi z 70-tysięcznego miasta Nikšić. Tam też rozpoczynał swoją piłkarską karierę, zapisując się do klubu Sutjeska Nikšić, który od paru lat występował w pierwszej lidze Serbii i Czarnogóry. Najpierw grał w zespole juniorów, a do pierwszego zespołu został włączony w sezonie 1999/2000. Długo czekał na swój debiut w lidze. Swój pierwszy mecz rozegrał dopiero w rundzie wiosennej mając zaledwie niespełna 17 lat. W sezonie zagrał tylko 9 meczów, ale zdołał zdobyć 4 bramki, i tym samym pokazał swój nieprzeciętny talent. Te 4 bramki nieznacznie pomogły drużynie Sutjeski w zajęciu wysokiego 5. miejsca w lidze. Utalentowanym młodzieńcem zainteresowało się włoskie US Lecce i latem 2000 wciąż 17-letni Vučinić wyjechał do Włoch. W Serie A w barwach Lecce zadebiutował 18 lutego 2001 w przegranym 0:1 meczu z AS Roma. W swoich pierwszych dwóch sezonach w Serie A rozegrał 8 meczów. Próbkę swoich umiejętności mógł pokazać w sezonie 2002/2003 podczas gry Lecce w Serie B. Tam zdobył 5 bramek w 28 meczach, ale najważniejsze, że trener Delio Rossi widział młodego Czarnogórca w pierwszym składzie zespołu. Jednak po powrocie Lecce do Serie A Vučinić znów był tylko rezerwowym i zagrał raptem w 12 meczach ligowych niewiele pomagając swojej drużynie w utrzymaniu się w lidze. Sezon 2004/2005 to wielki popis Vučinicia, który stworzył jeden z najskuteczniejszych ataków w lidze razem z Bułgarem Waleri Bożinowem. Jego 19 bramek w sezonie zamknęło usta wszystkim krytykom, którzy już nie wierzyli w talent Vučinicia. Po sezonie został przez włoską prasę uznany najlepszym graczem młodego pokolenia w Serie A. Był najlepszym strzelcem swojego zespołu, a w lidze klasyfikacji strzelców uplasował się na 5. pozycji. Więcej bramek od niego zdobyli wówczas tak dobrzy zawodnicy jak Lucarelli, Luca Toni, Alberto Gilardino i Vincenzo Montella. Sezon 2005/2006 nie był już dla Vučinicia i drużyny Lecce tak dobry jak poprzedni. Zdobył 9 goli w 34 meczach, a jego drużyna opuściła szeregi Serie A. Wiadome już było, iż Vučinić nie będzie grać na zapleczu ekstraklasy i latem 2006 najkonkretniejszą ofertę złożyła mu stołeczna Roma. Tuż przed zamknięciem okna transferowego, 30 sierpnia 2006 Mirko Vučinić podpisał z rzymskim klubem roczny kontrakt z opcją przedłużenia na 4 kolejne. Rocznie miał zarabiać 900 tysięcy euro, zespół Lecce otrzymał za Vučinicia kwotę 3,3 miliona euro. W Romie Vučinić zadebiutował 22 października w zremisowanym 1:1 ligowym pojedynku z Chievo Werona. 11 stycznia 2009 roku strzelił dwa gole w zremisowanym 2:2 spotkaniu Serie A przeciwko Milanowi.
1 sierpnia 2011 odszedł do Juventusu F.C. za kwotę 15 mln euro, podpisując kontrakt na cztery lata.
Kariera reprezentacyjna.
W reprezentacji Serbii i Czarnogóry zadebiutował 4 czerwca 2005 roku w meczu z reprezentacją Belgii, kiedy to w 52 minucie zmienił Nenada Jestrovicia. Do czasu rozdzielenia się państw Serbii i Czarnogóry Mirko rozegrał we wspólnej kadrze tych krajów łącznie 3 mecze (oprócz wspomnianego debiutu zagrał jeszcze z Włochami i Tunezją) nie strzelając gola. Miał wielką szansę pojechać na finały Mistrzostwa Świata w Niemczech. Przez ówczesnego selekcjonera Iliję Petkovicia został nawet powołany do 23-osobowej kadry na same finały, jednak kontuzja uniemożliwiła mu wyjazd do Niemiec i został zastąpiony przez syna selekcjonera Dušana Petkovicia, który ostatecznie także nie pojechał na mistrzostwa. Mirko Vučinić obok Dragoslava Jevricia miał być wówczas jedynym Czarnogórcem w kadrze. W nowo utworzonej reprezentacji Czarnogóry Vučinić miał być jednym z liderów. W pierwszym meczu reprezentacji Czarnogóry (której był wówczas kapitanem) z Węgrami rozegranym 24.03.2007, wygranym 2:1 zdobył bramkę z rzutu karnego, a według stanu na 2007 był najskuteczniejszym zawodnikiem reprezentacji.

</doc>
<doc id="637963" url="https://pl.wikipedia.org/wiki?curid=637963" title="Most (wzorzec projektowy)">
Most (wzorzec projektowy)

Wzorzec mostu () – strukturalny wzorzec projektowy, który pozwala oddzielić abstrakcję obiektu od jego implementacji. 
Zaleca się stosowanie tego wzorca aby:
Przykłady.
W abstrakcji, jaką są figury geometryczne, można wyszczególnić np. kwadraty, czy trójkąty. Jednak proces rysowania poszczególnych figur może wyglądać inaczej dla różnych bibliotek graficznych czy systemów operacyjnych. Wzorzec mostu pozwala na stworzenie nowych klas, które dostarczają konkretnych implementacji do rysowania. Klasa abstrakcyjna figury dostarcza informacji o figurze (np. wielkość), podczas gdy implementacja dostarcza interfejs do rysowania.

</doc>
<doc id="637966" url="https://pl.wikipedia.org/wiki?curid=637966" title="Mirko Vucinić">
Mirko Vucinić



</doc>
<doc id="637967" url="https://pl.wikipedia.org/wiki?curid=637967" title="Vetinari">
Vetinari



</doc>
<doc id="637968" url="https://pl.wikipedia.org/wiki?curid=637968" title="Lord Havelock Vetinari">
Lord Havelock Vetinari



</doc>
<doc id="637969" url="https://pl.wikipedia.org/wiki?curid=637969" title="CD La Equidad">
CD La Equidad

Club Deportivo La Equidad jest kolumbijskim klubem piłkarskim z siedzibą w mieście Soacha będącym częścią zespołu miejskiego Bogoty. Klub założony został w roku 2002 i gra obecnie w pierwszej lidze kolumbijskiej Categoría Primera A.

</doc>
<doc id="637970" url="https://pl.wikipedia.org/wiki?curid=637970" title="Club Deportivo La Equidad">
Club Deportivo La Equidad



</doc>
<doc id="637971" url="https://pl.wikipedia.org/wiki?curid=637971" title="Odruch Babińskiego">
Odruch Babińskiego



</doc>
<doc id="637972" url="https://pl.wikipedia.org/wiki?curid=637972" title="Nyírség">
Nyírség

Nyírség (554.7; węg. „kraj brzóz”) – region geograficzny i etnograficzny w Kraju Zacisańskim ("Tiszántul") na Wielkiej Nizinie Węgierskiej, na granicy wschodnich Węgier i zachodniej Rumunii. Część rumuńska jest określana w geografii rumuńskiej jako "Câmpia Carei" – Równina Carei. 
Nyírség stanowi nizinę pokrytą utrwalonymi wydmami piaszczystymi. Jest najwyższą częścią Wielkiej Niziny Węgierskiej – osiąga 183 m n.p.m. (wzgórze Hoportyó na południe od Nyírbátor). Kształtem przypomina romb. Na północnym wschodzie sąsiaduje z Równiną Satmarską, z pozostałych stron otaczają go równiny należące do Niziny Cisańskiej: Bodrogköz i Rétköz od północnego zachodu, Érmellék od południowego wschodu i Hajduság od południowego zachodu.
Nyírség powstał w trzeciorzędzie jako ogromny stożek napływowy utworzony przez rzeki spływające z północno-wschodnich Karpat i z Siedmiogrodu do morza (później jeziora) wypełniającego wówczas Kotlinę Panońską. Po całkowitym zapełnieniu osadami tej części morza powstała tu rozwinięta sieć rzeczna. Przez Nyírség przepływały przede wszystkim Cisa i Samosz. Rzeki nadal osadzały materiał z gór, kształtując podłoże regionu.
45–50 tysięcy lat temu teren Nyírség został wydźwignięty wskutek ruchów tektonicznych. Cisa i Samosz zmieniły koryta i opływały region od wschodu. Wskutek kolejnych ruchów tektonicznych 20–22 tysiące lat temu zapadły się regiony Równiny Szatmarskiej, Równiny Berehowskiej oraz Bodrogköz i Rétköz. W następstwie tego górna Cisa zmieniła przebieg na dzisiejszy. 14–16 tysięcy lat temu to samo stało się z Samoszem.
Efektem tego było wyschnięcie Nyírség, który został pozbawiony sieci rzecznej. Od tej pory główną rolę w kształtowaniu powierzchni regiony odgrywały wiatry. Wiatry pokryły opuszczone koryta rzek warstwą eolicznego piasku. Uformowały też wielkie wały wydm, ciągnące się z północy na południe. Między wydmami powstały zastoiska wody opadowej, słone jeziorka i bagniska. Tak ukształtowany region wkroczył w czasy historyczne.
Klimat Nyírség jest kontynentalny, chłodniejszy, niż pozostałej części Wielkiej Niziny Węgierskiej. Przeciętna roczna ilość opadów wynosi 550–600 mm. Nasłonecznienie jest natomiast wyższe, niż przeciętne dla Niziny.
Pierwotną roślinnością Nyírség były lasy brzozowe i dębowe, które zostały niemal całkowicie wyrąbane. Obecnie tylko 10–12% powierzchni regiony stanowią lasy dębowe i akacjowe. Naturalna szata roślinna została zastąpiona przez wielkotowarowe użytki rolne. Ziemie regionu są intensywnie użytkowane rolniczo – uprawia się tu pomidory, słoneczniki, tytoń i owoce, szczególnie jabłka. Pola są nawadniane. Na glebach bardziej piaszczystych prowadzi się hodowlę bydła.
Region jest pozbawiony bogactw mineralnych. Eksploatuje się tylko wody mineralne i wody termalne.
Osadnictwo ludzkie w Nyírség datuje się od 7–10 tysięcy lat temu. Na większą skalę osady ludzkie zaczęły powstawać w IX wieku n.e., po podboju madziarskim. Obszar wyludnił się w XIV–XVIII wieku na skutek okupacji tureckiej i wojen. Z kolei w XVIII–XIX wieku region uległ przeludnieniu i zubożeniu. Obecnie przeżywa trudności gospodarcze. Region cechuje wyraźna odrębność etnograficzna, wynikła głównie z wielonarodowego osadnictwa. W XVIII wieku opustoszały region zasiedlili liczni Słowacy, Rumuni, Rusini i Niemcy. Obecnie narodowości te uległy już zupełnej asymilacji, lecz pozostały po nich ślady kulturalne i językowe. Typowe dla Nyírség, a nietypowe dla Węgier w ogóle są niewielkie wsie w postaci skupisk kilku–kilkunastu chłopskich zagród. Miasta są nieliczne i niewielkie – do większych zaliczają się tylko Nyíregyháza (119 tys. mieszkańców w 2001, siedziba władz komitatu Szabolcs-Szatmár-Bereg) i powiatowe Nyírbátor (13,5 tys.), a po rumuńskiej stronie Carei (23,3 tys. mieszkańców).

</doc>
<doc id="637973" url="https://pl.wikipedia.org/wiki?curid=637973" title="Odruch Rossolimo">
Odruch Rossolimo



</doc>
<doc id="637974" url="https://pl.wikipedia.org/wiki?curid=637974" title="Ryszard Krynicki">
Ryszard Krynicki

Ryszard Krynicki (ur. 28 czerwca 1943 w St. Valentin) – polski poeta, tłumacz literacki i wydawca. Zaliczany jest do poetów Nowej Fali.
Życiorys.
Ukończył II Liceum Ogólnokształcące w Gorzowie Wielkopolskim, następnie podjął studia z zakresu filologii polskiej na Uniwersytecie im. Adama Mickiewicza w Poznaniu.
Debiutował w 1964 w poznańskim klubie „Od Nowa”, gdy po raz pierwszy publicznie wygłosił swój utwór (pozbawiony tytułu). Pierwszy jego wiersz drukiem, pt. "Wczasowstąpienie", ukazał się dwa lata później w czasopiśmie „Pomorze”. W 1968 opublikował arkusz "Pęd pogoni, pęd ucieczki", zamieszczony w wydanym rok później pierwszym tomie poetyckim "Akt urodzenia". Publikował również w emigracyjnym tygodniku „Wiadomości”.
W latach 70. oraz 80. związany z opozycją. Był sygnatariuszem "Listu 59", stanowiącego protest przeciwko zmianom w Konstytucji Polskiej Rzeczypospolitej Ludowej. W konsekwencji od 1976 do 1980 był objęty zakazem druku. Był współpracownikiem Komitetu Obrony Robotników, od 1977 do 1981 publikował w czasopiśmie „Zapis”. W 1980 uczestniczył w głodówce w kościele św. Krzysztofa w Podkowie Leśnej, zorganizowanej na znak solidarności z więzionymi wówczas Dariuszem Kobzdejem i Mirosławem Chojeckim. Podczas wydarzeń sierpniowych w 1980 przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Był autorem tekstów w opozycyjnych czasopismach – „Solidarności Wielkopolski”, „Obserwatorze Wielkopolskim” i „Bez Debitu”. Publikował również w kwartalniku „Zeszyty Literackie”.
W 1988 współtworzył w Poznaniu wydawnictwo a5, specjalizujące się w wydawaniu książek poetyckich. Od 1991 prowadzi to przedsiębiorstwo (przeniesione później do Krakowa) wraz z żoną Krystyną Krynicką. Jest autorem słów piosenki "Świat w obłokach", którą wykonywali Marek Grechuta i Grzegorz Turnau.
W 2014 ukazał się cykl rozmów z poetą zatytułowany "Gdybym wiedział. Rozmowy z Ryszardem Krynickim".
W 2015 został członkiem krajowym czynnym Polskiej Akademii Umiejętności. Do sierpnia 2020 należał do Stowarzyszenia Pisarzy Polskich.
Odznaczenia i wyróżnienia.
Jest laureatem m.in. Nagrody Fundacji im. Kościelskich i Nagrody Polskiego PEN Clubu im. Ksawerego Pruszyńskiego. W 2008 otrzymał Nagrodę Poetycką „Kamień”, przyznawaną podczas Lubelskiego Festiwalu „Miasto Poezji”, a w 2015 został laureatem Międzynarodowej Nagrody Literackiej im. Zbigniewa Herberta. Nominowany do Nagrody Literackiej Gdynia 2014 w kategorii tłumaczenie na język polski za tłumaczenie książki "Psalm i inne wiersze" Paula Celana. W 2021 Ryszard Krynicki został laureatem Wrocławskiej Nagrody Poetyckiej Silesius za całokształt pracy twórczej.
W 2005 został uhonorowany przez ministra kultury Waldemara Dąbrowskiego Srebrnym Medalem „Zasłużony Kulturze Gloria Artis”. W 2014 został laureatem przyznawanej przez Nagrody Polskiego PEN Clubu im. Jana Parandowskiego. W 2018 otrzymał honorowe obywatelstwo Poznania.

</doc>
<doc id="637976" url="https://pl.wikipedia.org/wiki?curid=637976" title="Gabriel Chochoľák">
Gabriel Chochoľák

Gabriel Chochoľák (ur. 20 kwietnia 1978 w Sninie) – słowacki siatkarz, występujący zarówno na pozycji atakującego, środkowego bloku, jak i rozgrywającego. Jego atrybuty fizyczne to 203 cm i 100 kg. W reprezentacji występuje od roku 1996. Uczestniczył w Mistrzostwach Europy 2001 i w rozgrywanych w czeskiej Ostrawie Mistrzostwach Europy 2003. Z zespołem VKP Bratysława dwukrotny mistrz Słowacji (w latach 1998 i 1999). W sezonie 2002/2003 był trzecim w Serie A zawodnikiem w klasyfikacji najlepiej wystawiających.
Kluby:

</doc>
<doc id="637979" url="https://pl.wikipedia.org/wiki?curid=637979" title="Tour de Pologne 2006/I etap">
Tour de Pologne 2006/I etap

4 września z Warszawy wystartował 1 etap 63. Tour de Pologne. Start honorowy odbył się na Placu Teatralnym. Meta usytuowana była w Olsztynie przy Al. Józefa Piłsudskiego.

</doc>
<doc id="637980" url="https://pl.wikipedia.org/wiki?curid=637980" title="Gabriel Chocholak">
Gabriel Chocholak



</doc>
<doc id="637981" url="https://pl.wikipedia.org/wiki?curid=637981" title="Spad drukarski">
Spad drukarski

Spad drukarski – obszar druku, który wychodzi poza krawędź ostatecznej publikacji. Spad gwarantuje, że obszar druku będzie dochodził do samej krawędzi po przycięciu arkusza. 

</doc>
<doc id="637984" url="https://pl.wikipedia.org/wiki?curid=637984" title="2 List do Tymoteusza">
2 List do Tymoteusza



</doc>
<doc id="637989" url="https://pl.wikipedia.org/wiki?curid=637989" title="Samozaspokojenie">
Samozaspokojenie



</doc>
<doc id="637991" url="https://pl.wikipedia.org/wiki?curid=637991" title="Lubrykacja">
Lubrykacja



</doc>
<doc id="637992" url="https://pl.wikipedia.org/wiki?curid=637992" title="Lubrykacja pochwy">
Lubrykacja pochwy



</doc>
<doc id="637993" url="https://pl.wikipedia.org/wiki?curid=637993" title="Inis Mór">
Inis Mór

Inis Mór lub Árainn Mhór - "Wielki Aran" (ang. Inishmore) – największa wyspa archipelagu Aran u zachodnich wybrzeży Irlandii. W topologii celtyckiej wyraz "Árainn" oznacza dosłownie "długi grzbiet", co tłumaczy kształt zbudowanej z wapieni wyspy. Liczne pozostałości z epoki późnego brązu, w tym fort "Dún Aengus" i "Dún Dúchathair" wskazują na to, że osadnictwo na Inishmore rozpoczęło się już około 700 roku p.n.e. 
Według danych z 2002 roku, obszar o powierzchni 3092 ha zamieszkuje 831 osób. Główną osadą wyspy jest wieś Cill Rónáin na północnym wybrzeżu (270 mieszkańców). Miejscowi mówią w przeważającej części po irlandzku, wielu w ogóle nie zna angielskiego bądź posługuje się nim słabo.
Wyspa jest miejscem akcji traktującej o terrorystach czarnej komedii "Porucznik z Inishmore" Martina McDonagha.

</doc>
<doc id="637994" url="https://pl.wikipedia.org/wiki?curid=637994" title="Patriotas Boyacá">
Patriotas Boyacá

Corporación deportiva Patriotas Fútbol Club, zwany też często Patriotas de Tunja, jest kolumbijskim klubem piłkarskim z siedzibą w mieście Tunja znajdującym się w departamencie Boyacá. Klub występuje obecnie w drugiej lidze kolumbijskiej Primera B Colombiana.

</doc>
<doc id="637995" url="https://pl.wikipedia.org/wiki?curid=637995" title="Corporación deportiva Patriotas Fútbol Club">
Corporación deportiva Patriotas Fútbol Club



</doc>
<doc id="637996" url="https://pl.wikipedia.org/wiki?curid=637996" title="Objaw Binga">
Objaw Binga

Objaw Binga (odruch Binga) – objaw neurologiczny świadczący o organicznym uszkodzeniu układu piramidowego (ośrodkowego neuronu ruchowego). 
W dodatnim objawie Binga po ukłuciu grzbietowej powierzchni palucha obserwuje się wyprostowanie palucha i zgięcie palców stopy (wraz z ich wachlarzowatym ustawieniem). Objaw ten jest uważany za nieco mniej swoisty i czuły niż objaw Babińskiego, nabiera jednak szczególnej wagi u pacjentów umiejących powstrzymać odpowiedź stopy w odruchu Babińskiego, u których zachodzi konieczność alternatywnego badania.
Opisał go jako pierwszy niemiecko-szwajcarski neurolog Robert Bing.

</doc>
<doc id="637997" url="https://pl.wikipedia.org/wiki?curid=637997" title="2 List Piotra">
2 List Piotra



</doc>
<doc id="637999" url="https://pl.wikipedia.org/wiki?curid=637999" title="1 List Piotra">
1 List Piotra



</doc>
<doc id="638000" url="https://pl.wikipedia.org/wiki?curid=638000" title="Wiktor Woroszylski">
Wiktor Woroszylski

Wiktor Woroszylski (ur. 8 czerwca 1927 w Grodnie, zm. 13 września 1996 w Warszawie) – polski poeta, prozaik, tłumacz i recenzent filmowy.
Życiorys.
Syn Grzegorza i Barbary z domu Grodzieńczyk. Urodzony w zasymilowanej rodzinie żydowskiej (ojciec Grzegorz Woroszylski był lekarzem prowadzącym praktykę przy ul. Rydza-Śmigłego 8 w Grodnie). Po 1941 roku przesiedlony przez Niemców do getta w Grodnie, skąd wraz z rodziną się wydostał i ukrywał w Łosośnie na przedmieściach Grodna, pracując na fałszywych dokumentach w warsztacie stolarskim. W 1945 został repatriowany z Grodna do Łodzi, w której rozpoczął studia. Początkowo studiował medycynę na Uniwersytecie Łódzkim, a od 1946 roku polonistykę na Uniwersytecie Warszawskim. Zapisał się do PPR, potem był członkiem Polskiej Zjednoczonej Partii Robotniczej. Zaczynał jako autor poezji publicystyczno-agitacyjnej, będąc czołową postacią tzw. pryszczatych. W 1947 r. przeniósł się do Warszawy. Od końca 1948 do 1951 mieszkał w Szczecinie, gdzie w 1949 roku urodził się jego pierwszy syn – Feliks. W 1950, z okazji święta 22 lipca, za poemat o Karolu Świerczewskim otrzymał Nagrodę Państwową III. stopnia. W latach 1952-1956 studiował w Instytucie Literatury im. Maksyma Gorkiego w Moskwie, gdzie uzyskał doktorat z rusycystyki. Po 1955 zaczął pisać lirykę refleksyjną, opowiadania, szkice, utwory dla dzieci i młodzieży oraz zajął się przekładami literackimi z języka rosyjskiego. Odznaczony m.in. Krzyżem Oficerskim Orderu Odrodzenia Polski (1955) i Medalem 10-lecia Polski Ludowej (1955).
Redaktor m.in. czasopism „Głos Ludu”, „Po prostu”, „Nowa Kultura”, a po 1977 roku czasopisma „Zapis” wydawanego w drugim obiegu. Tłumacz utworów i listów Zoszczenki, Majakowskiego, Sołżenicyna, Brodskiego, Awierincewa.
Zerwał z komunizmem po stłumieniu rewolucji węgierskiej 1956, którą obserwował na własne oczy, przebywając wówczas w Budapeszcie. Przeżycia i przemyślenia z 1956 roku umieścił w ""Dzienniku węgierskim"”, którego z powodu cenzury nie mógł w całości wydrukować w Polsce, dlatego opublikowano go w Paryżu. W 1957 roku usunięty ze stanowiska redaktora naczelnego pisma Nowa Kultura na osobiste polecenie Władysława Gomułki. Woroszylski w 1964 roku sprzeciwił się władzom PRL, które zażądały potępienia autorów "listu trzydziestu czterech”, w którym krytykowano komunistyczną cenzurę. W 1965 roku odmówił potępienia listu biskupów polskich do biskupów niemieckich. W 1967 roku wyrzucony z PZPR za podpisanie protestu przeciwko usunięciu z niej Leszka Kołakowskiego. W grudniu 1974 sygnatariusz listu 15 ws. zapewnienia Polakom w ZSRR dostępu do polskiej nauki i kultury. W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. W latach 70. związany z opozycją demokratyczną, współpracownik Komitetu Obrony Robotników i Komitetu Samoobrony Społecznej „KOR”. Od lat 70. objęty zakazem druku przez cenzurę. Od lutego 1978 członek i następnie wykładowca Towarzystwa Kursów Naukowych. W latach 1977-1979 wykładowca historii literatury rosyjskiej na Uniwersytecie Latającym. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Internowany po wprowadzeniu stanu wojennego i osadzony w więzieniu na Białołęce, a następnie w obozach w Jaworzu i Darłówku. W 1983 po zamordowaniu Grzegorza Przemyka autor listu otwartego z protestem do wicepremiera Mieczysława Rakowskiego.
Pochowany na cmentarzu Powązki Wojskowe w Warszawie (kwatera G-14-6).
Twórczość.
Inne.
Omówienia:
Upamiętnienie.
Jest patronem ławeczki w Parku Ratuszowym w Krakowie w dzielnicy XVIII Nowa Huta, o czym informuje tabliczka. Patroni ławeczek w przestrzeni publicznej są wybierani w ramach projektu Kody Miasta realizowanego przez Krakowskie Biuro Festiwalowe, operatora tytułu Kraków Miasto Literatury UNESCO, którym Kraków został uhonorowany w 2013 roku. 

</doc>
<doc id="638001" url="https://pl.wikipedia.org/wiki?curid=638001" title="Związek Tatarów Rzeczypospolitej Polskiej">
Związek Tatarów Rzeczypospolitej Polskiej

Związek Tatarów Rzeczypospolitej Polskiej – powstała w 1992 roku organizacja społeczno-kulturalna zrzeszającą Tatarów żyjących w Polsce.
Historia.
Organizacja została założona w roku 1992 z inicjatywy publicysty Macieja Musy Konopackiego, działacza społecznego Stefana Mustafy Mucharskiego (prezes od 1992 do 1999) oraz poety i publicysty prof. Selima Chazbijewicza (prezes od 1999 do 2007). 10 listopada 2007 r. w Gdańsku na IV Nadzwyczajnym Zjeździe Delegatów Związku Tatarów RP przeniesiono siedzibę Związku do Bohonik oraz powołano nowego prezesa Rady Centralnej ZTRP Stefana Koryckiego.
24 kwietnia 2010 r. odbył się w Bohonikach V Nadzwyczajny Zjazd Delegatów Związku Tatarów Rzeczypospolitej Polskiej, w którym uczestniczyło 17 delegatów z oddziałów: Bohonickiego, Podlaskiego i Północno-Zachodniego.
Działalność.
Związek nawiązuje do tradycji działającego w okresie międzywojennym Związku Kulturalno-Oświatowego Tatarów RP. Celem Związku Tatarów Rzeczypospolitej Polskiej jest odrodzenie ideologii etnicznej Tatarów.
Związek składa się z autonomicznych oddziałów i na czele Związku Tatarów Rzeczypospolitej Polskiej stoi Rada Centralna. W latach 1993 - 2003 wydawany był „Rocznik Tatarów Polskich” – czasopismo naukowe, kulturalne i społeczne dotyczące historii, współczesności i kultury Tatarów w Polsce i w Europie Wschodniej. Oprócz tego, nakładem „Biblioteki Rocznika Tatarów Polskich”, ukazały się – formalnie jako suplementy do niego – pozycje książkowe (w sumie około 20 tytułów). Związek organizuje naukowe i popularne konferencje, zjazdy, spotkania będące substytutem dawnych codziennych relacji wzajemnych rozproszonej dziś grupy. Nawiązywane są kontakty z odrodzonymi organizacjami tatarskimi na Litwie i na Białorusi.
Organizacja tatarska od 1994 roku otrzymuje na swoją działalność dotacje od Departamentu Kultury Mniejszości Narodowych Ministerstwa Kultury, zaś od 2005 roku od Departamentu Wyznań Religijnych oraz Mniejszości Narodowych i Etnicznych MSWiA. Związek posiada od 2005-07-28 status OPP.
Związek kultywuje tradycje 13 Pułku Ułanów Wileńskich. Prawo zostało nadane aktem w sierpniu 2005 roku na XVI Zjeździe Kawalerzystów II RP w Grudziądzu przez Zarząd Zrzeszenia Kół Pułkowych Kawalerii z Londynu. Na XIX Zjeździe Kawalerzystów II RP w 2007 roku zostało nadane również prawo do wskrzeszania i kultywowania tradycji 1 Szwadronu Tatarskiego wchodzącego w skład 13 Pułku Ułanów Wileńskich, przez Radę Centralną Związku Tatarów Rzeczypospolitej.

</doc>
<doc id="638006" url="https://pl.wikipedia.org/wiki?curid=638006" title="Związek Tatarów Polskich">
Związek Tatarów Polskich



</doc>
<doc id="638010" url="https://pl.wikipedia.org/wiki?curid=638010" title="Fabio Berardi">
Fabio Berardi

Fabio Berardi (ur. 26 maja 1959 w Borgo Maggiore w San Marino) – sanmaryński polityk.
Pełnił funkcję kapitana regenta (głowy państwa) San Marino od 1 kwietnia 2001 do 30 września 2001. Od grudnia 2003 do lipca 2006 pełnił funkcję sekretarza stanu do politycznych i zagranicznych San Marino. Od 1 października 2016 do 1 kwietnia 2017 pełnił po raz drugi funkcję kapitana regenta razem z Marino Riccardim. Berardi jest członkiem Socjalistycznej Partii San Marino.

</doc>
<doc id="638011" url="https://pl.wikipedia.org/wiki?curid=638011" title="Seksoholizm">
Seksoholizm



</doc>
<doc id="638012" url="https://pl.wikipedia.org/wiki?curid=638012" title="Objaw Gordona">
Objaw Gordona

Objaw Gordona – opisany przez Alfreda Gordona objaw świadczący o organicznym uszkodzeniu ośrodkowego neuronu ruchowego (układy piramidowego).
Gdy podczas uciśnięcia mięśni głębokich łydki następuje wyprostowanie palucha z ewentualnym zgięciem palców stopy, to objaw Gordona jest dodatni. Aczkolwiek jest on uważany za mniej przydatny diagnostycznie niż objaw Babińskiego, to jednak ma zastosowanie, gdy pacjent jest w stanie świadomie powstrzymać odruch Babińskiego.

</doc>
<doc id="638013" url="https://pl.wikipedia.org/wiki?curid=638013" title="Mirko Vucinic">
Mirko Vucinic



</doc>
<doc id="638015" url="https://pl.wikipedia.org/wiki?curid=638015" title="David Fabricius">
David Fabricius

David Fabricius (ur. 9 marca 1564 w Esens, zm. 7 maja 1617 w Osteel) – holenderski astronom i teolog, ojciec Johannesa Fabricius również astronoma, z którym prowadził wspólne obserwacje.
W sierpniu 1596 roku odkrył pierwszą gwiazdę zmienną Mira Ceti. W 1604 niezależnie od Keplera i Galileusza zauważył i obserwował nową w gwiazdozbiorze Wężownika.

</doc>
<doc id="638021" url="https://pl.wikipedia.org/wiki?curid=638021" title="Angielski pacjent (film)">
Angielski pacjent (film)

Angielski pacjent (ang. "The English Patient") – melodramat z 1996 roku, ekranizacja powieści o tym samym tytule kanadyjskiego pisarza Michaela Ondaatje.
Nagrody.
Oscary 1997:
Złote Globy 1997:
Berlinale 1997:
BAFTA 1997:
Europejska Akademia Filmowa 1997:
Grammy 1998:
Amerykańska Gildia Producentów Filmowych 1997:
Amerykańska Gildia Reżyserów Filmowych 1997:
Amerykańska Gildia Scenografów 1997:
Amerykańskie Stowarzyszenie Montażystów 1997:
Amerykańskie Stowarzyszenie Operatorów Filmowych 1997:
Bostońskie Stowarzyszenie Krytyków Filmowych 1997:
Satelity 1997:
Stowarzyszenie Krytyków Filmowych z Los Angeles 1996:

</doc>
<doc id="638023" url="https://pl.wikipedia.org/wiki?curid=638023" title="Minnański">
Minnański



</doc>
<doc id="638024" url="https://pl.wikipedia.org/wiki?curid=638024" title="Słuchawka">
Słuchawka



</doc>
<doc id="638031" url="https://pl.wikipedia.org/wiki?curid=638031" title="Valledupar FC">
Valledupar FC

Valledupar Fútbol Club Real, zwany często Valledupar Fútbol Club, lub po prostu Valledupar FC, jest kolumbijskim klubem z siedzibą w mieście Valledupar leżącym w departamencie Cesar. Klub obecnie gra w drugiej lidze kolumbijskiej Primera B Colombiana.

</doc>
<doc id="638032" url="https://pl.wikipedia.org/wiki?curid=638032" title="Valledupar Fútbol Club Real">
Valledupar Fútbol Club Real



</doc>
<doc id="638033" url="https://pl.wikipedia.org/wiki?curid=638033" title="Dariusz Baliszewski">
Dariusz Baliszewski

Dariusz Baliszewski (ur. 14 kwietnia 1946 w Warszawie, zm. 10 sierpnia 2020 tamże) – polski historyk, dziennikarz i publicysta.
Życiorys.
Syn Stefana. Współpracował m.in. z TVP, TVN, Newsweekiem, Wprost. W latach 80. i 90. XX wieku prowadził popularne programy telewizyjne „Świadkowie” i „Rewizja nadzwyczajna”, mające wyjaśniać tajemnice dwudziestego stulecia, a szczególnie II wojny światowej. Był autorem sensacyjnych i czasem kontrowersyjnych artykułów o kulisach działalności wywiadów, Polskiego Państwa Podziemnego, rządu RP na uchodźstwie, katastrofy w Gibraltarze (4 lipca 1943) czy organizacji Muszkieterzy. Był stałym publicystą miesięcznika Uważam Rze Historia i Rzeczpospolitej.
Postanowieniem prezydenta Aleksandra Kwaśniewskiego z 2 listopada 1999 został odznaczony Srebrnym Krzyżem Zasługi „za zasługi w twórczości telewizyjnej, za osiągnięcia w pracy zawodowej i działalności społecznej”. 
Zmarł po ciężkiej chorobie, 17 sierpnia 2020 został pochowany na Cmentarzu Wojskowym na Powązkach w Warszawie (kwatera Q KOL 21 rząd 2 grób 8).
Badanie okoliczności śmierci Władysława Sikorskiego.
Na podstawie hipotez Baliszewskiego dotyczących katastrofy w Gibraltarze powstał film kinowy "Generał – zamach na Gibraltarze" (2009) oraz serial telewizyjny "Generał" (2009, reż. Anna Jadowska).
W 2013 Instytut Pamięci Narodowej umorzył śledztwo w sprawie śmierci gen. Władysława Sikorskiego w katastrofie w Gibraltarze, stwierdzając, że śmierć generała nastąpiła wskutek obrażeń typowych dla ofiar wypadków komunikacyjnych, a zatem najwcześniej w chwili uderzenia samolotu w wodę, kategoryczne odrzucając możliwość mechanizmu śmierci wskutek uduszenia, obrażeń postrzałowych, a nadto ran kłutych, ciętych lub rąbanych. Tym samym podważyło to zasadnicze hipotezy Baliszewskiego.

</doc>
<doc id="638034" url="https://pl.wikipedia.org/wiki?curid=638034" title="St. James’s Gate Brewery">
St. James’s Gate Brewery

St. James’s Gate Brewery (irl. "Grúdlann Gheata Naomh Séamuis") - browar znajdujący się w Dublinie produkujący piwo Guinness. Jest to największy na świecie browar produkujący piwo stout. Jego symbolem jest harfa, instrument znajdujący się również w herbie Irlandii.
Browar został wynajęty w 1759 przez Arthura Guinnessa na 9000 lat za £45 rocznie, St. James’s Gate od samego początku był miejscem produkcji piwa Guinness. W 1838 stał się największym browarem w Irlandii, a w 1914 największym browarem na świecie. W 1886 r. został pierwszym browarem notowanym na angielskiej giełdzie. Obecnie jest największym na świecie browarem produkującym piwo stout.

</doc>
<doc id="638035" url="https://pl.wikipedia.org/wiki?curid=638035" title="Bitwa pod Raśną">
Bitwa pod Raśną

Bitwa pod Raśną – bój stoczony w dniach 21–24 sierpnia 1915 roku w pobliżu Raśny nad rzeką Pulwą (powiat Wysokie Litewskie).
Przeciwnikiem polskiej I Brygady Legionów były oddziały rosyjskiej 6 Dywizji zajmujące umocnione pozycje. 
Po udanym przełamaniu pozycji, za wycofującym się nieprzyjacielem ruszyła grupa pościgowa mjr. Leona Berbeckiego. W walkach odznaczyła się bateria konna zorganizowana i dowodzona przez por. Edmunda Knoll-Kownackiego.

</doc>
<doc id="638037" url="https://pl.wikipedia.org/wiki?curid=638037" title="Arthur Guinness St. James's Gate Brewery">
Arthur Guinness St. James's Gate Brewery



</doc>
<doc id="638038" url="https://pl.wikipedia.org/wiki?curid=638038" title="Penkun">
Penkun

Penkun – miasto we wschodniej części Niemiec, w kraju związkowym Meklemburgia-Pomorze Przednie, w powiecie Vorpommern-Greifswald, wchodzi w skład związku gmin Amt Löcknitz-Penkun.
Toponimia.
Nazwa pochodzenia słowiańskiego, poświadczona od XIII wieku. Pierwotna połabska nazwa "*Pen’kun"' pochodzi od imienia "*Pen’kun" i znaczy tyle co „gród Pen’kuna”. W języku polskim brzmienie rekonstruowane w formie "Pieńkuń".
Geografia.
Miasto położone jest nad jeziorem Schlosssee, przy autostradzie A11 prowadzącej z Berlina do Szczecina. Leży w pobliżu granicy polsko-niemieckiej, na Pomorzu Zachodnim, w aglomeracji szczecińskiej.
Podział administracyjny.
Części gminy ("Ortsteil"):
Transport.
Przez część gminy Storkow prowadzi droga krajowa B113.
Do 1945 r. przez miasto prowadziła kolej wąskotorowa Casekow-Penkun-Oder, która już nie istnieje.
Obecnie najbliższymi stacjami kolejowymi są stacje w Casekow i Tantow.
Turystyka.
Przez miasto prowadzą szlaki piesze i rowerowe, m.in. Szlak Odra – Nysa.

</doc>
<doc id="638040" url="https://pl.wikipedia.org/wiki?curid=638040" title="Bratři v triku">
Bratři v triku

Bratři v triku – filmowe studio produkujące filmy animowane, założone 15 czerwca 1945 roku, najstarsze w Czechach. Jednym z założycieli był Jiří Trnka. Ze studiem współpracowali m.in. Zdeněk Miler, Jiří Brdečka, Václav Bedřich, Břetislav Pojar, Štěpán Zavřel.

</doc>
<doc id="638041" url="https://pl.wikipedia.org/wiki?curid=638041" title="Bratrzi v triku">
Bratrzi v triku



</doc>
<doc id="638042" url="https://pl.wikipedia.org/wiki?curid=638042" title="Hełmofon">
Hełmofon

Hełmofon – ochronne nakrycie głowy z wmontowanymi słuchawkami oraz z laryngofonami lub mikrofonem, jednocześnie umożliwiające łączność radiową lub telefoniczną w warunkach dużego hałasu zewnętrznego. Używany przez załogi samolotów, czołgów itp.. 
W przeciwieństwie do hełmu – hełmofon nie zapewnia ochrony przed odłamkami w bezpośredniej walce. Jego zadaniem jest zapewnienie ochrony przed uderzeniami w wystające elementy wyposażenia wewnątrz pojazdu.
Historia.
Skórzane hełmy były używane w czasach I wojny światowej, między innymi przez pilotów samolotów wojskowych (zob. hauba lotnicza). Następnie weszły na wyposażenie żołnierzy wojsk pancernych i zmechanizowanych, gdzie używane są do dziś. Stosuje się je także w marynarce wojennej, między innymi na kutrach torpedowych.
W oddziałach zmechanizowanych (później pancernych) Armii Czerwonej hełm w kształcie hełmofonu pojawił się około 1934 roku, jednak dopiero w 1942 r. został wyposażony w zestaw słuchawkowy typu lotniczego.
Początkowo hełmofony nie przyjęły się jednak we wszystkich państwach. Przykładowo w czasie II wojny światowej w armiach niemieckiej i brytyjskiej, zadowalano się jedynie zestawem słuchawek z laryngofonem zakładanym na zwykłą czapkę (np. furażerkę lub beret).
Budowa.
Jako forma czapki dawniej często szyte ze skóry, współcześnie najczęściej z brezentu z wszytymi co kilka centymetrów pasami amortyzujących poduszek. Hełmofon w takiej formie obejmuje całą głowę wraz z uszami, przy których znajdują się słuchawki (jednocześnie ograniczające hałas zewnętrzny). Zapinany jest pod szyją, gdzie umieszcza się laryngofon. Produkowane są zazwyczaj w wersjach letniej i zimowej (w drugim przypadku z dodatkowym ociepleniem wewnątrz). Hełmofony o takiej konstrukcji stosowane były głównie w państwach bloku wschodniego, niejednokrotnie pozostając na wyposażeniu poszczególnych państw również po jego rozpadzie (np. w Polsce).
Istnieje również hełmofon o odmiennej konstrukcji wyposażony w sztywny dzwon (stalowy lub z tworzywa sztucznego), o konstrukcji zbliżonej do hełmu wojskowego. Taka forma hełmofonu jest popularna między innymi w armii amerykańskiej, ale także w wielu innych państwach.

</doc>
<doc id="638044" url="https://pl.wikipedia.org/wiki?curid=638044" title="31. Festiwal Polskich Filmów Fabularnych w Gdyni">
31. Festiwal Polskich Filmów Fabularnych w Gdyni

31. Festiwal Polskich Filmów Fabularnych w Gdyni odbył się w dniach 11-16 września 2006 roku. W konkursie głównym o najważniejszą nagrodę imprezy rywalizowały dwadzieścia cztery filmy, z czego czternaście było dziełem debiutantów.
Dyrektorem festiwalu był Leszek Kopeć, a dyrektorem artystycznym – po raz pierwszy – Mirosław Bork, który zastąpił na tym stanowisku Macieja Karpińskiego.
Festiwal w porównaniu z edycjami z lat poprzednich został rozbudowany o nowe sekcje – „Absolwenci w Gdyni”, w której pokazano filmy absolwentów szkół filmowych oraz „Dzień niemiecki”, gdzie wyświetlane były cztery produkcje z kraju naszych zachodnich sąsiadów. Pojawiła się również nowa nagroda pozaregulaminowa. Bursztynowe Lwy zostały przyznane filmowi, który przyciągnął do kin największą liczbę widzów. Jej fundatorem byli wspólnie dystrybutorzy i właściciele kin.
Gala wręczenia nagród.
Wręczenie nagród odbyło się 16 września w Teatrze Muzycznym w Gdyni.

</doc>
<doc id="638048" url="https://pl.wikipedia.org/wiki?curid=638048" title="Jeffrey Archer">
Jeffrey Archer

Jeffrey Howard Archer, baron Archer Weston-super-Mare (ur. 15 kwietnia 1940) – brytyjski polityk, angielski autor poczytnych powieści z wątkiem sensacyjnym.
W latach 60. XX wieku trenował lekką atletykę (biegi sprinterskie i płotkarskie) w barwach Oxford University Athletic Club, był też sekretarzem i prezesem tego klubu. Reprezentował także Wielką Brytanię w meczach międzypaństwowych.
W latach 1969–1974 zasiadał w Izbie Gmin. Od września 1985 roku do października 1986 roku wiceprzewodniczący Partii Konserwatywnej.
Ciekawostki.
Druga w dorobku książka Archera – "Czy powiemy prezydentowi"? ("Shall We Tell the President?") – została napisana w 1976 roku, a jej treść miała się rozgrywać w pięć lat później, przy czym centralną postacią, dokoła której obraca się intryga powieści, miał być Ted Kennedy, na tamte czasy i według panującej ówcześnie powszechnej opinii najprawdopodobniejszy kandydat na następnego prezydenta Stanów Zjednoczonych, zwycięzca wyborów z 1980 roku. Przewidywania te nie spełniły się, a zwycięzcą (i 40. prezydentem USA) został Ronald Reagan. Tłumacz polskiego wydania książki, Stefan Wilkosz, przystępując do jej tłumaczenia w 1982 roku znał te fakty i dokonał (za zgodą autora) licznych zmian, poprawek, korekt i aktualizacji treści. Jeffrey Archer bardzo zainteresował się wprowadzanymi przez polskiego tłumacza zmianami, a zainteresowanie to doprowadziło do wydania poważnie zmienionej wersji powieści. Jej akcja toczy się w ostatnim dziesięcioleciu XX wieku. Zamiast Edwarda Kennedy’ego, który odszedł w polityczną niepamięć, prezydentem Ameryki po raz pierwszy w jej historii została kobieta, Polka – Florentyna Kane, córka polskich emigrantów Abla i Zofii Rosnowskich. Tym samym nowa wersja książki, zatytułowana już w polskim wydaniu jako "Czy powiemy pani prezydent?" stała się kontynuacją i zakończeniem trylogii, na którą składają się wydane po oryginale, a przed wydaniem zmienionej wersji, powieści pt. "Kane i Abel" i "Córka marnotrawna".
Oryginalna wersja książki rozpoczyna się od zaprzysiężenia Edwarda Kennedy na następnego prezydenta USA, na miejsce ustępującego – Ronalda Reagana. Jeffrey Archer uczynił w swojej (napisanej w 1976 roku) książce prezydentem człowieka, który faktycznie stał się nim dopiero w 1980 roku, a w prawyborach przed tymi wyborami pokonał Edwarda Kennedy’ego, czyli bohatera oryginalnej wersji książki.
Jedna z bohaterek trzecioplanowych książki "Tajemnica autoportretu" ("False Impression"), dobrze zapowiadająca się rumuńska malarka, nosi w polskim wydaniu imię i nazwisko jednej z tłumaczek książki. Decyzja o wprowadzeniu takiej zmiany (zapewne za akceptacją autora) wydaje się być ruchem dość odważnym, biorąc pod uwagę, że ani imię Danuta, ani tym bardziej nazwisko – Sękalska – nie ma wiele wspólnego z językiem rumuńskim.

</doc>
<doc id="638052" url="https://pl.wikipedia.org/wiki?curid=638052" title="Tytus Wojnowicz">
Tytus Wojnowicz

Tytus Wojnowicz (ur. 12 grudnia 1965 we Wrocławiu) – polski muzyk, oboista, doktor habilitowany.
Życiorys.
Lekcje skrzypiec pobierał od 7 roku życia, w wieku 15 lat zaczął grać na oboju. Ukończył Akademię Muzyczną im. Fryderyka Chopina w Warszawie w klasie oboju prof. Stanisława Malikowskiego (1990). W latach 1991–1993 kontynuował studia w Staatliche Hochschule für Musik we Freiburgu u prof. Heinza Holligera.
Od 1995 jest zatrudniony na Uniwersytecie Muzycznym Fryderyka Chopina, prowadząc klasę oboju współczesnego i historycznego. W 2015 otrzymał stopień doktora habilitowanego.
Wykonuje różnorodną muzykę – od poważnej, poprzez filmową aż po etniczną. 
Koncertował m.in. w Niemczech, Holandii, Wielkiej Brytanii, Szwajcarii, Czechach, Słowacji, na Tajwanie, w USA (m.in. w Carnegie Hall) oraz krajach Azji i Afryki. Występował w niemal wszystkich liczących się salach koncertowych Europy. Grał wraz z Nigelem Kennedy w ramach trasy koncertowej „The Bach &amp; Vivaldi Experience”.
W latach 1996–2000 współpracował z Piotrem Rubikiem, który był producentem, aranżerem i kompozytorem większości popularnych utworów wykonywanych przez Wojnowicza w tym okresie.
W latach 1989–2001 był członkiem Warszawskiego Kwintetu Dętego, z którym nagrał 2 płyty. Występował także z wieloma orkiestrami, m.in. Polską Orkiestrą Radiową, Sinfonią Varsovia i Orkiestrą Filharmonii Narodowej, Concerto Avenna, Sinfonietta Cracovia, Orkiestrą Opery Kameralnej. 
Jest założycielem i kierownikiem artystycznym grupy „Ensemble de Narol”, której członkami są także Sebastian Aleksandrowicz, Tomasz Bińkowski, Anton Birula, Władysław Kłosiewicz, Grzegorz Lalek, Hanna Turonek, Leszek Wachnik, Ania Wandtke i Sebastian Wypych. Zespół gra kameralną muzykę poważną.

</doc>
<doc id="638056" url="https://pl.wikipedia.org/wiki?curid=638056" title="Dziuchów">
Dziuchów

Dziuchów – wieś w Polsce położona w województwie lubelskim, w powiecie lubelskim, w gminie Niemce.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 110 mieszkańców.

</doc>
<doc id="638067" url="https://pl.wikipedia.org/wiki?curid=638067" title="Synteza termojądowa">
Synteza termojądowa



</doc>
<doc id="638069" url="https://pl.wikipedia.org/wiki?curid=638069" title="Evaristo de San Miguel">
Evaristo de San Miguel

Evaristo Fernández de San Miguel y Valledor (ur. 26 października 1785 w Gijón, zm. 29 maja 1862 w Madrycie) – hiszpański polityk, żołnierz, poeta i historyk, autor słów "Himno de Riego" (hymnu Republiki Hiszpańskiej).

</doc>
<doc id="638071" url="https://pl.wikipedia.org/wiki?curid=638071" title="Leslie Hope">
Leslie Hope

Leslie Hope (ur. 6 maja 1965 w Halifaksie, Nowa Szkocja) – kanadyjska aktorka.

</doc>
<doc id="638072" url="https://pl.wikipedia.org/wiki?curid=638072" title="Michele Placido">
Michele Placido

Michele Placido (ur. 19 maja 1946 w Ascoli Satriano) – włoski aktor, scenarzysta i reżyser telewizyjny, filmowy i teatralny.
Życiorys.
Wczesne lata.
Urodził się w Ascoli Satriano, w regionie Foggia, w prowincji Apulia jako syn Marii Iazzetti i Beniamina Placido. Pochodzi z ubogiej i wielodzietnej rodziny. Miał czterech braci — Donato (ur. 5 września 1945), Gerardo Amato (ur. 15 lutego 1949), Alessandra i Enzo oraz trzy siostry — Virginię, Annę Marię i Ritę. Uczęszczał do klasztornej szkoły, gdzie miał kłopoty z dyscypliną. Pragnąc szybko się usamodzielnić, w wieku osiemnastu lat zgłosił się ochotniczo do pracy w policji. Po trzech latach porzucił mundur, aby studiować w rzymskiej szkole filmowej z bogatymi tradycjami Centro Sperimentale di Cinematografia. Dwa lata uczył się także aktorstwa w szkole Silvio D'Amico przy Academy of Dramatic Arts.
Kariera.
W 1969 zadebiutował na scenie niewielką rolą w sztuce szekspirowskiej "Sen nocy letniej". Na ekran trafił trzy lata później w filmie "Sprawa Pisciotta" ("Il Caso Pisciotta", 1972) jako Amerigo Lojacono i komedii "Teresa złodziej" ("Teresa la ladra", 1972) u boku Moniki Vitti. Sukces odniósł jako Giovanni w melodramacie "Romans jakich wiele" ("Romanzo popolare", 1974) z Ornellą Muti, dramacie "Boska istota" ("Divina creatura", 1975) u boku Laury Antonelli.
W miniserialu biblijnym CBS "Mojżesz Prawodawca" ("Moses the Lawgiver", 1975) z tytułową rolą Burta Lancastera z muzyką Ennio Morricone pojawił się jako Kenizzyta Kaleb, syn Jefunnego, który zawierzył Bogu, kiedy Hebrajczycy odmówili wejścia do Ziemi Obiecanej Kanaan. Za rolę Paolo Passeri w komedii satyrycznej "Marsz triumfalny" ("Marcia trionfale", 1976) odebrał nagrodę specjalną David di Donatello i Srebrną Taśmę.
Jego kreacja chłopa z południa w dramacie "Ernesto" (1979) przyniosła mu Srebrnego Niedźwiedzia dla najlepszego aktora na 29. MFF w Berlinie. Zaczął grywać w ambitniejszych produkcjach; "Człowiek na klęczkach" ("Un Uomo in ginocchio", 1978), "Plac Lady Chatterley" ("Letti selvaggi", 1979) z Ursulą Andress, Roberto Benignim, Laurą Antonelli i Sylvią Kristel, "Łąka" ("Il prato", 1979) z Isabellą Rossellini, "Skok w pustkę" ("Salto nel vuoto", 1980) u boku Michela Piccoli i Anouk Aimée, ekranizacji prozy Henry'ego Jamesa "Skrzydła gołębicy" ("Les ailes de la colombe", 1981) z Isabelle Huppert i Dominique Sandą oraz "Trzej bracia" ("Tre fratelli", 1981) u boku Philippe'a Noiret jako turyński robotnik. Natomiast reżyser Walerian Borowczyk wykorzystał niewątpliwą fascynację erotyczną, jaką emanuje z ekranu ten przystojny aktor o charakterystycznym, jakby ochrypłym głosie, powierzając mu rolę Schwarza w "Lulu" (1980) i dramacie fantasy "Owidiusz: Sztuka kochania" ("Ars amandi", 1983). Za postać Mario Aloia w dramacie "Łączność pizzy" ("Pizza Connection", 1985) otrzymał nagrodę Srebrnej Taśmy.
Wielkim osiągnięciem telewizyjnym okazała się być kreacja komisarza Corrado Cattaniego w czterech częściach serialu "Ośmiornica" ("La Piovra", 1984, 1985, 1987, 1989), za którą w 1989 zdobył niemiecką nagrodę Bambi. Jako scenarzysta i reżyser debiutował dobrze przyjętym przez krytykę i widzów filmem "Pomidor" ("Pummarò", 1990). Dramat "Podróż zwana miłością" ("Un Eroe borghese", 1995), którego był reżyserem i odtwórcą roli Silvia Novembre, otrzymał włoską nagrodę Specjalnego Dawida. Za reżyserowany przez siebie dramat kryminalny "Stracona miłość" ("Del perduto amore", 1998), do którego napisał scenariusz i pojawił się w nim jako Don Gerardo, został uhonorowany nagrodą FEDIC na 55. MFF w Wenecji. 
Reżyseria i napisany przez niego scenariusz dramatu kryminalnego "Opowieść kryminalna" ("Romanzo criminale", 2005) ze Stefano Accorsim i Kimem Rossi Stuartem przyniósł mu kolejną nagrodę Srebrnej Taśmy i nagrodę David di Donatello. Film startował w konkursie głównym na 56. MFF w Berlinie.
Zasiadał w jury konkursu głównego na 63. MFF w Wenecji (2006).
Życie prywatne.
Jego pierwszą żoną była Ilaria Lezzi. Na planie filmu Bruna Gaburro "Rodzinne grzechy" ("Peccati in famiglia", 1975) poznał Simonettę Stefanelli, z którą ożenił się 25 maja 1989 i rozwiódł w 1994. Mają córkę Violante (ur. 1 maja 1977) oraz dwóch synów – Michelangelo (ur. 1990) i Brenno (ur. 1991). 14 sierpnia 2012 poślubił aktorkę Federicę Vincenti (ur. 8 listopada 1983) po ponad 10 latach randkowania. Para rozwiodła się w grudniu 2017. Mają syna Gabriele (ur. 2006).

</doc>
<doc id="638077" url="https://pl.wikipedia.org/wiki?curid=638077" title="Szklana harfa">
Szklana harfa



</doc>
<doc id="638080" url="https://pl.wikipedia.org/wiki?curid=638080" title="Pioneer 3">
Pioneer 3

Pioneer 3 – nieudany pierwszy statek kosmiczny, który miał opuścić ziemskie pole grawitacyjne. Planowano, że minie Księżyc, wejdzie na orbitę okołosłoneczną, zbada pasy radiacyjne i sprawdzi działanie spustu aparatów fotograficznych (których jednak na pokładzie statku nie było). Misja nie powiodła się w całości – statek osiągnął jedynie trajektorię balistyczną z wysokością maksymalną 102 360 km, częściowo wykonał powierzone mu pomiary naukowe, po czym spłonął w ziemskiej atmosferze. Był czwartą z rzędu nieudaną misją programu Pioneer. Pioneer 3 powtórzył osiągnięcia Pioneera 1, tylko osiągnięta wysokość była trochę mniejsza.
Opis misji.
Pierwszym stopniem rakiety był zmodyfikowany Jupiter, a za górne stopnie posłużył pęk małych rakiet na paliwo stałe – Sergeant. Wszystkie szczęśliwie odpaliły. Plan misji zakładał, że sonda minie Księżyc po 33,75 godziny lotu i wejdzie na orbitę okołosłoneczną. Jednakże źle dobrana ilość paliwa spowodowała wyłączenie się pierwszego stopnia rakiety o 3,7 sekundy za wcześnie – statek otrzymał przyspieszenie za małe do wydostania się z ziemskiego pola grawitacyjnego (zaledwie kilkaset kilometrów na godzinę). Ponadto wystartował pod zbyt wielkim kątem (kąt wyjścia wynosił ok. 71°, zamiast 68°). Przed upadkiem na Ziemię statek wzniósł się na wysokość 102 360 km, po 19 godzinach lotu. Wejście w atmosferę nastąpiło 7 grudnia (19:51 UTC), a miejsce upadku określają współrzędne: 16,4° N; 18,6° E. Próbnik nadawał przez około 25 godzin z podróży trwającej 38 godz, i 6 min. Niedobór 13 godzin był spowodowany lokalizacją stacji śledzenia, które w tym czasie nie były widoczne dla statku. Dane zwrócone przez statek wskazywały, że przez większość czasu temperatura wewnątrz statku wynosiła około 43 °C. Dane liczników promieniowania miały istotną wartość naukową, gdyż wskazywały istnienie dwóch oddzielnych pasów radiacyjnych.
Budowa i działanie.
Pioneer 3 i Pioneer 4 były bliźniaczymi konstrukcjami. Satelita miał masę 5,87 kg i kształt stożka o wysokości 0,58 m i średnicy 0,28 m. Był wykonany z pozłacanego włókna szklanego, które zapewniało przewodność elektryczną kadłuba. Pomalowany był w pasy, dla regulacji temperatury. Zasilanie odbywało się z baterii rtęciowej. Antenę stanowił kadłub statku wraz z cienkim bolcem umieszczonym na jego szczycie. W środku podstawy sondy umieszczono czujnik fotoelektryczny sprzężony z dwiema fotokomórkami, będący częścią mechanizmu spustowego aparatów fotograficznych. Miał on zostać aktywowany światłem Księżyca, gdy sonda znalazłaby się w odległości ok. 30 000 km od naszego satelity.
Mechanizm derotacji składał się z dwóch 7-gramowych ciężarków umieszczonych na 150 cm lince (zwiniętej). Hydrauliczny czasomierz wyzwalał szpulę po 10 godz. od startu. Linki odwijały się i nadawały całości ruch obrotowy, który przeciwdziałał dotychczasowym obrotom sondy. Po zwolnieniu obrotów statku, z 400 do 6 obr./min., ciężarki były odrzucane.
Ciekawostka.
Sonda była na tyle mała, że jeden z dyrektorów Jet Propulsion Laboratory, Dan Schneiderman, osobiście zawiózł ją na przylądek Canaveral pasażerskim samolotem, stawiając umieszczony w pudełku statek kosmiczny na sąsiednim siedzeniu.

</doc>
<doc id="638083" url="https://pl.wikipedia.org/wiki?curid=638083" title="Maciej Kowalczyk">
Maciej Kowalczyk

Maciej Kowalczyk (ur. 6 marca 1977 we Wrocławiu) – polski piłkarz.
Kariera.
Wychowanek wrocławskich klubów Włókniarz, Parasol i Ślęza. W 1998 rozpoczął profesjonalną karierę piłkarską w Ceramice Opoczno.
W I lidze zadebiutował 13 sierpnia 2000 roku w barwach Śląska Wrocław w meczu z Polonią Warszawa, wygranym przez drużynę ze stolicy 3:1. Po zakończeniu sezonu powrócił do Ceramiki Opoczno.
3 lipca 2002 przeszedł do ukraińskiego Arsenału Kijów i już 7 lipca 2002 debiutował w Wyższej Lidze Ukrainy w zremisowanym bezbramkowo meczu z Szachtarem Donieck. W 2002 również bronił barw farm klubu Borysfen Boryspol.
Latem 2006 powrócił do Polski i podpisał kontrakt z Koroną Kielce. W rundzie wiosennej sezonu 2007/2008 grał na wypożyczeniu w Widzewie Łódź, a latem 2008 odszedł do Lechii Gdańsk. Od lipca 2011 był zawodnikiem Kolejarza Stróże. Tygodnik "Piłka Nożna" przyznała mu tytuł "Pierwszoligowiec Roku" w plebiscycie za 2012. W barwach Kolejarza został królem strzelcem w sezonie I ligi w sezonie 2012/2013 (zdobył 22 gole z 47 wszystkich zespołu).
W czerwcu 2013 roku został zawodnikiem Olimpii Grudziądz.
Problemy z prawem.
17 lipca 2013 roku w trakcie spotkania Olimpii z Wartą Poznań został aresztowany przez Centralne Biuro Śledcze. Zawodnik miał brać udział w zorganizowanej grupie przestępczej handlującej narkotykami, która działała na terenie Nowego Sącza. Ostatecznie okazał się niewinny.

</doc>
<doc id="638087" url="https://pl.wikipedia.org/wiki?curid=638087" title="Odlewnia Żeliwa &quot;Koluszki&quot;">
Odlewnia Żeliwa &quot;Koluszki&quot;



</doc>
<doc id="638088" url="https://pl.wikipedia.org/wiki?curid=638088" title="Modulacja FM">
Modulacja FM



</doc>
<doc id="638089" url="https://pl.wikipedia.org/wiki?curid=638089" title="V.4">
V.4

V.4 - to rekomendacja CCITT (obecnie ITU-T) zatytułowana: "General structure of signals of International Alphabet No. 5 code for character oriented data transmission over public telephone networks" co można przetłumaczyć jako: "Ogólna struktura sygnału kodu Międzynarodowego Alfabetu Nr 5 dla transmisji danych typu znakowego przesyłanych przez publiczne sieci telefoniczne (PSTN)" .
Rekomendacja ta została zatwierdzona w listopadzie 1988 roku.
Rekomendacja ta jest jedną z serii rekomendacji ogólnych (V.1-V.8bis) definiujących sposób kodowania, szybkość przesyłania symboli, poziomy mocy sygnałów i rodzaje protokołów używanych przez modemy pracujące na liniach telekomunikacyjnych.

</doc>
<doc id="638092" url="https://pl.wikipedia.org/wiki?curid=638092" title="Park Narodowy Vuntut">
Park Narodowy Vuntut

Park Narodowy Vuntut (ang. "Vuntut National Park", fr. "Parc national Vuntut") – park narodowy położony w północnej części terytorium Jukon, w Kanadzie. Park został utworzony w 1995, na powierzchni 4345 km2.
Obecnie obszar park nie posiada rozbudowanej infrastruktury turystycznej.
Park Narodowy Vuntut sąsiaduje z Parkiem Narodowym Ivvavik.

</doc>
<doc id="638093" url="https://pl.wikipedia.org/wiki?curid=638093" title="Katarzyna Staszak">
Katarzyna Staszak

Katarzyna Staszak (ur. 19 lipca w 1987 roku w Krakowie) – polska pływaczka specjalizująca się w stylu grzbietowym. Obecnie należy do klubu Korner Novita 10 Zielona Góra. Trenerem klubowym jest Jerzy Bujak.
Ma 178 cm wzrostu i waży 65 kg.

</doc>
<doc id="638094" url="https://pl.wikipedia.org/wiki?curid=638094" title="V.7">
V.7

V.7 – rekomendacja CCITT (obecnie ITU-T) zatytułowana: "Definitions of terms concerning data communication over the telephone network" co można przetłumaczyć jako: "Definicje terminów dotyczących przesyłu danych przez sieć telefoniczną" .
Rekomendacja ta została zatwierdzona w listopadzie 1988 roku.
Rekomendacja ta jest jedną z serii rekomendacji ogólnych (V.1-V.8bis) definiujących sposób kodowania, szybkość przesyłania symboli, poziomy mocy sygnałów i rodzaje protokołów używanych przez modemy pracujące na liniach telekomunikacyjnych.

</doc>
<doc id="638098" url="https://pl.wikipedia.org/wiki?curid=638098" title="V.8">
V.8

V.8 - to rekomendacja CCITT (obecnie ITU-T) zatytułowana: "Procedures for starting sessions of data transmission over the public switched telephone network" co można przetłumaczyć jako: "Procedury rozpoczynające przesył danych przez publiczną komutowaną sieć telefoniczną (PSTN)".
Pierwsza wersja tej rekomendacji była zatwierdzona w listopadzie 1994 roku. Rekomendacja ta była nowelizowana trzykrotnie. Ostatnia, aktualna wersja została zatwierdzona w listopadzie 2000 roku.
Rekomendacja ta jest jedną z serii rekomendacji ogólnych (V.1-V.8bis) definiujących sposób kodowania, szybkość przesyłania symboli, poziomy mocy sygnałów i rodzaje protokołów używanych przez modemy pracujące na liniach telekomunikacyjnych.

</doc>
<doc id="638099" url="https://pl.wikipedia.org/wiki?curid=638099" title="Vasik Rajlich">
Vasik Rajlich

Vasik Rajlich (ur. 1971 w Cleveland) – amerykański szachista, mistrz międzynarodowy, autor szachowego programu Rybka.
Życiorys.
Rodzice Rajlicha są Czechami, zaś on sam urodził się w Stanach Zjednoczonych, lecz wychował się w Pradze. Studiował w Stanach Zjednoczonych na Massachusettes Institute of Technology (MIT). W 2001 zwyciężył w cyklicznym turnieju "First Saturday" (edycja FS03 IM-A) w Budapeszcie. 19 sierpnia 2006 ożenił się z Iwetą Radziewicz, polską arcymistrzynią szachową. Radziewicz współpracowała z nim przy rozwoju "Rybki" jako główna testerka. Państwo Rajlich związani są z Budapesztem, Warszawą i Maltą. Mają troje dzieci.
Najwyższy ranking w karierze osiągnął 1 stycznia 2002, z wynikiem 2384 punktów dzielił wówczas 83-84. miejsce wśród szachistów Stanów Zjednoczonych.
Kontrowersje wokół dyskwalifikacji programu Rybka z udziału w turniejach organizowanych przez ICGA.
W 2011 Międzynarodowa Federacja Gier Komputerowych (ang. "International Computer Games Association" – ICGA) przeprowadziła śledztwo, w którym zakwestionowano oryginalność oprogramowania "Rybki" (które miałoby być wzorowane na programach "Crafty" i "Fruit"), w wyniku czego programowi odebrano 4 tytuły mistrzowskie zdobyte w latach 2007–2010 (jak również inne tytuły), a Vasika Rajlicha zdyskwalifikowano dożywotnio od uczestnictwa w mistrzostwach świata programów komputerowych oraz innych zawodów organizowanych przez ICGA. W obronie programisty popularna szachowa gazeta Chess Base opublikowała szczegółowy 4 częściowy raport napisany przez doktora matematyki z Uniwersytetu Oxfordzkiego Sørena Riisa

</doc>
<doc id="638100" url="https://pl.wikipedia.org/wiki?curid=638100" title="Szubienice">
Szubienice

Szubienice – wieś w Polsce położona w województwie łódzkim, w powiecie bełchatowskim, w gminie Szczerców. Miejscowość wchodzi w skład sołectwa Podżar.
W latach 1975–1998 miejscowość położona była w województwie piotrkowskim. Na terenie wsi znajduje się cmentarz wojskowy z czasów I i II wojny światowej. Na terenie cmentarza pochowani są żołnierze rosyjscy i austro-węgierscy z czasów I wojny światowej oraz żołnierze polscy (1939) i radzieccy (1945). W roku 1998 ekshumowano z cmentarza i przeniesiono do Niemiec szczątki 770 żołnierzy Wehrmachtu poległych w 1945 roku.

</doc>
<doc id="638101" url="https://pl.wikipedia.org/wiki?curid=638101" title="V.8bis">
V.8bis

V.8bis – rekomendacja CCITT (obecnie ITU-T).
V.8bis jest jedną z serii rekomendacji ogólnych (V.1-V.8bis) definiujących sposób kodowania, szybkość przesyłania symboli, poziomy mocy sygnałów i rodzaje protokołów używanych przez modemy pracujące na liniach telekomunikacyjnych.
V.8bis opisuje procedury do identyfikacji i selekcji wspólnych trybów operacji pomiędzy urządzeniami dostarczającymi usługi (DCE) i pomiędzy urządzeniami końcowymi (DTE) przy przesyle danych przez publiczną komutowaną sieć telefoniczną (PSTN) i na dzierżawionych urządzeniach telefonicznych typu "od punktu do punktu". (ang.: "Procedures for the identification and selection of common modes of operation between data circuit-terminating equipments (DCEs) and between data terminal equipments (DTEs) over the public switched telephone network and on leased point-to-point telephone-type circuits"
Pierwsza wersja tej rekomendacji była zatwierdzona w sierpniu 1996 roku. Rekomendacja ta była nowelizowana dwukrotnie. Ostatnia, aktualna wersja została zatwierdzona w listopadzie 2000 roku.

</doc>
<doc id="638104" url="https://pl.wikipedia.org/wiki?curid=638104" title="Rybka (szachy)">
Rybka (szachy)

Rybka – komputerowy program szachowy rozwijany przez mistrza międzynarodowego Vasika Rajlicha.
O programie.
"Rybka" zajmowała czołowe miejsca w turniejach programów szachowych. W czerwcu 2006 sklasyfikowany na pierwszym miejscu na listach rankingowych (SSDF, CEGT, CCRL, SSFD). Od 10 czerwca 2006 Rybka potrafi wykorzystywać komputery wieloprocesorowe. Dodatkowym atutem jest możliwość prowadzenia analizy na 64-bitowych systemach operacyjnych Windows (np. Windows XP Professional x64 Edition), gdzie osiąga do 60% wyższą wydajność.
Nazwa "Rybka" (czyli mała ryba) pochodzi z języka czeskiego: powód wyboru tej nazwy autor utrzymuje w tajemnicy. W prasie szachowej pojawiła się wzmianka, że nazwa pochodzi od znaku zodiaku (Ryby) jego żony Iwety - informacja ta nie ma potwierdzenia w oficjalnych źródłach, ale zgadza się z jej datą urodzenia (16 marca).
W marcu 2007 r. "Rybka" rozegrała mecz z czołowym amerykańskim arcymistrzem, Jaanem Ehlvestem (5. miejsce wśród amerykańskich szachistów na liście rankingowej FIDE na dzień 01.01.2007 z wynikiem 2610 pkt). Sam mecz był wydarzeniem wyjątkowym, ponieważ program każdą z ośmiu partii rozpoczynał białym kolorem, mając jednego piona mniej. Pomimo tej teoretycznie dużej różnicy, mecz zakończył się zdecydowanym zwycięstwem "Rybki" w stosunku 5½ - 2½. Również w 2007 r. "Rybka" triumfowała w XV mistrzostwach świata komputerów szachowych. W 2008 r. zorganizowano kolejny mecz programu z arcymistrzem, tym razem był to Roman Dżindżichaszwili, reprezentujący Stany Zjednoczone gruziński imigrant. Spotkanie, w którym człowiek ponownie miał przewagę piona w każdej partii, zakończyło się remisem 4 - 4. Jednakże rewanż (w lipcu 2008) Rybka wygrała 2½ - 1½. We wrześniu tego roku kolejnym przeciwnikiem programu był szwajcarski arcymistrz Wadim Miłow, który zwyciężył w stosunku 4½ - 3½. W październiku 2008 r. "Rybka" osiągnęła kolejny sukces, zdobywając w Pekinie tytuł mistrza świata programów komputerowych, broniąc tego tytułu w kolejnych XVII mistrzostwach (Pampeluna 2009). W 2010 r. "Rybka" zwyciężyła w "10th International Computer Chess Tournament" w Leiden oraz po raz czwarty z rzędu zwyciężyła w mistrzostwach świata.
Dyskwalifikacja.
W 2011 r. Międzynarodowa Federacja Gier komputerowych (ang. "International Computer Games Association" – ICGA) przeprowadziła śledztwo, w którym zakwestionowano oryginalność oprogramowania "Rybki" (które miałoby być wzorowane na programach "Crafty" i "Fruit"), w wyniku czego programowi odebrano 4 tytuły mistrzowskie zdobyte w latach 2007–2010 (jak również inne tytuły), a Vasika Rajlicha zdyskwalifikowano dożywotnio od uczestnictwa w mistrzostwach świata programów komputerowych oraz jakichkolwiek zawodów organizowanych przez ICGA.

</doc>
<doc id="638106" url="https://pl.wikipedia.org/wiki?curid=638106" title="Mariusz Podkościelny">
Mariusz Podkościelny

Mariusz Podkościelny (ur. 29 kwietnia 1968 w Gdańsku) – polski pływak, kraulista (jego koronnym dystansem jest 1500 m), olimpijczyk z Seulu (1988) i Barcelony (1992). Wielokrotny mistrz, rekordzista i reprezentant Polski, brązowy medalista mistrzostw Europy.
Kariera sportowa.
Był zawodnikiem AZS-AWF Gdańsk (1975-1992), w latach 1986-1988 trenował w Mission Viejo Nadadores, w latach 1988-1992 występował w drużynie University of Arizona, gdzie ukończył także w 1993 studia ekonomiczne. Po studiach pracował jako trener na macierzystym uniwersytecie (1993-1996), następnie pracował w Oregon State University (1996-2003) i od 2003 na University of Miami. Jego żona, Dagmara, z d. Grzeszczak jest dwukrotną mistrzynią Polski w pływaniu na dystansie 400 m stylem zmiennym (1995, 1996).
Igrzyska Olimpijskie.
Dwukrotnie startował na Igrzyskach Olimpijskich. Na Igrzyskach Olimpijskich w Seulu (1988) wystartował w trzech konkurencjach. Na 200 m stylem dowolnym awansował do finału B z czasem 1:50.95 i zajął w nim 6. miejsce, z czasem 1:51.63. Na 400 m stylem dowolnym wygrał kwalifikacje, bijąc rekord olimpijski czasem 3:49.68, a w finale zajął 5. miejsce, z czasem 3:48.59 (w wyścigu tym inny Polak, Artur Wojdat zdobył brązowy medal). Na 1500 m stylem dowolnym zakwalifikował się do finału z piątym czasem eliminacji 15:11.19 (równocześnie rekordem Polski), a w finale był również piąty, z czasem 15:14.76.
Na Igrzyskach Olimpijskich w Barcelonie (1992) startował w trzech konkurencjach. Na 400 m stylem dowolnym awansował do finału B z czasem 3:52.07 i zajął w nim 7. miejsce z czasem 3:54.56. Na 1500 m stylem dowolnym odpadł w eliminacjach z czasem 15:25.42. W sztafecie 4 x 200 m stylem dowolnym (razem z Artur Wojdatem, Krzysztofem Cwaliną i Piotrem Albińskim) odpadł w eliminacjach z czasem 7:29.59 (trzynasty czas tej rundy).
Mistrzostwa świata.
mistrzostwach świata na długim basenie w 1991 startował w trzech konkurencjach. W wyścigu na 400 m stylem dowolnym zakwalifikował się z 16 czasem (3:58,07) do finału B, w którym nie wziął jednak udziału. Na 1500 m stylem dowolnym odpadł w eliminacjach z czasem 16:04,76. W sztafecie 4 x 200 m zajął z drużyną 8. miejsce z czasem 7:27,18 (partnerami byli Artur Wojdat, Maciej Soszyński i Bolesław Szuter).
Mistrzostwa Europy.
Na mistrzostwach Europy w 1989 zdobył brązowe medale na 400 m stylem dowolnym, z czasem 3:49,29 (zwycięzcą został Artur Wojdat) oraz 1500 stylem dowolnym, z czasem 15:19.29. Ponadto na mistrzostwach Europy w 1987 zajął 5. miejsce na 400 m stylem dowolnym, z czasem 3:53,97 (czwarte miejsce zajął Artur Wojdat) i 5. miejsce na 1500 stylem dowolnym, z czasem 15:19.43, na mistrzostwach Europy w 1991 zajął 7. miejsce na 400 m stylem dowolnym, z czasem 3:53.21 (drugie miejsce zajął Artur Wojdat). W sztafecie 4 x 200 m stylem dowolnym zajął 6 m. w 1989 i 4 m. w 1991.
Mistrzostwa Polski.
Na mistrzostwach Polski na długim basenie wywalczył 21 medali, w tym siedem złotych, z czego dwa złote indywidualnie.
Mistrzostwa USA.
Na akademickich mistrzostwach USA (NCAA} zdobył złoty medal w 1989 na 1650y, na mistrzostwach USA zdobył 3 złote medale: 200 m stylem dowolnym (1987 - wiosna), 400 y stylem dowolnym (1987 - wiosna), 1000 y stylem dowolnym (1987 - wiosna).
Rekordy Polski.
Dwukrotnie był rekordzistą Polski na 400 m stylem dowolnym, czterokrotnie na 1500 m stylem dowolnym (jego rekord: 15:11,19 z Igrzysk Olimpijskich w Seulu poprawił dopiero w 2005 Mateusz Sawrymowicz), 4 x w sztafecie 4 x 200 m stylem dowolnym.

</doc>
<doc id="638109" url="https://pl.wikipedia.org/wiki?curid=638109" title="Kino polskie">
Kino polskie



</doc>
<doc id="638110" url="https://pl.wikipedia.org/wiki?curid=638110" title="Polska kinematografia">
Polska kinematografia



</doc>
<doc id="638111" url="https://pl.wikipedia.org/wiki?curid=638111" title="Linia napowietrzna">
Linia napowietrzna



</doc>
<doc id="638112" url="https://pl.wikipedia.org/wiki?curid=638112" title="Jeżowizna">
Jeżowizna

Jeżowizna – nieoficjalna nazwa przysiółka wsi Ścichawa w gminie Kluki (powiat bełchatowski).
W latach 1975−1998 miejscowość położona była w województwie piotrkowskim.
Miejscowość otoczona lasami, położona nad rzeką Ścichawką.

</doc>
<doc id="638115" url="https://pl.wikipedia.org/wiki?curid=638115" title="Ukośnikowate (ryby)">
Ukośnikowate (ryby)

Ukośnikowate (Anostomidae) – rodzina słodkowodnych ryb kąsaczokształtnych (Characiformes), uznawana za takson siostrzany dla Chilodontidae. Wiele gatunków jest znanych w akwarystyce.
Występowanie.
Południowa część Ameryki Środkowej i Ameryka Południowa.
Cechy charakterystyczne.
Ciało torpedowate, często wydłużone, nieznacznie bocznie spłaszczone. Mała głowa z otworem gębowym w położeniu końcowym lub górnym, u niektórych nieznacznie przesuniętym w dół, z mięsistymi wargami. U większości gatunków występują zęby. Mają płetwę tłuszczową. Wiele ukośnikowatych ("Anostomus", "Abramites"), podobnie jak przedstawiciele Chilodontidae, utrzymuje charakterystyczną, ukośną pozycję ciała, z głową skierowaną w dół. Taka pozycja ułatwia im pobieranie pokarmu z kamieni, korzeni lub sterczących ku górze pędów roślin. Pozostałe gatunki żerują przy dnie zbiornika.
Ukośnikowate osiągają długość od około 7 cm ("Leporinus octomaculatus") do około 70 cm ("Leporinus obtusidens"). Większość jest roślinożerna lub detrytusożerna.
Klasyfikacja.
Rodzaje zaliczane do tej rodziny:
"Abramites" — "Anostomoides" — "Anostomus" — "Gnathodolus" — "Hypomasticus" — "Laemolyta" — "Leporellus" — "Leporinus" — "Petulanos" — "Pseudanos" — "Rhytiodus" — "Sartor" — "Schizodon" — "Synaptolaemus"
Typem nomenklatorycznym jest "Anostomus".

</doc>
<doc id="638116" url="https://pl.wikipedia.org/wiki?curid=638116" title="Nieciecz (rzeka)">
Nieciecz (rzeka)

Nieciecz – rzeka w województwie łódzkim w Kotlinie Szczercowskiej, lewy dopływ Widawki, o długości ok. 34 km. Swoje źródła ma w okolicach Dworszowic Pakoszowych. Do Widawki uchodzi na północ od Widawy. W rejonie ujścia Nieciecz ma około 4 metrów szerokości a przeciętna głębokość wynosi około 0,6 m.
Miejscowości nad Niecieczą: Kiełczygłów, Rusiec, Widawa.

</doc>
<doc id="638118" url="https://pl.wikipedia.org/wiki?curid=638118" title="Ukośniki">
Ukośniki



</doc>
<doc id="638119" url="https://pl.wikipedia.org/wiki?curid=638119" title="Anostomidae">
Anostomidae



</doc>
<doc id="638120" url="https://pl.wikipedia.org/wiki?curid=638120" title="Chrząstawka">
Chrząstawka

Chrząstawka – struga, prawy dopływ Widawki o długości 18,79 km.
Młyny wodne w miejscowościach Chrząstawa w gminie Widawa i Faustynów w gminie Zelów.

</doc>
<doc id="638122" url="https://pl.wikipedia.org/wiki?curid=638122" title="Wielka Wystawa">
Wielka Wystawa

Wielka Wystawa, pełna nazwa: Wielka Wystawa Przemysłu Wszystkich Narodów (oryg. "The Great Exhibition", pełna nazwa: "Great Exhibition of the Works of Industry of All Nations") – wystawa światowa w Londynie od 1 maja do 15 października 1851 roku.
Wystawa miała miejsce w Pałacu Kryształowym, który zaprojektował Joseph Paxton. Pałac ten był budowany w latach 1850-1851. Do jego budowy zużyto: tafli szkła, 4500 ton żelaza i 39 km rynien. Miał on wysokość 33 metrów.
Na Wielkiej Wystawie można było zobaczyć m.in. maszyny, Koh-i-noora, Kryształową Fontannę, scyzoryk, który posiadał 1851 ostrzy i tzw. „łóżko-budzik”, zrzucające śpiącego człowieka o dowolnej porze. Zyski z wystawy przeznaczono na zbudowanie sali koncertowej Royal Albert Hall, a także zbudowanie Muzeum Wiktorii i Alberta. Po raz pierwszy na świecie na Wielkiej Wystawie ludzie mogli korzystać z publicznych szaletów.
Na wystawie, wśród wynalazków reprezentujących Cesarstwo Rosyjskie, zaprezentowano wynalazki polskich konstruktorów. Była wśród nich maszyna licząca Staffela, zaprojektowana i zbudowana przez Izraela Abrahama Staffela. Maszyna została uznana na najlepsze urządzenie liczące zaprezentowane na wystawie.

</doc>
<doc id="638127" url="https://pl.wikipedia.org/wiki?curid=638127" title="Kalchas">
Kalchas

Kalchas – obok Mopsosa i Tejrezjasza jeden z najsłynniejszych wieszczów greckich, słynący z wróżenia z lotu ptaków. 
Był synem Testora, potomkiem Apollona. Towarzyszył wojskom Achajów w wyprawie przeciw Troi. Znanych jest kilka jego przepowiedni:
Kalchasowi przepowiedział sam sobie, że umrze dopiero wtedy, gdy spotka wieszcza mądrzejszego od siebie. Pokonany został w sztuce wieszczenia dopiero przez Mopsosa, wnuka Terezjasza. Zobaczywszy maciorę, która się prosiła, starali się przewidzieć, ile urodzi prosiąt. Kalchas przewidział narodziny ośmiu, Mopsos - dziewięciu. Kiedy okazało się, że rację ma ten drugi, Kalchas umarł ze zmartwienia. Świątynia poświęcona Kalchasowi znajdowała się w Apulii, gdzie wyznawcy we śnie usyskiwali wyrok wyroczni.

</doc>
<doc id="638131" url="https://pl.wikipedia.org/wiki?curid=638131" title="Fryzjer">
Fryzjer

Fryzjer (dawniej "golarz") – rzemieślnik zajmujący się zgodnie z życzeniami klientów strzyżeniem włosów, ich pielęgnacją, układaniem, farbowaniem, myciem, dekoloryzacją.
Zawód fryzjera należy do grupy zawodów usługowych. Dzięki posiadanym umiejętnościom fryzjer może prowadzić własny zakład usługowy.
Nowe techniki fryzjerskie są prezentowane m.in. na Festiwalu Fryzjerskim Hair Fair.

</doc>
<doc id="638132" url="https://pl.wikipedia.org/wiki?curid=638132" title="Rakówka (dopływ Widawki)">
Rakówka (dopływ Widawki)

Rakówka (dawniej "Rakarka") – rzeka, prawy dopływ Widawki o długości 25,11 km. 
Rzeka płynie przez tereny Wysoczyzny Bełchatowskiej. Przepływa przez Bełchatów, Grocholice, Księży Młyn, Rząsawę, Kuźnicę Kaszewską. 
Rakówka jest częściowo uregulowana. 

</doc>
<doc id="638133" url="https://pl.wikipedia.org/wiki?curid=638133" title="DVD-SM">
DVD-SM

DVD Super Multi – termin handlowy określający napędy DVD z Grupy LG posiadające funkcję wieloformatowego nagrywania i odtwarzania. Nagrywarki te obsługują formaty DVD-R/-RW, DVD+R/+RW i DVD-RAM. 

</doc>
<doc id="638134" url="https://pl.wikipedia.org/wiki?curid=638134" title="Super Multi">
Super Multi



</doc>
<doc id="638135" url="https://pl.wikipedia.org/wiki?curid=638135" title="DVD Super Multi">
DVD Super Multi



</doc>
<doc id="638136" url="https://pl.wikipedia.org/wiki?curid=638136" title="Philip J. Fry">
Philip J. Fry

Philip J. Fry (lepiej znany jako Fry) – postać fikcyjna, jeden z głównych bohaterów animowanego serialu "Futurama".
Życiorys.
W momencie rozpoczęcia serialu Fry jest niczym się nie wyróżniającym, 25-letnim dostarczycielem pizzy z Nowego Jorku, który zostaje przypadkowo zahibernowany w pierwszych sekundach roku 2000 i budzi się 1000 lat później, w ostatnim dniu 2999 roku. Tam poznaje jednooką mutantkę, panią oficer do spraw kariery nazwiskiem Turanga Leela, oraz palącego namiętnie cygara i napędzanego gorzałką robota-kleptomana Bendera. Wszyscy zostają zatrudnieni przez profesora Huberta Farnswortha, pra pra... bratanka Frya, jako załoga statku kosmicznego w firmie dostarczającej przesyłki. Wiek Frya to 1025 lat, biologicznie jednak ma on dopiero 25 lat. Philip J. Fry jest ojcem swojego ojca, czyli własnym dziadkiem.
Wczesne lata.
Według informacji z płyty DVD Vol. 1 "Futuramy" Fry urodził się 9 sierpnia 1974 w Nowym Jorku. Był nazwany na cześć Henry Phillipsa, wynalazcy śrubki „krzyżaka”. Miał starszego brata nazwanego Yancy, z którym zawsze walczył, ponieważ Yancy uważał, że należy mu się wszystko, co Fry posiada. W liceum przebył trzy ataki serca spowodowane wypijaniem stu puszek Coca-Coli tygodniowo. Po wyrzuceniu go z Coney Island College przez trzy lata oglądał telewizję, wierząc, że pomoże mu to pewnego dnia ocalić świat. Potem dostał pracę jako rozwoziciel pizzy w Panucci's Pizza.
Osobowość i zdolności.
Fry jest prostolinijny, uczuciowy, naiwny i niedojrzały, co często przysparza mu kłopotów. Jego najlepszym przyjacielem jest Bender pomimo jego kryminalnych skłonności. Żywi on także silne uczucia co do Leeli, jednakże nigdy nie potrafi ich wyrazić, dlatego właśnie jego miłość zostaje nierozpoznana, nie traci on jednak całkowicie nadziei. Czasem Leela próbuje odwzajemnić jego uczucie, jednak jej wysokie oczekiwania wobec mężczyzn oraz niedojrzałość Frya są przeszkodą nie do przebycia.
W odcinku „The Why of Fry” domowy zwierzak Leeli, Nibbler, ujawnia się jako osoba, która jest odpowiedzialna za kriogeniczny sen Frya. Został on zamrożony z powodu jego wyjątkowej cechy – nie występują u niego fale delta (jest to skutek bycia własnym dziadkiem oraz powód jego głupoty), pozwala mu to na oparcie się telepatycznemu wpływowi wysysających intelekt stworów chcących zawładnąć Wszechświatem. Rodacy Nibblera, Nibblonianie, czczą go okrzykiem „O Boski!”. Przewidzieli oni, że to właśnie Fry ocali świat, ale jego życie odbywało się w niewłaściwym millenium. Dlatego Nibbler został wysłany, aby złożyć fałszywe zamówienie i wepchnąć niczego się niespodziewającego Frya do maszyny kriogenicznej, aby obudził się w roku 3000.
Powracającym motywem jest także zdolność Frya do wyczuwania kolorów promieniowania. W odcinku „Roswell That Ends Well”, wystawiony na działanie promieniowania mikrofalowego, Fry wypowiada kwestię „Co tak niebiesko pachnie?”, w „The Why of Fry”, kiedy jego pamięć zostaje wymazana przez Nibblera, mówi do siebie „Czy przez chwilę wszystko smakowało na fioletowo?”.
Jedyny prawdziwy talent, który Fry naprawdę posiada, to umiejętność do grania w gry wideo. Dzięki tej zdolności jest także bardzo dobrym strzelcem, często służącym jako strzelniczy Planet Express. W odcinku Godfellas pokazany jest, kiedy używa ekranu gry zręcznościowej jako urządzenia namierzającego.
Pod prysznicem często śpiewa utwór „Walking on the Sunshine” zespołu Katrina and the Waves.
Rozwój postaci.
Stworzenie.
Imię „Philip” zostało mu nadane przez Matta Groeninga jako hołd oddany zamordowanemu Philowi Hartmanowi, dla którego została stworzona rola Zappa Branningana.
Litera „J” w jego nazwisku nawiązuje do „J” w Bullwinkle J. Moose'a, Rocket J. Squirrela, Bartholomewa J. Simpsona i Homera J. Simpsona jako hołd oddany Jayowi Wardowi, twórcy The Rocky and Bullwinkle Show.

</doc>
<doc id="638137" url="https://pl.wikipedia.org/wiki?curid=638137" title="Phillip J. Fry">
Phillip J. Fry



</doc>
<doc id="638138" url="https://pl.wikipedia.org/wiki?curid=638138" title="Prostnikowate">
Prostnikowate

Prostnikowate, abisynowate (Citharinidae) – nieliczna w gatunki rodzina słodkowodnych ryb kąsaczokształtnych (Characiformes).
Występowanie.
Afryka.
Cechy charakterystyczne.
Szczęka zredukowana i bezzębna. Ciało wysoko wygrzbiecone. Płetwy odbytowa i grzbietowa stosunkowo długie, grzbietowa z 16–24, a odbytowa z 19–31 promieniami. Maksymalna długość około 84 cm.
Nazwa „prostnikowate” nawiązuje do niemal prostego przebiegu linii bocznej.
Klasyfikacja.
Rodzaje zaliczane do tej rodziny:
"Citharidium" — "Citharinops" — "Citharinus"
Rodzajem typowym jest "Citharinus".

</doc>
<doc id="638140" url="https://pl.wikipedia.org/wiki?curid=638140" title="Citharinidae">
Citharinidae



</doc>
<doc id="638141" url="https://pl.wikipedia.org/wiki?curid=638141" title="Robert Michels">
Robert Michels

Robert Michels (ur. 9 stycznia 1876 w Kolonii, zm. 3 maja 1936 w Rzymie) – niemiecki socjalista i socjolog. Jedną z jego największych spuścizn jest żelazne prawo oligarchii.
Życiorys.
Urodził się 9 stycznia 1876 roku w Kolonii jako syn milionera. Studiował historię i ekonomię w Paryżu, Monachium, Lipsku i Halle. Pomimo burżuazyjnego pochodzenia, w 1903 roku, przyłączył się do socjaldemokracji. Fakt ten przysporzył mu kłopotów w uniwersyteckiej karierze. W tym też roku kandydował do Reichstagu z ramienia SPD. Wtedy też zaprzyjaźnił się z Różą Luksemburg i Karolem Kautskym. Sprzeciwienie się tendencjom do dryfowania swej partii w stronę realizowania oczekiwań burżuazji, spowodowało, że w szeregach SPD zyskał wielu adwersarzy. Duży wpływ wywarła na niego znajomość z Georges’em Sorelem – zaczął przyjmować jego poglądy, stał się zwolennikiem rewolucyjnego syndykalizmu i między innymi z tego powodu wystąpił ze zbyt dla niego umiarkowanej SPD. Przyjaźnił się z Maxem Weberem i Wernerem Sombartem. Porzucił karierę akademicką w Niemczech, gdyż polityczne zaangażowanie Michelsa spowodowało, że na uniwersytecie w Marburgu odrzucona została jego praca habilitacyjna.
W 1907 roku przeniósł się do Włoch i jako Privatdozent wykładał ekonomię na uniwersytecie w Turynie. W 1913 roku uzyskał włoskie obywatelstwo, a w 1914 roku otrzymał profesurę w Bazylei, gdzie wykładał przez następne 15 lat. W październiku 1922 roku, zaraz po marszu na Rzym Mussoliniego, wstąpił do Partito Nazionale Fascista. W 1928 roku powołany został przez Mussoliniego na wzorowy faszystowski Uniwersytet w Perugii. Ostatnie dni życia spędził w Rzymie. Zmarł 3 maja 1936 roku.
O tym jak bardzo w innych krajach szanowane były jego naukowe kompetencje, świadczy choćby fakt, że w 1931 roku zlecono mu zredagowanie dla renomowanej amerykańskiej "Encyclopaedia of the Social Sciences" haseł „autorytet”, „intelektualiści” czy „konserwatyzm”.
Publikacje.
Bibliografia jego prac, sporządzona przez wdowę, Giselę Michels-Lindner, liczy 731 pozycji i są to między innymi:

</doc>
<doc id="638143" url="https://pl.wikipedia.org/wiki?curid=638143" title="Piotr Bagnicki">
Piotr Bagnicki

Piotr Bagnicki (ur. 10 grudnia 1980 w Krakowie) – polski piłkarz grający na pozycji napastnika.
W Ekstraklasie zadebiutował 23 września 2006 roku w meczu pomiędzy Koroną Kielce a Legią Warszawa. Spotkanie wygrała drużyna z Kielc 3:1, a Bagnicki zdobył w nim jedną z trzech bramek. Dotychczas w najwyższej polskiej klasie rozgrywkowej wystąpił w 29 pojedynkach i strzelił w nich trzy gole.

</doc>
<doc id="638144" url="https://pl.wikipedia.org/wiki?curid=638144" title="Księgowy">
Księgowy

Księgowy (buchalter) - pracownik działu księgowości, osoba zajmująca się wszelkimi czynnościami związanymi z prowadzeniem ksiąg rachunkowych podmiotów gospodarczych. 
Do zadań księgowego należy m.in. ewidencjonowanie zdarzeń gospodarczych dla potrzeb wewnętrznych (informowanie kierownictwa jednostki o stanie firmy) oraz zewnętrznych (rozliczenia podatkowe i statystyczne) oraz obliczanie i rozliczanie zobowiązań podatkowych przedsiębiorstwa.
Księgowy certyfikowany (w starym rozumieniu przed deregulacją zawodu w 2014) to podmiot, który: 
To obowiązkowe wytyczne, które muszą zostać spełnione dodatkowo musi spełniać jedno z wybranych kryteriów

</doc>
<doc id="638147" url="https://pl.wikipedia.org/wiki?curid=638147" title="Kelner">
Kelner

Kelner – osoba zajmująca się pełną obsługą konsumenta w restauracjach.
Potwierdzeniem właściwych kwalifikacji w zawodzie kelnera jest egzamin. Odpowiedzialna za niego jest Centralna Komisja Egzaminacyjna, pod którą podlegają Okręgowe Komisje Egzaminacyjne zajmujące się przygotowaniem i przeprowadzeniem egzaminu dla danej grupy osób.
Osoby, które zdały egzamin najczęściej pracują w restauracjach, barach, nocnych klubach, firmach cateringowych

</doc>
<doc id="638148" url="https://pl.wikipedia.org/wiki?curid=638148" title="Świętojanka">
Świętojanka

Świętojanka – struga w województwie łódzkim, lewy dopływ Widawki o długości 6,96 km.

</doc>
<doc id="638153" url="https://pl.wikipedia.org/wiki?curid=638153" title="Mićo Vranješ">
Mićo Vranješ

Mićo Vranješ (ur. 9 sierpnia 1975 w Nowym Sadzie) – serbski piłkarz. Mierzy 187 centymetrów wzrostu, waży 81 kilogramów.
W latach 2004–2006 grał na pozycji obrońcy w pierwszoligowej Dyskobolii Grodzisk Wielkopolski. Przeszedł do niej z serbskiego klubu Pécsi MFC. W Orange Ekstraklasie zadebiutował 7 sierpnia 2004 roku w wygranym 3:2 meczu z GKS Katowice. Łącznie przez 2 sezony gry w Polsce rozegrał 30 meczów i strzelił 5 goli. W swojej karierze grał także w takich zespołach jak: FK Jedinstvo Rumenka, FK Mladost Bački Jarak, FK Vojvodina Nowy Sad, CSKA Sofia i Urałan Elista. Karierę kończył w 2007 roku w OFK Mladenovac.

</doc>
<doc id="638154" url="https://pl.wikipedia.org/wiki?curid=638154" title="Bezrobocie koniukturalne">
Bezrobocie koniukturalne



</doc>
<doc id="638155" url="https://pl.wikipedia.org/wiki?curid=638155" title="Ozonki">
Ozonki

Ozonki – grupa niestabilnych, reaktywnych związków chemicznych powstających pod wpływem ozonu. Mają właściwości utleniające i wybuchowe, rozkładają się w obecności wody.
Ozonki nieorganiczne.
Ozonki nieorganiczne, np. ozonek potasu, , są ciemnoczerwonymi związkami jonowymi zawierającymi reaktywny anion ozonkowy , który w związku tworzy strukturę typu „V”. Nieorganiczne ozonki są syntezowane podczas spalania potasowców w atmosferze ozonu. Związki te są bardzo czułe na zewnętrzne bodźce, rozkładają się wybuchowo. Mogą być przechowywane w niskich temperaturach w atmosferze gazu obojętnego (inertu). 
Nieorganiczne ozonki mogą być źródłem tlenu w chemicznych generatorach tlenu.
Ozonki organiczne.
Ozonki organiczne (1,2,4-trioksolany) są wybuchowymi związkami powstającymi w wyniku addycji ozonu do wiązania podwójnego. Tworzą oleiste ciecze lub lepkie i śliskie ciała stałe o odrażających zapachach.
Głównym zastosowaniem ozonków była analiza substancji organicznych. W wyniku reakcji ozonolizy i wiązania podwójnego związku organicznego, następnie po rozkładzie powstałego ozonku, związek pierwotny ulegał rozpadowi w zależności od struktury na inne związki karbonylowe – aldehydy, ketony lub nadtlenki.

</doc>
<doc id="638156" url="https://pl.wikipedia.org/wiki?curid=638156" title="Kucharz">
Kucharz

Kucharz – osoba, która zgodnie z zasadami sztuki kulinarnej przyrządza potrawy w zakładach gastronomicznych, najczęściej według zamówienia przyjętego przez kelnera.
Kucharze (łac. "coci") – w okresie wczesnego średniowiecza grupa książęcej ludności służebnej, która zajmowała się przygotowaniem jedzenia dla monarchy. Świadectwem ich istnienia są nazwy typu Kuchary, którą nosi kilka osad w Polsce, położonych w sąsiedztwie starych grodów.

</doc>
<doc id="638158" url="https://pl.wikipedia.org/wiki?curid=638158" title="Kosmetyczka">
Kosmetyczka

Kosmetyczka – osoba wykonująca zabiegi z zakresu kosmetyki pielęgnacyjnej, leczniczej i upiększającej.
Zawód kosmetyczki należy do grupy zawodów usługowych i rzemieślniczych.

</doc>
<doc id="638160" url="https://pl.wikipedia.org/wiki?curid=638160" title="Nagroda za pierwszoplanową rolę męską na Festiwalu Polskich Filmów Fabularnych">
Nagroda za pierwszoplanową rolę męską na Festiwalu Polskich Filmów Fabularnych

Nagroda za pierwszoplanową rolę męską na Festiwalu Polskich Filmów Fabularnych w Gdańsku i (od 1987 roku) w Gdyni jest przyznawana w konkursie głównym od pierwszej edycji festiwalu, czyli od 1974 roku. Najmłodszym laureatem jest Jan Jankowski, który w 1985 roku w wieku dwudziesu czterech lat został wyróżniony za rolę w filmie "Sam pośród swoich". Najstarszym zaś Jan Nowicki; w 2008 roku miał sześćdziesiąt dziewięć lat, kiedy przyznano mu nagrodę za obraz "Jeszcze nie wieczór". Bogusław Linda oraz Janusz Gajos czterokrotnie wygrywali rywalizację o nagrodę za pierwszoplanową rolę męską i jest to rekord w historii festiwalu. Trzy razy zwyciężali Krzysztof Majchrzak oraz Andrzej Chyra, dwa - Marek Kondrat, Dawid Ogrodnik, Franciszek Pieczka, Krzysztof Pieczyński, Roman Wilhelmi, Zbigniew Zamachowski, Zbigniew Zapasiewicz i Robert Więckiewicz. W ciągu ponad trzydziestu lat istnienia festiwalu tylko dwa razy w konkursie na najlepszego aktora tryumfowali obcokrajowcy. W 1976 roku był to Rosjanin Aleksandr Kalagin, a w 1997 - Niemiec Til Schweiger. Nagrodą dla zwycięzcy jest 15 tysięcy złotych.

</doc>
<doc id="638162" url="https://pl.wikipedia.org/wiki?curid=638162" title="Eris (planeta karłowata)">
Eris (planeta karłowata)



</doc>
<doc id="638163" url="https://pl.wikipedia.org/wiki?curid=638163" title="Dario G.">
Dario G.



</doc>
<doc id="638164" url="https://pl.wikipedia.org/wiki?curid=638164" title="Pstrążeniowate">
Pstrążeniowate

Pstrążeniowate, pstrążenicowate (Gasteropelecidae) – rodzina słodkowodnych ryb kąsaczokształtnych (Characiformes).
Występowanie.
Panama ("Gasteropelecus maculatus") i Ameryka Południowa (z wyjątkiem Chile).
Cechy charakterystyczne.
Ciało silnie bocznie spłaszczone, wysokie. Grzbiet niemal prosty, typowy dla ryb pobierających pokarm z powierzchni. Linia brzuszna głęboka, owalna. Mała głowa z otworem gębowym w położeniu górnym. Przednia część ciała stanowi powierzchnię przyczepu silnie rozwiniętych mięśni, które w połączeniu z dużymi, wysoko osadzonymi płetwami piersiowymi umożliwiają wykonywanie lotów ponad powierzchnią wody. Płetwy brzuszne są bardzo małe. Płetwa tłuszczowa obecna u większych gatunków, u mniejszych nie występuje.
Ryby stadne, aktywne po zmierzchu. Żywią się głównie owadami opadającymi na wodę. Osiągają długość od około 2 cm ("Carnegiella myersi") do około 8 cm ("Thoracocharax stellatus").
Klasyfikacja.
Rodzaje zaliczane do tej rodziny:
"Carnegiella" — "Gasteropelecus" — "Thoracocharax"

</doc>
<doc id="638165" url="https://pl.wikipedia.org/wiki?curid=638165" title="Pstrążenicowate">
Pstrążenicowate



</doc>
<doc id="638166" url="https://pl.wikipedia.org/wiki?curid=638166" title="Gasteropelecidae">
Gasteropelecidae



</doc>
<doc id="638167" url="https://pl.wikipedia.org/wiki?curid=638167" title="Zbiory mierzalne">
Zbiory mierzalne



</doc>
<doc id="638168" url="https://pl.wikipedia.org/wiki?curid=638168" title="Francis George Montagu-Douglas-Scott">
Francis George Montagu-Douglas-Scott

Lord Francis George Montagu-Douglas-Scott KCGM (ur. 1 listopada 1879 w Dalkeith, zm. 26 lipca 1952 w Londynie), najmłodszy syn Williama Montagu-Douglasa-Scotta, 6. księcia Buccleuch, i lady Louisy Jane Hamilton, córki 1. księcia Abercorn.
Walczył podczas wojen burskich. W latach 1905-1911 był adiutantem wicekróla Indii. Walczył podczas I wojny światowej, gdzie został ranny. Został wspomniany w rozkazie dziennym, odznaczony Distinguished Service Medal (1914 r.) i awansowany do stopnia podpułkownika Grenadier Guards. W latach 1932-1936 i 1937-1944 był nieoficjalnym członkiem Rady Wykonawczej. W 1937 r. otrzymał Krzyż Komandorski Orderu św. Michała i św. Jerzego. Walczył podczas II wojny światowej w East African Forces i został wspomniany w rozkazie dziennym. Po wojnie był członkiem Rady Ustawodawczej w Kenii.
11 lutego 1915 r. poślubił w Londynie lady Eileen Elliot-Murray-Kynynmound (13 grudnia 1884 – 29 maja 1938), córkę Gilberta Elliot-Murray-Kynynmounda, 4. hrabiego Minto, i Mary Caroline Grey, córki generała Charlesa Greya. Francis i Eileen mieli razem dwie córki:

</doc>
<doc id="638169" url="https://pl.wikipedia.org/wiki?curid=638169" title="Jan Kubary">
Jan Kubary

Jan Stanisław Kubary (ur. 13 listopada 1846 w Warszawie, zm. 9 października 1896 na wyspie Ponape) – polski podróżnik i etnograf, badacz Oceanii.
Życiorys.
Urodzony 13 listopada 1846 roku w Warszawie, o jego pochodzeniu jest niewiele informacji. Uczęszczał do warszawskiego gimnazjum, a następnie studiował medycynę w Szkole Głównej, ale nie ukończył studiów. Wcześnie stracił ojca. Jako uczeń gimnazjum wstąpił do tajnej organizacji spiskowej. Brał czynny udział w powstaniu styczniowym, walcząc w oddziale działającym na Kurpiach, po czym zdezerterował i wyjechał do Prus.
W zamian za prawo powrotu do ojczyzny zdecydował się na współpracę z Kancelarią Tajną Zarządu Generał-Policmajstra, brał udział w organizowaniu głośnej prowokacji z fikcyjnym „Rządem Narodowym”. Próbując przerwać współpracę ostrzegł rewolucjonistów, został aresztowany i skazany na zesłanie. Za cenę ponownej współpracy z carską policją pozostał jednak w Warszawie. Studiował medycynę w Szkole Głównej.
Nie mogąc poradzić sobie z przeszłością, w 1868 roku uciekł z Warszawy i pieszo dotarł do Berlina. W liście pożegnalnym do matki napisał: „Najdroższa Matko! Jak ten list czytać będziesz, będę już za granicą. Jadę, jeżeli mam nie zginąć – tutaj byś prędzej moją śmierć widziała niż dobre rozwiązanie (...) całe moje życie, licząc od roku 1863, było tylko boleścią”.
Po przybyciu do Niemiec początkowo imał się prac dorywczych, aż skontaktował się z Johanem Cesarem Godeffroyem. W efekcie podpisał umowę z Domem Handlowym Godeffroyów w Hamburgu i 1 maja 1869 roku wsiadł na statek "Wandrahm", by wyruszyć do Oceanii. Jego celem było zbieranie eksponatów dla . W październiku "Wandrahm" dotarł do portu Apia na wyspie Upolu w archipelagu Samoa. Po krótkim pobycie w faktorii swego chlebodawcy przeniósł się na sąsiednią wyspę Savaiʻi i tam zaczął przygotowywać się do zbierania eksponatów. Początki były bardzo trudne, bowiem Kubary nie posiadał odpowiedniego wykształcenia, ani doświadczenia.
Po kilku miesiącach wśród Samoańczyków zorientował się, że życie tubylców, mimo pozorów, wcale nie było rajem. Tak pisał o tym do warszawskiego „Wędrowca”: „W spokojnych, palmami pokrytych siołach krajowców usadowili się misjonarze, by ich nauczać, a w ślad za nimi zbiegi z Botany-Bay i Norfolk, by ich demoralizować. Od roku 1830 datuje się cały szereg usiłowań, by Samoańczyków cywilizować, w rzeczywistości zaś tu się poczyna najazd gniotący zepsuciem i demoralizacją tę tak błogą przedtem krainę (...) karykatura cywilizacji”.
Po zwiedzeniu Fidżi i Tonga udał się na Wyspy Marshalla, gdzie zapoczątkował badania Mikronezji. Czteromiesięczny pobyt na wyspie Ebon zaowocował krótką monografią geograficzno-etnograficzno-zoologiczną dla „Journal des Museum Godeffroy”. Monografia zawierała mapy, opisy wyglądu i życia mieszkańców, ich obyczajów, wierzeń, umiejętności żeglarskich. Co najważniejsze jednak, Kubary dołączył do pracy słowniczek języka ebońskiego, wysoko oceniony przez specjalistów.
Drugi etap podróży po Mikronezji odbył Kubary we wrześniu 1870 roku, docierając na brygu "Zuzanna" do wyspy Yap. Tam zajął się życiem mieszkańców. Opisał szczegółowo feudalne stosunki, a także osobliwą instytucję, rodzaj męskiego klubu zwanego "falu". W klubie takim przebywały dziewczęta zwane "mespil", czyli "faworytki". Uprowadzone z domów rodzinnych (najczęściej za ich zgodą) stanowiły własność „klubowiczów”. Pobyt w "falu" nie podważał dobrego imienia dziewcząt, przeciwnie, podnosił ich prestiż.
Drugą osobliwością Yap, która zadziwiła Kubarego tak jak poprzednich i późniejszych podróżników były kamienne pieniądze, sprowadzane z narażeniem życia z Ponape. Pieniądze takie, często ponad metrowej średnicy, zatknięte w ziemię przed domami Yapańczyków, świadczyły o zasobności właścicieli.
Z Yap Kubary udał się na wyspy archipelagu Palau, gdzie spędził kilka miesięcy i zdobył sobie przyjaźń krajowców, których leczył podczas epidemii grypy. Wreszcie, w maju 1874 roku, Kubary wyruszył w drogę powrotną do Europy. Wiózł ze sobą ponad sto skrzyń drogocennych eksponatów dla hamburskiego muzeum, ale szkuner "Alfred" poszedł na dno u brzegów atolu Jaluit, a wraz z nim zginęła większość bezcennych zbiorów. W ciągu kilku tygodni na Jaluit udało się Kubaremu zebrać pewną liczbę okazów. Zapakował je w 26 skrzyń i wysłał z Samoa do Niemiec. Sam – przez Nową Zelandię i Australię (gdzie otrzymał obywatelstwo brytyjskie) – dotarł w końcu maja 1875 roku do Hamburga, gorąco witany przez pracowników muzeum Godeffroya.
Chlebodawca wyjednał dlań zezwolenie władz rosyjskich na odwiedzenie w Warszawie matki, której nie widział siedem lat. Zawiózł jej zbiór ptactwa z Samoa i Fidżi. W lipcu 1875 roku został zaproszony do Lwowa na II Zjazd Lekarzy i Przyrodników Polskich. Przedstawił tam sprawozdanie ze swych podróży, co zostało owacyjnie przyjęte przez zebranych.
W końcu września tegoż roku, po zawarciu nowego 5-letniego kontraktu, Kubary powrócił na Morza Południowe. Tym razem celem podróży była Ponape, gdzie nabył posiadłość, założył ogród warzywny i plantację. Zbudował dom i ożenił się. Wybranką była Anna Yelliot, córka misjonarza-metodysty i tubylczej córki wodza. W latach 1877–1878 prowadził badania wyspy Truk, ale w roku 1879 Godeffroy zbankrutował i zerwał kontrakt. Kubary znalazł się bez środków do życia. Próbował nawiązać kontakty z innymi muzeami, ale bezskutecznie. W poszukiwaniu jakiegokolwiek zajęcia w roku 1882 wyprawił się nawet do Japonii, gdzie pracował m.in. w Jokohamie i Tokio.
Pod koniec życia otrzymał jeszcze jeden cios: jego plantacja została zrujnowana podczas powstania krajowców, a nowi władcy wyspy zakwestionowali jego prawo własności. Zapadł na zdrowiu, przebywał czas jakiś w szpitalu w Manili, po czym wrócił na Ponape. Tam, 9 października 1896 roku, wyszedł z domu i już nie wrócił. Znaleziono go martwego, siedzącego pod drzewem. Są trzy wersje jego śmierci: atak serca, samobójstwo, morderstwo.
Wśród Papuasów spędził prawie 28 lat. Był pierwszym białym człowiekiem na wielu spośród wysp Oceanii. Zebrał wiele okazów, przekazanych później do muzeów europejskich. Szczegółowo opracował wszystkie najważniejsze archipelagi Oceanu Spokojnego. Dokonał wielu odkryć przyrodniczych i archeologicznych oraz sporządził mapy tych terenów.
Upamiętnia go pomnik postawiony w 1901 roku na wyspie Ponape przez komitet honorowy zawiązany składający się głównie z uczonych niemieckich. W 1910 roku wybuchło na Ponape nieudane powstanie antyniemieckie, którego nieznany z imienia przywódca przyjął pseudonim Kubary.
Żonaty z Anną Yelliot, córką anglikańskiego misjonarza i kobiety pochodzącej z Ponape. Para miała syna Bertrama (zmarłego w dzieciństwie) i córkę Izabelę (zm. 1960).
Dorobek naukowy.
Opublikował między innymi: "Uwagi etnograficzne o Wyspach Karolińskich z przyległościami" (1885), "Uwagi etnograficzne o Archipelagu Karolińskim" i "Wyspy Nukuoro" (1896), a także, w roku 1886, pracę o tatuażach polinezyjskich: "Das Tätavieren in Mikronesien, speziell auf den Carolinen".
W języku polskim opublikowano dwie książki Kubarego ("Obrządki pogrzebowe Pelauczyków: doczynek etnograficzny", Warszawa 1885 i "Wyspy ciepłych mórz: Jana Stanisława Kubarego notaty z podróży po Mikronezji", Warszawa 1997). Kubary publikował także artykuły "Wędrowcu", "Tygodniku Ilustrowanym", "Ateneum", i "Wszechświecie".
Jego imieniem nazwano Górę Kubarego w pasmie Finisterre na Nowej Gwinei (niem. "Kubary-Berg") i Wyspę Kubarego w atolu Ailinglapalap w archipelagu Marshalla, a także kilka gatunków ptaków, m.in. wronę mariańską ("Corvus kubaryi"), wachlarzówkę łuskowaną ("Rhipidura kubaryi") i ("Gallicolumba kubaryi"). Ponadto przypuszczalnie wymarła ("Gallinula pacifica") została po raz pierwszy odnotowana przez Kubarego na Samoa w 1869. Dwa lata później opisali ją naukowo Gustav Hartlaub i Otto Finsch.

</doc>
<doc id="638170" url="https://pl.wikipedia.org/wiki?curid=638170" title="Kominiarz">
Kominiarz

Kominiarz − rzemieślnik zajmujący się czyszczeniem i sprawdzaniem stanu technicznego przewodów kominowych dymowych, spalinowych i wentylacyjnych.
Kształtowanie się zawodu kominiarza.
Zawód kominiarza powstał wraz z postępem technologicznym na świecie. Początkowo spaliny były wypuszczane na zewnątrz przez szczeliny w dachu. Do dziś pozostała nazwa tych szczelin - "dymniki" (są to okienka oświetlające strych). Już w IV wieku zaczęto budować kominy. Były one szerokie (najczęściej o wymiarach 1x1m) i niskie. Początkowo zadaniem kominiarzy było oczyszczanie kominów i przewodów z sadzy. Wykonywanie usług było uzależnione wyłącznie od dobrej woli właścicieli budynków i niejednokrotnie było przez nich lekceważone. Gdy zwrócono uwagę na rozmiar strat, jakie powodują pożary wywołane złym stanem kominów, wprowadzono przymus czyszczenia kominów i obarczono kominiarza obowiązkiem czuwania nad ich stanem. Zakres pracy kominiarza objął szeroką działalność profilaktyczną, polegającą na zapobieganiu szkodom, jakie mogą powstać wskutek nieprawidłowego funkcjonowania przewodów kominowych i urządzeń grzewczo-kominowych. Wraz ze wzrostem zadań kominiarzy, zmieniono formę uzyskiwania uprawnień zawodowych. W Polsce już od 1939 r. rzemiosło kominiarskie jest zaliczone do rzemiosł koncesjonowanych. Samodzielne wykonywanie zawodu po uzyskaniu uprawnień mistrzowskich czy czeladniczych uzależniono od przyznania koncesji zobowiązującej niegdyś do ponoszenia odpowiedzialności za okręg kominiarski. Dziś nie istnieją już co prawda okręgi kominiarskie (rzemiosło kominiarskie działa na prawach wolnego rynku), lecz nie zwalnia to właścicieli budynków i innych obiektów budowlanych z obowiązku korzystania z usług kominiarskich, o których mowa w rozporządzeniu MSWiA w sprawie ochrony przeciwpożarowej budynków, innych obiektów budowlanych i terenów (DZ.U. nr 109 poz. 719 z 2010 r.)
Hierarchia zawodowa kominiarza.
Istnieją trzy stopnie zawodowe kominiarzy (hierarchia): 
- Mistrz kominiarski nosi przeważnie cylinder tzw. "pliszok". Osoba posiadająca taki tytuł może wydawać opinie zaświadczenia oraz ekspertyzy.
- Czeladnik kominiarski nosi przeważnie cylinder tzw. "szapoklak". Jest to osoba przyuczająca się do zdania egzaminu mistrzowskiego. Może ona czyścić przewody, zajmować się konserwacją, lecz nie może wydawać opinii i ekspertyz.
- Pomocnik kominiarski (uczeń) nosi przeważnie tzw. "keplik" lub "melonik". Osoba ta nie może samodzielnie pracować na rejonie, może jedynie wykonywać czynności pod okiem mistrza bądź czeladnika.
Jak zdobyć zawód kominiarza.
Zawód kominiarza można zdobyć na dwa sposoby:
- uczęszczając do szkoły zawodowej o kierunku "kominiarz", w której nauka trwa trzy lata. Uczeń uczęszczający do szkoły odbywa jednocześnie praktykę zawodową w zakładzie kominiarskim, gdzie zdobywa niezbędne umiejętności do przygotowania do egzaminu czeladniczego. Po ukończeniu szkoły absolwent otrzymuje tytuł zawodowy kominiarz, jednak bez zdania egzaminu czeladniczego po zakończeniu szkoły absolwent pozostaje bez jakichkolwiek uprawnień.
- poprzez praktykę zawodową, czyli poprzez pracę w zawodzie kominiarz jako pomocnik kominiarski, przez okres równy liczbie lat nauki w szkole i przystąpieniu do egzaminu czeladniczego w rzemiośle kominiarstwo.
Czeladnik kominiarski, po przepracowaniu w zawodzie kolejnych trzech lat, może zdawać egzamin na mistrza kominiarskiego.
Egzaminy w zawodzie kominiarz przeprowadzane są przez Izby Rzemieślnicze.

</doc>
<doc id="638171" url="https://pl.wikipedia.org/wiki?curid=638171" title="Zbiór mierzalny">
Zbiór mierzalny



</doc>
<doc id="638172" url="https://pl.wikipedia.org/wiki?curid=638172" title="2003 UB313">
2003 UB313



</doc>
<doc id="638175" url="https://pl.wikipedia.org/wiki?curid=638175" title="Zeruel">
Zeruel

Zeruel (także "Cerwiel", "Zervihel") – w apokryficznej "Księdze starożytności biblijnych" Pseudo-Filona anioł siły. Według Pseudo-Filona Zeruel pomógł Kenazowi w walce z Amorytami i prawdopodobnie także Dawidowi po walce z Goliatem.

</doc>
<doc id="638176" url="https://pl.wikipedia.org/wiki?curid=638176" title="Glejta">
Glejta



</doc>
<doc id="638180" url="https://pl.wikipedia.org/wiki?curid=638180" title="Baron Cranworth">
Baron Cranworth

Baronowie Cranworth 1. kreacji (parostwo Zjednoczonego Królestwa)
Baronowie Cranworth 2. kreacji (parostwo Zjednoczonego Królestwa)
Najstarszy syn 3. barona Cranworth: Sancha William Robin Gurdon

</doc>
<doc id="638181" url="https://pl.wikipedia.org/wiki?curid=638181" title="Philip Bertram Gurdon, 3. baron Cranworth">
Philip Bertram Gurdon, 3. baron Cranworth



</doc>
<doc id="638183" url="https://pl.wikipedia.org/wiki?curid=638183" title="Sancha William Robin Gurdon">
Sancha William Robin Gurdon



</doc>
<doc id="638184" url="https://pl.wikipedia.org/wiki?curid=638184" title="171 (ujednoznacznienie)">
171 (ujednoznacznienie)



</doc>
<doc id="638186" url="https://pl.wikipedia.org/wiki?curid=638186" title="Baron O’Neill">
Baron O’Neill

Baronowie O'Neill 1. kreacji (parostwo Zjednoczonego Królestwa)
Następca 4. barona O'Neill: Shane Sebastian Clanaboy O'Neill

</doc>
<doc id="638187" url="https://pl.wikipedia.org/wiki?curid=638187" title="Logopeda">
Logopeda

Logopeda – zawód z pogranicza pedagogiki, psychologii i medycyny, zajmujący się badaniami w zakresie diagnozy stanu rozwoju mowy i terapii zaburzeń komunikacji człowieka na różnych etapach rozwoju.

</doc>
<doc id="638190" url="https://pl.wikipedia.org/wiki?curid=638190" title="172 (ujednoznacznienie)">
172 (ujednoznacznienie)



</doc>
<doc id="638193" url="https://pl.wikipedia.org/wiki?curid=638193" title="173 (ujednoznacznienie)">
173 (ujednoznacznienie)



</doc>
<doc id="638195" url="https://pl.wikipedia.org/wiki?curid=638195" title="Baron Delamere">
Baron Delamere

Baronowie Delamere 1. kreacji (parostwo Zjednoczonego Królestwa)
Następca 5. barona Delamere: Hugh Cholmondeley

</doc>
<doc id="638196" url="https://pl.wikipedia.org/wiki?curid=638196" title="Thomas Pitt Hamilton Cholmondeley, 4. baron Delamere">
Thomas Pitt Hamilton Cholmondeley, 4. baron Delamere



</doc>
<doc id="638200" url="https://pl.wikipedia.org/wiki?curid=638200" title="174 (ujednoznacznienie)">
174 (ujednoznacznienie)



</doc>
<doc id="638203" url="https://pl.wikipedia.org/wiki?curid=638203" title="Meteorolog">
Meteorolog

Meteorolog (synoptyk) – osoba prowadząca badania naukowe i opracowująca modele teoretyczne odnoszące się do składu, struktury i dynamiki atmosfery w powiązaniu z oddziaływaniem podłoża. Meteorolog przygotowuje również prognozy pogody.

</doc>
<doc id="638206" url="https://pl.wikipedia.org/wiki?curid=638206" title="Dziesięć Zaginionych Plemion Izraela">
Dziesięć Zaginionych Plemion Izraela

Dziesięć Zaginionych Plemion Izraela – starożytne plemiona izraelickie, które po tym, gdy Królestwo Izraela zostało całkowicie zniszczone, a jego mieszkańcy wzięci w niewolę lub wypędzeni przez Asyryjczyków, nie pojawiają się więcej na kartach Biblii. Wiele grup Żydów twierdziło, iż członkowie Dziesięciu Zaginionych Plemion prowadzą ukrytą egzystencję i w przyszłości powrócą do reszty swego narodu.
Dwanaście Plemion.
W tekście Biblii hebrajskiej zapisano, że Jakub (nazwany Izraelem) miał dwunastu synów z czterema różnymi kobietami. Wspomniano też imiennie jedną jego córkę.
Od dwunastu synów Jakuba wywodzi się dwanaście plemion Izraela. Pomiędzy nie została podzielona ziemia Izraela za czasów Jozuego. Jednakże plemię Lewiego, którego członkowie byli kapłanami (zob. lewici), nie otrzymało własnego terytorium, jedynie szczególne miasta. Dodatkowo, gdy porówna się „listę” plemion z czasów podziału ziemi i z czasów czterdziestoletniej wędrówki po pustyni, jedno plemię Józefa zastępują plemiona jego synów: Efraima i Manassesa (obaj byli synami Józefa i jego egipskiej żony Asenat, których Jakub uznał na równi ze swoimi synami. Stąd można wyróżnić dwa podziały:
Dziedziczenie.
W tradycji judaistycznej przynależność do poszczególnych plemion lub majątek są dziedziczone patrylinearnie (przechodzi z ojca na syna), podobnie jak było to z kapłaństwem (status "kohena" lub lewity) i rodem królewskim (ród Dawida); w przypadku braku potomków męskich, dziedziczyły córki (Lb 27, Joz 17).
Jednakże samo bycie Żydem jest dziedziczone matrylinearnie – w hebrajskim zrozumieniu Żydem z urodzenia jest ten, kto ma matkę Żydówkę.
Tradycja żydowska.
Geograficzny podział Dwunastu Plemion był następujący:
Po wewnętrznej wojnie za czasów syna Salomona – Roboama – dziesięć plemion oddzieliło się, aby utworzyć północne królestwo Izraela. Byli to członkowie rodów Zebulona, Issachara, Aszera, Naftaliego, Dana, Manassesa, Efraima, Rubena i Gada oraz niektórzy z plemienia Lewiego. Biblia nie mówi nic o tym, co w tym czasie działo się z plemieniem Symeona – niektórzy sądzą, iż już wówczas miejsce jego pobytu było nieznane.
Juda, południowe królestwo, za stolicę miało Jerozolimę i przewodzone było przez króla Roboama. Zamieszkane było przez członków plemienia Judy i Beniamina (oraz przez pewną ilość lewitów, a także pozostałości rodu Symeona).
W 722 p.n.e. Asyryjczycy dowodzeni przez Salmanasara V, a później przez Sargona II, podbili północne królestwo Izraela, zniszczyli jego stolicę Samarię. Wypędzili także Izraelitów, którzy na wygnanie udali się do Chorasanu, obecnie będącego częścią wschodniego Iranu i zachodniego Afganistanu. Ci, którzy zostali deportowani, to Dziesięć Zaginionych Plemion. Według żydowskiej tradycji zniknęły one z kart historii, pozostawiając tylko plemiona Beniamina, Judy i lewitów, którzy dali początek współczesnym Żydom.
W 586 p.n.e. królestwo Judy zostało podbite przez Babilon. Około 50 lat później, w 539 p.n.e., Persowie (którzy z kolei podbili Babilończyków) zezwolili Żydom na powrót do Jerozolimy i odbudowę Świątyni. W tym czasie członkowie poszczególnych plemion w większości zatracili swą tożsamość rodową, uważając się przede wszystkim za przedstawicieli jednego narodu, a nie plemienia.
Poglądy XVII–XX-wieczne.
Przynajmniej od XVII wieku (czasów Olivera Cromwella i Sabbataja Cwi) zarówno Żydzi, jak i chrześcijanie tworzyli różne poglądy dotyczące Zaginionych Plemion, oparte nie tylko na źródłach biblijnych. Tradycja aszkenazyjska mówiła o Zaginionych Plemionach jako o (jid.) "Die Roite Yiddelech", „małych czerwonych Żydach”, odciętych od reszty żydostwa przez legendarną rzekę Sambation, "„której spienione wody wznoszą się wysoko do niebo ścianą ognia i dymu, tak iż niemożliwe jest ich przejście”."
23 grudnia 1649 roku, gdy Manasseh ben Israel, znany rabin z Amsterdamu, dowiedział się, iż niektóre spośród Dziesięciu Plemion żyją pośród Indian w Ameryce Południowej, napisał: "„...Nie sądzę, iż Dziesięć Plemion żyje tylko tam... ale także na innych ziemiach wszędzie rozproszonych; oni nigdy nie powrócili do Drugiej Świątyni i zachowują do dnia dzisiejszego żydowską religię...”"
W połowie XVII wieku Manasseh Ben Israel prosił Cromwella o zezwolenie Żydom na powrót do Anglii (od 1290 roku nie wolno im było się tam osiedlać). Cromwell miał w tym swą kalkulację, ponieważ kwestia ta związana była z teoriami dotyczącymi końca świata. M.in. panowało przekonanie, iż nastąpi on w 1666 roku, a republika Cromwella jest przygotowaniem do utworzenia tzw. "piątej monarchii" (która nastąpi po imperiach: asyryjskim, perskim, greckim i rzymskim). Wierzenia te zawierały także twierdzenie, iż Dziesięć Zaginionych Plemion nie reprezentowało etnicznych Żydów, którzy stworzyli królestwo Izraela, ale te szczepy, które posiadały osobną stolicę w Samarii. Do tej legendy nawiązywał także Sabbataj Cwi, samozwańczy „mesjasz”. Stracił jednak on jakąkolwiek wiarygodność, gdy w 1666 roku odrzucił judaizm i przeszedł na islam.
Lista Nathana Ausubela.
Nathan Ausubel (1898–1986), żydowsko-amerykański historyk i folklorysta, pisał: „"Jest obecnie duża liczba ludów, które obstają przy starożytnej tradycji, twierdzącej iż są oni potomkami żydowskich Zaginionych Plemion: plemiona Afganistanu, mahometańscy Berberowie z Zachodniej Afryki i sześć milionów członków chrześcijańskiego ludu Igbo z Nigerii. Niewątpliwie wszystkie one praktykują pewne starożytne hebrajskie zwyczaje i wierzenia, które nadają nieco wiarygodności ich fantastycznie brzmiącym twierdzeniom."”
W swojej pochodzącej z 1953 roku książce pt. „"Pictorial History of the Jewish People"” ("Ilustrowana historia narodu żydowskiego"), Ausubel przedstawił listę ludów związanych z tą legendą:
Grupy przypisujące sobie pochodzenie od konkretnego plemienia.
Wiele grup twierdzi, iż ich członkowie są potomkami jednego z Zaginionych Plemion. Należą do nich m.in.:
Grupy przypisujące sobie pochodzenie od niesprecyzowanego plemienia.
Niektóre ludy wierzą, iż są potomkami jednego z Zaginionych Plemion, jednak nie wiedzą którego. Są to m.in.:
Interpretacje antysemickie.
Istnieje kilka grup, których interpretacje terminu „Dziesięć Zaginionych Plemion Izraela” różnią się wyraźnie od uznawanych powszechnie. Często zawierają one elementy antysemickie.
Wiele grup określających się jako chrześcijańskie odczuwało potrzebę identyfikowania się z Zaginionymi Plemionami dla podkreślenia rozdziału od głównego nurtu chrześcijaństwa, którym pogardzano ze względu na jego poparcie dla syjonizmu, ideałów humanitarnych i związków z judaizmem. Ich członkowie nie utożsamiali się z pojęciami „Żyd” i „Izraelita”, sugerując, iż Żydzi uzurpowali sobie prawo do posługiwania się mianem „narodu wybranego” przez Boga.
Czarnoskórzy członkowie grupy "Black Hebrew Israelites" ("Czarni Hebrajscy Izraelici") wyznają podobne teorie, przypisując sobie pochodzenie od starożytnych Izraelitów i twierdząc, iż współcześni Żydzi są oszustami.
Inne teorie.
Japończycy.
Niektórzy autorzy spekulowali na temat tego, czy Japończycy mogą być potomkami części Zaginionych Plemion. W artykule, który był wielokrotnie publikowany i szeroko dyskutowany, zatytułowanym "„Mystery of the Ten Lost Tribes: Japan”" ("„Tajemnica Dziesięciu Zaginionych Plemion – Japonia”"), autorstwa Arimasa Kubo (japoński pisarz studiujący hebrajską Biblię), który doszedł do wniosku, iż wiele tradycyjnych obyczajów i ceremonii w Japonii jest bardzo podobnych do znanych ze starożytnego Izraela. Jego zdaniem powodem tego być może jest fakt, iż do starożytnej Japonii przybyli Żydzi z Zaginionych Plemion. Podobną teorię tworzy Joseph Eidelberg w swojej książce pt. "The Biblical Hebrew Origin of the Japanese People" ("Biblijny rodowód hebrajski Japończyków").
Region medyjski.
Uważa się obecnie, iż te z wygnanych plemion, które deportowano do regionu medyjskiego, znajdującego się obecnie w północno-zachodnim Iranie, po prostu zasymilowały się z tamtejszą ludnością, zatracając izraelicką tożsamość. Istnieją także biblijne i talmudyczne świadectwa mówiące o tym, iż większość z "zaginionych" członków plemion połączyła się z resztą Izraelitów, gdy także ci zostali wygnani, a następnie powrócili razem do ziemi Izraela. Jednakże przez wiele lat – dla ukrycia swej prawdziwej tożsamości podczas prześladowań, krucjat i kolejnych wygnań – rozproszyli się po całej ziemi i kompletnie zasymilowali z narodami, wśród których zamieszkali.
Saka.
Niektórzy z badających słynną inskrypcję z Behistun i jednocześnie zainteresowani kwestią Zaginionych Plemion, znaleźli powiązanie obydwu tych kwestii. George Rawlison utożsamił lud opisany w tekście inskrypcji jako "Saka" (w językach staroperskim i elamickim) lub "Gimri" (w języku babilońskim) z deportowanymi Izraelitami. Asyryjczycy nazywali północne Królestwo Izraela "Dom Khumri" od imienia izraelickiego króla Omriego. Fonetycznie słowa „Khumri”, „Omri” i „Gimri” są do siebie zbliżone.
W innych religiach.
Mormoni.
Księga Mormona twierdzi, że Indianie są (przynajmniej częściowo) potomkami Manassesa. Według tego źródła, synowie proroka Lehiego założyli cywilizację neficką i lamanicką w Nowym Świecie. Współczesna nauka nie potwierdza tych słów. Niektórzy mormoni twierdzą także, iż mieszkańcy Europy północnej są potomkami Efraima, co czyniłoby ich naturalnymi spadkobiercami przymierza Boga z Izraelitami. Jednakże większość mormonów uważa tę interpretację za bardziej symboliczną niż dosłowną. 
Radio Church of God.
W latach 20. XX wieku, Herbert W. Armstrong, założyciel "Radio Church of God" ("Radia Kościół Boga"), publicznie głosił, iż Dziesięć Zaginionych Plemion po ich podbiciu przez Asyryjczyków udało się do północnej i zachodniej Europy, gdzie dało początek żyjącym tam obecnie narodom. Na bazie tego twierdzenia stworzył on własną interpretację biblijnych proroctw i ich spełnienia się w „dniach ostatnich”.
Kontrowersje.
Ks. prof. Waldemar Chrostowski uważa, że źródłem legend o zaginionych plemionach jest nadmierne zaufanie do relacji 2 Księgi Królewskiej o końcu królestwa Izraela. Deuteronomista chciał ukazać istnienie tego państwa jako mało znaczący, krótkotrwały epizod w historii narodu wybranego, dlatego informacje o późniejszych losach jego mieszkańców zostały pominięte. Zdaniem Chrostowskiego około połowa populacji Izraela pozostała w kraju, natomiast liczba deportowanych wynosiła ok. . Uważa on też, że diaspora asyryjska zetknęła się z diasporą babilońską i ostatecznie została przez nią wchłonięta, wywierając przy tym większy wpływ na tradycję izraelską niż się przypuszcza.

</doc>
<doc id="638208" url="https://pl.wikipedia.org/wiki?curid=638208" title="175 (ujednoznacznienie)">
175 (ujednoznacznienie)



</doc>
<doc id="638211" url="https://pl.wikipedia.org/wiki?curid=638211" title="Charlotte Sting">
Charlotte Sting

Charlotte Sting – nieistniejący zespół ligi WNBA (Women’s National Backetball Association), który miał swoją siedzibę w Charlotte (Karolina Północna). Funkcjonował w latach 1997–2007.
Historia.
Początki dla klubu z Charlotte były bardzo udane. W pierwszych trzech sezonach istnienia klubu, za każdym razem awansowały do Play-offs. W 2000 zespołowi po raz pierwszy nie udało się awansować do Play-offs (8 zwycięstw, 24 porażki w sezonie zasadniczym), ale już rok później powróciły do walki o Back to Back. Przez następne trzy lata drużyna Sting wchodziła do Play-offs, ale ani razu nie zdobyła tytułu mistrzowskiego.

</doc>
<doc id="638212" url="https://pl.wikipedia.org/wiki?curid=638212" title="Carnegiella">
Carnegiella

Carnegiella – rodzaj małych, słodkowodnych ryb kąsaczokształtnych z rodziny pstrążeniowatych (Gasteropelecidae).
Występowanie.
Ameryka Południowa – dorzecze Amazonki.
Klasyfikacja.
Gatunki zaliczane do tego rodzaju:
Gatunkiem typowym jest "Gasteropelecus strigatus" ("C. strigata").

</doc>
<doc id="638213" url="https://pl.wikipedia.org/wiki?curid=638213" title="Całka Haara">
Całka Haara



</doc>
<doc id="638214" url="https://pl.wikipedia.org/wiki?curid=638214" title="Wodorotlenek baru">
Wodorotlenek baru

Wodorotlenek baru Ba(OH)2 – nieorganiczny związek chemiczny. Roztwór wodorotlenku baru jest silną zasadą, w stanie stałym występuje w postaci białych granulek lub proszku.
Otrzymywanie.
Wodorotlenek baru otrzymywany jest w wyniku reakcji tlenku baru (BaO) z wodą. Krystalizuje jako ośmiowodny hydrat (Ba(OH)2·8H2O), który może zostać odwodniony do związku jednowodnego (monohydratu) poprzez ogrzewanie na powietrzu lub odwodniony całkowicie podczas ogrzewania w 100 °C pod próżnią.
Zastosowanie.
Wodorotlenek baru jest używany w chemii analitycznej do miareczkowania słabych kwasów, zwykle kwasów organicznych. Jest „czystym odczynnikiem” wolnym od zanieczyszczeń wodorotlenku sodu i wodorotlenku potasu. Rozpuszczony nie zawiera niepożądanych węglanów (węglan baru jest nierozpuszczalny w wodzie).
Używany do miareczkowania z takimi wskaźnikami jak fenoloftaleina lub tymoloftaleina zmieniających kolor w środowisku alkalicznym, bez ryzyka błędu miareczkowania spowodowanego słabymi jonami węglanowymi. Wodny nasycony roztwór wodorotlenku baru nazywany jest wodą barytową.
Wodorotlenek baru używany jest w syntezie organicznej jako silna zasada, np.
oraz w innych reakcjach.
Zagrożenia.
Wodorotlenek baru jest żrący i szkodliwy dla zdrowia.

</doc>
<doc id="638215" url="https://pl.wikipedia.org/wiki?curid=638215" title="176 (ujednoznacznienie)">
176 (ujednoznacznienie)



</doc>
<doc id="638216" url="https://pl.wikipedia.org/wiki?curid=638216" title="Władcy Sycylii">
Władcy Sycylii



</doc>
<doc id="638217" url="https://pl.wikipedia.org/wiki?curid=638217" title="Pałac Joński w Szczecinie">
Pałac Joński w Szczecinie

Pałac Joński – szczeciński pałac usytuowany przy pl. Orła Białego 3, w stylu klasycystycznym. Nazwa pochodzi od charakterystycznych pilastrów w porządku jońskim.
W XVIII w miejscu obecnego pałacu stała jednopiętrowa kamienica, stanowiąca własność nadleśniczego Bocka. Na początku XIX stulecia, kamienicę podwyższono o jedną kondygnację, jednocześnie nadając fasadzie formy klasycystyczne. W wieku XIX pałac stał się siedzibą Banku Królewskiego, potem Banku Cesarskiego, a po I wojnie światowej Deutsche Banku. W 1924 r. budynek powiększono, dobudowując od podwórza przeszkloną halę według projektu szczecińskiego architekta Friedricha Liebergesella. W czasach powojennych pałac nadal służył bankom - swoją siedzibę miały tutaj oddziały PKO BP i PBKS SA. Od przełomu lat 1999/2000 pałac był siedzibą oddziału Pekao SA. W grudniu 2021 roku budynek przekazany został Akademii Sztuki.

</doc>
<doc id="638218" url="https://pl.wikipedia.org/wiki?curid=638218" title="Baron Teynham">
Baron Teynham

Baronowie Teynham 1. kreacji (parostwo Anglii)
Następca 20. barona Teynham: David John Henry Ingham Roper-Curzon
Następca następcy 20. barona: Henry Christopher John Ingham Roper-Curzon

</doc>
<doc id="638219" url="https://pl.wikipedia.org/wiki?curid=638219" title="Dysnomia">
Dysnomia



</doc>
<doc id="638220" url="https://pl.wikipedia.org/wiki?curid=638220" title="177 (ujednoznacznienie)">
177 (ujednoznacznienie)



</doc>
<doc id="638221" url="https://pl.wikipedia.org/wiki?curid=638221" title="Sepia">
Sepia



</doc>
<doc id="638222" url="https://pl.wikipedia.org/wiki?curid=638222" title="Hrabiowie Prowansji">
Hrabiowie Prowansji



</doc>
<doc id="638223" url="https://pl.wikipedia.org/wiki?curid=638223" title="John Christopher Ingham Roper-Curzon, 20. baron Teynham">
John Christopher Ingham Roper-Curzon, 20. baron Teynham



</doc>
<doc id="638224" url="https://pl.wikipedia.org/wiki?curid=638224" title="David John Henry Ingham Roper-Curzon">
David John Henry Ingham Roper-Curzon



</doc>
<doc id="638225" url="https://pl.wikipedia.org/wiki?curid=638225" title="Henry Christopher John Ingham Roper-Curzon">
Henry Christopher John Ingham Roper-Curzon



</doc>
<doc id="638226" url="https://pl.wikipedia.org/wiki?curid=638226" title="Richard John Walter Montagu-Douglas-Scott, hrabia Dalkeith">
Richard John Walter Montagu-Douglas-Scott, hrabia Dalkeith



</doc>
<doc id="638227" url="https://pl.wikipedia.org/wiki?curid=638227" title="Walter John Francis Montagu-Douglas-Scott, lord Eskdaill">
Walter John Francis Montagu-Douglas-Scott, lord Eskdaill



</doc>
<doc id="638228" url="https://pl.wikipedia.org/wiki?curid=638228" title="George Percy, hrabia Percy">
George Percy, hrabia Percy



</doc>
<doc id="638229" url="https://pl.wikipedia.org/wiki?curid=638229" title="Choroby układu krążenia">
Choroby układu krążenia

Choroby układu krążenia, choroby układu sercowo-naczyniowego – schorzenia narządów i tkanek układu krążenia, w szczególności serca, tętnic i żył. Historycznie ich rozpoznawaniem i leczeniem zajmowała się interna. Obecnie są domeną kardiologii, natomiast leczeniem operacyjnym zajmują się chirurgia naczyniowa, kardiologia inwazyjna oraz kardiochirurgia. Leczeniem niektórych chorób naczyniowych zajmują się również neurologia oraz reumatologia.
Wraz z rozwojem cywilizacji doszło do zwiększenia zachorowalności na choroby układu krążenia, dlatego wiele z nich nazywanych jest chorobami cywilizacyjnymi. Jak wynika z danych Głównego Urzędu Statystycznego, w Polsce z przyczyn kardiologicznych umiera rocznie około 175 tysięcy osób, co stanowi 46% wszystkich zgonów.
Badania.
Wystąpienie jakichkolwiek niepokojących objawów chorobowych wymaga niezwłocznej konsultacji z lekarzem. Ważna jest szybka reakcja, gdyż efekty leczenia uzależnione są od stadium rozwoju choroby układu krążenia. W celu rozpoznania stosuje się badania diagnostyczne ogólne i specjalistyczne.
Wpływ badań laboratoryjnych na ocenę ryzyka chorób układu krążenia.
Przeprowadzone badania epidemiologiczne, kliniczne i doświadczalne rozszerzyły wiedzę na temat parametrów pozwalających ocenić predyspozycje do rozwoju chorób układu krążenia, przede wszystkim powstających na podłożu miażdżycowym.
Wskaźniki te mają ułatwić:
Z praktycznego punktu widzenia, badania laboratoryjne pomocne w ocenie ryzyka wystąpienia chorób układu krążenia, możemy podzielić na:
Badania nieinwazyjne.
Nieinwazyjne badania układu krążenia obejmują rozpoznawanie, monitorowanie leczenia oraz stratyfikację ryzyka. Do najczęściej zlecanych badań nieinwazyjnych zaliczane są:
Badania inwazyjne.
Jeśli wykonane badania nieinwazyjne nie są wystarczające lub stadium choroby jest na tyle zaawansowane, że wymaga leczenia operacyjnego, stosuje się inwazyjne metody badań, takie jak na przykład:
Profilaktyka.
Zwalczanie czynników ryzyka.
Podstawą profilaktyki chorób układu krążenia jest zwalczanie czynników ryzyka poprzez:
Wczesne wykrywanie chorób układu krążenia u dzieci i młodzieży.
Przewidywanie wystąpienia chorób układu krążenia powinno się rozpocząć od oceny okresu płodowego. Biorąc pod uwagę fakt, że mała masa urodzeniowa może stanowić ryzyko choroby niedokrwiennej serca, nadciśnienia tętniczego, otyłości lub cukrzycy w życiu dorosłym, istnieje potrzeba objęcia tej grupy dzieci wczesną profilaktyką. Takie działanie ma na celu zmniejszenie rozwoju tych i innych chorób w późniejszych latach życia. Uznawane za najważniejszy czynnik ryzyka choroby niedokrwiennej serca hiperlipoproteinemie mogą być wykryte już we krwi pępowinowej.
Ćwiczenia fizyczne.
Korzystny wpływ aktywności ruchowej.
Przeprowadzone w wielu krajach badania dostarczyły obszerne zasoby danych, świadczące o znaczeniu systematycznej aktywności fizycznej w zapobieganiu chorobom układu krążenia oraz w redukcji ryzyka przedwczesnej śmierci. Wyniki najczęściej cytowanych w piśmiennictwie medycznym długofalowych badań epidemiologicznych, prowadzonych we Framingham, badań MRFIT, Harvard Alumni Study, czy Nurses Health Study, wskazują na korzystne efekty systematycznego wysiłku fizycznego w profilaktyce poważnych powikłań zdrowotnych chorób układu krążenia. Analiza wyników wieloletnich badań dowodzi, że regularny wysiłek fizyczny o odpowiedniej długości oraz intensywności wpływa pozytywnie na metabolizm lipidów i węglowodanów, czynności śródbłonka naczyniowego oraz może wprowadzić w stan równowagi czynnościowej między układem krzepnięcia i fibrynolizy.
Zalecenia aktywności ruchowej w pierwotnej prewencji chorób układu krążenia i promocji zdrowia.
Należy pamiętać, że zbyt mała dawka ćwiczeń nie przyniesie istotnych efektów fizjologicznych, a nadmierny, niedostosowany do wieku, stanu zdrowia i możliwości wysiłek może być szkodliwy. W tabeli zostały przedstawione najbardziej znane wytyczne dotyczące zalecanej aktywności ruchowej.
Przeciwwskazania dotyczące wysiłku fizycznego.
Osoba dorosła przed podjęciem systematycznego wysiłku fizycznego powinna wykonać podstawową diagnostykę kardiologiczną, a także badania czynnościowe pod kątem sportowym – m.in. EKG spoczynkowe, aby ustalić wydolność fizyczną organizmu. W odniesieniu do osób starszych zaleca się dokładną diagnostykę stanu zdrowia i dostosowanie odpowiedniej formy aktywności fizycznej.
Interakcje leków stosowanych w chorobach układu krążenia.
Znajomość mechanizmów interakcji farmakodynamicznych i farmakokinetycznych leków stosowanych w kardiologii pozwala na uniknięcie potencjalnych zagrożeń wynikających z ich kojarzenia. W biotransformacji leków kardiologicznych najważniejszą rolę odgrywają trzy izoenzymy:
Na niepożądane reakcje lekowe narażone są zwłaszcza osoby starsze, przyjmujące wiele leków, dlatego ważne jest każdorazowe ustalenie możliwych interakcji. Ponadto na interakcje mogą wpłynąć czynniki osobowe, na przykład przebyte choroby, rodzaj diety. Zmienność osobnicza nasilenia interakcji leków zależy od wielkości dawek, czasu trwania leczenia, kolejności oraz drogi ich stosowania.

</doc>
<doc id="638231" url="https://pl.wikipedia.org/wiki?curid=638231" title="178 (ujednoznacznienie)">
178 (ujednoznacznienie)



</doc>
<doc id="638232" url="https://pl.wikipedia.org/wiki?curid=638232" title="Gasteropelecus">
Gasteropelecus

Gasteropelecus – rodzaj małych, słodkowodnych ryb kąsaczokształtnych z rodziny pstrążeniowatych (Gasteropelecidae).
Występowanie.
Ameryka Południowa (dorzecze Amazonki) i Ameryka Środkowa (Panama).
Klasyfikacja.
Gatunki zaliczane do tego rodzaju:
Gatunkiem typowym jest "Clupea sternicla" ("G. sternicla").

</doc>
<doc id="638233" url="https://pl.wikipedia.org/wiki?curid=638233" title="179 (ujednoznacznienie)">
179 (ujednoznacznienie)



</doc>
<doc id="638235" url="https://pl.wikipedia.org/wiki?curid=638235" title="Thoracocharax">
Thoracocharax

Thoracocharax – rodzaj małych, słodkowodnych ryb kąsaczokształtnych z rodziny pstrążeniowatych (Gasteropelecidae).
Występowanie.
Ameryka Południowa – dorzecze Amazonki.
Klasyfikacja.
Gatunki zaliczane do tego rodzaju:
Gatunkiem typowym jest "Gastropelecus stellatus" ("Th. stellatus").

</doc>
<doc id="638237" url="https://pl.wikipedia.org/wiki?curid=638237" title="Dysnomia (księżyc)">
Dysnomia (księżyc)

Dysnomia (pełna nazwa (136199) Eris I Dysnomia) – naturalny satelita planety karłowatej Eris.
Odkrycie i nazwa.
Księżyc został odkryty 10 września 2005 roku przy użyciu teleskopu Keck II zaopatrzonego w system optyki adaptacyjnej. Pierwsza prowizoryczna nazwa tego księżyca brzmiała S/2005 (2003 UB313) 1, a nieoficjalnie nazwany został „Gabrielle” (od imienia przyjaciółki bohaterki serialu telewizyjnego , ponieważ pierwsza nieoficjalna nazwa Eris brzmiała „Xena”). Obecna nazwa księżyca pochodzi od imienia córki bogini Eris i oznacza dosłownie „bez porządku”.
Mike Brown, odkrywca księżyca, wybrał nazwę "Dysnomia" (gr. Δυσνομία) ze względu na fakt, iż Dysnomia była córką Eris. Powszechnie nowo odkryte księżyce – zgodnie z historycznym standardem – były nazywane na podstawie innych, pomniejszych bóstw, powiązanych z „głównym” bogiem (stąd np. największe księżyce Jowisza noszą imiona jego kochanków, zarówno płci męskiej, jak i żeńskiej), z kolei księżyce Saturna nazwane są imionami jego Tytanów. Ponadto „Dysnomia” oznacza „bezład”, co nawiązuje do nazwiska aktorki Lucy Lawless, znanej z serialu „Xena: wojownicza księżniczka”. Przed otrzymaniem ich oficjalnych nazw, Eris i Dysnomia zyskały przydomki „Xena” i „Gabrielle”, a Brown postanowił utrzymać to połączenie.
Brown ponadto zaznacza, iż Pluton zawdzięcza swą nazwę dwóm pierwszym literom, które stanowiły inicjały Percivala Lowella – założyciela obserwatorium, w którym pracował odkrywca Plutona – Clyde Tombaugh. James Christy, odkrywca Charona, wykorzystał tę regułę, wybierając nazwę, której 4 pierwsze litery stanowiły początek imienia jego żony – Charlene. Analogicznie, pierwsza litera „Dysnomii” jest jednocześnie pierwszą literą nazwiska żony Browna – Diany.
Właściwości fizyczne i orbita.
Dysnomia jest o 4,43 magnitudo słabsza od Eris, a jej średnica jest szacowana na 350–490 km, jednak według Mike’a Browna księżyc jest 500 razy słabszy i ma średnicę 100–250 km. Dysnomia jest 60 razy słabsza od Eris w podczerwonym paśmie K (2,1 μm) i 480 razy słabsza w zakresie widzialnym (V, 0,555 μm), co wskazuje, iż księżyc ma znacznie ciemniejszą i bardziej czerwoną powierzchnię. Zakładając, iż jego albedo jest 5 razy niższe niż w przypadku Eris, jego średnica powinna wynosić 685±50 km, co oznaczałoby, że Dysnomia jest stosunkowo dużym obiektem transneptunowym. Spośród wszystkich księżyców planet karłowatych Układu Słonecznego jedynie Charon jest wyraźnie większy niż Dysnomia.
Dysnomia krąży wokół Eris w średniej odległości ok. 37 350 km, a jeden obieg wykonuje w ciągu ok. 15,77 dni. Księżyc ten jest około 500 razy mniej jasny od Eris. Według tych danych oszacowano, iż Eris posiada masę 1,27 razy większą od masy Plutona.
Uformowanie.
Astronomowie obecnie są pewni, że cztery najjaśniejsze obiekty z Pasa Kuipera posiadają swoje satelity. Wiadomo, że jedynie około 10% słabszych obiektów pasa posiada księżyce. To wskazuje na fakt, że zderzenia pomiędzy dużymi obiektami były częste w przeszłości. Zderzenia między obiektami o wielkości rzędu 1000 km wyrzuciłyby duże ilości materiału, które mogą następnie utworzyć księżyc. Przypuszcza się, że podobny mechanizm doprowadził do powstania Księżyca, gdy Ziemia została uderzona przez duży obiekt we wczesnym stadium życia Układu Słonecznego.

</doc>
<doc id="638239" url="https://pl.wikipedia.org/wiki?curid=638239" title="Tlenek miedzi">
Tlenek miedzi



</doc>
<doc id="638241" url="https://pl.wikipedia.org/wiki?curid=638241" title="Organomistrz">
Organomistrz



</doc>
<doc id="638242" url="https://pl.wikipedia.org/wiki?curid=638242" title="Mątwy (Inowrocław)">
Mątwy (Inowrocław)

Mątwy – część miasta Inowrocław.
W 1666 r., w bitwie zwanej bitwą pod Mątwami wojska króla Jana II Kazimierza poniosły tu klęskę w starciu z rokoszanami J.S. Lubomirskiego.
W czasie II wojny światowej znajdował się tu niemiecki obóz dla jeńców wojennych, w który zginęło ok. 900 osób. 
W dzielnicy znajdują się Inowrocławskie Zakłady Chemiczne oraz neobarokowy kościół parafialny pw. Opatrzności Bożej z 1931 r. Dzielnica leży przy linii kolejowej Chorzów Batory – Tczew.

</doc>
<doc id="638243" url="https://pl.wikipedia.org/wiki?curid=638243" title="Nagroda za pierwszoplanową rolę kobiecą na Festiwalu Polskich Filmów Fabularnych">
Nagroda za pierwszoplanową rolę kobiecą na Festiwalu Polskich Filmów Fabularnych

Nagroda za pierwszoplanową rolę kobiecą na Festiwalu Polskich Filmów Fabularnych w Gdańsku i (od 1987 roku) w Gdyni jest przyznawana w konkursie głównym od pierwszej edycji festiwalu, czyli od 1974 roku. Trzykrotnie (w roku 1976, 1978 i 2002) jurorzy zdecydowali nie nagradzać nią żadnej z aktorek. Najmłodszą laureatką jest Magdalena Cielecka, która w 1995 roku w wieku dwudziestu trzech lat została wyróżniona za rolę w filmie "Pokuszenie". Najstarszymi zaś: Danuta Szaflarska ("Pora umierać") i Krystyna Feldman ("Mój Nikifor"); w momencie, w którym odbierały nagrodę miały odpowiednio dziewięćdziesiąt dwa (2007) i osiemdziesiąt cztery lata (2004). Ponadto Feldman jest jedyną aktorką, która została nagrodzona za postać mężczyzny. W 1992 roku wygrała Teresa Budzisz-Krzyżanowska, która wcieliła się w filmie "Odjazd" w podwójną rolę córki i matki. Grażyna Błęcka-Kolska, Magdalena Boczarska, Jowita Budnik, Agnieszka Grochowska, Katarzyna Figura, Krystyna Janda, Jadwiga Jankowska-Cieślak, Maja Komorowska, Maja Ostaszewska, Dorota Stalińska dwukrotnie wygrywały rywalizację o nagrodę za pierwszoplanową rolę kobiecą i jest to rekord w historii festiwalu. W ciągu ponad trzydziestu lat istnienia festiwalu dwa razy w konkursie triumfowała artystka z zagranicy. W 1974 roku, w pierwszej edycji, wygrała Rosjanka Ludmiła Kasatkina. Trzydzieści cztery lata później nagrodę otrzymała jej rodaczka Swietłana Chodczenkowa. Nagrodą dla laureatki jest 15 tysięcy złotych.

</doc>
<doc id="638244" url="https://pl.wikipedia.org/wiki?curid=638244" title="Fluorescencyjny Dysk Wielowarstwowy">
Fluorescencyjny Dysk Wielowarstwowy

Fluorescencyjny Dysk Wielowarstwowy, FDW (ang. FMD) – optyczny nośnik danych wyprodukowany przez Constellation 3D. Technologia nośnika opiera się na użyciu fluorescencyjnych materiałów do jego produkcji. Produkowane starszymi technologiami CD i DVD mogły mieć jedną lub dwie warstwy (ang. Double Layer). Użycie technologii fluorescencyjnej pozwala tym nośnikom posiadać nawet 100 warstw. Możliwości pojemnościowe takiego nośnika liczone są do 1 TB, z zachowaniem wymiarów nośnika CD lub DVD.
Prezentacja na targach COMDEX 2000.
Nośnik 50 GB (prototyp) został zaprezentowany na pokazie COMDEX w listopadzie 2000 roku. Pierwsze generacje tych nośników używały czerwonych laserów (650 nm). Pojemność nośnika wynosiła wtedy 140 GB. Następne generacje dysków FMD używały laserów 405 nm (niebieskich) dając pojemność do 1 TB.
Dzieje firmy – twórcy FMD.
Constellation 3D – twórca nośników FMD, zakończył działalność po skandalu na targach COMDEX 2000 gdzie fałszywe nośniki i czytniki nie odczytywały danych, a wszelkie wyniki odczytów czy zapisów odbywały się na dysku twardym. Po tej aferze firma zbankrutowała. W 2003 roku powstała firma D Data Inc, która postanowiła kontynuować pomysł tej innowacyjnej technologii przechowywania danych na nośnikach optycznych. Dysk pod sztandarem nowej firmy został zaprezentowany jako Digital Multilayer Disk (DMD, wielowarstwowy dysk cyfrowy).

</doc>
<doc id="638245" url="https://pl.wikipedia.org/wiki?curid=638245" title="180 (ujednoznacznienie)">
180 (ujednoznacznienie)



</doc>
<doc id="638247" url="https://pl.wikipedia.org/wiki?curid=638247" title="Thomas Cholmondeley">
Thomas Cholmondeley

Thomas Patrick Gilbert Cholmondeley (ur. 19 stycznia 1968 w Nairobi, zm. 17 sierpnia 2016 tamże) – kenijski posiadacz ziemski brytyjskiego pochodzenia, dziedzic tytułu barona Delamere, najstarszy syn Hugh George’a Cholmondeleya, 5. barona Delamere, praprawnuk Hugh Cholmondeleya, 3. barona Delamere, który przeprowadził się do Kenii. Jego rodzina posiada największe posiadłości ziemskie w Kenii. Cholmondeley stał się sławny dzięki dwóm sprawom o morderstwo.
Po raz pierwszy został oskarżony w 2005, kiedy to zastrzelił na swoim ranczu w Gilgil w dystrykcie Nakuru Samsona ole Sisinę, funkcjonariusza Kenya Wildlife Service. Cholmondeley przyznał się do zabójstwa, ale twierdził, że zrobił to w obronie własnej. Kenijski minister sprawiedliwości, Amos Wako, oddalił jednak oskarżenie, co spotkało się z potępieniem ze strony kenijskiej opinii publicznej, która uważała, że Cholmondeley zawdzięcza wolność swojej pozycji i majątkowi.
Cholmondeley ponownie trafił do aresztu 10 maja 2006, oskarżony o zastrzelenie Roberta Njoya Mbugui. Ponownie przyznał się do zabójstwa, i ponownie stwierdził, że zrobił to w obronie własnej. Po procesie, który rozpoczął się 25 września 2006 roku, został skazany na 8 miesięcy pozbawienia wolności. Uwolniono go 23 października 2009.

</doc>
<doc id="638249" url="https://pl.wikipedia.org/wiki?curid=638249" title="Dekanat Rzeszów Katedra">
Dekanat Rzeszów Katedra

Dekanat Rzeszów Katedra − dekanat diecezji rzeszowskiej składający się z 8 parafii:

</doc>
<doc id="638250" url="https://pl.wikipedia.org/wiki?curid=638250" title="Thomas Patrick Gilbert Cholmondeley">
Thomas Patrick Gilbert Cholmondeley



</doc>
<doc id="638253" url="https://pl.wikipedia.org/wiki?curid=638253" title="Rzujno">
Rzujno

Rzujno (Rzuno) – jezioro rynnowe położone na Równinie Charzykowskiej, na obszarze Kaszub Południowych, w gminie Dziemiany, powiecie kościerskim województwa pomorskiego i na skraju Wdzydzkiego Parku Krajobrazowego. W pobliżu wschodniej linii brzegowej jeziora przebiegają trasy linii kolejowej Kościerzyna-Chojnice i drogi wojewódzkiej nr 235.
Bezpośrednio nad jeziorem znajduje się duża wieś Dziemiany.

</doc>
<doc id="638254" url="https://pl.wikipedia.org/wiki?curid=638254" title="All Bandits">
All Bandits

All Bandits – polski zespół oi! założony w 1999 roku w Lubinie.
Kontrowersje.
Zespół jest krytykowany, ponieważ w wywiadach i swoich tekstach określa się jako apolityczny, jednak jego teksty są patriotyczne i zakrawające o nacjonalizm. Grywa też z zespołami neonacjonalistycznymi, antysemickimi i rasistowskimi.
Dyskografia.
Kompilacje :
DVD:

</doc>
<doc id="638258" url="https://pl.wikipedia.org/wiki?curid=638258" title="Chelatacja (medycyna)">
Chelatacja (medycyna)

Chelatacja ("terapia chelatacyjna") – metoda terapeutyczna polegająca na, najczęściej pozajelitowym (dożylnym), niekiedy doustnym, podawaniu czynników chelatujących (chelatorów); powszechnie akceptowana w medycynie przy zatruciu metalami ciężkimi, w celu usunięcia ich z organizmu i przy hiperkalcemii lub zatruciu preparatami naparstnicy, w celu obniżenia poziomu wapnia (następuje związanie jonów metalu w usuwany z organizmu chelat, chelatorami są często chelaty metalu o niższym powinowactwie chemicznym do liganda niż metal usuwany, w przypadku metali ciężkich - wapnia, w przypadku wapnia - sodu, następuje uwolnienie metalu o niższym powinowactwie i związanie o wyższym); bardziej kontrowersyjnym wskazaniem są różnorodne formy schorzeń miażdżycowych układu sercowo-naczyniowego, m.in. choroba wieńcowa (podaje się wówczas jako chelator sól dwusodową EDTA we wlewach kroplowych).
Stosowanie terapii chelatacyjnej w innych przypadkach niż konieczność usunięcia nadmiaru kationów metalu uważane jest za kontrowersyjne, ponieważ nie ma wystarczających danych o jej skuteczności uzyskanych w badaniach klinicznych. W 2003 rozpoczęły się zakrojone na pięć lat badania kliniczne nad tą terapią w chorobie wieńcowej prowadzone przez amerykańskie Narodowe Centrum Medycyny Komplementarnej i Alternatywnej (NCCAM). We wrześniu 2008 zostały one zawieszone po przeprowadzonym śledztwie w sprawie niedokładnego informowania pacjentów o możliwych skutkach ubocznych eksperymentu.
W roku 2013 opublikowano wyniki badań nad skutecznością terapii chelatacyjnej, prowadzone na grupie ponad 1700 pacjentów, którzy przebyli w przeszłości zawał serca. Stwierdzono umiarkowany, ale statystycznie znaczący korzystny skutek terapii chelatacyjnej. Szef zespołu badawczego, Gervasio A. Lamas z Centrum Medycznego "Mount Sinai" z Miami na Florydzie, stwierdził, że „badania pokazały, że terapia chelatacyjna może być bezpiecznie prowadzona, gdy są stosowane sztywne wskaźniki kontroli jakości i że w tych warunkach terapia przynosi umiarkowaną korzyść”. Dyrektor NHLBI, Gary H. Gibbons, wskazał na potrzebę dalszych badań tej metody.
Po wejściu w 2013 roku w życie wytycznych Europejskiego Towarzystwa Kardiologicznego (ESC) dotyczących stabilnej choroby wieńcowej (ChW) w roku 2014 opublikowano uaktualnienie wytycznych towarzystw kardiologicznych amerykańskich i kanadyjskiego.
Terapia chelatująca w leczeniu chorób na podłożu miażdżycowym i w prewencji incydentów sercowo-naczyniowych awansowała w nich z klasy III (nieprzydatna/nieskuteczna) do klasy IIb/B (dane potwierdzające skuteczność pochodzą z pojedynczego badania klinicznego z randomizacją lub z kilku dużych badań bez randomizacji).
Pojedyncze badanie z randomizacją wykazało granicznie istotne zmniejszenie ryzyka incydentów sercowo-naczyniowych w grupie aktywnie leczonej.
Skutki uboczne chelatacji mogą obejmować: hipokalcemię, nadczynność przytarczyc i zmniejszony poziom ferrytyny we krwi – dotyczą chelatacji deferoksyaminą, dotyczy chelatacji EDTA: arytmia, nudności, dolegliwości ze strony układu pokarmowego, bóle głowy, zmęczenie, poczucie osłabienia. Możliwe jest również działanie toksyczne na nerki.
Historia.
Odkrycie reakcji i pierwsze zastosowania.
Teorię wiązań metal-ligand, która stała się podstawą praktycznych zastosowań chelatacji w przemyśle i medycynie opracował w 1893 Alfred Werner, a rozwinęli w 1920 Morgan i Drew.
W latach 30. XX wieku reakcje chelatacji były już powszechnie stosowane. Na przykład w przemyśle tekstylnym jako chelator wapnia był stosowany kwas cytrynowy. Sole tego kwasu używane były w medycynie (laboratoryjnej analityce medycznej i transfuzjologii) jako antykoagulant.
W Niemczech opracowano pierwszą metodę syntezy kwasów poliaminokarboksylowych, jednym z których był EDTA (patent 1935). Bersworth opracował udoskonaloną metodę syntezy EDTA (patent 1943). EDTA zaczęto stosować jako antykoagulant.
Terapia chelatacyjna jako terapia antytoksyczna.
We wczesnych latach 40. XX wieku po raz pierwszy zastosowano czynnik chelatujący (cytrynian sodu) w terapii pacjentów z zatruciem ołowiem. W 1945 opracowano metodę stosowania czynnika chelatującego (2, 3 - dimerkaptopropanolu) jako antidotum przeciwko gazowi bojowemu zawierającego arsen - luizytowi (tzw. BAL - British Anti-Lewisite).
We wczesnych latach 50. XX wieku zaczęto stosować do usuwania ołowiu z organizmu sól wapniową EDTA, a jako terapię w hiperkalcemii sól dwusodową EDTA. Badano także możliwości stosowania czynników chelatujących, w tym EDTA do przyspieszenia usuwania z organizmu substancji (a zwłaszcza metali ciężkich) promieniotwórczych (przy skażeniu promieniotwórczym).
Na przełomie lat 50. i 60. XX wieku zaczęto badać możliwość stosowania soli sodowej EDTA w terapii zatrucia naparstnicą.
Wczesne próby oceny niebezpieczeństwa terapii chelatacyjnej (nefrotoksyczności EDTA).
Ze względu na to, iż EDTA nie jest metabolizowany w organizmie, lecz wydalany w postaci niezmienionej przez nerki istotna jest w zasadzie jedynie ocena jego nefrotoksyczności.
W 1952 Bauer i współpracownicy stwierdzili ostrą i podostrą toksyczność soli sodowej i wapniowej EDTA stosowanych w dawkach 10 g, w szybkim wstrzyknięciu dożylnym (czyli w dawce ponad trzykrotnie wyższej od obecnie stosowanej dawki terapeutycznej i przy odmiennym niż stosowany obecnie sposobie podawania).
W 1955 potwierdzono zmiany patologiczne przy takim stosowaniu soli sodowej EDTA w terapii hiperkalcemii, a w 1956 i następnych nefrotoksyczność przy podobnie stosowanej soli wapniowej EDTA w zatruciu metalami ciężkimi. W 1963 Foreman obszernie opisał toksyczność EDTA przy takim dawkowaniu. Jednakże autorzy późniejszych prac stwierdzali, że prawidłowo dawkowany i podawany EDTA jest całkowicie bezpieczny.
Pierwszy okres stosowania terapii chelatacyjnej w schorzeniach miażdżycowych.
Od 1953 dr Norman Clarke i jego współpracownicy ze Szpitala Opatrzności Bożej z Detroit, opierając się na tym, że wapń stanowi istotną część płytki miażdżycowej, a sól dwusodowa EDTA chelatuje wapń, zaczęli stosować terapię chelatacyjną tym związkiem u chorych ze schorzeniami miażdżycowymi układu sercowo-naczyniowego. W 1956 spośród 20 pacjentów z dusznicą bolesną (angina pectoris) poddanych terapii chelatacyjnej z użyciem EDTA, u 19 stwierdzili "znaczącą (remarkable) poprawę".
W 1960 Kitchell i Meltzer ze Szpitala Prezbiteriańskiego w Filadelfii opublikowali pracę przedstawiającą dobre wyniki przy stosowaniu terapii chelatacyjnej w chorobie wieńcowej. Aczkolwiek u żadnego z 10 pacjentów bezpośrednio po podaniu serii 20 wlewów EDTA nie stwierdzili poprawy, to po 3 miesiącach od kuracji poprawę tę stwierdzili u 9 z 10 pacjentów. Autorzy ci potwierdzili skuteczność i wartość terapii w kolejnym artykule, a następnie w oparciu o materiał z 2000 wlewów u 81 pacjentów w okresie 2 lat donieśli o niskiej toksyczności EDTA (nie stwierdzili żadnych istotnych efektów toksycznych przy prawidłowym dawkowaniu - 3 g w roztworze 0,5%, we wlewie powolnym 2,5 - 3 h). Ich praca potwierdziła pogląd Sevena opublikowany w zbiorze materiałów z dwu sympozjów poświęconych terapii chelatacyjnej, że dzienna dawka terapeutyczna nie powinna przekroczyć 50 mg/kg m. c., a szybkość podawania 16,6 mg/min.
Oceny negatywne terapii chelatacyjnej w schorzeniach miażdżycowych układu sercowo-naczyniowego i ich analiza.
1. Artykuł Kitchella i współpracowników.
W kwietniu 1963 Kitchell i wsp. opublikowali artykuł, w którym, wbrew swoim wcześniejszym publikacjom, krytycznie odnoszą się do terapii chelatacyjnej. Przedstawiają w nim 38 pacjentów (10 z pracy i 28 późniejszych). Wskazują, że choć po 3 miesiącach po kuracji 20 wlewów EDTA 71% wykazało poprawę subiektywną, 64% obiektywną poprawę tolerancji na wysiłek, a 42% poprawę obrazu EKG, to terapia nie była skuteczna, gdyż po 18 miesiącach od kuracji większość pacjentów wykazała ponowne pogorszenie, a jedynie 42% nadal wykazywało poprawę. Jednak Cranton i Frackelton wskazują, że dane przedstawione w tym artykule nie upoważniają do takiego wniosku.
2. Badania heidelberskie.
W 1985 przedstawiono wyniki badań przeprowadzonych na zlecenie niemieckiej firmy farmaceutyczniej Thiemann AG przez Uniwersytet w Heidelbergu. Porównano w nich grupę pacjentów z chromaniem przestankowym, którzy otrzymali 20 wlewów EDTA, z grupą, która otrzymywała preparat firmy Thiemann - bencyklan. Bezpośrednio po kuracji u pacjentów pierwszej grupy maksymalny dystans przebyty bez bólu (MWD) zwiększył się o 70%, a drugiej o 76%, co uznano za wynik nieznaczący statystycznie. Rezultaty badania prezentowano jako porównanie chelatacji z placebo, co nie było prawdą, bo bencyklanu za placebo uznać nie sposób. Nie opublikowano wyników pacjentów po 12 tygodniach od kuracji, gdy w pierwszej grupie dystans zwiększył się do 182% (czyli o dalsze 12% wartości wyjściowej), podczas gdy w drugiej już się nie zwiększył. Poza tym dane 4 pacjentów z pierwszej grupy, o najwyższym przyroście dystansu, nie zostały uwzględnione w obliczeniach statystycznych. Po uwzględnieniu tych danych średni wzrost dystansu w pierwszej grupie wynosi 400%, 5 razy więcej niż w drugiej.
3. Badania duńskie.
W latach 1991 - 1992 opublikowano wyniki badań grupy duńskich chirurgów naczyniowych. 153 pacjentów z chromaniem przestankowym podzielono na otrzymujących EDTA i otrzymujących placebo (roztwór soli fizjologiczniej). W pierwszej grupie przed kuracją średni MWD wynosił 119 m, w drugiej 157 m. Po kuracji MWD w pierwszej grupie wzrósł o 51,3%, do 170 m, w drugiej o 23,6%, do 194 m. Autorzy uznali różnicę między grupami za nieznaczącą statystycznie. Jednak Duński Komitet Dochodzeń w sprawie Nieuczciwości w Nauce stwierdził nieprawidłowości w przeprowadzeniu tych badań. Cranton i Frackelton sądzą, że mimo wykazanego tendencyjnego doboru grup (grupa otrzymująca placebo miała przed kuracją wyraźnie większy MWD), wyniki wcale nie potwierdzają wniosków autorów, a raczej przemawiają na korzyść chelatacji.
4. Badania nowozelandzkie.
W 1994 w Szkole Medycznej Otago w Dunedin w Nowej Zelandii przeprowadzono badania porównujące grupę pacjentów z chromaniem przestankowym, którzy otrzymali 20 wlewów EDTA, z grupą pacjentów, którzy otrzymali placebo. MWD w grupie otrzymującej EDTA wzrósł o 25,9%, a w grupie z placebo o 14,8%, co uznano za wynik nieistotny statystycznie. Jednak analiza danych z badań wykazała, że wzrost w grupie z placebo był wynikiem poprawy u tylko jednego pacjenta, u którego z nieznanych przyczyn MWD zwiększył się o prawie 500 m. Bez tego pacjenta MWD w grupie z placebo nie tylko nie wzrósł, ale zmniejszył się w porównaniu ze stanem sprzed kuracji, co jest wynikiem bardzo istotnym statystycznie.
Współczesne badania efektów terapii chelatacyjnej..
Badania autorskie..
1. Poczynając od 1982 opublikowana została seria artykułów McDonagha, Rudolpha i Cheraskina prezentująca wyniki badań nad wpływem terapii chelatacyjnej EDTA na liczne wskaźniki laboratoryjne i kliniczne.
Pozytywny skutek terapii został wskazany w odniesieniu do:
2. Badano metodą okulocerebrowaskulometryczną zmianę w zwężeniu naczyń mózgowych (poprawa średnio o 18%, 88% pacjentów wykazywało poprawę przepływu naczyniowego) i metodą Dopplera zmianę wskaźnika kostkowo-ramiennego skurczowego ciśnienia tętniczego u pacjentów ze zwężeniem naczyń obwodowych kończyn dolnych.
3. Casdorph opublikował artykuły wskazujące na skuteczność terapii chelatacyjnej w miażdżycy naczyń wieńcowych, zaburzeniu krążenia mózgowego i zaburzeniach krążenia obwodowego w kończynach (4 pacjentów zagrożonych amputacją).
4. Za wartościową w miażdżycy terapię chelatacyjną uważali autorzy badań w Związku Radzieckim i Czechosłowacji.
5. Olszewer i Carter przedstawili wyniki terapii chelatacyjnej u 2870 pacjentów, stosując zarówno obiektywne, jak i subiektywne kryteria poprawy. Pacjenci z niedokrwienną chorobą serca wykazali poprawę w 93,5% przypadków, z chorobami naczyń obwodowych w 98,6%, a ze schorzeniami naczyń mózgowych w 54%. Ci sami autorzy przedstawili też wyniki pilotażowego, na niewielkiej grupie, badania metodą podwójnie ślepej próby zastosowania EDTA w chorobach naczyń obwodowych.
6. Blumer i Cranton stwierdzili, że z grupy 50 pacjentów poddanych terapii chelatacyjnej solą wapniową EDTA (ze względu na narażenie na kontakt z ołowiem) w trakcie następnych 18 lat tylko 1 zmarł na chorobę nowotworową, podczas gdy z grupy kontrolnej, liczącej 172 osoby, na choroby nowotworowe zmarło 30.
Metaanalizy..
W 1993 opublikowano metaanalizę 19 opublikowanych artykułów obejmujących 22765 pacjentów, z których 87% wykazało kliniczną poprawę w kryteriach obiektywnych, ze współczynnikiem korelacji 0,88 między terapią chelatacyjną EDTA a poprawą.
W 1994 opublikowano metaanalizę 32 nieopublikowanych zestawów danych obejmujących 1241 pacjentów, z których poprawę wykazało 88%, z identycznym współczynnikiem korelacji 0,88.
Autyzm.
Chelatacja została niesłusznie wypromowana jako efektywna metoda w terapii autystów, zaś rodzice otrzymują fałszywe diagnozy zatrucia metalami, by móc poddać się tej procedurze. Według danych z 2008 roku, do 7% dzieci z autyzmem zostało poddanych chelatacji. Rodzice albo poddają swoje dzieci leczeniu zatrucia ołowiem, rtęcią lub innym metalem, albo kupują niepoddane regulacjom suplementy, w szczególności DMSA (kwas dimerkaptobursztynowy) i kwas liponowy. Aspies For Freedom, organizacja walcząca o prawa osób ze spektrum autyzmu, uznaje chelatację za nieetyczną i potencjalnie szkodliwą. Istnieje niewiele badań, które wspierałyby hipotezę o skuteczności chelatacji w terapii autyzmu.
Współczesne badania ewentualnych, nerkowych skutków ubocznych terapii chelatacyjnej - nefrotoksyczności..
Zarówno prace oceniające wpływ EDTA na funkcję nerek przez badanie kreatyniny osoczowej i azotu mocznikowego w krwi (BUN), jak i przez badanie klirensu kreatyniny, nie wykazały, przy właściwym dawkowaniu, żadnego wpływu nefrotoksycznego, a nawet badania klirensu kreatyniny wykazały niewielką poprawę funkcji nerek po kuracji. Jednakże możliwe jest profilaktyczne monitorowanie funkcji nerek podczas terapii.

</doc>
<doc id="638259" url="https://pl.wikipedia.org/wiki?curid=638259" title="Tylko Piłka">
Tylko Piłka

Tylko Piłka – tygodnik zajmujący się tematyką piłki nożnej. W gazecie pojawiały się co tydzień teksty poruszające zagadnienia aktualne, artykuły analityczne (taktyka, umiejętności piłkarzy), wywody problemowe. Gazeta opisywała wydarzenia ligi polskiej oraz rozgrywki w Europie i Ameryce Południowej.
Pierwsze wydanie trafiło do sprzedaży 17 marca 2004 roku. Do grudnia 2010 r. wydawcą „Tylko Piłki” było Studio conTEXT, prowadzone przez Krzysztofa Klemińskiego i Sławomira Kraska.
Następnie wydawcą „Tylko Piłki” była Tylko Piłka sp. z o.o., której od kwietnia 2011 roku prezesem jest Stanisław Wedler. Funkcję redaktora naczelnego tygodnika pełnił Rafał Kępa, który na początku 2012 roku zastąpił pełniącego tę funkcję od początku istnienia tygodnika Dariusza Króla.
Zespół redakcyjny tworzyli w 2012 r.: Łukasz Betański, Michał Chudzik, Rafał Kępa, Maciej Laskowski, Filip Sosnowski, Kamil Wójkowski
Stałymi współpracownikami w 2012 r. byli: Robert Błaszczyk, Mariusz Matkowski, oraz inni korespondenci w kraju i za granicą.
Ostatnie wydanie tygodnika ukazało się w maju 2013 roku.

</doc>
<doc id="638260" url="https://pl.wikipedia.org/wiki?curid=638260" title="Kąty dopełniające się">
Kąty dopełniające się

Kąty dopełniające się – dwa ostre kąty wypukłe, mające wspólny wierzchołek i jedno wspólne ramię, których suma równa się kątowi prostemu.
Funkcja trygonometryczna kąta dopełniającego nazywana jest kofunkcją. Jest to skrót od łacińskiego "complementum" – dopełnienie. W ten sposób z przedrostkiem "co-" zostały utworzone nazwy kofunkcji:

</doc>
<doc id="638261" url="https://pl.wikipedia.org/wiki?curid=638261" title="Icchak Lejb Perec">
Icchak Lejb Perec



</doc>
<doc id="638263" url="https://pl.wikipedia.org/wiki?curid=638263" title="Nowiny (tygodnik rybnicki)">
Nowiny (tygodnik rybnicki)

Tygodnik Regionalny „Nowiny” – czasopismo regionalne założone w 1956 r. ukazująca się raz na tydzień w każdą środę na terenie regionu południowo-zachodniego województwa śląskiego. Swoim zasięgiem obejmuje powiaty: rybnicki, raciborski, wodzisławski, oraz miasta na prawach powiatu Rybnik, Żory i Jastrzębie-Zdrój. Siedziba znajduje się w Rybniku. Tygodniowy nakład wynosi około 20 tys. egzemplarzy.

</doc>
<doc id="638265" url="https://pl.wikipedia.org/wiki?curid=638265" title="Ludwik V Leniwy">
Ludwik V Leniwy



</doc>
<doc id="638266" url="https://pl.wikipedia.org/wiki?curid=638266" title="Terapia chelacyjna">
Terapia chelacyjna



</doc>
<doc id="638267" url="https://pl.wikipedia.org/wiki?curid=638267" title="Godło Cesarstwa Niemieckiego">
Godło Cesarstwa Niemieckiego

Cesarstwo Niemieckie powstało w wyniku zjednoczenia Niemiec w 1871 roku. Godłem II Rzeszy był czarny, jednogłowy orzeł zwrócony (heraldycznie) głową w prawo, z tarczą herbową Królestwa Prus na piersi, którą otaczał łańcuch Orderu Orła Czarnego – najwyższego odznaczenia Prus i Domu Hohenzollernów. Orzeł ten nosił koronę cesarską.
W Herbie Wielkim Cesarstwa właściwy herb – orzeł cesarski z pruskim orłem na piersi – podparty był przez dwie postacie mityczne stojące po bokach. Trzymały one herby Prus (po lewej) oraz Brandenburgii (po prawej) – ziem, które początkowo tworzyły Królestwo Pruskie.
Także kolory dwóch proporców symbolizowały te ziemie (czarno-biały – Prusy, a czerwono-biały – Brandenburgię).
Nad tarczą herbową znajdowała się korona cesarska (wzorowana na dawnej koronie Świętego Cesarstwa Rzymskiego Narodu Niemieckiego).

</doc>
<doc id="638268" url="https://pl.wikipedia.org/wiki?curid=638268" title="Terapia chelatami">
Terapia chelatami



</doc>
<doc id="638269" url="https://pl.wikipedia.org/wiki?curid=638269" title="Wdecki Młyn">
Wdecki Młyn

Wdecki Młyn – osada kociewska w Polsce położona w województwie pomorskim na północnym skraju Borów Tucholskich, w powiecie starogardzkim, w gminie Lubichowo nad Wdą i na trasie "szlaku kajakowego rzeki Wdy". Osada wchodzi w skład sołectwa Wda. W pobliżu osady znajdują się dwa jeziora otoczone lasami: na wschodzie Kochanka i dalej na południe Jelonek. Nieopodal leży zniszczony cmentarz ewangelicki z przełomu XIX i XX wieku. W ostatnich latach powstała tu mała elektrownia wodna (o mocy maksymalnej 200kW) na Wdzie.
W latach 1975–1998 miejscowość administracyjnie należała do województwa gdańskiego.
Historia.
W XIV w. był folwarkiem, od drugiej połowy XV w. królewskim, przynależnym do starostwa gniewskiego. Ilustracja z 1664 roku mówi, że starosta gniewski, kanclerz wielki litewski, Albrecht Stanisław Radziwiłł, zbudował tam dwór z kaplicą domową. W 1677 roku administrator starosty gniewskiego Jana Sobieskiego, Kazimierz Radoliński wystawił w 1677 roku dokument uprawniający do pobudowania młyna i jego użytkowania. Według akt wizytacji Rybińskiego z 1730 roku na terenie osiedla znajdowały się młyn wodny, tartak oraz hamernia, sięgająca XVI–XVII w. Pod koniec XIX w. zbudowano we Wdeckim Młynie drewniany dworek, wkomponowany w krajobraz tego zakątka Borów. Po wyzwoleniu, w 1951 roku, dworek został przejęty przez zjednoczenie przedsiębiorstw "Las", które postanowiło przekształcić go na ośrodek wczasowo-wypoczynkowy. Do prac adaptacyjnych nakładem 120 tys. złotych przystąpiono w 1963 roku. Ośrodek otrzymał basen pływacki i boisko sportowe. W latach 1965-1964 wybudowano też specjalny dom socjalny. W 1965 roku na remont i dalszą rozbudowę ośrodka wydatkowano około 250 tys. złotych.

</doc>
<doc id="638271" url="https://pl.wikipedia.org/wiki?curid=638271" title="Jelonek (jezioro w Borach Tucholskich)">
Jelonek (jezioro w Borach Tucholskich)

Jelonek – jezioro przepływowe o powierzchni 21,4 ha, położone w Borach Tucholskich, w powiecie starogardzkim, województwa pomorskiego. Akwen jeziora jest połączony wąską strugą z dorzeczem rzeki Wdy.

</doc>
<doc id="638273" url="https://pl.wikipedia.org/wiki?curid=638273" title="Grupowa Oczyszczalnia Ścieków w Łodzi">
Grupowa Oczyszczalnia Ścieków w Łodzi

Grupowa Oczyszczalnia Ścieków w Łodzi – największa oczyszczalnia ścieków tego typu w Polsce, zlokalizowana nad rzeką Ner, w południowo-zachodniej części miasta, przy granicy z Konstantynowem Łódzkim oraz Gminą Pabianice. Obejmuje szereg budowli i budynków o znaczeniu techniczno-technologicznym oraz pomocniczym. Oczyszczalnia wraz z terenami obiektów z nią związanych oraz strefą ochronną zajmuje powierzchnię 366 ha.
W GOŚ oczyszczane są wymieszane ścieki ogólnospławne oraz sanitarne spływające kanalizacją z terenów miasta Łodzi oraz sąsiednich miast i gmin: Konstantynowa Łódzkiego, Ksawerowa, Pabianic, Nowosolnej. Dowożone są również ścieki z miejsc nieskanalizowanych. Do oczyszczalni wpływa obecnie 210 tys. m³ ścieków na dobę. Przepustowość hydrauliczna linii biologicznego oczyszczania w docelowym stadium oczyszczalni wyniesie ok. 350 tys. m³/d, co czyni z niej największą oczyszczalnię ścieków komunalnych w Polsce. Liczebność obsługiwanej populacji wyniesie wtedy blisko milion.
Oczyszczalnia pracuje metodą osadu czynnego w układzie zbliżonym do MUCT z chemicznym wspomaganiem usuwania związków fosforu. Prowadzi skojarzoną z procesem technologicznym gospodarkę cieplno-energetyczną wykorzystując do tego celu biogaz generowany w procesie fermentacji osadów. Gaz powstający z osadów ściekowych wykorzystywany jest w miejscowej elektrowni. Dzięki temu oczyszczalnia jest samowystarczalna energetycznie, a nawet ma nadwyżki na sprzedaż.
Budowa oczyszczalni rozpoczęła się 23 października 1974. W 1990 roku zbudowano pierwszy kolektor, halę krat i piaskowników oraz kanał ominięcia. W 1994 oddano do użytku Kolektor VII, w związku z czym nastąpiło pełne przejęcie ścieków, co pozwoliło na wyłączenie z eksploatacji starej oczyszczalni mechanicznej na Lublinku. W 1997 r. powstały pierwsze Zamknięte Komory Fermentacyjne o wysokości 30 metrów, tym samym, ścieki do procesu oczyszczania mechanicznego dodano oczyszczanie biologiczne. Za koniec budowy można uznać rok 2002, w którym dobudowano linie biologicznego oczyszczania ścieków oraz ukończono hale z dmuchawami, dostarczającymi tlen mikroorganizmom usuwającym zanieczyszczenia. Rozwinięciem możliwości GOŚ było wybudowanie w 2004 elektrociepłowni. Zasilana biogazem z komór fermentacyjnych, wytwarza ok. 2,7 MW mocy elektrycznej oraz ok. 3,5 MW mocy cieplnej, co prawie w całości zaspokaja potrzeby całego obiektu.
Wraz z przystąpieniem do Unii Europejskiej zakład jest modernizowany oraz rozbudowywany. Wprowadzane są nowe technologie, podwyższające jakość wody wpadającej do Neru. 
W 2009r. powstała Instalacja Termicznego Przekształcania osadów i skratek (ITP), dzięki czemu znacznie została ograniczona ilość osadów wymagających składowania w lagunach osadowych. Wydajność instalacji wynosi 159 ton/dzień. Technologia spalania osadów realizowana jest w dwóch piecach ze złożem fluidalnym. ITP wykorzystuje ciepło ze spalania do suszenia osadów i skratek, przez co założony bilans energetyczny procesu jest zerowy. Oczyszczanie spalin prowadzone jest metodą suchą.
Linki zewnętrzne.
Oficjalna strona GOŚ

</doc>
<doc id="638275" url="https://pl.wikipedia.org/wiki?curid=638275" title="Apogeum (rockowy zespół muzyczny)">
Apogeum (rockowy zespół muzyczny)

Apogeum – polski zespół rockowy, powstał w 1993 r. W zespole zagrali i zaśpiewali: Klaudyna Jackiewicz, Rafał Drozd, Rafał Jujka, Mirosław Mruk, Mirosław Walczak oraz Michał Gasz. Zespół wziął udział w 7. edycji katowickiego Festiwalu Twórczości Studenckiej w klubie „Arkada”, gdzie zdobył wyróżnienie w kategorii „Rock”. Po wydaniu płyty „Siła”, utwory takie jak „Czy to Ty?”, „Motyle pocałunki” i „Jeszcze jedna noc” trafiły m.in. do Listy Przebojów Trójki oraz Rockowej Listy Przebojów programu 1 Polskiego Radia. Zespół występuje w „Lecie z Radiem Rzeszów” oraz na corocznym rockowym festiwalu „Magia Rocka”. Wokalista grupy, Bartek Urbanowicz, został finalistą Międzynarodowego Konkursu Wokalnego im. A. Didura.

</doc>
<doc id="638278" url="https://pl.wikipedia.org/wiki?curid=638278" title="/">
/



</doc>
<doc id="638279" url="https://pl.wikipedia.org/wiki?curid=638279" title="Chiński program kosmiczny">
Chiński program kosmiczny

Chiński program kosmiczny ruszył w Chińskiej Republice Ludowej w 1956 roku przy pomocy ZSRR. Po rozłamie radziecko-chińskim w 1960 roku, program kosmiczny był kontynuowany chińskimi środkami. Pierwszy chiński satelita, Dong Fang Hong 1, został wystrzelony w 1970 r., dzięki czemu Chiny stały się piątym w historii mocarstwem kosmicznym. Rozpoczęty w 1968 roku program lotów załogowych, w ostatecznej postaci określony w 1992 roku, przyniósł owoce dopiero w roku 2003, kiedy Chiny wystrzeliły na orbitę statek Shenzhou 5 z Yang Liweiem na pokładzie. W ten sposób stały się trzecim państwem na świecie, po Rosji i Stanach Zjednoczonych, zdolnym wysłać człowieka w przestrzeń kosmiczną.
Historia.
Początek programu kosmicznego ChRL datuje się na 1956 rok, kiedy Qian Xuesen został deportowany ze Stanów Zjednoczonych po oskarżeniu go o bycie komunistą na fali wydarzeń maccartyzmu. Po powrocie do Chin został pierwszym dyrektorem programu balistycznego, stając się „ojcem chińskiego programu kosmicznego”.
1 marca 1956 ruszył Projekt 581, 12-letni plan zakładający m.in. umieszczenie pierwszego chińskiego satelity na orbicie do 1959 roku. ChRL wspierał technologicznie Związek Radziecki. Jednak plany tak szybkiego wystrzelenia satelity musiały zostać przesunięte, kiedy w 1960 roku nastąpił rozłam radziecko-chiński i ChRL musiała kontynuować swój program samodzielnie.
W 1962 odbyła się nieudana próba wystrzelenia Dongfeng 2 (DF-2), pierwszego chińskiego pocisku balistycznego. Poprawiony DF-2A został pomyślnie wystrzelony w 1964 roku, tym samym Chiny dokonały pierwszego udanego testu broni jądrowej.
Z technologii pocisku Dongfeng wywodzą się także rakiety nośne Chang Zheng (CZ – Długi Marsz), z których CZ-1 została użyta do wystrzelenia Dong Fang Hong 1 (Wschód jest czerwony 1), pierwszego chińskiego satelity. Tym samym w 1970 roku Chińska Republika Ludowa dołączyła do grupy pięciu państw zdolnych samodzielnie wystrzelić satelitę w przestrzeń kosmiczną (po Związku Radzieckim, Stanach Zjednoczonych, Francji i Japonii).
Dalszy rozwój rakiety Długi Marsz pozwolił ChRL uruchomić w 1985 roku program komercyjny, dzięki któremu zostało wysłanych kilkadziesiąt zagranicznych satelitów, głównie zbudowanych przez kraje Azji i Europy. Stany Zjednoczone długi czas podchodziły z rezerwą do chińskich usług kosmicznych z powodu obaw przed transferem technologii, i w 2000 roku ogłosiły oficjalne embargo.
W 1992 roku ChRL rozpoczęła realizację projektu 921-1, znanego lepiej jako Program Shenzhou. Celem projektu były załogowe loty kosmiczne. Po wystrzeleniu kilku próbnych rakiet, w tym ze zwierzętami na pokładzie, w 2003 roku wystartował statek Shenzhou 5, na pokładzie którego znajdował się pierwszy chiński kosmonauta, Yang Liwei.
Najważniejsze programy kosmiczne.
Program Shenzhou.
Program 921-1, znany lepiej jako Shenzhou (chin.: 神舟; pinyin: Shénzhōu) to program załogowych lotów kosmicznych. Rozpoczęty w 1992 roku, wzbudzał kontrowersje podobnie jak programy kosmiczne w innych krajach. Pojawiły się pytania, czy Chiny powinny wydawać pieniądze na takie cele, kiedy można było je wydać bezpośrednio na naukę i inne pilne problemy. Poprzednie próby wysłania człowieka w kosmos nie powiodły się z braku funduszy. W mediach pojawiły się jednak komentarze, że eksploracja kosmosu to przeznaczenie ludzkości i Chiny nie mogą pozostać w tyle. Loty kosmiczne są obecnie traktowane w Chinach prestiżowo, podobnie jak np. Letnie Igrzyska Olimpijskie 2008 w Pekinie, licząc że sukcesy w tej dziedzinie podniosą międzynarodowe znaczenie ChRL.
Załogowa stacja kosmiczna Tiangong.
Kontynuację programu Shenzhou stanowi program 921-2, zakładający wybudowanie przez Chiny stałej załogowej stacji kosmicznej. Etap przygotowawczy stanowią eksperymenty z modułami Tiangong, które są prowadzone od 2011 r. Po eksperymentach z trzema tego typu modułami, testami i eksperymentami prowadzonymi przy użyciu statków załogowych Shenzhou, ok. 2020 r. zostanie zbudowana docelowa stacja, przypominająca swą architekturą i rozmiarami stację Mir.
Zarys dalszego rozwoju programu załogowego.
Obecnie chiński program załogowy oparty jest na statkach Shenzhou oraz budowie i eksploatacji przyszłej załogowej stacji orbitalnej. Dalsze plany, które ujawniane są sporadycznie w chińskich mediach, bazują na budowie nowego statku załogowego. Jego architektura i wygląd zewnętrzny mają być zbliżone do amerykańskiego statku Apollo: będzie składał się z modułu napędowego w kształcie walca oraz stożkowego modułu załogowego, który byłby modułem powrotnym. Przeznaczeniem statku będą loty na niską orbitę okołoziemską, ale także dalsze loty: na asteroidy, Księżyc i Marsa. W związku z tym planowane są dwie wersje różniące się rozmiarami modułu napędowego i całkowitą masą statku: 14 i 20 t. Cięższa wersja byłaby przewidziana do budowy bazy księżycowej. Załoga statku będzie wynosić, zależnie od wersji, do 6 osób. Rakietą nośną będą budowane obecnie nowe rakiety z rodziny Chang Zheng oznaczone symbolami CZ-7 dla wersji 14- i CZ-5 dla wersji 20-tonowej.
Eksploracja Księżyca.
Chiński Program Eksploracji Księżyca (chin.: 中国探月; pinyin: Zhōngguó Tànyuè; ang. Chinese Lunar Exploration Program, CLEP) został ogłoszony w 2003 roku. W początkowej fazie zakłada bezzałogowe badania Księżyca. Przewiduje realizację trzech etapów do 2020 roku, z czego pierwszy został już zrealizowany: wystrzelono sondy Chang’e 1 (2007 rok) i Chang’e 2 (2010). Po zakończeniu misji księżycowej Chang’e 2 poleciała w stronę planetoidy (4179) Toutatis, obok której przeleciała 13 grudnia 2012 w odległości 3,2 km. 2 grudnia 2013 w ramach misji Chang’e 3 wysłano lądownik z łazikiem "Yutu" ("Jadeitowy królik") podobnym do Spirit czy Opportunity. 7 grudnia 2018 w ramach misji Chang’e 4 wysłano lądownik z łazikiem "Yutu 2", który 3 stycznia 2019 jako pierwszy w historii dotarł na niewidoczną z Ziemi stronę Księżyca. Planowane są też bezzałogowe misje, których celem będzie przywiezienie próbek księżycowego gruntu na Ziemię (prawdopodobnie będą to Chang’e 5 i Chang’e 6). W dalszej przyszłości planowane są także loty załogowe na Księżyc.
Misja na Marsa.
Chińska Agencja Kosmiczna (CNSA) ogłosiła w 2006 roku, że ChRL planuje głęboką eksplorację kosmosu, szczególnie Księżyca i Marsa. Pierwszy bezzałogowy program badania Marsa będzie prowadzony w latach 2014-2033, po czym w latach 2040-2060 będzie trwała faza lotów załogowych.
Pierwszą chińską sondą wysłaną z zamierzeniem osiągnięcia Marsa był orbiter Yinghuo-1, wystrzelony wraz z rosyjskim lądownikiem Fobos-Grunt za pomocą rakiety Zenit-2M z kosmodromu Bajkonur. Jednak wskutek awarii silnika mającego umożliwić dotarcie na orbitę Marsa, sonda spłonęła w atmosferze ziemskiej nad Nową Zelandią 15 stycznia 2012.
Kosmodromy w Chinach.
Chiny posiadają obecnie cztery kosmodromy.

</doc>
<doc id="638281" url="https://pl.wikipedia.org/wiki?curid=638281" title="Kostery">
Kostery



</doc>
<doc id="638287" url="https://pl.wikipedia.org/wiki?curid=638287" title="Guaranda">
Guaranda

Guaranda − miasto w środkowym Ekwadorze, stolica prowincji Bolívar. Według spisu ludności z 28 listopada 2010 roku miasto liczyło 23 874 mieszkańców. 

</doc>
<doc id="638288" url="https://pl.wikipedia.org/wiki?curid=638288" title="Rozłam radziecko-chiński">
Rozłam radziecko-chiński

Rozłam radziecko-chiński () – konflikt dyplomatyczny, do którego doszło w 1960 roku między dwoma krajami bloku wschodniego – Chińską Republiką Ludową a Związkiem Socjalistycznych Republik Radzieckich. Był to jeden z konfliktów zimnej wojny. Stronami w tym konflikcie były dwa największe kraje bloku wschodniego.
Geneza.
W XIX wieku Imperium Rosyjskie odebrało Chinom 1,5 mln km² nadgranicznej ziemi. Obecnie tereny te stanowią Kraj Nadmorski, część Kraju Chabarowskiego, Żydowski Obwód Autonomiczny, oraz Obwód amurski a także wschodnią część współczesnego Kazachstanu.
Pierwszym impulsem, który doprowadził do wyodrębnienia się maoizmu z proradzieckiego komunizmu, były wydarzenia z 1927 roku. Wówczas prawe skrzydło Kuomintangu – z Czang Kaj-szekiem na czele – zerwało przymierze z Komunistyczną Partią Chin i wymordowało przywództwo tejże partii. Wydarzenia te zdaniem maoistów wykazały błędny kurs strategii frontu narodowego postulowanego przez Międzynarodówkę Komunistyczną. Stąd też komuniści chińscy wycofali się na prowincję i rozpoczęli długoletnie walki partyzanckie. Od początku istnienia ruch maoistowski cechował się więc militaryzmem i dążeniem do osiągnięcia monopolu władzy.
Początki konfliktu zarysowały się w okresie przywództwa Józefa Stalina, wobec którego Mao był bardziej przychylny. W połowie lat 20. przeszkolenie na Uniwersytecie im. Sun Jat-sena w Moskwie przeszło 28 bolszewików – działaczy komunistycznych, którzy następnie trafili do Chin. Cieszyli się oni poparciem ze strony Józefa Stalina i w styczniu 1931 roku przejęli kontrolę nad KPCh. Cztery lata później Stalin utracił wpływy w KPCh z powodu zwycięstwa w partii zwolenników Mao.
Na VI Plenum KP Chin w 1938 roku Mao Zedong przedstawił propozycję „schińszczenia marksizmu” i dodania do niego „specyficznych cech chińskich”. Według jego koncepcji marksizm powinien zostać wzbogacony o elementy narodowe.
Początki ChRL.
W 1949 powstała Chińska Republika Ludowa, która była ogromnym, ale bardzo słabym i biednym krajem. ZSRR był w znacznie lepszej sytuacji gospodarczej i militarnej, posiadał lepiej rozwinięty przemysł. Ponadto ZSRR znajdował się w znacznie lepszym położeniu pod względem wpływów na świecie. W 1949 miały miejsce pierwsze próby pozyskania radzieckich technologii przez Chiny, gdy obydwa kraje były jeszcze sojusznikami. Ambicją Mao Zedonga było uczynienie z Chin światowego mocarstwa. Miał nadzieję, że nastąpi to z pomocą ZSRR.
W 1950 roku został podpisany traktat o przyjaźni między oboma krajami, jednak jego warunki były niekorzystne dla Chin, co wzbudziło nieufność. Niemal wszystkie gwarantowane traktatem radzieckie pożyczki miały być przeznaczone na zakup uzbrojenia z ZSRR. Dodatkowo traktat zapewniał ZSRR wyłączność w dostępie do rynków w Mandżurii i Sinciangu. Mao stwierdził, że Chiny nie są traktowane na równi z ZSRR, jednak już od powstania ChRL Józef Stalin nie krył, że traktuje Chiny jako słabszego partnera. Mao potrzebował pomocy ZSRR, jednak nie godził się na takie lekceważące traktowanie.
Bardzo szybko, już w 1950 roku, Przewodniczący Mao otrzymał szansę na uzyskanie przewagi nad Stalinem. Gdy wybuchła wojna koreańska, w której stroną była popierana przez ZSRR Korea Północna, Stalin nie chcąc angażować się otwarcie w konflikt, zażądał interwencji Chin. Mao zdecydował, że rozegra sytuację na korzyść Chin. Domagał się, by Stalin zapewnił pomoc wojskową, a także wsparcie lotnicze. Miał nadzieję, że podczas działań obaj partnerzy będą równi. Cztery miesiące później Stalin zgodził się na wysłanie do Chin sprzętu wojskowego, nalegał jednak by to Chiny odegrały główną rolę w walkach. Stalin nie wiedział, czy można zaufać Chinom, dlatego nalegał, aby to Chiny pierwsze zainterweniowały, a ZSRR przyłączył się do wojny po dwóch i pół miesiącach walk. Mao niechętnie zgodził się i wysłał do Korei 250 tysięcy żołnierzy. Stalin jedynie rozmieścił lotnictwo na północnym wschodzie Chin, aby zapewnić osłonę wybrzeży, i zdecydował o niewysyłaniu samolotów do Korei. Armia Mao musiała stawić czoło samotnie siłom Organizacji Narodów Zjednoczonych. Mao Zedong oraz chińscy przywódcy byli sfrustrowani i rozczarowani zdradą. Mao wzywał Stalina do wzmocnienia chińskiego potencjału militarnego. Stalin zgodził się na przysłanie amunicji, ale zwlekał z przekazaniem technologii przemysłu zbrojeniowego. Te wydarzenia przekonały szybko Mao, że Chiny muszą być samowystarczalne. Jeszcze w 1953 roku Mao ogłosił plan pięcioletni, by rozwinąć potencjał ekonomiczny i wzmocnić pozycję Chin.
Sytuacja po śmierci Stalina.
Dyktator Józef Stalin zmarł w 1953, a w 1956 roku został skrytykowany przez nowego radzieckiego przywódcę, Nikitę Chruszczowa (zob. destalinizacja w ZSRR). Zaniepokoiło to przywódcę ChRL, Mao Zedonga, który bał się, że podobna krytyka może spotkać jego, co podminowało stosunki między partiami komunistycznymi obu państw. Na te osobiste uprzedzenia nałożył się spór o prymat w światowym ruchu komunistycznym. Podczas swojej wizyty w Moskwie w 1957 roku Mao wywołał konsternację gospodarzy, snując wizję wojny atomowej z Zachodem.
Ponadto Mao stanął przed zadaniem industrializacji zacofanego kraju, co w przypadku ubogiego kraju, jakim były Chiny, zmusiło go do przyjęcia zasady „opierania się na własnych siłach”, a to oznaczało typową dla stalinizmu (odrzuconego w ZSRR) akumulację kapitału kosztem potrzeb ludności. Model ten doprowadził do konfliktu z wyżej rozwiniętym północnym sąsiadem.
Istotną przyczyną rozłamu były też mocarstwowe ambicje Chin.
Rozłam.
Od 1958 roku ChRL i ZSRR nie szczędziły sobie krytyki. Rosjanie oskarżali Chińczyków o nacjonalizm, a Chińczycy Rosjan – o rewizjonizm. Mao krytykował m.in. wznowienie przez ZSRR stosunków dyplomatycznych z Jugosławią, rozwiązanie Kominformu i radziecką doktrynę pokojowego współistnienia. Podczas swoich dwóch wizyt w Pekinie, w 1958 i 1959 roku, Chruszczow potępił realizowany w Chinach wielki skok. Przywódca ZSRR miał również Mao za złe, że samowolnie sprowokował w 1958 roku zbrojny konflikt w Cieśninie Tajwańskiej, bez uprzedniego poinformowania Moskwy. Mao miał z kolei żal do Chruszczowa, że nie udzielił wówczas Chinom poparcia. W atmosferze narastającego konfliktu ZSRR zerwał w 1959 roku porozumienie o dostawie do Chin technologii wojskowych i broni atomowej, Chińczycy natomiast odmówili zgody na budowę na swoim terytorium radzieckiej rozgłośni radiowej i plany utworzenia wspólnej marynarki wojennej.
Rozłam został ostatecznie przypieczętowany latem 1960 roku, gdy z Chin wycofani zostali wszyscy eksperci radzieccy. Na Naradzie Partii Komunistycznych i Robotniczych Świata w Moskwie w 1960 r. delegacja Chin potępiła sowiecką politykę „pokojowego współistnienia”. Jeszcze w tym samym roku Chińczycy opublikowali zbiór "Niech żyje leninizm", który rozkolportowany został też poza granicami Chin. Ukazanie się pracy uważane jest za początek chińskich prób zdobycia hegemonii w ruchu komunistycznym. Od 1960 maoiści rozpoczęli swoją ofensywę, próbując wykorzystywać do tego przeróżne okazje, a przede wszystkim agitując na rzecz maoizmu na forum organizacji takich jak Światowa Federacja Związków Zawodowych, Światowa Federacja Młodzieży Demokratycznej czy Światowa Federacja Kobiet. Do pierwszej konfrontacji maoistów z pozostałymi przedstawicielami ruchów komunistycznych doszło w listopadzie 1960 roku na naradzie 81 partii robotniczych i komunistycznych. Chińczycy zakwestionowali tezy o możliwości pokojowej budowy socjalizmu i strategię innych partii. Delegacja z KPCh podpisała dokument konferencji, jednak był to jedynie manewr taktyczny maoistów.
W 1961 roku Zhou Enlai na XXII Zjeździe Komunistycznej Partii Związku Radzieckiego skrytykował KPZR i przeciwstawił hasła maoistowskie hasłom radzieckim. Podobną taktykę przyjęły delegacje chińskie na innych zjazdach partii komunistycznych.
W 1962 roku w Renmin Ribao ukazał się artykuł, który przedstawił ruch robotniczy jako dzielący się na rewizjonistów (większość) i rewolucjonistów (mniejszość). Gdy narada partii komunistycznych z 1960 roku pokazała, że większość ruchu odrzuca maoizm, 14 czerwca 1963 roku Chińczycy wysłali do Komitetu Centralnego KPZR 25-punktowy list, w którym domagali się zaakceptowania przez partię radziecką postulatów maoistycznych. KC KPZR podjął się prób dyskusji z Chińczykami, lecz zostały one przez stronę chińską odrzucone. Po nieudanych rozmowach, Komitet Centralny KPZR rozesłał listy do organizacji partyjnych KPZR, w których poinformował o tym, że chińscy komuniści mają chęć narzucenia ruchowi komunistycznemu swojego punktu widzenia, który określony został przez KC KPZR jako sekciarski i dogmatyczny.
W 1963 chińska prasa oskarżyła ZSRR o restaurację kapitalizmu, w 1964 ChRL wystąpiła z pretensjami terytorialnymi wobec ZSRR; równocześnie głoszono, że centrum rewolucji światowej przesuwa się do Chin („Wiatr ze wschodu przeważa nad wiatrem z zachodu”).
Konflikt nasilił się w połowie lat 60. XX w., Chiny uznały wówczas dotychczasową pomoc radziecką za zbyt małą, wysunęły także pretensje terytorialne wobec terenów zagarniętych przez carską Rosję w XIX wieku (Kraj Nadmorski, Władywostok). Z państw socjalistycznych po stronie Chin opowiedziały się jedynie Albania i, w latach 70., Demokratyczna Kampucza.
Szczyt rozłamu przypadł na marzec 1969 roku, kiedy doszło do granicznego zatargu na rzece Ussuri. W efekcie Mao dokonał zwrotu w chińskiej polityce zagranicznej i z pomocą tzw. pingpongowej dyplomacji nawiązał stosunki z USA, czego wyrazem była w 1972 roku wizyta Richarda Nixona w Chinach. Rozłam przyczynił się do przewartościowania doktryny politycznej ChRL. O ile wcześniej budowała ona swoją tożsamość w relacji do ZSRR, to po rozłamie i rewolucji kulturalnej zaczęła ją budować w odniesieniu do USA, które wcześniej uznawano za kraj imperialistyczny i głównego wroga Chin. W 1979 roku Chiny potępiły radziecką interwencję w Afganistanie, a rok później zbojkotowały igrzyska olimpijskie w Moskwie.
Rozłam chińsko-radziecki trwał do połowy lat 80. XX w., kiedy to nastąpiła normalizacja stosunków pomiędzy obydwoma krajami. Jej zwieńczeniem była wizyta Gorbaczowa w Chinach w dniach 15-18 maja 1989 roku i podpisanie 16 maja 1991 roku układu moskiewskiego, regulującego spory terytorialne w okolicy Amuru.
Rozłam a światowy ruch komunistyczny.
KPCh krytykowała zarówno ZSRR, jak i USA, określając te kraje jako imperialistyczne supermocarstwa. Według doktryny maoistowskiej kraje bloku wschodniego były zdrajcami rewolucji. W efekcie Chińczycy starali się utworzyć odrębny międzynarodowy ruch robotniczy, a następnie opanować organizacje narodowowyzwoleńcze w państwach w Azji, Afryce i Ameryce Łacińskiej.
Aby to osiągnąć, zintensyfikowano działalność Wydziału Propagandy KPCh, która w 1962 roku zatrudniła 200 działaczy, w tym 100 obcokrajowców. W 1963 roku maoiści prowadzili zintensyfikowaną kampanię w krajach Europy Zachodniej. W 1963 roku założono chińskie pismo „Pekin Review” w wersji francusko-, niemiecko- i hiszpańskojęzycznej. Radio Pekin dla zagranicy zwiększyło długość programu do 105 godzin tygodniowo (wcześniej raptem 66 godzin programu). Dużą rolę w tworzeniu ruchu mieli chińscy ambasadorzy, którzy kolportowali pisma i nawiązywali współpracę z sympatykami Mao.
W 1967 roku KP Chin poparła 79 organizacji, w 1971 roku grup takich było jedynie 25. Stopniowo KPCh ograniczyło tę politykę, ponownie udzielając poparcia maoistom europejskim, łagodząc rewolucyjną taktykę – liberalizacja kursu została skrytykowana przez część grup maoistowskich. Gdy po śmierci Mao kierownictwo KPCh zrewidowało jego politykę i rozpoczęło otwarcie na Zachód, część zagranicznych maoistów opowiedziała się za maoizmem proalbańskim, czyli hodżyzmem, krytykującym maoistyczną teorię trzech światów i zmiany zachodzące w Chinach.

</doc>
<doc id="638293" url="https://pl.wikipedia.org/wiki?curid=638293" title="Hela w opałach">
Hela w opałach

Hela w opałach – polski serial komediowy, emitowany przez telewizję TVN od 10 września 2006 do 9 grudnia 2007 oraz od 4 grudnia 2010 do 26 lutego 2011, oparty na amerykańskim oryginale "Grace w opałach".
Fabuła.
Helena Trojańska (Anna Guzik) jest trzydziestoletnią rozwódką, która samotnie wychowuje trójkę dzieci. Mieszka w podniszczonym domu komunalnym na warszawskich Włochach. Pracuje w elektrociepłowni, by samodzielnie utrzymać rodzinę, ponieważ jej były mąż Roman (Marcin Dorociński) uchyla się od płacenia alimentów. Po rozwodzie planuje zmienić swoje życie, w czym wspiera ją przyjaciółka Edyta Swoboda (Agata Kulesza).
Produkcja.
Zdjęcia do pierwszej serii serialu rozpoczęły się 19 lipca 2006, a zakończyły w sierpniu 2006. Nagrania kolejnych 26 odcinków serialu zrealizowano od 14 lutego do 31 maja 2007. Odcinki czwartej serii nagrano od 23 stycznia do marca 2008. Serial kręcono w podwarszawskiej hali zdjęciowej FaratFilm.
Producentką serialu była Dorota Rakońska-Kośmicka (czwartą serię produkowała też Maria Czech), a za reżyserię odpowiadali Andrzej Kostenko, Magda Targosz i Patrick Yoka. Polską adaptację scenariusza przygotowali Paweł Lesisz, Beata Pasek, Anna Jarecka, Patrick Yoka, Olga Dowgird, Doman Nowakowski, Kuba Wecsile, Tomasz Perczyński, Bożena Intrator, Agata Węgrzynowska i Katarzyna Krzysztopik.
Pierwsze trzy serie były emitowane przez TVN w latach 2006–2007. Czwarta seria "Heli w opałach" była premierowo pokazana wiosną 2010 w serwisie OnetVOD, na pół roku przed premierą telewizyjną.

</doc>
<doc id="638294" url="https://pl.wikipedia.org/wiki?curid=638294" title="Męty ciała szklistego">
Męty ciała szklistego

Męty ciała szklistego, męty w ciele szklistym, potocznie latające muszki (łac. "muscae volitantes") lub mroczki przed oczami – przypadłość medyczna polegająca na nagromadzeniu się różnych substancji o dowolnym stopniu ruchomości, przeźroczystości, gęstości i grubości, znajdujących się w ciele szklistym oka. Mogą one powstawać już w okresie płodowym, a także w wyniku zmian degeneracyjnych siatkówki oka i ciała szklistego.
Zjawisko postrzegania mętów w oku nosi grecką nazwę myodesopsia. Najczęściej występuje podczas patrzenia na jasne tło z przymrużonymi oczami.
Męty przyjmują różnorodne kształty: cieni, nitek, kropek, zmarszczek – zazwyczaj w środkowym polu widzenia. Jeżeli ktoś widzi je od zawsze, to z reguły przyjmuje się, że są to pozostałości włókien organicznych powstałych jeszcze w czasie embrionalnym.
Charakterystyka.
Męty są zawieszone w ciele szklistym oka, galaretowatej substancji wypełniającej gałkę oczną. Podążają one za ruchami oka przemieszczając się inercyjnie. Męty znajdujące się blisko środka pola widzenia potrafią wpływać rozpraszająco i wprowadzać znaczny dyskomfort psychiczny. Najczęściej są zauważalne na jasnym tle (śniegu, suficie, niebie), również na tle monitora komputerowego. W jasne dni męty widoczne są także przy zamkniętych oczach.
Męty są widziane w zasadzie tylko dlatego, że są ruchome. Naczynia krwionośne też znajdują się w siatkówce oka i przechodzi przez nie światło, ale są one niewidoczne, gdyż w procesie adaptacyjnym postrzegania ośrodek widzenia w mózgu usuwa je z obrazu.
Męty w oku nie należą do zjawisk rzadkich i dla większości ludzi nie stwarzają problemów. W niektórych przypadkach konieczne jest jednak ich chirurgiczne usunięcie, zwłaszcza gdy pacjent odczuwa silny dyskomfort.
Męty to produkty przemiany materii, a komora, w której znajduje się ciało szkliste, nie potrafi się ich szybko pozbywać. Występują one również u młodych ludzi, przy czym ich ilość narasta z wiekiem. Szczególnie podatne na ich występowanie są osoby krótkowzroczne. Występują one w sposób wzmożony, także u osób z zaćmą i jaskrą.
Spotykane czasem twierdzenie, iż powstają one z powodu promieniowania wydzielanego przez monitory komputerowe jest całkowicie błędne.
Przyczyny powstawania.
Synereza.
Jedną z przyczyn powstawania mętów jest synereza ciała szklistego. 99% ciała szklistego stanowi woda, a 1% stanowią substancje stałe, w tym kolagen i kwas hialuronowy, które tworzą sieć przetrzymującą cząsteczki wody. Depolimeryzacja tej sieci powoduje, że kwas hialuronowy uwalnia zgromadzone cząsteczki wody, uwadniając żel. Kolagen rozpada się tworząc włókna, które stają się mętami.
Oddzielenie się ciała szklistego.
Z wiekiem następuje związane z synerezą ciała szklistego jego kurczenie się i oddzielenie od siatkówki oka, tak zwane odłączenie tylne ciała szklistego (PVD, od ang. "posterior vitreous detachment"). Jest to zjawisko samo w sobie niegroźne, dość powszechnie występujące powyżej 50. roku życia. Podczas procesu oddzielenia ruchome ciało szkliste wpływa na nieruchomą siatkówkę mechanicznie, wywołując bodźce wzrokowe. Z reguły ruchom gałki ocznej mogą towarzyszyć wtedy przemieszczające się po okręgu błyski w polu widzenia, a także pojawia się duży cień w kształcie owalnego pierścienia. Procesowi PVD towarzyszy też często wzrost liczby mętów ciała szklistego.
Jedną z komplikacji może być oderwanie się fragmentu siatkówki, które prowadzi do dalszego odwarstwienia. Często towarzyszy temu krwotok do ciała szklistego widziany przez pacjenta jako drobne plamki. Stan ten wymaga natychmiastowej interwencji okulistycznej, gdyż może prowadzić do utraty wzroku.
Zanik tętnicy hialinowej.
W rozwoju płodowym przez ciało szkliste przebiega tętnica (ang. "hyaloid artery"), która dochodzi do soczewki oka. W trakcie rozwoju płodowego tętnica zanika pozostawiając widoczne cząstki materii organicznej. Jej celem jest zaopatrzenie rozwijającej się soczewki w krew. W późniejszym okresie życia płodowego staje się niepotrzebna, jednakże istnieją przypadki, w których arteria ta nie zanika w ogóle.
Inne przyczyny.
Do innych przyczyn powstawania mętów można zaliczyć zmiany związane z cukrzycą, urazy mechaniczne gałki oka oraz stany zapalne wewnętrznych warstw gałki ocznej, w tym zapalenie błony naczyniowej, oraz zapalenie nerwu wzrokowego.
Leczenie.
Witrektomia jest jedyną skuteczną metodą usuwania mętów ciała szklistego, jednak dotyczy ona wyłącznie poważniejszych przypadków i niesie ze sobą ryzyko powikłań w postaci jaskry, zaćmy, infekcji oka, a także odwarstwienia siatkówki.
Inną metodą jest laserowa witreoliza YAG: promień lasera przez ułamek sekundy działa na męt powodując jego wyparowanie. W zależności od energii lasera stosuje się technikę waporyzacji (odparowania), obliteracji lub relokacji zmętnienia. Za pomocą tego zabiegu można zastosować technikę T-membranotomii (opisaną przez Ceesa van der Windta), która polega na nacinaniu odłącznej błony tylnej ciała szklistego laserem Nd:YAG, w kształcie litery T, które powoduje pożądane przemieszczenie się mętów położonych blisko siatkówki do nosowej i skroniowej części ciała szklistego. Procedura witreolizy laserowej jest czasochłonna i często niezbyt skuteczna, zwłaszcza w stosunku do ruchomych mętów.
Starą metodą jest farmakologiczna witreoliza, czyli stosowanie kropli do oczu z zawartością substancji jodowej, która przenika przez gałkę oczną i rozpuszcza drobne męty w ciele szklistym, jest ona jednak mało skuteczna i wymaga długotrwałego stosowania.
Obserwacja mętów.
Męty są z reguły zauważane przez okulistę lub optometrystę w badaniu z użyciem oftalmoskopu lub lampy szczelinowej, jednakże gdy męt znajduje się zbyt blisko siatkówki oka i jest drobny, może być niewidoczny w badaniu, mimo iż jest zauważany przez pacjenta. Zwiększenie oświetlenia, patrzenie przez wąską przesłonę lub przymrużenie oczu na jasnym tle ułatwia zauważenie mętów w oku.

</doc>
<doc id="638297" url="https://pl.wikipedia.org/wiki?curid=638297" title="Azogues">
Azogues

Azogues – miasto w Ekwadorze, stolica Prowincji Cañar. Liczy ok. 38,5 tys. mieszkańców. Azogues jest znane z kapeluszy "Panama", produkowanych głównie na eksport.
W mieście rozwinął się przemysł cementowy oraz odzieżowy. Ośrodek górniczy oraz handlowy regionu rolniczego.

</doc>
<doc id="638298" url="https://pl.wikipedia.org/wiki?curid=638298" title="HMS Warspite">
HMS Warspite

Dziewięć okrętów Royal Navy nosiło nazwę HMS Warspite. Najbardziej znany był pancernik z okresu I i II wojny światowej.
Okręty o tej nazwie zdobyły aż 25 wyróżnień bojowych ("battle honours"), z czego większość - 14 - pancernik z okresu obu wojen światowych:

</doc>
<doc id="638300" url="https://pl.wikipedia.org/wiki?curid=638300" title="Tulcán">
Tulcán

Tulcán – miasto w Ekwadorze, stolica prowincji Carchi. W 2010 roku liczyło około 60,5 tys. mieszkańców.
W mieście rozwinął się przemysł spożywczy, włókienniczy oraz skórzany. Znajduje się tu port lotniczy Tulcan.

</doc>
<doc id="638306" url="https://pl.wikipedia.org/wiki?curid=638306" title="Lactophrys">
Lactophrys

Lactophrys - rodzaj morskich ryb rozdymkokształtnych z rodziny kosterowatych.
Występowanie: zachodni Ocean Atlantycki
Klasyfikacja.
Gatunki zaliczane do tego rodzaju :

</doc>
<doc id="638307" url="https://pl.wikipedia.org/wiki?curid=638307" title="Chicago Sky">
Chicago Sky

Chicago Sky – kobiecy klub koszykarski z siedzibą w Chicago, Illinois, grający w lidze WNBA. Zespół dołączył do ligi przed sezonem 2006.

</doc>
<doc id="638308" url="https://pl.wikipedia.org/wiki?curid=638308" title="Latacunga">
Latacunga

Latacunga – miasto w Ekwadorze, stolica prowincji Cotopaxi. Według spisu ludności z 28 listopada 2010 roku miasto liczyło 63 842 mieszkańców. 
W mieście rozwinął się przemysł papierniczy, meblarski, chemiczny, spożywczy oraz rzemieślniczy.

</doc>
<doc id="638311" url="https://pl.wikipedia.org/wiki?curid=638311" title="Grabownia">
Grabownia

Grabownia – dzielnica Rybnika położona w północnej części miasta, od strony zachodniej leży nad Zalewem Rybnickim. Liczba mieszkańców ok. 750. Kaplica w Grabowni powstała w 1905 r. Funkcjonuje też w dzielnicy klub piłkarski TKKF Jedność Grabownia-Golejów.
1 lutego 1977 włączona do Rybnika.
Historia.
Nazwa „Grabownia” wywodzi się od grabów, które niegdyś masowo rosły na tych terenach. Początki osady są odległe, sięgają najprawdopodobniej drugiej połowy XIII wieku, kiedy to tamtejsze ziemie zostały darowane zakonowi Cystersów przez księcia Władysława III Opolskiego.
Wieś należała do klasztoru do jego kasacji przez władze pruskie w 1810 roku. W 1847 weszła w skład gminy Golejów. Później jeszcze kilka razy będzie zmieniała przynależność administracyjną: w 1954 roku została włączona do gromady Wielopole, w 1973 stała się częścią gminy Ochojec, a od 1977 jest dzielnicą Rybnika.
Dzięki staraniom mieszkańców, w 1911 roku wybudowano we wsi szkołę. Wcześniej tamtejsze dzieci chodziły do oddalonego o 3 km Golejowa. Dziś jest podobnie: dawna szkoła jest opuszczona (do niedawna znajdowało się w niej przedszkole, również przeniesione do Golejowa), a nauka szkolna odbywa się w SP 29 w Golejowie. Po III powstaniu Śląskim, kiedy część Górnego Śląska znalazła się w Polsce, Grabownia stała się miejscowością graniczną. Do ważniejszych wydarzeń powojennych w Grabowni należy budowa w 1956 roku Ochotniczej Straży Pożarnej.

</doc>
<doc id="638314" url="https://pl.wikipedia.org/wiki?curid=638314" title="Puerto Baquerizo Moreno">
Puerto Baquerizo Moreno

Puerto Baquerizo Moreno – miasto w Ekwadorze, na wyspie San Cristóbal, stolica prowincji Galápagos. Według danych szacunkowych na rok 2013 liczy 4816 mieszkańców. 

</doc>
<doc id="638315" url="https://pl.wikipedia.org/wiki?curid=638315" title="Radziejów (Rybnik)">
Radziejów (Rybnik)

Radziejów – dzielnica Rybnika położona w południowej części miasta. Liczba mieszkańców w 2019 r. wynosiła 1860.
W dzielnicy znajduje się m.in. 200-letni dąb na popielowsko-radziejowskim cmentarzu.
Sport.
4 lipca 1920 roku w Radziejowie utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło to podlegało organizacyjnie Towarzystwu Gimnastycznemu „Sokół” w Rybniku i należało do szeregu sekcji gimnastycznych śląskiego Sokoła. W roku 1920 radziejowskie koło tej organizacji liczyło 50 członków. Rozwój działalności Sokoła przerwał w 1939 roku wybuch II wojny światowej. W okresie powojennym nie została reaktywowana ponieważ członkowie oraz sama idea towarzystwa była prześladowana przez władze komunistyczne.

</doc>
<doc id="638316" url="https://pl.wikipedia.org/wiki?curid=638316" title="Indiana Fever">
Indiana Fever

Indiana Fever – kobiecy klub koszykarski z siedzibą w Indianapolis, w stanie Indiana, grający w lidze WNBA. Drużyna jest żeńskim odpowiednikiem miejscowego zespołu Indiana Pacers. Swoje mecze rozgrywają na Conseco Fieldhouse. W lidze WNBA pojawiły się w 2000 roku. Klub zdobył mistrzostwo WNBA w 2012 roku.

</doc>
<doc id="638318" url="https://pl.wikipedia.org/wiki?curid=638318" title="Lactoria">
Lactoria

Lactoria – rodzaj morskich ryb rozdymkokształtnych z rodziny kosterowatych.
Klasyfikacja.
Gatunki zaliczane do tego rodzaju:
Gatunkiem typowym jest "Ostracion cornutus" (="L. cornuta").

</doc>
<doc id="638319" url="https://pl.wikipedia.org/wiki?curid=638319" title="Babahoyo">
Babahoyo

Babahoyo – miasto w Ekwadorze, stolica Prowincji Los Ríos. Według szacunków na 2010 rok miasto liczy 92 tys. mieszkańców.
W mieście rozwinął się przemysł cukrowniczy oraz mleczarski.

</doc>
<doc id="638322" url="https://pl.wikipedia.org/wiki?curid=638322" title="Górki (Mnichów)">
Górki (Mnichów)

Górki - część wsi Mnichów, w województwie świętokrzyskim. Największe osiedle Mnichowa, położone w jego północno-zachodniej części. Jest najbardziej na zachód wysuniętą częścią miejscowości. 
To w tej części wsi znajduje się słynny Dąb Mnich.
W czasach kiedy Mnichowem rządził dziedzic tę część nazywano czworakami, a to ze względu na architekturę. Stawiano tutaj domy zwane czworakami.

</doc>
<doc id="638324" url="https://pl.wikipedia.org/wiki?curid=638324" title="Męty w oku">
Męty w oku



</doc>
<doc id="638325" url="https://pl.wikipedia.org/wiki?curid=638325" title="Nagroda za drugoplanową rolę męską na Festiwalu Polskich Filmów Fabularnych">
Nagroda za drugoplanową rolę męską na Festiwalu Polskich Filmów Fabularnych

Nagroda za drugoplanową rolę męską na Festiwalu Polskich Filmów Fabularnych w Gdańsku i (od 1987 roku) w Gdyni jest przyznawana w konkursie głównym od jedenastej edycji festiwalu, czyli od 1986 roku. Najmłodszym laureatem jest Bartosz Obuchowicz, który w 2001 roku w wieku dziewiętnastu lat został wyróżniony za rolę w filmie "Stacja". Najstarszym zaś Marek Walczewski; w 2004 roku miał sześćdziesiąt siedem lat, kiedy przyznano mu nagrodę za obraz "Ono". Janusz Gajos, Cezary Pazura, Łukasz Simlat i Dawid Ogrodnik wygrywali dwukrotnie i jest to rekord w historii festiwalu. Gajos dodatkowo czterokrotnie triumfował w kategorii pierwszoplanowa rola męska i z liczbą sześciu nagród prowadzi w klasyfikacji najczęściej nagradzanych aktorów na festiwalu w Gdyni. W ciągu ponad trzydziestu lat istnienia festiwalu tylko raz w konkursie na najlepszego aktora zwyciężył obcokrajowiec. W 2005 roku był to Rosjanin Nikita Michałkow. Nagrodą dla zwycięzcy jest 12 tysięcy złotych.

</doc>
<doc id="638326" url="https://pl.wikipedia.org/wiki?curid=638326" title="New York Liberty">
New York Liberty

New York Liberty – kobiecy klub koszykarski z siedzibą w Nowym Jorku grający w lidze WNBA. Siostrzana drużyna New York Knicks. Swoje mecze rozgrywają na hali Madison Square Garden. W lidze WNBA pojawiły się w 1997 roku. Czterokrotnie dochodziły do meczu o mistrzostwo, ale za każdym razem przegrywały (1997 – Houston, 1999 – Houston, 2000 – Houston, 2002 – Los Angeles).

</doc>
<doc id="638327" url="https://pl.wikipedia.org/wiki?curid=638327" title="Tetrosomus">
Tetrosomus

Tetrosomus – rodzaj morskich ryb rozdymkokształtnych z rodziny kosterowatych.
Klasyfikacja.
Gatunki zaliczane do tego rodzaju :

</doc>
<doc id="638328" url="https://pl.wikipedia.org/wiki?curid=638328" title="Tena">
Tena

Tena – miasto we wschodnim Ekwadorze, u podnóża Andów; położone na południowy wschód od Quito. Jest stolicą prowincji Napo. Według spisu ludności z 28 listopada 2010 roku miasto liczyło 23 307 mieszkańców. 

</doc>
<doc id="638329" url="https://pl.wikipedia.org/wiki?curid=638329" title="FraX">
FraX



</doc>
<doc id="638330" url="https://pl.wikipedia.org/wiki?curid=638330" title="Kruchy X">
Kruchy X



</doc>
<doc id="638331" url="https://pl.wikipedia.org/wiki?curid=638331" title="Imachów">
Imachów

Imachów - nieoficjalna nazwa części wsi Kochcice w województwie śląskim, powiecie lublinieckim, gminie Kochanowice.
Miejscowość leży na północ od Lublińca.

</doc>
<doc id="638332" url="https://pl.wikipedia.org/wiki?curid=638332" title="William Heerlein Lindley">
William Heerlein Lindley

William Heerlein Lindley (ur. 30 stycznia 1853 w Hamburgu, zm. 30 grudnia 1917 w Londynie) – angielski inżynier, który na przełomie XIX i XX w. wraz ze swym ojcem Williamem oraz samodzielnie tworzył systemy wodno-kanalizacyjne w wielkich miastach Europy.
Życiorys.
W latach 1881−1915 nadzorował pracę przy budowie sieci kanalizacyjnej w Warszawie. Był także projektantem mniejszych obiektów, takich jak Staw w parku Ujazdowskim. 
Opracował projekty systemów wodno-kanalizacyjnych dla Łodzi (budowany od 1924) i Radomia (wybudowany w latach 1925−1927). Zaprojektował także podziemny system oczyszczania ścieków w Pradze

</doc>
<doc id="638333" url="https://pl.wikipedia.org/wiki?curid=638333" title="Macas">
Macas

Macas − miasto we wschodnim Ekwadorze, stolica prowincji Morona-Santiago i kantonu Morona.
Opis.
Miasto zostało założone w 1563 roku. Przez miejscowość przebiega Droga Panamerykańska E45 i krajowa E46. W mieście się znajduje krajowy Port lotniczy Macas.

</doc>
<doc id="638334" url="https://pl.wikipedia.org/wiki?curid=638334" title="Ostracion">
Ostracion

Ostracion – rodzaj morskich ryb rozdymkokształtnych z rodziny kosterowatych.
Klasyfikacja.
Gatunki zaliczane do tego rodzaju :

</doc>
<doc id="638336" url="https://pl.wikipedia.org/wiki?curid=638336" title="Tlenki zasadowe">
Tlenki zasadowe

Tlenki zasadowe – tlenki litowców i berylowców oraz niektórych metali grup pobocznych. Tlenki te w reakcji z kwasami tworzą sole, a w reakcji z wodą prawie wszystkie tworzą zasady. Nie reagują z zasadami. Mają strukturę jonową.
Właściwości.
Zasadotwórcze tlenki zasadowe są bezwodnikami zasadowymi. Oznacza to, że po reakcji z wodą, tworzą odpowiednią tlenkowi zasadę:
Istnieją również nieliczne tlenki zasadowe, które nie reagują z wodą i są w niej nierozpuszczalne, np. CrO, , MnO, natomiast roztwarzają się pod wpływem kwasów tworząc sole, np.:

</doc>
<doc id="638337" url="https://pl.wikipedia.org/wiki?curid=638337" title="Tar-Miriel">
Tar-Miriel



</doc>
<doc id="638340" url="https://pl.wikipedia.org/wiki?curid=638340" title="Zamora (Ekwador)">
Zamora (Ekwador)

Zamora – miasto w środkowym Ekwadorze, stolica prowincji Zamora-Chinchipe. Według spisu ludności z 28 listopada 2010 roku miasto liczyło 12 386 mieszkańców. 

</doc>
<doc id="638343" url="https://pl.wikipedia.org/wiki?curid=638343" title="Nueva Loja">
Nueva Loja

Nueva Loja – miasto w północnym Ekwadorze, stolica prowincji Sucumbíos. Stolica kantonu Lago Agrio. 
Opis.
Miasto zostało założone w 1971 roku, w pobliżu pól naftowych. W mieście znajduje się krajowy Port lotniczy Lago Agrio. W Nueva Loja znajduje się węzeł drogowy E10, E45 i E45A.

</doc>
<doc id="638345" url="https://pl.wikipedia.org/wiki?curid=638345" title="Wicehrabia Hampden">
Wicehrabia Hampden

Wicehrabia Hampden – angielski tytuł szlachecki, rodową siedzibą wicehrabiów Hampden jest Glynde Place, niedaleko Lewes w Susseksie.

</doc>
<doc id="638347" url="https://pl.wikipedia.org/wiki?curid=638347" title="Puyo">
Puyo

 
Puyo − miasto w Ekwadorze, stolica prowincji Pastaza. Według spisu ludności z 28 listopada 2010 roku miasto liczyło 33 557 mieszkańców. 

</doc>
<doc id="638350" url="https://pl.wikipedia.org/wiki?curid=638350" title="Thomas Walter Brand, 3. wicehrabia Hampden">
Thomas Walter Brand, 3. wicehrabia Hampden



</doc>
<doc id="638352" url="https://pl.wikipedia.org/wiki?curid=638352" title="Puerto Francisco de Orellana">
Puerto Francisco de Orellana

 
Puerto Francisco de Orellana – miasto w Ekwadorze, stolica prowincji Orellana. Położone jest nad rzeką Napo. Według spisu ludności z 28 listopada 2010 roku miasto liczyło 40 730 mieszkańców. 

</doc>
<doc id="638354" url="https://pl.wikipedia.org/wiki?curid=638354" title="Christiansborg">
Christiansborg

Christiansborg – dawny zamek królewski i do 1794 r. siedziba królów Danii w Kopenhadze, obecnie mieszcząca parlament duński, "Folketing", biura rządu oraz muzea. Zespół zamkowy położony jest na wyspie Slotsholmen („Wysepka Zamkowa”), która w średniowieczu była zalążkiem Kopenhagi.
Historia.
Na miejscu obecnego zamku w 1167 r. powstała twierdza zbudowana przez biskupa Roskilde, Absalona. Zamek wybudowany przez biskupa był otoczony wysokim na 6–7 m murem i składał się z kilku budynków, pośród których był kościół zamkowy. Resztki tej budowli zostały odkryte podczas prac budowlanych w 1907 r. W 1369 r. zamek biskupi został rozebrany, a na jego miejscu postawiono nowy. W 1416 r. zamek przeszedł na własność korony duńskiej i stał się rezydencją królów Danii, którzy przenieśli się do Kopenhagi czyniąc ją miastem stołecznym swojego królestwa. Główną częścią zamku była tzw. Niebieska Wieża "(Blåtårn)", wokół której znajdowały się inne baszty i budynki zespołu zamkowego, rozbudowywane do początku XVIII w.
W 1731 r. król Danii Chrystian VI kazał rozebrać stary zamek i na jego miejscu w latach 1733-1766 postawiono nowy, tzw. pierwszy Christiansborg, nazwany imieniem króla. Zamek został wybudowany w stylu baroku wiedeńskiego połączonego z francuskim rokoko według projektu Eliasa Häussera. Budowla powstała na planie kwadratu z wewnętrznym dziedzińcem oraz placem do jazdy konnej od strony południowej. Wystrój wnętrz został zaprojektowany przez najlepszych duńskich architektów, Lauridsa de Thuraha i Nikolaia Eigtveda. Budynek ten padł pastwą płomieni 26 lutego 1794 r., zanim całkowicie zakończono dekorację jego wnętrz, a duńska rodzina królewska przeniosła swoją kopenhaską siedzibę do Amalienborga.
Tzw. drugi Christiansborg został zbudowany w latach 1803-1828 według klasycystycznego projektu C. F. Hansena. Prace nad odbudową zostały wstrzymane po zakończeniu wojen napoleońskich, kiedy Państwo Duńskie ogłosiło bankructwo. Kiedy je wznowiono, zamek został odbudowany w stylu klasycystycznym bez uprzednio istniejącej wieży. W podobnym duchu przebudowano kościół zamkowy, w którym w 1767 r. miała miejsce koronacja Chrystiana VII i Karoliny Matyldy. Christiansborg miał ponownie stać się rezydencją królewską, ale poza Fryderykiem VII, który zamieszkał na zamku, wszyscy pozostali duńscy monarchowie wybrali Amalienborg jako miejsce rezydowania. 21 marca 1848 r. Fryderyk VII przyjął w Christiansborgu deputację Magistratu Kopenhagi proszącą o przyjęcie konstytucji, do czego monarcha przychylił się, kończąc tym samym niemal dwa wieki duńskiej monarchii absolutnej. Od 1849 r. Christiansborg jest siedzibą duńskiego parlamentu, Folketingu.
Zamek spłonął ponownie w 1884 r. i został odbudowany w latach 1907-1928 jako tzw. trzeci Christiansborg według projektu architekta Thorvalda Jørgensena, stając się dziełem jego życia. Trzeci Christiansborg odzyskał również wieżę, którą zniesiono w poprzednim projekcie. W nowo odbudowanym zamku przygotowano również apartamenty królewskie, licząc na powrót duńskiej rodziny królewskiej do zamku, ale Chrystian X odrzucił tę propozycję w grudniu 1921 r. wywołując niezadowolenie duńskich parlamentarzystów. W zamku urządzono jednak salę tronową (1933), w której umieszczono trony królewskie uratowane z pożaru Christiansborga w 1884 r. Z balkonu sali tronowej w 1947 r. ogłoszono intronizację Fryderyka IX, a w 1972 r. Małgorzaty II.
Otoczenie zamku.
Zespół zamkowy, oprócz samego zamku, który jest w nim najważniejszym i największym budynkiem, obejmuje również:
Po drugiej stronie ulicy, w najbliższym sąsiedztwie Christiansborga na Slotsholmen, znajdują się ponadto:
Slotsholmen jest połączona z resztą miasta 9 mostami, z których główny jest most Marmurowy "(Marmorbroen)" w południowo-zachodniej części wyspy.

</doc>
<doc id="638356" url="https://pl.wikipedia.org/wiki?curid=638356" title="Elektryzacja">
Elektryzacja

Elektryzacja (elektryzowanie) – zjawisko fizyczne, proces polegający na wytworzeniu w ciele, elektrycznie obojętnym, nadmiaru ładunków elektrycznych jednego znaku. Zawsze towarzyszy mu powstanie w otoczeniu ładunku o przeciwnym znaku, takiego samego co do wartości bezwzględnej, gdyż proces ten polega na rozdzieleniu już istniejących ładunków o przeciwnych znakach.
Elektryzacja może zachodzić przez
Elektryzowanie przez indukcję.
Elektryzowanie przez indukcję elektrostatyczną następuje, gdy do ciała zbliżone zostaje inne naelektryzowane ciało.
Elektryzowanie przez kontakt.
Rozważa się dwa szczególne przypadki:

</doc>
<doc id="638358" url="https://pl.wikipedia.org/wiki?curid=638358" title="Odległość Czebyszewa">
Odległość Czebyszewa

Odległość Czebyszewa – miara odległości między dwoma punktami formula_1 formula_2 dana wzorem:
Miara ta została wprowadzona przez Pafnutija Czebyszewa i jest specjalnym przypadkiem odległości Minkowskiego.
W szachach jest to odległość między polami szachownicy wyrażona w ruchach, które musi wykonać figura króla. Stąd pochodzi jej angielska nazwa .

</doc>
<doc id="638359" url="https://pl.wikipedia.org/wiki?curid=638359" title="Thorbjørn Egner">
Thorbjørn Egner

Thorbjørn Egner (ur. 12 grudnia 1912 w Kristianii, zm. 24 grudnia 1990 w Oslo) – norweski dramatopisarz, autor piosenek i ilustrator, znany z twórczości dla dzieci.
W 1991 roku w parku rozrywki pod Kristiansand otwarto miasteczko Kardamon, zbudowane według książki Egnera "Rozbójnicy z Kardamonu" ("Folk og røvere i Kardemomme by").
Pradziadek skoczka narciarskiego Halvora Egnera Graneruda.

</doc>
<doc id="638360" url="https://pl.wikipedia.org/wiki?curid=638360" title="Thorbjorn Egner">
Thorbjorn Egner



</doc>
<doc id="638371" url="https://pl.wikipedia.org/wiki?curid=638371" title="Park Narodowy L’Archipel-de-Mingan">
Park Narodowy L’Archipel-de-Mingan

Park Narodowy L’Archipel-de-Mingan (fr. "Réserve de parc national de l’Archipel-de-Mingan", ang. "Mingan Archipelago National Park Reserve") – park narodowy położony we wschodniej części prowincji Quebec w Kanadzie. Park został utworzony w 1984, na powierzchni 151 km2. Archipelag Mingan składa się z łańcucha ok. 40 wysp.

</doc>
<doc id="638375" url="https://pl.wikipedia.org/wiki?curid=638375" title="Oskar Belian">
Oskar Belian

Oskar Belian (ur. 27 października 1832 w Tracku, obecnej części Olsztyna, zm. 24 marca 1918 w Olsztynie) – urzędnik niemiecki, burmistrz Olsztyna od 1877, w latach 1903 - 1908 nadburmistrz.
Za rządów Beliana Olsztyn nabrał charakteru średniego miasta. Kontynuował rozpoczętą przez burmistrza Roberta Zakrzewskiego rozbudowę w Olsztynie węzła kolejowego. Za jego rządów utworzono sąd, zakład dla psychicznie chorych (w Kortowie), rzeźnię, doprowadzono do budowy ujęcia wody i kanalizacji, doprowadzono do miasta prąd elektryczny oraz uruchomiono tramwaje.
W czasach Prus Wschodnich (w latach 1918-1945) dzisiejszy plac Jedności Słowiańskiej nazywał się Belianplatz - ku czci Oskara Beliana.

</doc>
<doc id="638377" url="https://pl.wikipedia.org/wiki?curid=638377" title="Krynica-Zdrój (stacja kolejowa)">
Krynica-Zdrój (stacja kolejowa)

Krynica-Zdrój – stacja kolejowa w Krynicy-Zdroju, w województwie małopolskim, w Polsce. Według klasyfikacji PKP ma kategorię dworca turystycznego.
W roku 2017 stacja obsługiwała 100–149 pasażerów na dobę.
Linie kolejowe.
Stacja jest ostatnią na linii kolejowej nr 105, ma charakter stacji czołowej.
Infrastruktura.
Budynek dworca.
W budynku dworca działała kasa biletowa spółki Przewozy Regionalne i kasy przewoźników autobusowych, część budynku wykorzystywana na cele niezwiązane z transportem. Brak poczekalni. Kasa obecnie jest zamknięta.
Perony.
Na stacji znajdują się dwa niskie perony z wiatami dla podróżnych i instalacją megafonową: 
Nastawnie.
Funkcjonują dwie nastawnie: w wolnostojącym parterowym budynku przy głowicy rozjazdowej oraz w budynku dworca. Rozjazdy nastawiane są miejscowo, działa sygnalizacja świetlna.
Infrastruktura towarzysząca.
Brak lokomotywowni i wagonowni, istniejące tory boczne nie są używane – obsługa i postój składów pasażerskich kończących bieg w Krynicy odbywa się na pobliskiej stacji w Powroźniku.
Ruch pociągów.
Do stacji docierają pociągi pasażerskie spółek Polregio i PKP Intercity.

</doc>
<doc id="638384" url="https://pl.wikipedia.org/wiki?curid=638384" title="H4">
H4



</doc>
<doc id="638394" url="https://pl.wikipedia.org/wiki?curid=638394" title="Štajerska">
Štajerska

Słoweńska nazwa:
Zobacz też:

</doc>
<doc id="638395" url="https://pl.wikipedia.org/wiki?curid=638395" title="Tour de Pologne 2006/II etap">
Tour de Pologne 2006/II etap

II etap 63. Tour de Pologne wystartował z Ostródy a zakończył się w Elblągu. Najlepszym kolarzem na tym etapie okazał się Daniele Benati. Po 2. etapie w klasyfikacji generalnej trzech zawodników miało takie same czasy, o tym, który założy żółtą koszulkę lidera wyścigu zadecydowało miejsce w klasyfikacji punktowej, nowym liderem został Wouter Weylandt.

</doc>
<doc id="638397" url="https://pl.wikipedia.org/wiki?curid=638397" title="Club Always Ready">
Club Always Ready

Always Ready jest boliwijskim klubem piłkarskim z siedzibą w mieście La Paz. Domowe mecze klub rozgrywa wspólnie z miejscowym klubem Litoral na stadionie Estadio Achumani mogącym pomieścić 40000 widzów.
Historia.
Klub Always Ready założony został w 1933 roku. W roku 1951 wygrał ligę La Paz, co wówczas oznaczało mistrzostwo całego kraju. Po dwóch wicemistrzostwach w 1952 i 1953 klub zajął w 1954 roku ostatnie 9 miejsce i spadł z ligi, ale po roku wrócił. W 1957 Always Ready znów sięgnął po tytuł mistrza Boliwii, a dwa lata później wicemistrza. Później jeszcze dwukrotnie udało się zdobyć wicemistrzostwo – w 1963 i 1967. W 1968 był nieudany i jedyny jak dotąd występ w Copa Libertadores. W tym samym roku klub po raz ostatni wygrał ligę La Paz. Potem było już znacznie gorzej, klub spadał, to znów wracał do najwyższej ligi. W końcu w roku 1991 spadł i jak dotąd nie wrócił, odgrywając jakąś rolę jedynie w lidze La Paz. Klub wrócił do najwyższej klasy rozgrywkowej dopiero w 2018, dzięki zdobyciu Pucharu Simóna Bolívara. W sezonie 2020 zdobył mistrzostwo. 

</doc>
<doc id="638398" url="https://pl.wikipedia.org/wiki?curid=638398" title="Always Ready">
Always Ready



</doc>
<doc id="638402" url="https://pl.wikipedia.org/wiki?curid=638402" title="Pałac w Rybnej">
Pałac w Rybnej

Pałac w Rybnej – zabytkowy pałac znajdujący się w Tarnowskich Górach, w dzielnicy Rybna; samorządowa instytucja kultury Gminy Tarnowskie Góry.
Historia.
Około 1732 roku Rybna weszła w posiadanie Adama Warkocza (Warkotscha), który nabył ją od Jana Kotulińskiego, lub stała się współwłasnością obu rodów. Prawdopodobnie w 1753 roku, po śmierci Rudolfa Kotulińskiego, jedynymi właścicielami majątku zostali Warkoczowie: Adam (do 1755), Karol Zygfryd (1755–1777) oraz Karol Antoni (po 1777 roku). Ten ostatni zmarł bez męskiego potomka, pozostawiając cały majątek żonie – Antoninie Warkocz z rodu Bujakowskich. Z jej inicjatywy istniejąca rezydencja (wybudowana jeszcze przez ród Blachów – pierwszych właścicieli Rybnej) została rozbudowana w stylu późnego baroku, uzyskując wygląd zbliżony do obecnego. Prace ukończono w 1796 roku, co potwierdza data umieszczona w przyczółku fasady. W 1829 roku pałac przeszedł w ręce rodziny Chrząszczewskich, by w 1871 roku znaleźć się w posiadaniu rodziny von Koschützkich, która nieco go przebudowała.
Dwudziestolecie międzywojenne.
W wyniku plebiscytu na Górnym Śląsku oraz III powstania śląskiego majątek w Rybnej znalazł się na terenie II RP, w pobliżu granicy z Niemcami. W 1922 roku Egon von Koschützki zdecydował się opuścić posiadłość. Przejął ją Państwowy Fundusz Ziemi i przekazał Spółce Osadniczej „Ślązak” z Katowic. Jej zadaniami były działalność gospodarcza oraz parcelacja majątku dworskiego na rzecz chłopów – głównie przybyłych z Małopolski.
Na początku 1934 roku pałac wraz z przylegającym do niego parkiem został wydzierżawiony, a rok później ostatecznie sprzedany przez Spółkę „Ślązak” Podokręgowi Śląskiemu Związku Strzeleckiego. 5 marca 1934 roku w budynku uroczyście otwarto szkołę strzelecką urządzoną z inicjatywy senatora Alojzego Pawelca. Przy tej okazji pałac wyremontowano, przystosowując go do działalności statutowej organizacji, m.in. wybudowano kuchnię i jadalnię, doprowadzono wodociągi i centralne ogrzewanie oraz ogrodzono teren parku.
II wojna światowa.
Pod koniec sierpnia 1939 roku szkoła została ewakuowana, a wraz z wybuchem II wojny światowej pałac został przejęty przez Niemców, którzy utworzyli w nim szpital wojskowy; działał on jednak krótko z racji znacznego oddalenia od linii frontu. Piwnice budynku zostały poszerzone, gdyż miały służyć jako schrony przeciwlotnicze. Zabudowania gospodarcze włączono w skład przedsiębiorstwa rolnego, którym kierował Hagen, a sam pałac na przełomie 1943 i 1944 roku stał się własnością Marii Henckel von Donnersmarck z katolickiej gałęzi rodu z Brynka. Na jej polecenie w pobliżu pałacu zbudowano szklarnie i postawiono ule, do Rybnej zostało również przeniesione rodzinne archiwum.
Polska Ludowa.
Po wkroczeniu na Górny Śląsk w styczniu 1945 roku Armii Czerwonej w pałacu ponownie urządzono szpital. Wkrótce po wojnie w budynku zorganizowano mieszkania komunalne, głównie dla repatriantów i osadników z Kresów Wschodnich. Znajdowały się one przede wszystkim na drugim piętrze oraz na parterze (salon po prawej stronie od wejścia – podzielony na dwa pokoje). Poza tym przez pewien czas budynek był siedzibą klubu „Ruch” (pomieszczenia w część południowej), pełnił także funkcję magazynów (głównie salony na pierwszym piętrze).
W latach 1974–1980 przy wsparciu kierownictwa Zakładów Mechanicznych „Zamet” przeprowadzono gruntowną inwentaryzację oraz ekspertyzę konstrukcyjną i odtworzono pierwotny wygląd pałacu, usuwając wtórne naleciałości architektoniczne. Pierwotne plany utworzenia w budynku muzeum rozwoju górnictwa i hutnictwa na Górnym Śląsku nie zostały zrealizowane, jednak obiekt postanowiło przejąć Stowarzyszenie Polskich Artystów Muzyków (SPAM). Po półtorarocznych negocjacjach obiekt został w 1982 roku odpłatnie przekazany Stowarzyszeniu przez władze Tarnowskich Gór. 2 grudnia 1982 roku w pałacu oficjalnie utworzony został Dom Pracy Twórczej, wkrótce przekształcony w Modelowe Centrum Upowszechniania Kultury, otwarte uroczyście 5 czerwca 1983 roku przez Ministra Kultury i Sztuki, Kazimierza Żygulskiego.
III RP.
W 1990 roku SPAM zrzekł się budynku i w listopadzie tego samego roku władze miasta urządziły w nim Regionalne Centrum Kultury prowadzące również działalność hotelarską i gastronomiczną. W 1997 roku powołano spółkę z ograniczoną odpowiedzialnością „Pałac w Rybnej”, której jedynym udziałowcem była gmina Tarnowskie Góry. W 2005 roku Rada Miejska w Tarnowskich Górach na wniosek burmistrza Kazimierza Szczerby podjęła decyzję o wystawieniu pałacu na sprzedaż, jednak dzięki protestom społecznym transakcja nigdy nie doszła do skutku. W latach 2009–2010 wykonano gruntowną renowację rezydencji – wymieniono stolarkę drzwiową i okienną oraz instalacje, zamontowano klimatyzację, powiększono sale koncertowe, renowacji poddano meble. Od strony zachodniej (od strony parku) dobudowano wsparty na czterech żeliwnych filarach balkon oraz scenę letnią. Odnowiono i przemalowano także fasadę budynku.
W 2011 w pałacu utworzono samorządową instytucję kultury Gminy Tarnowskie Góry o nazwie „Pałac w Rybnej”.
Obecnie „Pałac w Rybnej” prowadzi działalność gastronomiczno-hotelarską, włącznie z organizacją przyjęć okolicznościowych, w tym wesel, bankietów firmowych oraz biznesowych, a także działalność kulturalną – w szczególności organizując koncerty muzyki poważnej oraz wystawy i spotkania z twórcami.
Architektura.
Pałac wybudowany został najprawdopodobniej w miejscu dawnego drewnianego dworku należącego do Blachów – pierwszych właścicieli Rybnej – który z kolei przypuszczalnie był wybudowany na fundamentach średniowiecznej wieży rycerskiej. Jest to budynek z kamienia, otynkowany, piętrowy, na rzucie prostokąta z lekko zaokrąglonymi narożami. Nakryty mansardowym dachem z pokrytymi blachą lukarnami. Fasada siedmioosiowa, w części wschodniej (frontowej) lekko wysunięty trójosiowy ryzalit rozczłonkowany pilastrami, zwieńczony trójkątnym naczółkiem z rzeźbami dwóch lwów na szczycie. Portal wejściowy zamknięty łukiem koszowym. Okna na piętrze w ozdobnych obramowaniach z motywem akantu i muszli. Na piętrze ryzalitu dobudowany w XIX wieku balkon.
Wysoki mansardowy dach jest cechą architektury późnobarokowej, zaś elewacja frontowa z wysuniętym ryzalitem i trójkątnym naczółkiem reprezentuje styl klasycystyczny.
Wewnątrz, na środku osi znajduje się sień sklepiona kolebkowo, klatka schodowa, a po bokach pokoje, z kolei na piętrze na osi ulokowany jest salon, a po bokach pokoje z sufitami z fasetami oraz korytarze ze sklepieniami kolebkowymi.
Przed frontem pałacu znajduje się klomb oraz podjazd prowadzący od bramy. Po drugiej stronie ul. Powstańców Warszawskich zlokalizowane są zabudowania gospodarcze z przełomu XVIII i XIX wieku dawniej należące do dobra rycerskiego (niem. "Rittergut") w Rybnej. Figurują one w Gminnej Ewidencji Zabytków miasta Tarnowskie Góry.
Park.
Pałac jest otoczony parkiem (dawniej w stylu angielskim) o powierzchni 2,1 ha. W jego zachodniej części zachował się szpaler dziewiętnastu dębów szypułkowych liczących ok. 200 lat. Mają one status pomników przyrody (podobnie jak jeden okaz kasztanowca białego).
Park nosi cechy klasycystyczne, m.in. osiowe i prostoliniowe ścieżki. W jego północno-zachodnim narożniku znajduje się niewielkie zagłębienie w ziemi będące być może pozostałością dawnego stawu, z kolei na gazonie przed wejściem do pałacu zachowały się elementy dawnej fontanny.

</doc>
<doc id="638404" url="https://pl.wikipedia.org/wiki?curid=638404" title="Wojciech Parchem">
Wojciech Parchem

Wojciech Parchem (ur. 1974) – polski śpiewak operowy, tenor.
Życiorys.
Ukończył Liceum Muzyczne im. Feliksa Nowowiejskiego w Gdańsku w klasie fortepianu, następnie studia wokalne w Akademii Muzycznej im. Stanisława Moniuszki w Gdańsku w klasie Haliny Mickiewiczówny oraz w Hochschule für Musik "Hanns Eisler" w Berlinie w klasie prof. , gdzie studiował jako stypendysta Polsko-Niemieckiego Towarzystwa Akademickiego w Krakowie oraz Fundacji Alferda Toepfera w Hamburgu. Jest również absolwentem studiów MBA prowadzonych przez Akademię Ekonomiczną w Poznaniu wraz z Georgia State University w Atlancie, a także Szkoły Głównej Handlowej w Warszawie oraz Instytutu Anglistyki Uniwersytetu Warszawskiego, w którym ukończył studium doktoranckie. Doskonalił swe umiejętności wokalne podczas wielu kursów mistrzowskich, m.in. w ramach Bachakademie w Stuttgarcie i Dartington International Summer School. Obcenie jest pod opieką wokalną Deborah Polaski. W 1998 został laureatem VI Międzynarodowego Konkursu Śpiewu Koloraturowego im. Sylvii Geszty w Luksemburgu.
W 1998 r. rozpoczął współpracę z Warszawską Operą Kameralną, z którą był związany zawodowo przez wiele lat. Na scenie tej wykonał liczne role tenorowe, m.in. Achillesa w "Tetydzie na Skyros" Domenica Scarlattiego, Mitridatesa, Idomenea, Solimana w "Zaide" i Monostatosa w "Czarodziejskim flecie" Wolfganga Amadeusza Mozarta, Almavivę w "Cyruliku sewilskim" Gioacchina Rossiniego, Maksa w "Wolnym strzelcu" Carla Marii von Webera, Lacę Klemeňa w "Jenůfie" Leoša Janačka oraz Lurcania w "Ariodante" Georga Friedricha Haendla. Brał także udział w tournées zagranicznych Warszawskiej Opery Kameralnej w Hiszpanii, Francji i Japonii. Ponadto występował na scenach Deutsche Oper am Rhein w Düsseldorfie, Staatsoper Unter den Linden w Berlinie, Sophiensaele w Berlinie, Opery Wrocławskiej, Teatru Wielkiego - Opery Narodowej, Polskiej Opery Królewskiej i Teatru Narodowego w Warszawie m.in. jako Florestan w "Fideliu" Ludwiga van Beethovena, Pasterz w "Królu Rogerze" Karola Szymanowskiego, Luzio w "Zakazie miłości" Richarda Wagnera, Zefirino w "Podróży do Reims" Gioacchina Rossiniego , Paw w "Zerwanych strunach" Parama Vira, Adrasto w "Antygonie" Tommasa Traetty, Red Whiskers w "Billym Buddzie" Benjamina Brittena, Oficer w "Cardillacu" Paula Hindemitha i Stańczyk w "Barbarze Radziwiłłównie" Henryka Jareckiego.
Na estradzie koncertowej Wojciech Parchem debiutował już na pierwszym roku studiów wokalnych, wykonując w 1994 roku w ramach współpracy Akademii Muzycznej im. Stanisława Moniuszki w Gdańsku z Instytutem Muzyki Kościelnej w Erlangen partię Ewangelisty w "Passio Christi" Johanna Balthasara Christiana Freisslicha. Także w czasie studiów artysta zasłynął przygotowaniem w ciągu dwóch dni partii barytonowej w Pasji wg św. Łukasza Krzysztofa Pendereckiego w zastępstwie za legendarnego Andrzeja Hiolskiego, ratując tym samym uroczyste wykonanie tego dzieła podczas koncertu będącego zwieńczeniem muzycznych obchodów 1000-lecia miasta Gdańska.
Od tego czasu tenor prowadzi intensywną działalność koncertową, w ramach której wystąpił m.in. w filharmoniach: Narodowej, Bałtyckiej, Pomorskiej, Krakowskiej, Zielonogórskiej; Studiu Koncertowym Polskiego Radia im. W. Lutosławskiego, Tonhalle w Zurychu, Cité de la Musique w Paryżu, Konzerthaus w Berlinie, Palau de la Música w Walencji, Filharmonii w Brnie, wykonując dzieła Johana Sebastiana Bacha, Benjamina Brittena, Grzegorza Gerwazego Gorczyckiego, Georga Friedricha Haendla, Leoša Janačka, Marcina Mielczewskiego, Claudia Monteverdiego, Wolfganga Amadeusza Mozarta, Krzysztofa Pendereckiego, Henry’ego Purcella, Arnolda Schönberga, Mikołaja Zieleńskiego i innych.
Artysta z zamiłowaniem wykonuje dzieła kompozytorów współczesnych, biorąc udział w prawykonaniach m.in. oper "Antygona" Zbigniewa Rudzińskiego, "Madame la Pest" Gerharda Stäblera, "Immanuel Kant" Leszka Możdzera oraz uczestnicząc w projektach takich jak Międzynarodowy Konkurs Kompozytorski im. Stanisława Moniuszki na mikrooperę "12 minut dla Moniuszki""." 
Wojciech Parchem współpracował z wieloma zespołami muzyki dawnej w kraju i za granicą oraz dokonał nagrań dla Polskiego Radia i firm fonograficznych, co zaowocowało publikacją szeregu rejestracji na CD. Ostatnio z jego udziałem ukazało się wysoko ocenione przez międzynarodową krytykę nagranie z Filharmonią w Brnie kantaty "Lenora" Antonina Rejchy.
Poza działalnością artystyczną Wojciech Parchem pełni od 2006 roku funkcje menedżerskie, m.in. jako kierownik działu organizacji pracy artystycznej w Warszawskiej Operze Kameralnej czy pełnomocnik dyrektora ds. organizacji wydarzeń krajowych i międzynarodowych w Teatrze Wielkim - Operze Narodowej.
Linki zewnętrzne.
Karol Kurpiński Jadwiga, królowa polska Festiwal Muzyki Polskiej w Krakowie, 2020

</doc>
<doc id="638408" url="https://pl.wikipedia.org/wiki?curid=638408" title="Kosmatka owłosiona">
Kosmatka owłosiona

Kosmatka owłosiona, k. orzęsiona ("Luzula pilosa") – gatunek byliny należący do rodziny sitowatych ("Juncaceae"). Występuje na większej części obszarów Europy (brak jej tylko na dalekiej północy i południowych krańcach), na Zakaukaziu oraz w północnej Azji, gdzie występuje aż po Irkuck. W Polsce jest rośliną bardzo pospolitą na terenie całego niżu i w niższych położeniach górskich.
Biologia i ekologia.
Hemikryptofit. Rośnie w lasach i zaroślach na ubogich siedliskach, najczęściej w dąbrowach, kwaśnych buczynach (nadaje nazwę zespołowi – kwaśnej buczynie niżowej "Luzulo pilosae-Fagetum") oraz w borach. 
Zmienność.
Tworzy mieszańce z kosmatką gajową, olbrzymią i polną.

</doc>
<doc id="638412" url="https://pl.wikipedia.org/wiki?curid=638412" title="Czasownik łaciński">
Czasownik łaciński

Czasownik (verbum) w języku łacińskim podlega koniugacji, tj. odmianie przez osoby, liczby, czasy, tryby i strony. Występują cztery typy odmiany: koniugacja pierwsza (o temacie zakończonym na -"ā"), koniugacja druga (o temacie zakończonym na -"ē"), koniugacja trzecia (o temacie zakończonym na spółgłoskę, przy czym występuje w niej też podtyp, w którym między tematem a końcówką występuje spójka "ĭ") i koniugacja czwarta (o temacie zakończonym na -"ī"). Istnieją też niepodlegające koniugacji formy bezosobowe czasownika.
Formy osobowe.
Formy osobowe czasownika w języku łacińskim ("verbum finitum") to:
Formy bezosobowe.
Formy bezosobowe czasownika w języku łacińskim ("verbum infinitum", "nomina verbalia") to:
Funkcje wymienionych kategorii gramatycznych nie zawsze w pełni odpowiadają funkcjom analogicznych kategorii gramatycznych innych języków fleksyjnych i zostały opisane w odpowiednich rozdziałach.
Morfologia czasownika łacińskiego.
Fleksja.
Tematy czasownika łacińskiego. Koniugacje łacińskie.
Czasownik łaciński ma trzy tematy: temat praesentis, temat perfecti activi i temat supini (w niektórych gramatykach określany jako temat participii perfecti passivi). Tematy te można rozróżnić dzięki podawanym przez słowniki tzw. formom podstawowym. Formy podstawowe czasownika to 1. osoba praesentis indicativi activi, infinitivus praesentis activi, 1. osoba perfecti indicativi activi i supinum, np. kolejno "vinco", "vincěre", "vici", "victum". Znajomość form podstawowych czasownika jest niezbędna do znajomości jego odmiany, dlatego też w nauce języka łacińskiego konieczna jest opanowanie pamięciowe wszystkich form podstawowych.
Znajomość czterech form podstawowych czasownika umożliwia ustalenie, do której spośród czterech koniugacji łacińskich należy dany czasownik.
Temat praesentis czasownika kończy się:
1 osoba praesentis indicativi activi kończy się:
Infinitivus praesentis activi kończy się:
Temat supini przybiera różne zakończenia niezależnie od koniugacji.
Formy podstawowe czasownika.
Znajomość pierwszej i drugiej formy podstawowej czasownika jest konieczna do ustalenia, do której koniugacji należy czasownik. Tak np. czasownik o pierwszej formie "amo" mógłby należeć do koniugacji I lub III – znając jego drugą formę "amare" wiadomo, że należy do koniugacji I. Czasownik o drugiej formie "videre" mógłby należeć do koniugacji II lub III – znając jego pierwszą formę "video" wiadomo, że należy do koniugacji II. Czasownik o pierwszej formie "audio" mógłby należeć do koniugacji III lub IV – po drugiej formie "audire" wiadomo, że należy do koniugacji IV.
Postacie trzeciej i czwartej formy czasownika bywają różne – trzecia pokrywa się z tematem perfecti, czwarta z tematem supini. Bez ich znajomości nie potrafilibyśmy tworzyć odpowiednio form tworzonych od tematu perfecti i form tworzonych od tematu supini.
Znaczna większość czasowników I koniugacji przybiera formy podstawowe typu -"amo" -"amāre", -"amāvi", -"amātum".
Temat praesentis.
Od tematu praesentis tworzy się:
Występujące w języku łacińskim formy tematu praesentis to:
Tworzenie form czasownika od tematu praesentis.
Cechą charakterystyczną końcówek passivi jest występowanie spółgłoski -"r" w każdej z nich, prócz końcówki 2. osoby pluralis. Zamiast końcówki drugiej osoby singularis passivi -"ris" może występować końcówka -"re".
Indicativus praesentis activi tworzy się dodając do tematu praesentis końcówek -"o", -"s", -"t" (dla kolejnych osób singularis) i -"mus", -"tis", -"nt" (dla kolejnych osób pluralis), np. "amo", "amas", "amat", "amamus", "amatis", "amant". Forma 1. osoby liczby pojedynczej I koniugacji powstaje tak samo, samogłoska tematyczna -"ā" zlewa się w niej jednak z końcówką osobową: zamiast "amao" czy "laudao" występują więc formy "amo" i "laudo".
Indicativus praesentis passivi tworzy się przez dodanie do tematu praesentis końcówek -"r", -"ris" (-"re"), "tur", "mur", "mini", "ntur". Także tu temat koniugacji pierwszej ulega w formach 1. osoby singularis stopieniu z końcówką osobową – wzór odmiany przedstawia się więc następująco: "amor", "amaris", "amatur", "amamur", "amamini", "amantur".
Coniunctivus praesentis activi tworzy się dodając do tematu cechę -"e" (dla koniugacji I) lub -"a" (dla pozostałych koniugacji) i końcówkek osobowych -"m", -"s", -"t", -"mus", -"tis", -"nt". Cecha -"e" uległa stopieniu z tematem koniugacji I, dlatego coniunct. praes. act. tej koniugacji wygląda następująco: "amem", "ames", "amet", "amemus", "ametis", "ament". Coniunct. praes. act. pozostałych koniugacji wygląda następująco: "puniam", "punias", "puniat", "puniamus", "puniatis", "puniant".
Coniunctivus praesentis passivi tworzy się podobnie jak coniunct. praes. act., zastępując końcówki activi końcówkami passivi. Np. coniunct. praes. pass. I ma postać "amer", "ameris" ("amere"), "ametur", "amemur", "amemini", "amentur", a III "vincar", "vincaris" ("vincare"), "vincatur", "vincamur", "vincamini", "vincantur".
Indicativus imperfecti activi tworzy się przez dodanie do tematu praesentis cechy -"ba" i odpowiedniej końcówki osobowej activi: "amabam", "amabas", "amabat", "amabamus", "amabatis", "amabant". Cecha -"ba" jest prawdopodobnie formą dawnego czasownika posiłkowego, podobnie jak polska forma "chwaliłem", powstała z dawnego "chwalił jeśm".
Indicativus imperfecti passivi tworzy się przez dodanie do tematu praesentis cechy -"ba" i odpowiedniej końcówki passivi, np. "laudabar", "laudabaris" ("laudabare"), "laudabatur", "laudabamur", "laudabamini", "laudabantur".
Coniunctivus imperfecti activi tworzy się przez dodanie do tematu praesentis sufiksu -"rē" i końcówki osobowej activi, np. "monerem", "moneres", "moneret", "moneremus", "moneretis", "monerent". Sufiks -"rē" powstał na skutek rotacyzmu z sufiksu -"se". Naukę tej formy może ułatwić jej podobieństwo z infinitiwem – tworzy się ją tak, jakby do infinitiwu praesentis dodawało się końcówki osobowe activi (trzeba jednak pamiętać o iloczasie: przy inf. "monerě", 1. os. plur. jest jednak "monerēmus").
Coniunctivus imperfecti passivi tworzy się jak coniunct. imperf. act., zastępując końcówki activi końcówkami passivi, np. "monerer", "monereris" ("monerere"), "moneretur", "moneremur", "moneremini", "monerentur".
Indicativus futuri I activi tworzy się odmiennie z jednej strony dla koniugacji I i II, z drugiej dla III i IV.
Indicativus futuri I passivi również tworzy się odmiennie dla analogicznych grup koniugacji, zastępując końcówki activi końcówkami passivi, np.:
Imperativus I (praesentis) activi występuje w 2. osobie singularis i pluralis. Dla 2. osoby singularis pokrywa się z tematem, dla 2. osoby pluralis końcówką jest -"te", np. "ama" ("kochaj"), "amate" ("kochajcie"). W koniugacji III między tematem a końcówką drugiej osoby pluralis występuje spójka -"i", np. "vince" ("zwyciężaj"), "vincite" ("zwyciężajcie").
Imperativus I (praesentis) passivi tworzy się analogicznie do imperat. praes. act. Do tematu praesentis dodaje się końcówki -"re" i "-mini", np. "laudare" ("bądź chwalony"), "laudamini" ("bądźcie chwaleni"). W koniugacji III między tematem a końcówką występuje spójka -"i", np. "vincere" ("bądź zwyciężany"), "vincimini" ("bądźcie zwyciężani").
Imperativus II (futuri) activi występuje dla 2. i 3. osoby singularis i pluralis. Tworzy się go przez dodanie do tematu praesentis końcówek osobowych -"to", -"to", -"tote" i -"nto", np. "amato", "amato", "amatote", "amanto". W koniugacji trzeciej między tematem a końcówką osobową występują spoójki -"i" i "-u", np. "vincito", "vincito", "vincitote", "vincunto".
Imperativus II (futuri) passivi występuje dla 2. i 3. osoby singularis i dla trzeciej osoby pluralis. Tworzy się go przez dodanie do tematu praesentis końcówek osobowych -"tor", -"tor", -"ntor", np. "amator", "amator", "amantor". W koniugacji III między tematem a końcówką osobową występują spójki -"i" i -"u", np. "vincitor", "vincitor", "vincuntor".
Infinitivus praesentis activi tworzy się przez dodanie do tematu czasownika końcówki -"re" powstała z końcówki -"se" na drodze rotacyzmu, np. "videre". W koniugacji III między tematem a końcówką występuje spójka -"e", np. "vincere". W koniugacji III o temacie rozszerzonym o -"i" w infinitiwie praesentis activi rozszerznie -"i" nie wsytępuje, np. "capere".
Infinitivus praesentis passivi tworzy się przez dodanie do tematu czasownika końcówki -"ri" dla koniugacji I, II i IV, np. "laudari", lub końcówki -"i" dla koniugacji III, np. "vinci". Niekiedy występuje archaiczna końcówka inf. praes. pass. -"ier", np. "accingier".
Gerundium tworzy się przez dodanie do tematu czasownika -"nd", w koniugacji III między -"nd" a tematem występuje spójka -"e". Gerundium podlega odmianie przez przypadki. W nominatywie zastępuje je infinitivus praesentis activi. Deklinacja gerundium, omówiona szerzej w artykule gerundium w języku łacińskim, przebiega według wzoru:
Participium praesentis activi tworzy się przez dodanie do czasownika -"ns" (w nominatywie singularis) lub -"nt" i końcówki deklinacyjnej (dla pozostałych przypadków). Podlega ono deklinacji według deklinacji III samogłoskowej; w abl. sing. występuje końcówka -"e" jeśli part. pełni funkcję czasownikową, końcówka -"i" jeśli pełni funkcję przymiotnikową. Wzorzec odmiany podaje artykuł participia w języku łacińskim.
Participium futuri passivi (gerundivum) tworzy się przez dodanie do tematu czasownika -"nd" i końcówki deklinacyjnej -"a" (dla rodzaju żeńskiego), -"us" (dla rodzaju męskiego) lub -"um" (dla rodzaju nijakiego). Part. praes. pass. podlega dekilnacji według deklinacji I (rodzaj żeński) lub II (rodzaj męski i nijaki). Wzorzec odmiany podaje artykuł participia w języku łacińskim.
Temat perfecti activi.
Od tematu perfecti activi tworzy się:
Występujące w języku łacińskim formy tematu perfecti activi powstają przez:
Tworzenie form czasownika od tematu perfecti activi.
Przy formach czasowników tworzonych od tematu perfecti nie zachodzą różnice między koniugacjami.
Cechą charakterystyczną form utworzonych od tematu perfecti jest grupa -"is" występująca między końcówką a tematem. Grupa ta pomiędzy samogłoskami przechodzi w -"er" na zasadzie rotacyzmu.
Często formy zawierające grupę -"vi"- tracą ją tworząc formy synkopowane, np. laudavistis = laudastis, audiverit = audierit, laudaverim=laudarim, novisse = nosse. Zjawisko to zachodzi w tematach perfecti samogłoskowych na -"āvi, -"ēvi", -"īvi", -"ōvi.
Indicativus perfecti activi tworzy się dodając do tematu perfecti końcówki -"i", -"isti", -"it", -"ĭmus", -"istis", -"ērunt" (-"ere"), np. "scripsi", "scripsisti", "scripsit", "scripsimus", "scripsistis", "scripserunt" ("scripsere"). W drugiej osobie singularis i pluralis właściwą końcówkę poprzedza przyrostek -"is", w trzeciej pluralis -"er". Końcówki perfecti indicativi actvi nie występują w żadnym innym czasie.
Coniunctivus perfecti activi tworzy się dodając do tematu perfecti końcówki osobowe -"erim", -"eris", -"erit", -"erimus", -"eritis", -"erint", np. "laudaverim", "laudaveris", "laudaverit", "laudaverimus", "laudaveritis", "laudaverint".
Indicativus plusquamperfecti activi tworzy się dodając do tematu perfecti końcówki osobowe -"eram", -"eras", -"erat", -"eramus", -"eratis", -"erant", np. "amaveram", "amaveras", "amaverat", "amaveramus", "amaveratis", "amaverant".
Coniunctivus plusquamperfecti activi tworzy się dodając do tematu perfecti końcówki -"issem", -"isses", -"isset", -"issemus", -"issetis", -"issent", np. "laudavissem", "laudavisses", "laudavisset", "laudavissemus", "laudavissetis", "laudavissent".
Indicativus futuri II activi tworzy się dodając do tematu perfecti grupę końcówki -"ero", -"eris", -"erit", -"erimus", -"eritis", -"erint". Należy zwrócić uwagę, że mimo że formy futuri II activi z wyjątkiem 3. osoby pluralis są podobne do form coniunctivi perfecti activi, mają jednak one inne pochodzenie, a poza tym różnią się iloczasem: u części pisarzy, zwłaszcza starszych – np. u Plauta – obowiązuje rozróżnienie na coniunctivus z "i" długim (typu "laudaverīmus") i futurum z krótkim ("laudaverĭmus").
Infinitivus perfecti activi tworzy się przez dodanie do tematu perfecti końcówki "isse", np. "laudavisse", "monuisse".
Temat supini.
Od tematu supini (w niektórych gramatykach określanego jako temat participii perfecti passivi) tworzy się:
W języku łacińskim występują dwie formy tematu supini:
Wszystkie te zakończenia powstały z przyrostka -"tum", który pod wpływem analogii lub ze względu na prawa fonetyczne pod wpływem rdzenia uległ przemianom fonetycznym, np. part. perf. pass. "clausus" powstało z dawnego "claudtus" pod wpływem praw fonetycznych, a forma "locūtus" przez analogię do formy "statūtus", w której -"ū" jest częścią tematu.
Tworzenie form czasownika od tematu supini.
Supinum jest identyczne z tematem supini. Podlega częściowej deklinacji:
Participium perfecti passivi przybiera formy tematu supini zakończone na -"a" (rodzaj żeński), -"us" (rodzaj męski), -"um" (rodzaj nijaki), np. "laudatus", "laudata", "laudatum". Podlega deklinacji według deklinacji I (rodzaj żeński) lub II (rodzaj męski i nijaki).
Participium futuri activi tworzy się dodając do tematu supini końcówki -"urus", -"ura", -"urum", np. "moniturus", "monitura", "moniturum". Podlega deklinacji według deklinacji I (rodzaj żeński) lub II (rodzaj męski i nijaki).
Formy złożone czasownika.
Formy złożone (opisowe) czasownika tworzy się za pomocą tworzonych od tematu supini participiów perfecti passivi i futuri activi w połączeniu z czasownikiem posiłkowym "sum", "esse" lub za pomocą supinum ze słowem "iri". Są to:
Indicativus perfecti passivi, złożony z participium perfecti passivi (w formie dostosowanej do rodzaju i liczby podmiotu zdania) i odpowiednich form czasownika "sum", "esse" w indicat. praes. act. (tj. "sum", "es", "est", "sumus", "estis", "sunt"), np. "laudatus sum", "laudata sum", "laudatum sum"; "laudati sunt", "laudatae sunt", "laudata sunt".
Coniunctivus perfecti passivi, złożony z participium perfecti passivi (w formie dostosowanej do rodzaju i liczby podmiotu zdania) i odpowiednich form czasownika "sum", "esse" w coniunct. praes. act. (tj. "sim", "sis", "sit", "simus", "sitis", "sint"), np. "laudatus sit", "laudata sit", "laudatum sit"; "laudati sint", "laudatae sint", "laudata sint".
Indicativus plusquamperfecti passivi, złożony z participium perfecti passivi (w formie dostosowanej do rodzaju i liczby podmiotu zdania) i odpowiednich form czasownika "sum", "esse" w indicat. imperf. act. (tj. "eram", "eras", "erat", "eramus", "eratis", "erant"), np. "laudatus eram", "laudata eram", "laudatum eram"; "laudati erant", "laudatae erant", "laudata erant".
Coniunctivus plusquamperfecti passivi, złożony z participium perfecti passivi (w formie dostosowanej do rodzaju i liczby podmiotu zdania) i odpowiednich form czasownika "sum", "esse" w coniunct. imperf. act. (tj. "essem", "esses", "esset", "essemus", "essetis", "essent"), np. "laudatus essem", "laudata essem", "laudatum essem".
Indicativus futuri II (exacti) passivi, złożony z participium perfecti passivi (w formie dostosowanej do rodzaju i liczby podmiotu zdania) i form czasownika "sum", "esse" w indicat. fut. I act. (tj. "ero", "eris", "erit", "erimus", "eritis", "erunt"), np. "laudatus ero", "laudata ero", "laudatum ero".
Infinitivus futuri activi, złożony z participium futuri activi i infinit. praes. act. czasownika "sum", "esse" (tj. "esse"). W składni nominativus cum infinitivo participium futuri activi występuje w nominatywie, stąd infinitvus futuri activi przybiera formy takie jak "lautaturus esse", "laudatura esse", "laudaturum esse", "laudaturi esse", "laudaturae esse", "laudatura esse". W składni accusativus cum infinitivo participium futuri activi występuje w akuzatywie, stąd infinitivus futuri activi przybiera formy takie jak "laudaturum esse", "laudaturam esse", "laudaturum esse", "laudaturos esse", "laudaturas esse", "laudatura esse".
Infinitivus futuri passivi, złożony z supinum i słowa "iri", stanowiącego participium futuri passivi od czasownika "eo", "ire", np. "laudatum iri", "clausum iri".
Koniugacja III na -"io".
Koniugacja III obok tematów spółgłoskowych i zakończonych na -"u" zawiera także grupę czasowników o temacie rozszerzonym o "-i" (naztwaną czasem koniugacją IIIb), np. "capio", "capěre". Są wśród tych czasowników także verba deponentia, np. "morior", "morī", "mortuus sum". W niektórych formach -"i" jest zachowane, w niektórych zanika. W nauce języka łacińskiego formom koniugacji III na -"io" należy poświęcić szczególną uwagę ze względu na możliwość pomylenia ich z formami koniugacji IV. Należy zwrócić uwagę na fakt, że różnicą między koniugacją III na -"io" a koniugacją IV jest także to, że w koniugacji III -"i" jest zawsze krótkie.
Formy tracące w odmiane -"i" to:
W pozostałych formach koniugacja III zachowuje -"i", np. w indicat. praes. act. odmienia się "capio", "capis", "capit", "capĭmus", "capĭtis", "capiunt" (por. kon. III – "lego", "legis", "legit", "legĭmus", "legĭtis", "legunt" i IV – "audio", "audis", "audit", "audīmus", "audītis", "audiunt").
Verba deponentia.
"(Verba) deponentia" (w liczbie pojedynczej "(verbum) deponens") to czasowniki, które przyjmują formy fleksyjne strony biernej, ale mają znaczenie czynne (względnie zwrotne), np. "hortor", "hortari", "hortatus sum" ma znaczenie czynne „napominam, zachęcam”. Nazwę "deponens" utworzyli rzymscy gramatycy od czasownika "deponere" ("pozbyć się"), by zaznaczyć, że czasowniki te „pozbyły się” strony czynnej.
Verba semideponentia.
Verba semideponentia to czasowniki tworzące część form według strony czynnej, część według strony biernej. Wyróżnia się tu dwie grupy:
Verba anomala.
Verba anomala to czasowniki nieregularne, takie, których nie można zaliczyć do żadnej koniugacji. W języku łacińskim są to czasowniki "sum, esse, fui" ("jestem") i jego złożenia, czasownik "fero, ferre, tuli, latum" ("niosę"), czasowniki "volo, velle, volui" ("chcę"), "nolo, nolle, nolui" ("nie chcę"), "malo, malle, malui" ("chcę"), czasownik "eo, ire, ii, itum" ("idę"), czasownik "fio, fieri, factus sum" ("staję się") – przy czym czasowniki "sum, esse, fui" i "fero, ferre, tuli, latum" są w ściślejszym ujęciu czasownikami koniugacji III, które jedynie wykazują pewne nieregularności w odmianie. Obok form regularnych formy nieregularne tworzy także czasownik "edo, edere, edi, esum" ("jem"), pewnymi nieregularnościami cechuje się też należący do I koniugacji czasownik "do, dare, dedi, datum" ("daję").
Czasownik "sum, esse, fui" i composita.
W odmianie czasownika "sum, esse, fui" występują dwa tematy: temat "(e)s" (w wyniku rotacyzmu przechodzący w "er", por. polskie "jest", sanskryckie "asti") i temat "fu" (powstały z dawnego "bhu", por. polskie "być", sanskryckie "bhuu").
Czasownik "sum, esse, fui" ("jestem") przybiera formy:
Tak jak czasownik "sum" odmieniają się jego composita:
Od czasowników "absum" i "praesum" tworzy się participia praesentis "absens" i "praesens".
Pewne odmienności występują w odmianie czasowników "possum, posse, potui" ("mogę") i "prosum, prodesse, profui" ("pomagam"). Czasownik "possum" powstał przez asymilację z dawnego "potsum" ("potesum") – przed samogłoską "t" zachowło się, przed "s" uległo asymilacji. Czasownik "possum" przybiera więc następujące formy:
Perfectum tego czasownika "potui" i participium "potens" powstały od nieużywanego czasownika "poteo, potere". Tworzone od formy podstawowej "potui" formy perfecti są regularne.
Czasownik "prosum" powstał z dawnego "prodsum" – przed "s" głoska "d" uległa asymilacji, przed samogłoską zachowała się. Tak więc formy czasownika "prosum" to:
Czasownik "fero, ferre, tuli, latum".
Niektóre formy czasownika "fero, ferre, tuli, latum" ("niosę") od tematu praesentis tworzy się bez samogłoski tematycznej, pozostałe tworzy się regularnie według koniugacji III. Formy tworzone nieregularnie to:
Temat perfectum "tuli" miał pierwotnie formę z reduplikacją "tetuli" – stąd podwójne "t" w "rettuli", perfectum od czasownika "refero". Supinum "latum" powstało natomiast z formy "tlatum".
Tak jak czasownik "fero" odmieniają się jego composita:
Czasowniki "volo, nolo" i "malo".
Czasowniki "volo" ("chcę"), "nolo" (= "ne volo", "nie chcę") i "malo" (= "magis volo", "chcę") przybierają formy podstawowe:
Nieregularne są formy tych czasowników utworzone od tematu praesentis, odmiana form utworzonych od tematu perfecti jest regularna.
Czasownik "volo" przybiera następujące formy od tematu praesentis:
Obok form "vult" i "vultis" spotyka się także formy "volt" i "voltis". Infinitivus praesentis "velle" powstał z formy "velse", coniunctivus imperfecti "vellem" powstał z formy "velsem", indicat. praes. 2. osoby singularis "vis" powstał z innego tematu ("veis"), por. "invitus".
Czasownik "nolo" przybiera następujące formy od tematu praesentis:
Czasownik "malo" przybiera następujące formy od tematu praesentis:
Czasownik "eo, ire, ii, itum".
Czasownik "eo, ire, ii, itum" ("idę") przybiera formy:
Tak jak czasownik "eo, ire" odmieniają się także jego composita:
A także czasowniki "queo, quire, quivi (quii)" – "mogę" oraz "nequeo, nequire, nequivi (nequii)" – nie mogę.
Formy inne niż praesens i imperfectum nie są często używane.
Czasownik "fio, fieri (factus sum)".
Czasownik "fio, fieri (factus sum)" (staję się) tworzy następujące formy:
Pozostałe nieregularności.
Czasownik "edo, edere (esse), edi, esum" ("jem") obok form regularnych koniugacji III przybiera pewne formy bez samogłoski tematycznej. Powstały one w wyniku przekształceń fonetycznych dt&gt;st i ds&gt;ss. Łatwo pomylić je z formami czasownika "sum, esse":
Czasownik koniugacji I "do, dare, dedi, datum" ("daję") przybiera niespotykaną dla koniugacji I formę perfecti. Osobliwością jest także to, że jego composita odmieniają się nie według koniugacji I, lecz III.
Verba impersonalia.
Verba impersonalia (czasowniki nieosobowe) to czasowniki występujące tylko w trzeciej osobie, często w zdaniach bezpodmiotowych. Posiadają one przeważnie także formy infinitiwu. Mogą określać zjawiska atmosferyczne i meteorologiczne lub wyrażać uczucia. Część czasowników traktuje się jako nieosobowe tylko w niektórych znaczeniach. Przy czasownikach wyrażających uczucia podmiot logiczny występuje w akuzatywie, a dopełnienie w genetywie, np. "piget me fratris" ("przykro mi ze względu na brata").
Verba defectiva.
Verba defectiva to czasowniki nie tworzące wszystkich form koniugacyjnych. Należą do nich tworzące wyłącznie formy od tematu perfecti czasowniki "coepi, coepisse" ("zacząłem"), "memĭni", "meminisse" ("pamiętam") i "odi", "odisse" (nenawidzę) oraz czasowniki "inquam" ("powiadam"), "aio" ("twierdzę"), "fari" ("mówić") i jego composita, "quaeso" ("proszę"), "salve" ("witaj") i "ave" ("witaj, bądź zdrów").
Czasownik łaciński a słowotwórstwo.
Podobnie jak w języku polskim, charakterystyczną cechą języka łacińskiego jest rozbudowane słowotwórstwo, a zwłaszcza duża ilość czasowników złożonych ("verba composita"). Istnieje także wiele czasowników tworzonych za pomocą sufiksów.
Czasowniki złożone z prefiksami, które występują też jako przyimki, to:
Pierwotne znaczenie przedrostka często ulega zatarciu. Jest wiele czasowników złożonych, które nie różnią się znaczeniem od niezłożonych odpowiedników (np. "rogo" znaczy to samo, co "interrogo") – niejednokrotnie takie słowa złożone wypierają niezłożone, np. "appropinquo" niemal całkowicie wyparło "propinquo". Często z rozwojem znaczenia słowa zmieniło się ono tak bardzo, że znaczenie przyimka trudno rozpoznać.
Czasowniki złożone z przedrostkami, które nie istnieją jako samodzielne wyrazy, to np.
Tworzenie czasowników za pomocą sufiksów.
Czasowniki tworzone za pomocą sufiksów to m.in.:
Istnieją także czasowniki stanowiące złożenia z rzeczownikami lub przymiotnikami złożonymi. Tak np. czaswonik "sacrifico" nie stanowi złożenia z "sacra" i "facio", ale utworzony jest od czasownika "sacrifex"; czasownik "navigo" nie jest złożeniem "navem" i "ago", ale pochodzi od (nieobecnego już w łacinie klasycznej) przymiotnika "navigus".
Słowa tworzone od czasowników.
Od czasowników tworzy się rzeczowniki odczasownikowe, tj. nazwy osób działających ("nomina agentis"), nazwy czynności i stanów ("nomina actionis") i nazwy narzędzi i przyrządów ("nomina instrumenti") oraz przymiotniki odczasownikowe ("adiectiva deverbativa").
Analogicznie jak nazwy narzędzi czynności tworzy się czasem nazwy miejsc czynności, np. "cubiculum" ("sypialnia") od "cubare".
Adiectiva deverbativa to:
Składnia czasownika łacińskiego.
W języku łacińskim istnieją dwa stopnie czasu:
W języku łacińskim są dwa aspekty czasownika:
W języku łacińskim poszczególne formy czasownika wyrażają:
Indicativus i jego czasy.
Użycie indikatywu jest podobne jak użycie trybu oznajmującego w języku polskim. Jedyna znacząca różnica polega na tym, że niektóre wyrażenia oddawane w języku łacińskim za pomocą indikatywu w języku polskim oddajemy za pomocą trybu przypuszczającego. Dotyczy to głównie czasowników wyrażających obowiązek moralny, konieczność, możliwość i prawdopodobieństwo, np. "possum" ("mógłbym"), "aequum est" ("byłoby słuszną rzeczą"), "iustum est" (byłoby słuszną rzeczą), "debeo" ("powinien bym"), "melius est" ("lepiej by było"), "longum est" ("byłoby za długo"), "numquam putavi" ("nigdy bym nie pomyślał"). Takie użycie trybu oznajmującego zdarza się wprawdzie także w języku polskim (np. „nie możemy wyliczyć wielu przykładów”), występuje jednak rzadziej i wyraża stwierdzenia mniej stanowcze.
Praesens indicativi.
Użycie czasu teraźniejszego nie różni się od występującego w języku polskim. Praesens jako czas główny wyraża więc:
Jako czas względny praesens indicativi wyraża czynność równoczesną z inną czynnością teraźniejszą.
Imperfectum indicativi.
Imperfectum indicativi jako czas główny oznacza czynność przeszłą niedokonaną lub powtarzającą się, podobnie jak polski czas przeszły niedokonany. Występuje często przy opisie zwyczajów, obyczajów, urządzeń.
Jako czas względny imperfectum indicativi wyraża czynność równoczesną z inną czynnością przeszłą.
Perfectum indicativi.
Łacińskie perfectum indicativi ma w zdaniach głównych dwa znaczenia:
Jako czas względny perfectum wyraża czynność uprzednią do czynności wyrażonej w praesens.
Plusquamperfectum indicativi.
Plusquamperfectum indicativi bardzo rzadko występuje w zdaniach głównych. Często jest wtedy poprzedzone przysłówkiem "iam" ("już"). Nie różni się znaczeniem od perfectum.
Plusquamperfectum indicativi w zdaniach względnych jest czasem zaprzeszłym – wyraża czynność przeszłą uprzednią w stosunku do innej czynności przeszłej.
Futurum primum indicativi.
Futurum primum indicativi wyraża tak dokonaną, jak i niedokonaną czynność przyszłą, tj. późniejszą niż chwila mówienia o niej.
Futurum exactum indicativi.
Futurum exactum rzadko występuje w zdaniach głównych. Nie różni się wtedy znaczeniem od futurum primum poza tym, że podkreśla, że czynność przyszła odbędzie się niezawodnie lub wkrótce. Dlatego też bywa często poprzedzane przysłówkami "mox, paulo, post" itp.
Futurum exactum indicativi w zdaniach względnych wyraża czynność przyszłą uprzednią w stosunku do innej czynności przyszłej. W zdaniu nadrzędnym prócz futurum primum mogą wystąpić wtedy imperativus, coniunctivus hortativus, formy czasownika "volo" i formy czasownika "possum".
Coniunctivus i jego czasy.
Coniunctivus pełni funkcje:
Coniunctivus w zdaniach podrzędnych.
Coniunctivus w zdaniach złożonych służy do zaznaczenia zależności zdania podrzędnego. To, w jakim czasie jest zdanie podrzędne w koniunktywie, zależy od:
W zdaniach złożonych, w którym zdanie nadrzędne jest w czasie głównym (praes., fut. I lub fut. II), zdanie podrzędne wyraża się w:
W zdaniach złożonych, w którym zdanie nadrzędne jest w czasie historycznym (imperf., perf. lub plusquamperf.), zdanie podrzędne wyraża się w:
Imperativus i jego czasy.
Zakres użycia imperatywu jest w języku łacińskim węższy, niż w języku polskim, gdyż często zastępuje go coniunctivus (hortativus, iussivus i prohiobitivus), zwłaszcza w 1. osobie liczby mnogiej i 3. osobie obu liczb.
Wyrażanie zakazu.
Imperativus bardzo rzadko wyraża zakaz, gdyż łacina klasyczna wytworzyła inne sposoby wyrażania zakazu:
Strony gramatyczne czasownika łacińskiego.
Czasownik w stronie czynnej wyraża czyjąś czynność lub czyjś stan.
Czasownik w stronie biernej wyraża przeważnie czyjś stan spowodowany przez czynność cudzą. Strona bierna występuje w języku łacińskim o wiele częściej niż w polskim.
Stronę bierną tworzą zasadniczo czasowniki przechodnie, czyli takie, które łączą się z dopłenieniem bliższym w akuzatywie. Przy zamianie konstrukcji czynnej na bierną:
W języku łacińskim passivum tworzą także czasowniki nieprzechodnie, ale tylko dla 3. osoby singularis i w zdaniach bezpodmiotowych. Zjawisko to nie występuje w języku polskim, łacińskie passivum czasowników nieprzechodnich tłumaczy się więc przez stronę czynną z zaimkiem zwrotnym (np. „żyje się”) lub przez formy typu „pisano”, „pito”.
Czasowniki "coepi" (zacząłem) i "desii" (przestałem) z infinit. pass. występują przeważnie w passivum.
Verba deponentia mimo form biernych mają znaczenie czynne. Znaczenie bierne można więc im nadać jedynie zastępując je czasownikami o zbliżonym znaczeniu lub używając form opisowych. Niektóre czasowniki występują w activum, a ich passivum zastępują inne czasowniki: np. passivum "facio" zastępuje "fio", passivum "vendo" – "veneo", passivum "perdo" – "pereo".
Użycie form imiennych czasownika.
Infinitivus.
Infinitivus jako część mowy.
Infinitivus używany jest jako nieodmienny rzeczownik w nominatiwie i akuzatywie – zjawisko to występuje zwłaszcza w łacinie średniowiecznej. Dla pozostałych przypadków zastępuje go w tej funkcji gerundium. Gerundium i infinityw inaczej niż rzeczowniki określane są jednak nie przez przymiotniki, ale przez przysłówki. Łączą się też z innymi przypadkami niż rzeczownik, a z tymi samymi, co formy osobowe czasownika (por. "amor patriae", ale: "amamus patriam", "amare patriam"). Obie te cechy upodabniają je do form verbum finitum.
Charakter rzeczownikowy łacińskiego inf. praes. jest bardziej wyraźny niż w języku polskim. W języku polskim, niemieckim i francuskim odpowiadają mu często rzeczowniki, nie bezokoliczniki (np. niem. "das Wissen", fr. "le savoir", polskie "myślenie", "bycie").
Infinitivus jako część zdania.
Infinitivus praesentis może pełnić funkcję podmiotu zdania lub dopełnienia.
Podobnie jak w języku polskim, łaciński infinitivus praes. może wyrażać cel czynności (np. "Dederat comam diffundere ventis" – "dała włosy wiatrom, aby je rozwiały", por. pol. "poszedłem kupić cukier").
Jako podmiot lub dopełnienie występuje przy tym głównie infinitivus praesentis; także infinitivus perfecti występuje czasem jako podmiot lub dopełnienie w znaczeniu czynności dokonanej – jest to jednak bardzo rzadkie. Pozostałe infinitywy używane są wyłącznie w składniach accusativus cum infinitivo i nominativus cum infinitivo. Składnie te są bardzo częste w języku łacińskim – w języku polskim odpowiadają im zdania dopełnieniowe. Obie mogą pełnić funkcje podmiotu lub dopełnienia.
Czasy infinitywu.
Czasy infinitywu wyrażają relację czasową między wyrażaną przez infinityw czynnością a czynnością wyrażaną przez orzeczenie.
Supinum.
Supinum (celownik odczasownikowy) jest rzeczownikiem czasownikowym należącym do czwartej deklinacji, występującym w dwóch przypadkach – w akuzatywie, w którym przybiera końcówkę deklinacyjną -"um", i w ablatywie, w którym przybiera końcówkę deklinacyjną -"u".
Adiectiva verbalia.
Język łaciński ma cztery participia:
Participia wyrażają stopień czasu względny:
Wszystkie participia są odmienne. Wszystkie mogą być użyte w zdaniu:
Specyficznymi składniami z użyciem participiów są ablativus absolutus i coniugatio periphrastica activa et passiva. Ablatibus absolutus to połączenie rzeczownika lub zaimka w ablatywie z formami part. praes. act. lub part. perf. pass. wyrażające okolicznik czasu, przyzwolenia, warunku lub przyczyny. Coniugatio periphrastica activa powstaje przez połączenie part. fut. act. z formami czasownika posiłkowego "sum" i stanowi konstrukcję opisową czynną – np. "scripturus sum", "mam zamiar pisać". Coniugatio periphrastica passiva powstaje przez połączenie part. perf. pass. z formami czasownika posiłkowego "sum" i stanowi konstrukcję opisową bierną – np. "discendum est", "trzeba się uczyć".
Gerundium.
Gerundium występuje jedynie w przypadkach zależnych, w których zastępuje infinitivus. Infinitivus zastępuje zaś gerundium w nominatywie.
Specyficzny jest tu akuzatyw – może w nim wystąpić tak infinitivus, jak i gerundium. Gerundium może wystąpić w akuzatywie jedynie z przyimkiem ("ad bene vivendum"), w akuzatywie bez przyimka występuje natomiast infinitivus praesentis activi od deponencjów.
Niekiedy gerundium występuje zamiennie z gerundivum:
Zestawienie końcówek i form fleksyjnych.
Verba anomala.
"Sum, esse, fui" i composita.
Tak samo odmieniają się pozostałe composita "sum, esse, fui", pewnymi odmiennościami cechują się zestawione niżej "possum, posse, potui" i "prosum, prodesse, profui".
Czasownik w łacinie średniowiecznej.
Język łaciński w średniowieczu był bardzo zmienny w zależności od regionu i okresu historycznego. Można jednak wyróżnić zespół cech typowych dla morfologii czasownika łacińskiego na tym etapie dziejów języka:
Liczne są także odmienności w składni czasownika w porównaniu z łaciną klasyczną. Do najważniejszych należą:
Te anomalie mają różne źródła, najważniejsze z nich to:

</doc>
<doc id="638414" url="https://pl.wikipedia.org/wiki?curid=638414" title="Phonak Hearing Systems">
Phonak Hearing Systems



</doc>
<doc id="638416" url="https://pl.wikipedia.org/wiki?curid=638416" title="Tulcan">
Tulcan



</doc>
<doc id="638420" url="https://pl.wikipedia.org/wiki?curid=638420" title="Kem (Rosja)">
Kem (Rosja)



</doc>
<doc id="638421" url="https://pl.wikipedia.org/wiki?curid=638421" title="Luzula pilosa">
Luzula pilosa



</doc>
<doc id="638424" url="https://pl.wikipedia.org/wiki?curid=638424" title="Brada">
Brada

Brada (niem. "Bradegrube") – dzielnica Łazisk Górnych położona w zachodniej części miasta.
Teren dzielnicy (podobnie jak całych Łazisk) już w XVII w. zasobny był w pokłady węgla - w 1849 r. uruchomiono kopalnię Brade (od nazwiska górmistrza i dyrektora kopalni Juliusa Brade z Wrocławia, który cieszył się dużymi względami u księcia pszczyńskiego - właściciela kopalń na tym terenie). Wcześniej, w 1680 r. uruchomiono hutę szkła. W 1885 r. Bradę zamieszkiwało 350 osób, posiadała też własny urząd pocztowy.
Około 1931 roku nazwę kopalni zmieniono na Brada (zob. Kopalnia Węgla Kamiennego Bolesław Śmiały). 
Na Bradzie znajduje się najstarszy zabytek miasta – krzyż z 1738 roku, wystawiony przez dzierżawcę książęcej huty szkła w podziękowaniu za ocalenie zakładu podczas straszliwej wichury (pamięć o wichurze jest widoczna do dzisiaj w herbie Łazisk Górnych). Krzyż znajduje się na posesji prywatnej rodziny Szroborzów przy ulicy Brada.
W 1991 r. otwarto kaplicę, w której odprawiane są msze i nabożeństwa (dzielnica należy do parafii w Łaziskach Górnych).

</doc>
<doc id="638428" url="https://pl.wikipedia.org/wiki?curid=638428" title="Była Jugosłowiańska Republika Macedonii">
Była Jugosłowiańska Republika Macedonii



</doc>
<doc id="638429" url="https://pl.wikipedia.org/wiki?curid=638429" title="Władcy Etiopii">
Władcy Etiopii

Tytuły.
Tytułem królewskim był amharski "nygus", a cesarskim – "nyguse negest (nəgusä nägäst)" (dosłownie – "król królów").
Dynastia Salomońska – władcy tradycyjni.
Istnieją różne wersje tradycyjnych władców Etiopii, poniższej jedna z propozycji.
Królestwo Aksum.
Królowie legendarni, niepotwierdzeni ani w źródłach, ani w numizmatyce:
Cesarstwo Etiopii (1137–1936).
Dynastia Zague.
Poniższy spis jest oparty na tradycji powstałej na podstawie dłuższej listy. Istnieje też krótsza lista, opiewająca dziewięciu władców. Nie wszystkie imiona z krótkiej listy pokrywają się z dłuższą listą. Tak jest w przypadku Kedusa Harbe.
Dynastia Salomońska.
Rozbicie dzielnicowe, zwane zemene mesafynt:
Zjednoczona Etiopia:
Włoska Afryka Wschodnia (1936–1941).
W latach 1936–1941 Etiopia była włoską kolonią, tytularnym cesarzem został król Włoch
Cesarstwo Etiopii (1941–1974).
Dynastia Salomońska.
21 marca 1975 zniesiono monarchię w Etiopii

</doc>
<doc id="638432" url="https://pl.wikipedia.org/wiki?curid=638432" title="Stanisław Jędrzejewski (medioznawca)">
Stanisław Jędrzejewski (medioznawca)

Stanisław Jędrzejewski (ur. 18 lipca 1946 w Warszawie) – polski socjolog, medioznawca i nauczyciel akademicki, koszykarz, profesor nauk społecznych, dyrektor Programu I Polskiego Radia (2003–2005), członek Krajowej Rady Radiofonii i Telewizji (2005).
Życiorys.
Kariera sportowa.
W latach 1962–1973 grał na pozycji obrońcy w pierwszym zespole koszykarskiego klubu Polonia Warszawa, z którym m.in. zajął 3. miejsce w sezonie 1971/1972. Jako reprezentant Polski brał udział w rozgrywanych w Neapolu mistrzostwach Europy U-18 w 1964, zajmując z drużyną 6. miejsce. W latach 1966–1970 wystąpił dziewięć razy w seniorskiej reprezentacji Polski.
Działalność naukowa i zawodowa.
Ukończył studia w Instytucie Socjologii Uniwersytetu Warszawskiego oraz studia podyplomowe MBA na Akademii Leona Koźmińskiego w Warszawie. Doktoryzował się w 1982 w Instytucie Badań Pedagogicznych, w 2004 na Katolickim Uniwersytecie Lubelskim uzyskał stopień doktora habilitowanego nauk humanistycznych w zakresie socjologii. W 2018 otrzymał tytuł profesora nauk społecznych.
W latach 1970–1972 był asystentem na macierzystej uczelni, później do 1983 pozostawał pracownikiem naukowym w instytutach resortu edukacji. Od lat 80. zawodowo związany z Polskim Radiem. Pełnił m.in. funkcje dyrektora programowego Polskiego Radia (1990–1993), członka zarządu PR (1994–1998), dyrektora biura programowego (1998–1999), a także dyrektora Programu I (2003–2005). W sierpniu 2005 prezydent Aleksander Kwaśniewski powołał go w skład Krajowej Rady Radiofonii i Telewizji. Jego kadencja miała trwać sześć lat, wygasła jednak już w grudniu 2005 po przyjęciu ustawy o przekształceniach i zmianach w podziale zadań i kompetencji organów państwowych w sprawach łączności, radiofonii i tele­wizji. Pełnił funkcję wiceprzewodniczącego sekcji badań nad radiem w ramach European Communication Research and Education Association (ECREA) oraz członka International Radio Research Network (IREN). W latach 1995–2007 był członkiem i wiceprzewodniczącym komisji radiowej Europejskiej Unii Nadawców.
Pracował na stanowisku profesor nadzwyczajny w Instytucie Socjologii i następnie w Instytucie Dziennikarstwa i Komunikacji Społecznej Katolickiego Uniwersytetu Lubelskiego, Katedrze Dziennikarstwa i Komunikacji Społecznej Wyższej Szkole Informatyki i Zarządzania w Rzeszowie oraz Społecznej Akademii Nauk w Łodzi. Zatrudniony na stanowisku profesora w Katedrze Nauk Społecznych Akademii Leona Koźmińskiego w Warszawie. Był kierownikiem Katedry Teorii i Praktyki Komunikacyjnej Radia na lubelskiej uczelni, pracował naukowo również na Uniwersytecie Minho.
W 2008 wszedł w skład powołanego w Ministerstwie Kultury i Dziedzictwa Narodowego zespołu do spraw przygotowania projektu nowej ustawy medialnej. W 2011 minister Bogdan Zdrojewski mianował go na członka nowej rady nadzorczej Polskiego Radia, w której pełnił funkcję przewodniczącego.
Odznaczenia.
Odznaczony Krzyżem Kawalerskim (2000) i Oficerskim (2014) Orderu Odrodzenia Polski.

</doc>
<doc id="638447" url="https://pl.wikipedia.org/wiki?curid=638447" title="Laryngofon">
Laryngofon

Laryngofon – odmiana mikrofonu przeznaczonego do pracy w warunkach ekstremalnie silnego hałasu zewnętrznego. Od zwykłego mikrofonu odróżnia się tym, że jego membrana nie jest pobudzana przenoszoną przez powietrze falą dźwiękową, lecz drganiami skóry na szyi w pobliżu krtani mówiącego człowieka.
Laryngofony wykorzystywane bywają często jako wyposażenie wojskowe, wchodzić mogą m.in. w skład hełmofonu. Stosowane także w sportach motorowych oraz wszędzie tam, gdzie porozumiewanie się z użyciem zwykłego mikrofonu mogłoby być z powodu hałasu utrudnione. Prawidłowe działanie urządzenia zapewnione jest jedynie wówczas, gdy ściśle przylega do szyi człowieka; najczęściej używa się dwóch laryngofonów równocześnie przyciśniętych do skóry po obu stronach krtani.

</doc>
<doc id="638449" url="https://pl.wikipedia.org/wiki?curid=638449" title="Drągowina (województwo lubuskie)">
Drągowina (województwo lubuskie)

Drągowina () – wieś w Polsce położona w województwie lubuskim, w powiecie zielonogórskim, w gminie Nowogród Bobrzański nad rzeką Brzeźnicą.
W latach 1975–1998 miejscowość administracyjnie należała do województwa zielonogórskiego.
Historia.
Wieś założona przed 1237 rokiem przez augustianów z klasztoru z Nowogrodu Bobrzańskiego wkrótce po ufundowaniu klasztoru przez Henryka Brodatego w 1217 r. Pojawiła się wówczas w dokumentach nazwa Nuwenwalde, w 1263 roku Nuwald, a w 1268 Nouowaldow. Informacja o potwierdzeniu przez Henryka Brodatego wcześniejszego nadania klasztorowi augustianów w Nowogrodzie Bobrzańskim 50 małych łanów w Drągowinie pochodzi ze wspomnianego 1237 roku, a o nadaniu przez opata 50 frankońskich łanów sołtysowi z 1214 roku. Wieś długo należała do klasztoru, najpierw nowogrodzkiego, później żagańskiego, aż do 1810 roku, kiedy to przeprowadzono kasatę dóbr zakonnych. 
Zabytki.
Do wojewódzkiego rejestru zabytków wpisane są:

</doc>
<doc id="638450" url="https://pl.wikipedia.org/wiki?curid=638450" title="Copa Sudamericana 2005">
Copa Sudamericana 2005

IV Copa Sudamericana 2005
Biorąc przykład z rozgrywek europejskich począwszy od tego sezonu w przypadku równego bilansu bramkowego do następnej rundy awansował zespół, który strzelił więcej goli na wyjeździe. W odróżnieniu jednak od Europy nadal nie było dogrywek i przy równym bilansie od razu przystępowano do losowania metodą rzutów karnych.
1/16 finału.
Bez gry do 1/8 finału awansowały: CA Boca Juniors (obrońca tytułu), CA River Plate, CA Vélez Sarsfield, Pumas UNAM, Club América, D.C. United
Sekcja 1 (Argentyna).
CA Banfield - Estudiantes La Plata 2:0 i 1:2 (mecze 10.08 i 25.08)
CA Newell’s Old Boys - Rosario Central 0:0 i 0:1 (mecze 18.08 i 29.08)
Sekcja 2 (Brazylia).
Fluminense FC - Santos FC 2:1 i 1:2, karne 4:2 (mecze 17.08 i 31.08)
Goiás EC - SC Corinthians Paulista 0:2 i 1:1 (mecze 17.08 i 31.08)
SC Internacional - São Paulo FC 2:1 i 1:1 (mecze 17.08 i 01.09)
EC Juventude - Cruzeiro EC 1:3 i 1:0 (mecze 17.08 i 01.09)
Sekcja 3 (Chile, Peru).
Pierwsza faza:
Club Universidad de Chile - CD Universidad Católica 1:2 i 1:0 (mecze 11.08 i 25.08)
Universitario de Deportes - Alianza Atlético 1:1 i 1:1, karne 1:4
Druga faza (30.08 i 07.09):
CD Universidad Católica - Alianza Atlético 5:0 i 0:2 (drugi mecz w Piura)
Sekcja 4 (Boliwia, Ekwador).
Pierwsza faza:
Club The Strongest - Club Bolívar 2:1 i 2:1 (mecze 11.08 i 25.08)
CD El Nacional - LDU Quito 3:4 i 2:1 (mecze 09.08 i 25.08)
Druga faza (30.08 i 08.09:
Club The Strongest - LDU Quito 2:1 i 3:0
Sekcja 5 (Paragwaj, Urugwaj).
Pierwsza faza:
Defensor Sporting - Danubio FC 2:3 i 3:1 (mecze 16.08 i 23.08)
Club Guaraní - Cerro Porteño 1:2 i 2:1, karne 3:4 (mecze 09.08 i 23.08)
Druga faza (30.08 i 06.09):
Cerro Porteño - Defensor Sporting 2:0 i 1:1 (pierwszy mecz w Ciudad del Este).
Sekcja 6 (Kolumbia, Wenezuela).
Pierwsza faza:
Deportivo Cali - Atlético Nacional 2:0 i 0:2, karne 6:7 (mecze 16.08 i 23.08)
Trujillanos FC - Mineros de Guayana 3:1 i 2:1 ((mecze 18.08 i 24.08, pierwszy mecz w Barquisimeto)
Druga faza (30.08 i 08.09):
Trujillanos FC - Atlético Nacional 1:5 i 0:2 (pierwszy mecz w Maracaibo)
1/8 finału.
D.C. United - CD Universidad Católica 1:1 i 2:3 (mecze 13.09 i 22.09)
SC Corinthians Paulista - CA River Plate 0:0 i 1:1 (mecze 14.09 i 28.09)
CA Vélez Sarsfield - Cruzeiro EC 2:0 i 1:2 (mecze 14.09 i 28.09)
Fluminense FC - CA Banfield 3:1 i 0:0 (mecze 14.09 i 28.09)
Rosario Central - SC Internacional 0:1 i 1:1 (mecze 15.09 i 29.09)
Cerro Porteño - CA Boca Juniors 2:2 i 1:5 (mecze 21.09 i 29.09)
Pumas UNAM - Club The Strongest 3:1 i 1:2 (mecze 20.09 i 05.10)
 Club América - Atlético Nacional 3:3 i 4:1 (mecze 21.09 i 05.10, pierwszy mecz w Los Angeles)
1/4 finału.
Fluminense FC - CD Universidad Católica 2:1 i 0:2 (mecze 18.10 i 09.11)
SC Corinthians Paulista - Pumas UNAM 2:1 i 0:3 (mecze 19.10 i 09.11)
SC Internacional - CA Boca Juniors 1:0 i 1:4 (mecze 19.10 i 10.11)
 Club América - CA Vélez Sarsfield 0:2 i 0:2 (mecze 19.10 i 02.11, pierwszy mecz na stadionie Cruz Azul)
1/2 finału.
CA Vélez Sarsfield - Pumas UNAM 0:0 i 0:4 (mecze 23.11 i 30.11)
CA Boca Juniors - CD Universidad Católica 2:2 i 1:0 (mecze 24.11 i 01.12)
FINAŁ.
Pumas UNAM - CA Boca Juniors 1:1 i 1:1, karne 3:4
6 grudnia 2005 Estadio Olímpico Universitario Meksyk (65000)
Pumas UNAM - CA Boca Juniors 1:1(0:1)
Sędzia: Jorge Larrionda (Urugwaj)
Bramki: 0:1 Rodrigo Palacio 30, 1:1 Joaquín Botero 53
Żółte kartki: Castro, Verón, Pineda / Schiavi, Gago, Ibarra
Club Universidad Nacional Autónoma de Ciudad de México: Sergio Bernal, Israel Castro, Joaquín Beltrán, Darío Verón, Marco Antonio Palacios, Gonzalo Pineda, Gerardo Galindo, Leandro Augusto, Ailton Da Silva (46 Joaquín Botero), Bruno Marioni, Antonio de Nigris (46 Ismael Iñiguez); Trener: Miguel España.
Club Atlético Boca Juniors: Roberto Abbondanzieri, Rolando Schiavi, Juan Krupoviesa, Daniel Díaz, Fernando Gago, Hugo Ibarra, Pablo Ledesma, Daniel Bilos (76 Neri Cardozo), Federico Inzúa (87 Matías Silvestre), Rodrigo Palacio, Martín Palermo (85 Marcelo Delgado); Trener: Alfio Basile.
18 grudnia 2005 Estadio La Bombonera Buenos Aires (56000)
CA Boca Juniors - Pumas UNAM 1:1(1:0), karne 4:3
Sędzia: Carlos Amarilla (Paragwaj)
Bramki: 1:0 Martín Palermo 31, 1:1 Bruno Marioni 54k
Karne: 0:0 Leandro, 0:0 Guillermo Barros Schelotto, 0:1 Gonzalo Pineda, 1:1 Federico Insúa, 1:1 Joaquín Beltrán, 1:1 Martín Palermo, 1:2 Martín Cardetti, 2:2 Rolando Schiavi, 2:3 Bruno Marioni, 3:3 Marcelo Delgado, 3:3 Gerardo Galindo, 4:3 Roberto Abbondanzieri
Żółte kartki: Ibarra, Abbondanzieri, Palacio, Palermo / Ailton, Marioni, Galindo
Club Atlético Boca Juniors: Roberto Abbondanzieri; Hugo Ibarra, Rolando Schiavi, Daniel Díaz, Juan Krupoviesa; Sebastián Battaglia, Fernando Gago (71 Pablo Ledesma), Daniel Bilos (85 Guillermo Barros Schelotto); Federico Insúa; Martín Palermo, Rodrigo Palacio (87 Marcelo Delgado); Trener: Alfio Basile.
Club Universidad Nacional Autónoma de Ciudad de México: Sergio Bernal; Israel Castro, Joaquín Beltrán, Darío Verón, Gonzalo Pineda; Marco Palacios, Gerardo Galindo, Leandro, Aílton (46 Ismael Iñiguez); Bruno Marioni, Joaquín Botero (79 Martín Cardetti); Trener: Miguel España.

</doc>
<doc id="638451" url="https://pl.wikipedia.org/wiki?curid=638451" title="Montpellier HSC">
Montpellier HSC

Montpellier Hérault Sport Club – francuski klub piłkarski, założony w 1919 roku, mający siedzibę w mieście Montpellier. W sezonie 2011/12 zdobywca mistrzostwa Francji. 2-krotny zdobywca Pucharu Francji.
Historia.
Klub Montpellier został założony w 1919 roku. Obecnie od dłuższego czasu gra w Ligue 1. W sezonie 2011/2012 Montpellier wywalczyło swój pierwszy, historyczny tytuł mistrza Francji.
Linki zewnętrzne.
http://www.sport.pl/pilka/1,65084,11763998,Ligue_1__Montpellier_mistrzem__ale_z_problemami__Kibole.html
http://eurosport.onet.pl/pilka-nozna/liga-mistrzow/druzyny/montpellier-hsc,642387,druzyna.html

</doc>
<doc id="638452" url="https://pl.wikipedia.org/wiki?curid=638452" title="Montpellier Hérault Sport Club">
Montpellier Hérault Sport Club



</doc>
<doc id="638453" url="https://pl.wikipedia.org/wiki?curid=638453" title="Ibach (powiat Waldshut)">
Ibach (powiat Waldshut)

Ibach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład związku gmin St. Blasien. Leży w Schwarzwaldzie, ok. 1,5 km od Todtmoos.
Współpraca.
Miejscowość partnerska:

</doc>
<doc id="638455" url="https://pl.wikipedia.org/wiki?curid=638455" title="Montpellier Hérault SC">
Montpellier Hérault SC



</doc>
<doc id="638456" url="https://pl.wikipedia.org/wiki?curid=638456" title="Furany">
Furany



</doc>
<doc id="638457" url="https://pl.wikipedia.org/wiki?curid=638457" title="Maria Komnena">
Maria Komnena



</doc>
<doc id="638462" url="https://pl.wikipedia.org/wiki?curid=638462" title="Osyp Maszczak">
Osyp Maszczak

Osyp Maszczak, ps. „Mak” (ur. 22 grudnia 1908 w Smolnicy, zm. 20 grudnia 1976 w Nowym Jorku) – ukraiński działacz nacjonalistyczny.
W pierwszej połowie lat 30. podreferent Junactwa OUN. Od sierpnia do grudnia 1934 roku "prowidnyk krajowy" OUN. Wielokrotnie aresztowany.
Zatrzymany po raz ostatni w grudniu 1934 roku, w czerwcu 1936 roku skazany w tzw. "procesie lwowskim" na 15 lat więzienia, odbywał karę w więzieniu w Berezie Kartuskiej. Uwolniony we wrześniu 1939, w 1940 działał w kwaterze OUN w Krakowie. W 1941 był jednym z dowódców grupy marszowej OUN „Piwdeń”.
Autor popularnej "Mołytwy ukrajinskiego rewolucionera".

</doc>
<doc id="638464" url="https://pl.wikipedia.org/wiki?curid=638464" title="Erciyes Dağı">
Erciyes Dağı

Erciyes Dağı (staroż. "Argaeus") – wygasły wulkan w Turcji, położony około 25 km na południe od centrum miasta Kayseri; zaliczany do stratowulkanów. Jest najwyższą górą w środkowej Anatolii – jego wysokość wynosi 3917 m n.p.m. Szczyt jest celem pieszych wycieczek, w zimie stanowi ośrodek narciarski.
Metodą datowania radiowęglowego ustalono czas ostatniej erupcji wulkanu na rok 6880 p.n.e. Żaden ze starożytnych przekazów dotyczących aktywności tego wulkanu (np. Strabona z I w. n.e.) nie został potwierdzony.

</doc>
<doc id="638465" url="https://pl.wikipedia.org/wiki?curid=638465" title="Mattias syn Teofila (II)">
Mattias syn Teofila (II)

Mattias syn Teofila (I w. n.e.) – arcykapłan w latach 65-68.
Był synem Teofila, arcykapłana w latach 37-41. Arcykapłanami byli również dziadek Mattiasa – Annasz syn Setiego oraz stryjowie: Eleazar syn Annasza, Jonatan syn Annasza, Mattias syn Annasza i Annasz syn Annasza.
Mattias został ustanowiony arcykapłanem przez Heroda Agryppę II w 65 roku. Zastąpił na tym urzędzie Jezusa syna Gamaliela.

</doc>
<doc id="638472" url="https://pl.wikipedia.org/wiki?curid=638472" title="Jestetten">
Jestetten

Jestetten – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, siedziba związku gmin Jestetten.
Geografia.
Gmina leży się na tzw. "cyplu Jestetten", graniczy z gminami Dettighofen na zachodzie oraz Lottstetten na południu. Na długości 55 km graniczy ze Szwajcarią (kanton Zurych i Szafuza), po części na Renie.
Polityka.
Ostatnie wybory samorządowe odbyły się 13 czerwca 2004. W radzie gminy zasiada 18 radnych z czego 6 pochodzi z CDU, po 4 z SPD oraz FWV, po 2 z UBL i Związku 90/Zielonych.
Transport.
Przez teren gminy przebiega droga krajowa B27, linia kolejowa InterCity (Singen (Hohentwiel)–Szafuza–Zurych) z dwoma stacjami.

</doc>
<doc id="638476" url="https://pl.wikipedia.org/wiki?curid=638476" title="Erciyes Dagi">
Erciyes Dagi



</doc>
<doc id="638477" url="https://pl.wikipedia.org/wiki?curid=638477" title="MyISAM">
MyISAM

MyISAM – jeden z mechanizmów składowania danych dostępnych w MySQL. Bazuje na starym kodzie ISAM, lecz posiada wiele rozszerzeń. Aż do wersji 5.5.4 (włącznie) był to dla MySQL domyślny mechanizm składowania. Wersji 5.5.5 (wydanej 6 lipca 2010) został zastąpiony przez InnoDB.
Tabela MyISAM jest przechowywana na dyskach w trzech plikach, w katalogu o nazwie takiej jak nazwa bazy danych.
Pliki nazywają się tak jak nazwa tabeli w bazie danych.
Rozszerzenia plików oznaczają:
Główne wady MyISAM, które sprawiają, że jest bardzo rzadko używany w większych implementacjach MySQL to brak transakcyjności, blokowanie na poziomie tabeli i brak wsparcia standardów MVCC oraz ACID. MyISAM jednak był jedynym mechanizmem w MySQL, który umożliwiał wyszukiwanie oraz indeksowanie pełnotekstowe, do czasu, aż dodano tę funkcję do InnoDB.

</doc>
<doc id="638486" url="https://pl.wikipedia.org/wiki?curid=638486" title="Kaçkar Dağı">
Kaçkar Dağı

Kaçkar Dağı (spotyka się spolszczenia "Kaczkar" i "Kackar") - szczyt w Turcji, najwyższy szczyt w paśmie górskim Kaçkar Dağları i w całym paśmie Gór Pontyjskich. Wznosi się na wysokość 3931 m n.p.m. Jeden z popularniejszych celów wycieczek wysokogórskich na terenie Turcji. Najpopularniejsza droga na szczyt wiedzie z miejscowości Olgunlar, a jej pokonanie zajmuje przeciętnie 2 dni.

</doc>
<doc id="638487" url="https://pl.wikipedia.org/wiki?curid=638487" title="Scrum">
Scrum

Scrum – iteracyjne i przyrostowe ramy postępowania (ang. "framework") zgodne ze Scrum Guide. Może mieć zastosowanie w realizacji projektów w oparciu o metodyki zwinne zgodne z manifestem Agile.
Rozwój produktu podzielony jest na trwające maksymalnie jeden miesiąc iteracje, zwane "sprintami". Po każdym "sprincie" zespół powinien być w stanie dostarczyć działającą wersję produktu. Scrum jest często stosowany podczas tworzenia i rozwijania oprogramowania, nie jest jednak ograniczony tylko do tej dziedziny.
Historia.
Hirotaka Takeuchi i Ikujiro Nonaka wprowadzili termin Scrum w kontekście rozwoju produktu w artykule Harvard Business Review z 1986 r. pt. „Nowa gra rozwoju nowych produktów” (ang. „The New New Product Development Game”). Takeuchi i Nonaka uzasadniali później w "The Knowledge Creating Company", że jest to forma „tworzenia wiedzy organizacyjnej, [...] szczególnie dobra we wprowadzaniu innowacji w sposób ciągły, przyrostowy i spiralny” (ang. „organizational knowledge creation, [...] especially good at bringing about innovation continuously, incrementally and spirally”).
Autorzy opisali nowe podejście do rozwoju produktu komercyjnego, którego celem jest zwiększenie szybkości i elastyczności. Koncepcja powstała w oparciu o studia przypadków z firm produkujących samochody, kserokopiarki i drukarki. Autorzy nazywali to podejściem holistycznym lub rugby, ponieważ cały proces jest wykonywany przez jeden wielofunkcyjny zespół w wielu nakładających się fazach, podczas których zespół „próbuje pokonać dystans jako jednostka, podając piłkę tam i z powrotem” (ang. „tries to go the distance as a unit, passing the ball back and forth”) (W rugby scrum jest metodą wznowienia gry i polega to na tym, że gracze pakują się ściśle razem z opuszczonymi głowami, a następnie próbują zdobyć piłkę.)
Na początku lat 90. Ken Schwaber wykorzystywał to, co w przyszłości stało się Scrumem w swojej firmie Advanced Development Methods. W tym samym czasie Jeff Sutherland, John Scumniotales i Jeff McKenna opracowali podobne podejście w Easel Corporation, odnosząc się do niego za pomocą pojedynczego słowa Scrum.
W 1995 roku Sutherland i Schwaber wspólnie przedstawili artykuł opisujący ramy postępowania zgodnego z metodyką Scrum (ang. "the scrum framework"). Miało to miejsce podczas warsztatów projektowania i wdrażania obiektów biznesowych (ang. Business "Object Design and Implementation Workshop") odbywających się w ramach OOPSLA '95 (Object-Oriented Programming, Systems, Languages &amp; Applications '95) w Austin w Teksasie. W ciągu następnych lat Schwaber i Sutherland współpracowali, aby połączyć ten materiał zarówno ze swoim doświadczeniem, jak i z rozwijającymi się dobrymi praktykami – w celu opracowania tego, co stało się znane jako Scrum.
W 2001 roku Schwaber współpracował z Mikiem Beedlem, w celu opisania metodyki Scrum w książce pt. „Agile Software Development with Scrum”. Podejście Scrum do planowania i zarządzania rozwojem produktów polega na wprowadzeniu uprawnień decyzyjnych na poziom operacyjny.
W 2002 roku Schwaber wraz z innymi założył Scrum Alliance i ustanowił serię akredytacji „Certified Scrum”. Schwaber opuścił Scrum Alliance pod koniec 2009 roku i założył Scrum.org, która nadzoruje równoległą serię akredytacji „Professional Scrum”.
Od 2009 roku metodyka Scrum jest oficjalnie zdefiniowana w publicznym dokumencie o nazwie „The Scrum Guide”. Dokument ten był aktualizowany 5 razy. Obecnie najnowsza wersja pochodzi z listopada 2020 roku.
W 2018 roku Schwaber i społeczność Scrum.org wraz z liderami społeczności Kanban opublikowali przewodnik Kanban dla zespołów Scrum.
Opis ogólny.
Zespół pracuje w określonych przedziałach czasowych zwanych "przebiegami" lub "sprintami" (ang. "sprint"). Zmiany wprowadzane w każdym przebiegu powinny wnosić zauważalną dla użytkowników nową wartość funkcjonalną. Przebieg nie może trwać dłużej niż jeden miesiąc. W praktyce sprinty trwają od 1 do 4 tygodni. Zaleca się stosowanie przebiegów o stałych długościach.
Na początku pracy nad produktem zbierana jest lista wymagań użytkownika, są one przeważnie gromadzone w postaci historyjek (ang. "User Stories"). Każda historyjka opisuje jedną cechę systemu. Właściciel produktu (ang. "Product Owner") jest też zobowiązany do przedstawienia priorytetu wymagań oraz głównego celu pierwszego przebiegu. Po tym formułowany jest rejestr wymagań (ang. "Product Backlog"). Cel przebiegu jest zapisywany w widocznym miejscu w pokoju członków zespołu.
Następnie podczas planowania przebiegu (ang. "Sprint Planning") wybierane są zadania o najwyższym priorytecie, a jednocześnie przyczyniające się do realizacji celu przebiegu. Szacuje się czas realizacji, pracochłonność, złożoność i ryzyko każdego zadania. Lista zadań wraz z oszacowaną czasochłonnością nosi nazwę rejestru zadań przebiegu (ang. "Sprint Backlog").
Po planowaniu zespół przechodzi do realizacji przebiegu. W jego trakcie Właściciel Produktu powinien cały czas pracować z zespołem nad jak najlepszym zrozumieniem wymagań nie ingerując jednocześnie w sposób ich implementacji. Nie powinno się także zmieniać zakresu "Sprintu".
Zespół z założenia jest ciałem samoorganizującym się, nie ma mowy o odgórnym przypisywaniu zadań poszczególnym członkom zespołu. Dokonują oni wyboru realizowanych zadań, według wspólnych ustaleń, umiejętności czy innych preferencji.
Naczelną zasadą metody jest przeprowadzanie codziennych (maksymalnie 15-minutowych) spotkań (ang. "Daily Scrum"), na których omawiane są zadania zrealizowane poprzedniego dnia, problemy występujące przy ich realizacji oraz zadania do wykonania w dniu spotkania.
Każdy "Sprint" kończy się spotkaniem (ang. "Sprint Review"), na którym prezentowany jest produkt wykonany podczas przebiegu. Powinni w nim uczestniczyć wszyscy zainteresowani projektem. Na spotkaniu każdy członek zespołu może zabrać głos i wyrazić opinię o produkcie. Na zakończenie ustalany jest termin spotkania planistycznego do następnego przebiegu.
Realizacja projektu według Scrum skupia się na:
Zespół i odpowiedzialności.
Zazwyczaj zespół "Scrum" składa się z mniej niż 10 osób. Dobrze, gdy ma charakter interdyscyplinarny i składa się z osób reprezentujących różne umiejętności. Główne role w projekcie grają: "Scrum Master", Właściciel Produktu (ang. "Product Owner") i Deweloperzy (ang. "Developers").

</doc>
<doc id="638490" url="https://pl.wikipedia.org/wiki?curid=638490" title="Drewno małowymiarowe">
Drewno małowymiarowe

Drewno małowymiarowe – zgodnie z Polską Normą PN-92/D-95019 drewno okrągłe o średnicy dolnej mierzonej bez kory do 5 cm, w korze do 7 cm. Obecnie ta norma nie obowiązuje. Drewno małowymiarowe dzieli się na drobnicę użytkową i opałową.

</doc>
<doc id="638493" url="https://pl.wikipedia.org/wiki?curid=638493" title="Kackar Dagi">
Kackar Dagi



</doc>
<doc id="638494" url="https://pl.wikipedia.org/wiki?curid=638494" title="Nagroda za muzykę na Festiwalu Polskich Filmów Fabularnych">
Nagroda za muzykę na Festiwalu Polskich Filmów Fabularnych

Nagroda za muzykę na Festiwalu Polskich Filmów Fabularnych w Gdańsku i (od 1987 roku) w Gdyni jest przyznawana w konkursie głównym od pierwszej edycji festiwalu, czyli od 1974 roku. Klasyfikację najczęściej nagradzanych kompozytorów otwierają Michał Lorenc oraz Paweł Mykietyn (po pięć zwycięstw). Dalsze miejsce zajmują Wojciech Kilar, Zygmunt Konieczny, Jerzy Satanowski i Michał Urbaniak (wszyscy po dwa). W ciągu ponad trzydziestu lat istnienia festiwalu tylko dwukrotnie w konkursie zwyciężył obcokrajowiec. W 2005 roku był to Anglik Michael Nyman oraz w 2017 Włoch Sandro di Stefano. Nagrodą dla laureata jest 15 tysięcy złotych..

</doc>
<doc id="638495" url="https://pl.wikipedia.org/wiki?curid=638495" title="Klettgau (gmina)">
Klettgau (gmina)

Klettgau – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Leży nad rzeką Schwarzbach, przy granicy ze Szwajcarią.
Transport.
Przez teren gminy przebiega droga krajowa B34, linia kolejowa (Konstancja–Bazylea).
Oświata.
W gminie znajdują się dwie szkoły podstawowe oraz jedna Hauptschule i Werkrealschule.

</doc>
<doc id="638496" url="https://pl.wikipedia.org/wiki?curid=638496" title="Indre By">
Indre By

Indre By – dzielnica Kopenhagi. Zaczyna się przy Strøget (dużo zabytków i atrakcji). Obejmuje ona obszar 4.65 km², a gęstość zaludnienia wynosi 5638 na km².

</doc>
<doc id="638498" url="https://pl.wikipedia.org/wiki?curid=638498" title="Drewno wielkowymiarowe">
Drewno wielkowymiarowe

Drewno wielkowymiarowe – zgodnie z Polskimi Normami PN-92/D-95008 oraz PN-92/D-95017 jest to drewno okrągłe o średnicy górnej mierzonej bez kory od 14 cm wzwyż. W zależności od jakości i wymiarów, drewno wielkowymiarowe dzieli się na cztery klasy: A, B, C, D.

</doc>
<doc id="638502" url="https://pl.wikipedia.org/wiki?curid=638502" title="Christianshavn">
Christianshavn

Christianshavn – dzielnica Kopenhagi założona w XVII wieku przez Chrystiana IV Oldenburga jako twierdza morska.

</doc>
<doc id="638505" url="https://pl.wikipedia.org/wiki?curid=638505" title="Naftochinon">
Naftochinon

Naftochinon – organiczny związek chemiczny, diketonowa pochodna naftalenu z grupy chinonów zawierająca w cząsteczce 2 grupy ketonowe C=O. Występuje u bakterii, grzybów i roślin wyższych. Stosowany jest m.in. do produkcji antrachinonu oraz jako przeciwutleniacz. Pochodnymi naftochinonu są formy witaminy K (metylonaftochinony) oraz juglon związek allelochemiczny z różnych gatunków orzecha ("Juglans") oraz droseron związek występujący w częściach podziemnych rosiczek.
Występuje teoretycznie w sześciu odmianach izomerycznych. Poznano trzy izomery naftochinonu:

</doc>
<doc id="638507" url="https://pl.wikipedia.org/wiki?curid=638507" title="Przeziernik topolowiec">
Przeziernik topolowiec

Przeziernik topolowiec ("Paranthrene tabaniformis") – owad z rzędu motyli. Rozpiętość skrzydeł imago wynosi do 32 (samice) lub 28 mm (samce). Gąsienice tego motyla żerują na drewnie młodych gałęzi topól. Przepoczwarczenie następuje w drewnie.

</doc>
<doc id="638508" url="https://pl.wikipedia.org/wiki?curid=638508" title="Paranthrene tabaniformis">
Paranthrene tabaniformis



</doc>
<doc id="638509" url="https://pl.wikipedia.org/wiki?curid=638509" title="Drewno średniowymiarowe">
Drewno średniowymiarowe

Drewno średniowymiarowe – zgodnie z Polską Normą PN-91/D-95018 to drewno okrągłe o średnicach mierzonych bez kory: górnej od 5 cm wzwyż i dolnej do 24 cm. 
W zależności od jakości i wymiarów drewno dzieli się na 4 grupy:

</doc>
<doc id="638512" url="https://pl.wikipedia.org/wiki?curid=638512" title="Deportes Concepción">
Deportes Concepción

Club Social y de Deportes Concepción – chilijski klub piłkarski z siedzibą w mieście Concepción. Klub założony został 29 lutego 1966. Klub mecze u siebie rozgrywa na oddanym do użytku 16 września 1962 stadionie Estadio Municipal de Concepción mogącym pomieścić 35 000 widzów.
Historia.
Klub powstał 29 lutego 1966 w wyniku fuzji miejscowych klubów: Galvarino, Liverpool, Juvenil Unido oraz Santa Fe y Club Lord Cochrane.
W roku 2006 klub wycofał się z udziału w rozgrywkach i spadł do drugiej ligi.

</doc>
<doc id="638513" url="https://pl.wikipedia.org/wiki?curid=638513" title="Hokej na rolkach">
Hokej na rolkach

Popularne określenie mogące odnosić się do dwóch dyscyplin sportowych:

</doc>
<doc id="638516" url="https://pl.wikipedia.org/wiki?curid=638516" title="Club Social y de Deportes Concepción">
Club Social y de Deportes Concepción



</doc>
<doc id="638518" url="https://pl.wikipedia.org/wiki?curid=638518" title="Nizina Turańska">
Nizina Turańska

Nizina Turańska (ros. Туранская низменность, "Turanskaja nizmiennost’") – rozległa nizina w zachodniej części Azji Centralnej. 
Nizina Turańska rozciąga się na terenach na wschód od południowej części Morza Kaspijskiego, płaskowyżu Ustiurt i Jeziora Aralskiego. Na północy przechodzi w Wyżynę Turgajską i Pogórze Kazachskie. Na wschodzie graniczy z zachodnimi krańcami łańcuchów górskich Tienszanu i Ałaju – w nizinę wcinają się zwłaszcza pasma górskie Karatau i Nurota. Na południu Nizinę Turańską zamykają góry Iranu i Afganistanu. Nizina Turańska obejmuje wiele izolowanych wzniesień i depresji. Jej powierzchnia wynosi około 1,2 mln km².
Północny skraj Niziny Turańskiej stanowi półpustynia. Środkową część zajmuje pustynia Kyzył-kum, południową pustynia Kara-kum. Nizinę przecinają dwie wielkie rzeki środkowej Azji: Amu-daria i Syr-daria. Nizina Turańska stanowi jeden z największych na świecie obszarów piaszczystych. Przeciętny roczny opad na nizinie nie przekracza 380 mm. 
Na sztucznie nawadnianych obszarach Niziny Turańskiej znajdują się pastwiska i pola uprawne. Największe miasta Niziny to Daszoguz w Turkmenistanie oraz Nukus i Urgencz w Uzbekistanie. Jest to obszar wydobycia ropy naftowej, gazu ziemnego, siarczanu sodu, rud manganu i miedzi.
Nizina Turańska leży na terytorium Turkmenistanu, Uzbekistanu i Kazachstanu. 

</doc>
<doc id="638520" url="https://pl.wikipedia.org/wiki?curid=638520" title="Říp">
Říp

Říp (456 m) jest z daleka widocznym wzniesieniem z romańską rotundą na szczycie około 5 km na południe od miasta Roudnice nad Labem. Jest to miejsce wielokrotnie występujące w czeskich legendach i historii.
Říp jest wzgórzem bazaltowym, pozostałością trzeciorzędowego wulkanu – dziś już znacznie obniżonym przez erozję. Tutejszy bazalt zawiera oprócz oliwinu również magnetyt, co powoduje miejscową anomalię magnetyczną – na górze można obserwować odchylenie wskazówki kompasu.
Historia.
Aż do roku 1875 Říp był bezleśny, dzisiaj jednak jest prawie cała góra pokryta lasem dębowo-grabowym, rosną też jawory, sosny, jesiony i lipy. Na zboczach jest kilka punktów widokowych.
Wzgórze od najstarszych czasów zwracało uwagę ludzi i na równinie stanowiło ważny punkt orientacyjny. Nazwa góry jest przedsłowiańskiego pochodzenia i prawdopodobnie pochodzi z germańskiego "*rīp" „góra, wzniesienie“.
Legenda, którą jako pierwszy zapisał na początku XII wieku kronikarz Kosmas, uznaje właśnie górę Říp i jej okolice za miejsce, gdzie po raz pierwszy mieli się osiedlić pierwsi Słowianie z praojcem Czechem, na którego cześć nazwano całą ziemię. Legendę o praojcu Czechu rozwinął w XVI wieku Václav Hájek z Libočan, według którego Czech został po swojej śmierci pogrzebany w pobliskiej wsi Ctiněves (1,5 km na południowy wschód). Najnowszego opracowania dokonał w roku 1894 Alois Jirásek w "Starych legendach czeskich" ("Staré pověsti české").
Szczyt.
Na szczycie góry stoi romańska rotunda pw. św. Jerzego, pierwotnie pw. św. Wojciecha. Wspomina się ją w roku 1126, kiedy książę Sobiesław I na cześć zwycięstwa w bitwie pod Chlumcem kazał dotychczasowy kościółek odnowić i rozbudować o zachodnią okrągłą wieżę (na zdjęciu po lewej). Kościół, który w międzyczasie został przemianowany na św. Jerzego, został ulubionym miejscem pielgrzymek w XVII i XVIII wieku. Od połowy XIX wieku na Řípie odbywały się zgromadzenia narodowe Czechów. Jednym z najbardziej znanych zgromadzeń miało miejsce 10 maja 1868, kiedy na Řípie uroczyście wydobyto pierwszy kamień pod fundamenty praskiego Teatru Narodowego (w fundamentach teatru są kamienie z ważnych miejsc czeskich). Współczesny widok rotundy jest wynikiem remontu w 70 latach XIX wieku. Coroczna pielgrzymka odbywa się w niedzielę po dniu św. Jerzego (w Czechach 24 kwietnia).
Na szczyt prowadzi kilka szlaków turystycznych. W roku 1907 zbudowano niedaleko rotundy schronisko, które dziś działa jako restauracja. Na ścianie budynku widnieje patriotyczny napis „Czym dla Mahometa Mekka, tym Říp dla Czecha!“ („Co Mohamedu Mekka, to Čechu má být Říp!“).
Říp jest zaliczony do narodowych zabytków kulturowych.

</doc>
<doc id="638522" url="https://pl.wikipedia.org/wiki?curid=638522" title="COSAFA Cup 2001">
COSAFA Cup 2001

COSAFA Cup 2001 – odbył się w dniach od 11 lutego do 30 września 2001 roku. W turnieju wystartowało 11 drużyn narodowych:
Zwycięzcą turnieju została Angola.
Ćwierćfinały.
Do ćwierćfinałów dołączyły również drużyny Zimbabwe (mistrz), Angoli, Lesotho oraz Zambii (półfinaliści).
Strzelcy.
W turnieju zdobyto 18 bramek. Nikt nie strzelił więcej niż jednej.
Oto strzelcy według kolejności strzelenia:
Żółte kartki.
Na turnieju rozdano 33 żółte kartki. Oto lista piłkarzy, którzy je otrzymali według kolejności dostania:
Czerwone kartki.
Na turnieju rozdano cztery czerwone kartki. Oto lista piłkarzy, którzy je otrzymali według kolejności dostania:

</doc>
<doc id="638524" url="https://pl.wikipedia.org/wiki?curid=638524" title="Mały Chingan">
Mały Chingan

Mały Chingan ( pinyin "Xiǎo Xīng’ān Lǐng"; ros.: Малый Хинган) – góry w północno-wschodnich Chinach i częściowo w Rosji, oddzielające Nizinę Mandżurską od doliny środkowego Amuru. Rozciągają się na długości ok. 600 km. Najwyższym szczytem jest Pingding Shan (1429 m n.p.m.). Połączone z Wielkim Chinganem poprzez pasmo Yilehuli Shan.
Są to stare góry, zbudowane ze skał krystalicznych, z występującymi jednak miejscami śladami działalności wulkanicznej. Wypiętrzone i sfałdowane w orogenezie hercyńskiej, wypiętrzone blokowo w okresie ruchów jenszańskich (mezozoik).
Mały Chingan jest na ogół silnie zalesiony. Góry pokrywają lasy zwane "tajgą ussuryjską". Są to lasy mieszane, odznaczające się dużym bogactwem gatunków (sosna koreańska, dąb mongolski, orzech mandżurski i inne) i bardzo silnie rozwiniętym podszyciem. Występowanie roślin zbliżonych do lian powoduje trudną dostępność tych lasów. Tajga tej części Mandżurii należy do najważniejszych obszarów leśnych w Chinach.
We wschodniej części eksploatowane są złoża węgla kamiennego; największym ośrodkiem wydobywczym w regionie jest miasto Hegang. Na północy, w górskich rzekach, prowadzi się wydobycie złota aluwialnego.
Po stronie rosyjskiej, na zboczach gór, znajduje się Rezerwat Chingański.

</doc>
<doc id="638526" url="https://pl.wikipedia.org/wiki?curid=638526" title="Nagroda za debiut aktorski na Festiwalu Polskich Filmów Fabularnych">
Nagroda za debiut aktorski na Festiwalu Polskich Filmów Fabularnych

Nagroda za debiut aktorski na Festiwalu Polskich Filmów Fabularnych w Gdyni jest przyznawana od 2000 roku. Laureatami nagrody są najczęściej niedawni absolwenci szkół aktorskich. Najstarszym zwycięzcą jest Przemysław Bluszcz, który w 2004 roku w wieku trzydziestu czterech lat został wyróżniony za rolę w filmie "W dół kolorowym wzgórzem", a najmłodszym – dwudziestoletnia Magdalena Berus (2013, "Bejbi blues"). Fundatorem nagrody jest Prezydent Miasta Gdyni.
Laureaci nagrody.
1974-1994.
W tych latach nie przyznano nagrody za debiut, a w roku 1982 i 1983 festiwal nie odbył się.

</doc>
<doc id="638531" url="https://pl.wikipedia.org/wiki?curid=638531" title="Święty Maciej">
Święty Maciej



</doc>
<doc id="638532" url="https://pl.wikipedia.org/wiki?curid=638532" title="Hillerød">
Hillerød

Hillerød – miasto w Danii, siedziba gminy Hillerød i władz Regionu Stołecznego, znana przede wszystkim z zamku. 
Geografia.
Hillerød jest położony na północno-wschodnim krańcu Zelandii, ok. 38 km w kierunku północno-zachodnim od centrum Kopenhagi. Miasto leży nad niewielkim jeziorem Slotssø, kilka kilometrów na południowy zachód od jeziora Esrum Sø, będącego jednym z największych duńskich jezior.
Historia.
Pierwotnie miejscowość nazywała się Hylderødsholm (przekształcone na "Hillerødsholm") i rozwinęła się wokół zamku, który od XVII w. stał się podmiejską rezydencją królów Danii. W 1560 Hillerødsholm stał się własnością króla Danii Fryderyka II. W księgach katastralnych z 1532 wymieniono 7 właścicieli gospodarstw w Hillerød. Miasteczko rozwinęło się jednak dopiero po tym, jak król Chrystian IV po roku 1600, przystąpił do budowy nowej rezydencji monarszej, obecnego zamku. Wymagało to wzniesienia wielu budynków w samym miasteczku dla personelu zatrudnionego przy budowie zamku. Ok. 1645 liczba mieszkańców Hillerød wynosiła ok. 560 osób. W 1633 powstała tutaj nowa szkoła łacińska, a w 1732 przyznano Hillerød prawa miasta handlowego. W 1658, podczas wojny duńsko-szwedzkiej, na zamku w Hillerød miało spotkanie królów Danii, Fryderyka III i Szwecji, Karola X Gustawa. W 1686 Hillerød otrzymał przywilej królewski na dwa jarmarki rocznie. Trzykrotnie, w latach 1692, 1733 i 1834, większość Hillerød spłonęła, co doskonale tłumaczy brak obiektów zabytkowych w samym mieście (poza zamkiem). Po wielkim pożarze w 1692, który strawił 46 domostw, wsparcia finansowego na odbudowę udzielił król Chrystian V. Ponowny pożar w 1733 strawił 72 budynki. Dwór królewski wsparł odbudowę miasteczka, lecz do rozwoju zniszczonego Hillerød najbardziej przyczyniło się tworzenie podstaw miejscowego przemysłu. W 1753 w miasteczku powstała manufaktura saletry i nastąpił rozwój handlu. Kolejny pożar w 1834 położył temu kres. Dopiero po uzyskaniu połączenia kolejowego z Kopenhagą w latach 60. XIX w. nastąpił ponowny rozwój miasta, a zniszczony pożogą Hillerød został, praktycznie biorąc, zbudowany od nowa. Wzniesiono szpital, zakłady mleczarskie, powstało wiele szkół, a w związku z rozwijającą się turystyką zaczęła tworzyć się baza hotelowa. Miasto otrzymało swoją pierwszą gazetę lokalną, "Frederiksborg Amtstidende", w 1839. Od 1848 do pożaru w 1859 zamek w Hillerød był ulubionym miejscem pobytu króla Fryderyka VII. Dynamiczny rozwój handlu, przemysłu i szkolnictwa sprawił, iż Hillerød stał się ważnym ośrodkiem w tej części Zelandii, przyciągając nowych mieszkańców. W 1950 liczba ich wynosiła 10.023. W mieście znajduje się stacja kolejowa Hillerød, a od 1993 r. nowe centrum handlowe. W 1995 w kościele zamku Frederiksborg miał miejsce ślub księcia Joachima i Aleksandry Manley.
Zabytki.
Zamek Frederiksborg "(Frederiksborg Slot)", renesansowa siedziba królów Danii znajdująca się na trzech małych wyspach pośrodku jeziora. Posesja została nabyta w 1560 przez króla Fryderyka II, który rozpoczął budowę nazwanego swoim imieniem zamku na jeziorze. Większość zamku została jednak zbudowana na początku XVII w. przez Chrystiana IV w stylu renesansu niderlandzkiego i odtąd zamek służył jako podmiejska rezydencja królewska. W kościele zamkowym odbyły się koronacje następujących królów i królowych Danii:
Zamek spłonął w 1859, ale został odbudowany i od 1878 funkcjonuje jako Muzeum Narodowo-Historyczne "(Nationalhistoriske Museum)" posiadające bogatą kolekcję portretów królów i królowych Danii oraz inne eksponaty związane z historią panujących i królestwa. 
Muzeum Pieniądza "(Pengehistorisk Museum)".
Północnozelandzkie Muzeum Ludowe "(Nordsjællandsk Folkemuseum)" - lokalne muzeum historyczne, utworzone w 1925.
Turystyka.
Zamek królewski Frederiksborg jest głównym celem przyjazdów licznych turystów duńskich i zagranicznych do Hillerød i w związku z nim miasto, mimo że właściwie nie posiada innych atrakcji turystycznych, znajduje się w programie większości turystów zagranicznych odwiedzających Danię. Miasto jest położone w pobliżu Kopenhagi, z którą posiada dogodne połączenie koleją podmiejską (linia B), co zachęca wielu odwiedzających duńską stolicę również do wizyty i tutaj.
Herb Hillerød.
Herb miasta powstał w 1787, ale zatwierdzony oficjalnie został dopiero w 1938. Jego symbolika jest ściśle związana z historią miasta. W polu srebrnym (w praktyce używa się koloru białego) przedstawia na zielonej wysepce pośród błękitnych wód zielony krzew (w praktyce drzewo) z białymi kwiatami czarnego bzu. Symbolika ta nawiązuje do majątku Hylderødsholm (Wyspa Czarnego Bzu), który stał się własnością królów Danii i obejmował m.in. wyspy na jeziorze, na których zbudowali oni istniejący do dziś zamek. Wokół zamku powstało później miasto. Wyspy na jeziorze były niegdyś porośnięte czarnym bzem, co znalazło plastyczne odbicie w herbie miasta.

</doc>
<doc id="638534" url="https://pl.wikipedia.org/wiki?curid=638534" title="En Avant Guingamp">
En Avant Guingamp

En Avant de Guingamp – francuski klub piłkarski z siedzibą w Guingamp.
Historia.
EA Guingamp założony został w 1912 roku. Status zawodowy uzyskał przed lipcem 1984. Obecnie występuje w Ligue 2.

</doc>
<doc id="638536" url="https://pl.wikipedia.org/wiki?curid=638536" title="Maurice L’Abbé">
Maurice L’Abbé

Maurice L’Abbé (ur. w Ottawie w 1920, zm. 21 lipca 2006) – jeden z najwybitniejszych matematyków pochodzących z Quebecu.
Życiorys.
Ukończył studia matematyczne na Uniwersytecie Montrealskim, rozprawę doktorską pt. „Systems of Transfinite Types Involving Lambda-Conversion” obronił w Princeton University w 1951 roku. W późniejszych latach aktywnie uczestniczył w życiu naukowym Kanady, głównie Quebecu.
Oficer Narodowego Orderu Quebecu, laureat nagrody Armand-Frappier.

</doc>
<doc id="638537" url="https://pl.wikipedia.org/wiki?curid=638537" title="Wyżyna Weldów">
Wyżyna Weldów

Wyżyna Weldów ("Veld", Afrikaans: "Hoëveld") – wyżyna w Afryce Południowej, na terytorium RPA, Lesotho i Eswatini (Suazi), na południowy wschód od kotliny Kalahari. Wyżyna Weldów dzieli się na 3 części: Niski Weld na północnym zachodzie, Średni Weld i Wysoki Weld na południowym wschodzie. Przy podziale Wyżyny Weldów na regiony wyróżnia się często odrębną część północno-wschodnią, położoną na obszarze Transwalu, określając ją jako Bushevald.
W północnej części Wysokiego Weldu intruzje magmowe tworzą wzniesienie Witwatersrand.
Bogate złoża, m.in. złota, platyny, węgla kamiennego, rud manganu, chromu, żelaza.
Zbiorowiska wysokich traw (Wysoki Weld), kserotermiczne (Średni Weld) i bujne sawanny z baobabami (Niski Weld). Uprawa zbóż, hodowla bydła.

</doc>
<doc id="638538" url="https://pl.wikipedia.org/wiki?curid=638538" title="En Avant de Guingamp">
En Avant de Guingamp



</doc>
<doc id="638539" url="https://pl.wikipedia.org/wiki?curid=638539" title="EA Guingamp">
EA Guingamp



</doc>
<doc id="638540" url="https://pl.wikipedia.org/wiki?curid=638540" title="Hillerod">
Hillerod



</doc>
<doc id="638544" url="https://pl.wikipedia.org/wiki?curid=638544" title="Kazimiera Utrata">
Kazimiera Utrata

Kazimiera Utrata-Lusztig (ur. 5 lipca 1932 w Warszawie, zm. 12 sierpnia 2018 tamże) – polska aktorka filmowa i teatralna.
Życiorys.
Absolwentka filologii rosyjskiej na Uniwersytecie Warszawskim. Karierę zaczęła od występów w teatrach studenckich. W 1954 debiutowała w teatrze, a w 1959 w filmie.
W 1963 otrzymała Grand Prix na I Krajowym Festiwalu Piosenki Polskiej w Opolu za wykonanie „Piosenki o okularnikach” do tekstu Agnieszki Osieckiej. W latach 1968–2000 występowała w Teatrze Polskim w Warszawie. Wielokrotnie występowała w filmach i serialach telewizyjnych, głównie w rolach drugoplanowych i epizodycznych, a także w dwóch teledyskach rockowej grupy Lady Pank.
Do końca życia była aktywna zawodowo. 15 sierpnia 2018 miała wystąpić na placu marsz. Józefa Piłsudskiego w Warszawie z okazji obchodów stulecia odzyskania niepodległości przez Polskę. Zmarła nagle na zawał serca w swoim mieszkaniu. 17 sierpnia 2018 została pochowana na cmentarzu Bródnowskim (kw. 29G-6-17).
Jej mężem był kompozytor Marek Lusztig.

</doc>
<doc id="638551" url="https://pl.wikipedia.org/wiki?curid=638551" title="Ambroży Mikołaj Skarżyński">
Ambroży Mikołaj Skarżyński

Ambroży Mikołaj Skarżyński herbu Bończa (ur. 7 grudnia 1787, zm. 6 czerwca 1868 w Orłowie) – pruski kadet w latach 1804–1808, baron, napoleoński oficer w latach 1808–1815, a następnie generał Wojsk Polskich w latach 1830–1831.
Życiorys.
Syn Jerzego Skarżyńskiego herbu Bończa, podkomorzego sochaczewskiego a w późniejszych latach prezesa Sądu Apelacyjnego w Księstwie Warszawskim i kasztelana Królestwa Polskiego i Bibianny z Lanckorońskich herbu Zadora. Ambroży, wraz ze swoimi braćmi: Kazimierzem i Feliksem pobierał nauki na pensji emigranta Borne’a, a następnie w pruskiej szkole wojskowej. Kadet w 13 pułku dragonów. Wziął udział w bitwach pod Kwidzynem, Nowymi Olędrami, Elblągiem, w obronie Gdańska. Dymisja w stopniu porucznika.
12 marca 1808 wstąpił do 1. pułku szwoleżerów polskich w gwardii Napoleona I, gdzie otrzymał przydział do 5. kompanii w szwadronie dowodzonym przez Tomasza Łubieńskiego. Brał udział w kampanii hiszpańskiej 1808, austriackiej 1809 (bitwy pod Ebersberg, Essling, Wagram, Znaim (Znojno)), odznaczony krzyżem kawalerskim Legii Honorowej. Awans na kapitana 17 lutego 1811. W sierpniu 1812 podczas kampanii rosyjskiej przeniósł się do formowanego wówczas 3. pułku szwoleżerów litewskich, z awansem na szefa szwadronu od 11 sierpnia 1812. W bitwie pod Słonimiem pododdziały tego pułku wpadły w rosyjską zasadzkę, z której wyszedł cało tylko szwadron Ambrożego Skarżyńskiego. Po tej klęsce pułku już nie odtwarzano, a resztki włączono do pułku 1 szwoleżerów. Udział w kampanii 1813 (bitwy pod Weimarem, Hanau, Dreznem, Lipskiem). 28 listopada 1813 otrzymał krzyż oficerski Legii Honorowej, a w 1814 Order Cesarski Zjednoczenia. W kampanii 1814 brał udział w bitwach pod Montmirail, Château-Thierry, Champaubert, Montereau, Reims, Berry-au-Bac, Arcis-sur-Aube, Saint-Dizier. W bitwie pod Berry-au-Bac (5 marca 1814) i pod Arcis-sur-Aube (21 marca 1814) szwadron dowodzony przez Skarżynskiego zdobył most doprowadzając do ucieczki oddziałów pruskich, co otworzyło drogę dla armii francuskiej. W bitwie pod Arcis-sur-Aube szwadron Skarżyńskiego osłonił Napoleona przed atakiem nieprzyjacielskiej kawalerii.
Za zasługi w bitwie pod Wagram nagrodzony został tytułem Chevalier de l’Empire oraz dziedziczną rentą w wysokości 500 franków rocznie, zaś za odwagę pod Berry-au-Bac i Arcis-sur-Aube otrzymał od Napoleona I tytuł barona Cesarstwa w 1814 (tytuł ten potwierdzony został w 1820 przez Deputację Senatu Królestwa Polskiego).
Skarżyński wystąpił z armii napoleońskiej w 1815, osiadł w majątku żony w Orłowie. W początkach grudnia 1830 wstąpił do Wojska Polskiego. Zrazu był komendantem placu w Warszawie (powołanie 2 grudnia 1830), potem dowódcą 6 pułku ułanów (od 20 grudnia 1830), wreszcie generałem brygady (9 marca 1831). Odznaczony Krzyżem Virtuti Militari Złotym (19 lipca 1831) i Kawalerskim (20 września 1831). Po upadku powstania listopadowego Ambroży wyemigrował wraz z najstarszym synem Jerzym do Wielkopolski (zabór pruski), gdzie osiadł w okolicach Wrześni. Był członkiem Kasyna Gostyńskiego, a w roku 1846 członkiem komitetu powstańczego w powiecie kościańskim. Do Królestwa powrócił po amnestii 1856 i zamieszkał w Orłowie.
W 1818 Skarżyński poślubił Józefę z Sokołowskich herbu Pomian. W posagu otrzymał majątek Orłowo koło Kutna, od ojca dostał Suserz. Dzieci Ambrożego i Julii z Sokołowskich: 1. Jerzy, 2. Magdalena, 3. Kazimierz, 4. Eleonora, 5. Bibianna, 6. Konstanty, 7. Franciszek, 8. Stanisław, 9. Maksymilian Józef.
Pochowany w grobowcu rodzinnym w Orłowie.

</doc>
<doc id="638554" url="https://pl.wikipedia.org/wiki?curid=638554" title="Przeziernik osowiec">
Przeziernik osowiec

Przeziernik osowiec ("Sesia apiformis, Aegeria apiformis") – owad z rzędu motyli. Rozpiętość skrzydeł samicy do 45 mm, samca 38 mm. Postacie dorosłe można obserwować pod koniec maja i w czerwcu. Samica przeziernika osowca ma uwstecznione narządy gębowe i nie pobiera pokarmu, żyje około siedmiu dni. W tym czasie składa do 1800 jaj. Samica składa jaja na topolach, rzadziej wierzbach. Larwy żerują początkowo w korzeniach, a następnie coraz wyżej w pniu drzewa. W trzecim roku po złożeniu jaj przepoczwarczają się wewnątrz wydrążonego w drewnie chodnika. Przed wylotem poczwarka wysuwa się z drewna.
Przeziernik jest przykładem mimikry. Ma wygląd podobny do os, co odstrasza drapieżniki.

</doc>
<doc id="638555" url="https://pl.wikipedia.org/wiki?curid=638555" title="Sesia apiformis">
Sesia apiformis



</doc>
<doc id="638557" url="https://pl.wikipedia.org/wiki?curid=638557" title="Aegeria apiformis">
Aegeria apiformis



</doc>
<doc id="638559" url="https://pl.wikipedia.org/wiki?curid=638559" title="Andrés Pastrana Arango">
Andrés Pastrana Arango

Andrés Pastrana Arango (ur. 17 sierpnia 1954 w Bogocie) – kolumbijski prawnik i polityk, prezydent kraju w latach 1998–2002.
Zarys biografii.
Andrés Pastrana Arango pełnił funkcję prezydenta Kolumbii od 7 sierpnia 1998 do 7 sierpnia 2002.
W 1998 zgodził się na demilitaryzację regionu San Vicente del Caguán. Rozbrojenie miało pomóc w nawiązaniu dialogu między kolumbijskim rządem a lewicową partyzantką FARC. Jednak po rozbrojeniu FARC stwarzała tylko pozory rozmów, rozwijając produkcję kokainy na terenie zdemilitaryzowanym.
5 kwietnia 2002 został odznaczony Krzyżem Wielkim Orderu Zasługi Rzeczypospolitej Polskiej.

</doc>
<doc id="638561" url="https://pl.wikipedia.org/wiki?curid=638561" title="Kazimiera Utrata-Lusztig">
Kazimiera Utrata-Lusztig



</doc>
<doc id="638564" url="https://pl.wikipedia.org/wiki?curid=638564" title="Niklas Zennström">
Niklas Zennström

Niklas Zennström (ur. 16 lutego 1966) – szwedzki przedsiębiorca i programista, twórca sieci Skype i Kazaa, którą odsprzedał firmie Sharman Networks.
Życiorys.
Ukończył studia na Uniwersytecie w Uppsali, studiował też na University of Michigan. Posiada podwójny dyplom zarówno MBA jak i Master of Science w specjalności programowanie komputerowe.
Karierę zawodową rozpoczął w firmie telekomunikacyjnej Tele2. Zajmował się rozbudową sieci internetowych w tym pomagał rozwijać firmę typu ISP get2net oraz portal everyday.com. Później założył i był szefem firmy KaZaA. Po zbyciu akcji firmie Sharman Networks założył i prowadził firmę Joltid, która zajmowała się tworzeniem rozwiązań dla sieci p2p. Był też współtwórcą firmy Altnet, która tworzyła oprogramowanie dołączane później w pakiecie KaZaA. Oprogramowanie to zostało później uznane przez społeczność internetową za szpiegujące.
Najnowsze dzieło Zennströma firma Skype została sprzedana firmie eBay za 2,1 mld € (2,6 mld USD) w październiku 2005 roku.
Umieszczony na liście magazynu Time jako jeden ze stu najbardziej wpływowych ludzi 2006 roku.

</doc>
<doc id="638565" url="https://pl.wikipedia.org/wiki?curid=638565" title="Niklas Zennstrom">
Niklas Zennstrom



</doc>
<doc id="638566" url="https://pl.wikipedia.org/wiki?curid=638566" title="Køge">
Køge

Køge – miasto w Danii na półwyspie Stevns, siedziba Gminy Køge.
W mieście znajduje się stacja kolejowa Køge i port. 
Miasto jest połączone ze ścieżką rowerową Berlin-Kopenhaga i europejską trasą EuroVelo 7. 
W mieście rozwinął się przemysł chemiczny, spożywczy oraz celulozowo-papierniczy.
Rozrywka.
Najrozmaitsze imprezy w "Køge" odbywają się w sobotę. Głównym ośrodkiem wszelkich imprez jest Torvet. Wzdłuż zatoki na północ i na południe od miasta rozciągają się miejskie plaże.
Sport.
W mieście znajdują się kluby piłkarskie: Køge BK, HB Køge i Herfølge BK.

</doc>
<doc id="638567" url="https://pl.wikipedia.org/wiki?curid=638567" title="RSVP (protokół komunikacyjny)">
RSVP (protokół komunikacyjny)



</doc>
<doc id="638568" url="https://pl.wikipedia.org/wiki?curid=638568" title="Barbara Madejczyk">
Barbara Madejczyk

Barbara Madejczyk (ur. 30 września 1976 w Ustce) – polska lekkoatletka specjalizująca się w rzucie oszczepem.
Kariera.
Na początku kariery odpadła w eliminacjach mistrzostw Europy juniorów w roku 1995. Osiem lat później zdobyła na uniwersjadzie w Daegu złoty medal. Podczas igrzysk olimpijskich w Atenach (2004) była dwunasta, a na mistrzostwach świata w Helsinkach (2005) odpadła w eliminacjach. W 2005 dwukrotnie poprawiała rekord Polski rzucając 61,72 (18 czerwca we Florencji) oraz 63,03 (3 września w Paryżu). Podczas zawodów pucharu Europy – 28 czerwca 2006 – ustanowiła rekord Polski wynikiem 64,08 (w 2016 wyrównany, a następnie pobity, przez Marię Andrejczyk). W 2006 była siódma na mistrzostwach Europy, a w 2007 dziewiąta podczas mistrzostw świata. Finalistka igrzysk olimpijskich w Pekinie. W 2010 przeszła operację usunięcia nowotworu. Wielokrotna reprezentantka Polski w pucharze świata, pucharze Europy oraz drużynowych mistrzostwach Europy. 
Piętnastokrotna medalistka mistrzostw Polski seniorów: ma w dorobku pięć złotych medali (Bielsko-Biała 2003, Bydgoszcz 2004, Biała Podlaska 2005, Bydgoszcz 2006 i Toruń 2013), sześć srebrnych (Kraków 2000, Szczecin 2002, Poznań 2007, Szczecin 2008, Bydgoszcz 2009 i Szczecin 2014) oraz cztery brązowe (Bydgoszcz 1997, Wrocław 1998, Bydgoszcz 2001 i Bydgoszcz 2011). 
Rekord życiowy: 64,08 (28 czerwca 2006, Malaga). 

</doc>
<doc id="638573" url="https://pl.wikipedia.org/wiki?curid=638573" title="SCORE">
SCORE

SCORE (skrót od – komunikacja sygnałowa poprzez orbitujący przekaźnik) – pierwszy sztuczny satelita, który przekazał z orbity na Ziemię ludzki głos. Był protoplastą satelitów komunikacyjnych i pierwszym statkiem kosmicznym o przeznaczeniu ściśle praktycznym. Amerykański statek zbudowany dla rządowej agencji wojskowej DARPA. Przez 13 dni, poprzez radiowe fale krótkie, przekazywał na Ziemię nagrane na taśmie świąteczne przesłanie prezydenta USA Eisenhowera. Udowodnił tym samym, że możliwe jest przekazywanie sygnałów radiowych z orbity okołoziemskiej i ich odbiór przez wiele odbiorników naziemnych w niemal dowolnym punkcie globu.
Pierwsze w historii ludzkie słowa nadane z kosmosu brzmiały: 
„Mówi Prezydent Stanów Zjednoczonych. Dzięki niesamowitemu postępowi nauki, mój głos dociera do Was z satelity krążącego w przestrzeni kosmicznej. Moje przesłanie jest proste: poprzez to niezwykłe medium przekazuję Wam i całej ludzkości amerykańskie życzenie o pokoju na Ziemi i pomyślności dla wszystkich ludzi”.
Historia.
Szef ARPA (Agencja Zaawansowanych projektów Badawczych) (w angielskim skrócie ARPA) Roy Johnson w czerwcu 1958 roku, po wystrzeleniu Sputnika 3 poleciał do San Diego, do siedziby Convaira i na spotkaniu z jej zarządem zaproponował wysłanie w kosmos coś dużego. Jeden z dyrektorów oświadczył żeby wysłać całego Atlasa. Cały projekt miał pozostać w tajemnicy. O całym przedsięwzięciu wiedziało tylko osiemdziesiąt osiem osób.Pod koniec listopada 1958 roku Atlas wystrzelony z przylądka Canaveral przeleciał 10 000 kilometrów i opadł na południowym Atlantyku niedaleko Wyspy Świętej Heleny. Trzy tygodnie później nastąpił lot na orbitę. Misję nazwano „SCORE” –„WYNIK”.
Budowa i działanie.
Satelita SCORE został zaprojektowany, i w znacznej mierze zbudowany, przez wojskowy ośrodek Signal Research and Development Laboratory w Fort Monmouth, w stanie New Jersey, pod kierownictwem Kennetha Mastermana-Smitha, wojskowego inżyniera rozwoju komunikacji. Ładunek, o masie 68 kg, został umieszczony na stałe w ostatnim członie rakiety nośnej Atlas B. Wraz z nim osiągnął orbitę. Na pokładzie oprócz magnetofonu umieszczono nadajnik i odbiornik radiowy. Tajemnica otaczająca misję została utrzymana aż do chwili startu: nawet obsługa startowa nie wiedziała, jaki jest cel startu rakiety. Kiedy zauważyli, że rakieta leci nie w tę stronę, co zwykle, zawołali do oficera bezpieczeństwa, żeby ja zniszczył. Odmówił, należał do tych osiemdziesięciu ośmiu wtajemniczonych.Teraz Amerykanie mogli być dumni. Ogłoszono, że Stany Zjednoczone wysłały na orbitę sztucznego satelitę o masie 3870 kilogramów. W rzeczywistości nie było zupełnie tak. Masa wyposażenia wyniosła około 100 kilogramów, resztę stanowiła rakieta nośna, będąca pusta metalową skorupą. 

</doc>
<doc id="638575" url="https://pl.wikipedia.org/wiki?curid=638575" title="Bejt">
Bejt



</doc>
<doc id="638577" url="https://pl.wikipedia.org/wiki?curid=638577" title="Carlos Lleras Restrepo">
Carlos Lleras Restrepo

Carlos Lleras Restrepo (ur. 12 kwietnia 1908 w Bogocie, zm. 27 września 1994 w Bogocie) − polityk kolumbijski, prezydent tego kraju w latach 1966-1970.
Życiorys.
W latach 1938-1941, 1941-1942, 1943-1944 był ministrem finansów i kredytów publicznych w gabinetach prezydentów Eduardo Santosa Montejo i Alfonso Lópeza Pumarejo. Od 1941 do 1950 był redaktorem naczelnym dziennika „El Tempo”. W latach 1943-1947 i 1958-1966 był senatorem, a od 1958 do 1966 również przewodniczącym Kolumbijskiej Partii Liberalnej. Od 7 sierpnia 1966 do 7 sierpnia 1970 sprawował urząd prezydenta kraju.

</doc>
<doc id="638579" url="https://pl.wikipedia.org/wiki?curid=638579" title="Ringsted">
Ringsted

Ringsted – miasto w Danii w Regionie Zelandia (Sjælland). Siedziba gminy Ringsted. 20 188 mieszkańców (2008).
W mieście rozwinął się przemysł spożywczy oraz maszynowy.
Geografia.
Ringsted jest położony na środkowej Zelandii, przy linii kolejowej z Kopenhagi do Korsør, 60 km na południowy zachód od Kopenhagi i 47 km na wschód od Korsør. Ringsted leży dokładnie na środku fragmentu tej linii pomiędzy Roskilde i Slagelse, na południe od jeziora Langesø, nad rzeczką Ringsted Å.
Historia.
Średniowiecze
Ringsted jest jednym z najstarszych miast Danii i choć pierwsze przywileje miasto otrzymało dopiero w 1441 r., to już w okresie wikingów Ringsted był miejscem zwoływania lokalnego zgromadzenia dla Zelandii tzw. tingu. W średniowieczu miasto stało się ośrodkiem władzy królewskiej i miejscem rezydowania królów Danii. Król Danii Swen II Estrydsen założył tutaj kościół, który został ukończony już po jego śmierci w 1082 r. W 1135 r. osiedlili się tutaj benedyktyni, a ich klasztor stał się najważniejszym ośrodkiem pątniczym w Danii po kanonizacji Kanuta Lavarda i złożeniu jego relikwii w tutejszym kościele w 1170 r. Koronacja 7-letniego Kanuta IV w Ringsted w 1170 r. była pierwszą wzmiankowaną w historii koronacją królewską na ziemiach duńskich. Lokalny kościół św. Benedykta stał się mauzoleum grobowym średniowiecznych królów duńskich. W 1345 miasto zostało ograbione przez wojska holsztyńskie. Podczas pożaru spłonęło archiwum miejskie wraz z nadaniami przywilejów. Najstarsze przywileje, jakie się zachowały, pochodzą z XV, XVI i XVII w. W średniowieczu miasto posiadało dwu burmistrzów, po raz pierwszy wzmiankowanych w 1388. W 1387, na lokalnym zgromadzeniu dla Zelandii w Ringsted, obwołano Małgorzatę I królową Danii, podobnie jak w latach następnych jeszcze kilku innych królów Danii.
Czasy poreformacyjne
Zniesienie klasztorów (okres reformacji), do których przybywały rzesze pielgrzymów, oraz liczne pożary, które wielokrotnie trawiły Ringsted (największe w 1551 i 1590), stały się przyczyną upadku miasta, które w XVII i XVIII w. liczyło jedynie 700 mieszkańców. Miasto poważnie ucierpiało podczas szwedzkiej okupacji w latach 1658–1660. Zrabowano m.in. cenną bibliotekę klasztorną liczącą ok. 26 tys. tomów i wywieziono ją do Szwecji. Do ostatecznego upadku miasta przyczyniły się kolejne pożary w latach 1693, 1717 i 1747, powodując drastyczny spadek liczby mieszkańców. W 1739 zamknięto szkołę łacińską, a od 1805 już nie odbywały się tutaj sejmiki dzielnicowe. W 1806 podczas ponownego pożaru zniszczony został klasztor wraz z kościołem. W 1807 miasto zostało okupowane przez wojska angielskie, a rok później stacjonowały tutaj wojska hiszpańskie. Od początku XIX w. liczba ludności zaczęła powoli rosnąć, osiągając 1380 osób w 1850. Od otwarcia połączenia kolejowego z Kopenhagą w 1856 r. miasto zaczęło się ponownie rozwijać. Powstały tutaj różnorakie zakłady przemysłowe (rzeźnia, cementownia, fabryka drewniaków itd.). W 1901 miasto liczyło ponad 3000 mieszkańców. Od czasów I wojny światowej miasto garnizonowe. W 1943 dokonywano tutaj aktów sabotażu skierowanych przeciwko okupacyjnym wojskom niemieckim. W 1953 liczba mieszkańców wzrosła do 9084.
Atrakcje turystyczne.
i jego żony, królowe:
Ponadto w kościele zostali pochowani następujący monarchowie szwedzcy:
Herb Ringsted.
Herb miasta jest odzwierciedleniem jego historii. Najstarszy zachowany dokument, na którym jest on przedstawiony pochodzi z 1421 r. Herb miasta stanowi złota (żółta w praktyce) tarcza, z prawego heraldycznego rogu której wyłania się odziana w niebieską szatę biała dłoń Najwyższego z dwoma wyciągniętymi palcami. Pod nią widnieje złota gwiazda betlejemska. Centralną figurą herbu jest postać NMP w niebieskich sztach z Dzieciątkiem Jezus. NMP zasiada na tronie czerwonego koloru. Otaczają ją postacie: z lewej, w niebieskich szatach i złotej koronie, króla Danii Eryka IV (pochowanego w kościele św. Bendykta w Ringsted), który trzyma w dłoniach czerwoną wazę z kwiatami prosząc NMP o wyniesienie go na ołtarze (do czego nie doszło, mimo toczącego się procesu kanonizacyjnego). Z prawej widzimy postać św. Kanuta Lavarda w niebieskich szatach, którego relikwie były przechowywane w Ringsted, dokąd udawali się z tego powodu liczni pielgrzymi. U dołu widzimy postać klęczącego mnicha benedyktyna odzianego na czarno, symbolizującego istniejący do reformacji klasztor benedyktynów w Ringsted. Może być to postać św. Benedykta z Nursji. W takiej postaci herb ten został urzędowo zatwierdzony jako herb miasta Ringsted w 1938 r.

</doc>
<doc id="638584" url="https://pl.wikipedia.org/wiki?curid=638584" title="Infrarząd">
Infrarząd



</doc>
<doc id="638585" url="https://pl.wikipedia.org/wiki?curid=638585" title="Baron Dacre">
Baron Dacre

Baronowie Dacre 1. kreacji (parostwo Anglii)
Następca 27. baronowej Dacre: James Thomas Archibald Douglas-Home
Baronowie Dacre 2. kreacji (parostwo Anglii)
Baronowie Dacre 3. kreacji (parostwo Anglii)

</doc>
<doc id="638587" url="https://pl.wikipedia.org/wiki?curid=638587" title="Yesterday (piosenka The Beatles)">
Yesterday (piosenka The Beatles)

Yesterday – ballada soft rockowa napisana przez Paula McCartneya i oryginalnie wykonywana przez The Beatles. Choć autorem piosenki jest McCartney, to oficjalnie za jej twórców uznaje się duet Lennon/McCartney.
Utwór jest najczęściej coverowaną piosenką w historii muzyki (ponad 3000 razy).
Popularność.
Kompozycja łącząca elementy muzyki klasycznej z rock and rollem, uznawana za przełom w historii rocka. Niedługo później podobny styl stał się częstym zjawiskiem w muzyce popularnej. Dla Beatlesów był to natomiast początek eksperymentalnego stylu, jak również koniec czerpania ze standardów muzyki rockowej.
W 2011 roku utwór został sklasyfikowany na 13. miejscu listy 500 utworów wszech czasów czasopisma „Rolling Stone”.
„Yesterday” jest najczęściej coverowaną piosenką w historii. Tylko do 1972 doliczono się 1186 coverów tego utworu, łącznie istnieje ich co najmniej 3 tys. Swoje interpretacje „Yesterday” nagrali m.in. Ray Charles, Tom Jones, Brenda Lee, Frank Sinatra i Dionne Warwick.
Geneza utworu.
McCartney stworzył melodię w oparciu o dźwięki, które mu się przyśniły. Pierwszych kilka odtworzył na fortepianie tuż po przebudzeniu, po czym wymyślił kolejne fragmenty. Początkowo McCartney miał podejrzenia, że jest nieświadomym plagiatem dawniej zasłyszanej muzyki, ponieważ uznał ją za zbyt piękną i łatwą jednocześnie. Z tego powodu usiłował od znajomych uzyskać informację, czy kiedykolwiek słyszeli tę melodię, a robił to na tyle często, że dla części z nich stało się to męczące. Początkowo piosenka nie miała tekstu, a McCartney jak wielokrotnie wcześniej, zaczął śpiewać przypadkowe frazy pasujące do melodii. Tak stworzony tekst zaczynał się od słów "Scrambled eggs / Oh darling how I love your legs", a McCartney nie umiał wymyślić docelowego tekstu, aż do wakacji w maju 1965 roku, gdy wyjechał do Portugalii z Jane Asher. To wówczas uznał, że piosenka opierać się powinna na sugestywnym słowie "yesterday", następnie uznał za konieczne wykorzystanie słowa "suddenly". Do tych dwóch słów McCartney dobrał rymy i szybko opracował zarys całego tekstu.
Nagrywanie.
Do nagrywania utworu doszło po półtora roku od początku jego powstawania. Utwór był nagrywany w studiu Abbey Road 14 i 17 czerwca 1965. Istnieją dwie sprzeczne relacje o przebiegu sesji, z których najczęściej cytowaną pozostaje wersja, według której McCartney nagrał „Yesterday” sam, nie próbując angażować pozostałych członków The Beatles. Inne źródła podają, że cały zespół próbował początkowo opracować aranżację kompozycji na różne instrumenty (m.in. perkusję i organy), a George Martin najpierw przekonał muzyków, by utwór grał tylko McCartney na swojej gitarze akustycznej Epiphone Texan, a później zaproponował dodanie podkładu wykonanego przez kwartet smyczkowy. Nie ulega jednak wątpliwości, że ostatecznie w nagrywaniu nie brał udziału żaden z członków The Beatles poza McCartneyem.
Gitarę i śpiew nagrano w dwóch podejściach 14 czerwca 1965. Drugie wykonanie, z dołączonym podkładem smyczkowym, przeznaczono do publikacji. Zapis pierwszego podejścia został później umieszczony na albumie kompilacyjnym "Anthology 2". Słychać w nim pomyłkę McCartneya, który zamienia kolejność dwóch wersów ("There's a shadow hanging over me"/"I'm not half the man I used to be,").
Wydanie.
McCartney miał trudności z namówieniem pozostałych członków zespołu do umieszczenia „Yesterday” na albumie. Twierdzili oni, że utwór nie pasuje do ich ówczesnego wizerunku, gdyż jest zupełnie niepodobny do innych wydanych w tym okresie piosenek The Beatles. Z tego względu John Lennon, George Harrison i Ringo Starr odmówili zgody na publikację singla w Wielkiej Brytanii. Na brytyjskiej liście przebojów nie notowano więc wykonania oryginalnego, jednak w pierwszej dziesiątce zestawienia znalazł się cover autorstwa angielskiego piosenkarza Matta Monro.
W Stanach Zjednoczonych piosenka została wydana początkowo na stronie B singla „Act Naturally”, gdyż utwór ten zawierał śpiew Ringo – najbardziej popularnego wówczas w Stanach beatlesa. W wyniku olbrzymiego sukcesu „Yesterday”, kolejność ścieżek w następnych seriach została zmieniona. Singiel trafił na listę przebojów czasopisma „Billboard” Hot 100 29 września 1965, by 9 października rozpocząć miesięczny pobyt na szczycie zestawienia. Piosenka utrzymywała się w zestawieniu przez 11 tygodni. Milion sprzedanych egzemplarzy osiągnięto w ciągu 5 tygodni. Przez 8 lat od wydania singla, „Yesterday” było najczęściej odtwarzanym utworem w amerykańskich radiostacjach.
4 marca 1966 na brytyjskim rynku muzycznym pojawił się minialbum The Beatles zatytułowany "Yesterday". Oprócz tytułowego utworu, znalazły się na nim także „Act Naturally”, „You Like Me Too Much” i „It’s Only Love”. Wydawnictwo trafiło na listę przebojów 12 marca. 26 marca znalazło się na szczycie listy, gdzie pozostało przez kolejne 2 miesiące. 15 czerwca tego samego roku piosenka znalazła się na opublikowanym tylko w Stanach Zjednoczonych albumie "Yesterday and Today".
8 marca 1976 wytwórnia Parlophone wydała w Wielkiej Brytanii „Yesterday” na singlu. Na stronie B znalazł się utwór „I Should Have Known Better”. Piosenka osiągnęła 8. pozycję na Official Singles Chart Top 100 (była notowana od 13 marca, pozostając na liście 7 tygodni). Tego samego dnia Parlophone wydała także reedycje wszystkich dotychczasowych brytyjskich singli The Beatles. Powodem takiego posunięcia było zbliżające się wygaśnięcie kontraktu wytwórni z zespołem.

</doc>
<doc id="638590" url="https://pl.wikipedia.org/wiki?curid=638590" title="Wsiewołod III Wielkie Gniazdo">
Wsiewołod III Wielkie Gniazdo

Wsiewołod III Wielkie Gniazdo, ros. Все́волод III Ю́рьевич Большо́е Гнездо́ (ur. w 1154, zm. 14 lub 15 kwietnia 1212) – wielki książę włodzimierski od 1176 i riazański od 1207. Syn Jerzego I Dołgorukiego i Heleny (jej pochodzenie nie jest pewne, być może była Bizantyjką).
Życiorys.
W latach 1162-1174, za rządów przyrodniego brata Andrzeja I Bogolubskiego, musiał wyemigrować z kraju i osiadł w Bizancjum (stąd wzięła się hipoteza, że jego matka była Bizantyjką). Po śmierci brata powrócił na Ruś i stał się najpotężniejszym władcą ruskim swoich czasów. Za jego rządów miał miejsce rozkwit księstwa włodzimiersko-suzdalskiego. Podbił Riazań, zhołdował książąt Czernihowa, Kijowa i Halicza.
Wsiewołod III Wielkie Gniazdo był dwukrotnie żonaty. Pomiędzy 1170 a 1172 r. w Tbilisi poślubił księżniczkę osetyjską Marię. Doczekał się z nią dwanaściorga dzieci (czemu zawdzięczał swój przydomek), m.in. Jarosława II (ojca Aleksandra Newskiego). Po śmierci Marii (19 marca 1206) w 1207 lub 1209 r. pojął za żonę księżniczkę witebską Liubow z dynastii Rurykowiczów. Związek z nią okazał się bezdzietny.

</doc>
<doc id="638592" url="https://pl.wikipedia.org/wiki?curid=638592" title="Vejle">
Vejle

Vejle – portowe miasto w Danii, stolica regionu Syddanmark, znajdujące się nad fiordem Vejle, siedziba gminy Vejle.
Przemysł.
Znajduje się tu fabryka Tulip produkująca kilkaset milionów kiełbasek rocznie.
Sport.
Znajduje się tutaj klub sportowy Vejle Boldklub. W tym klubie karierę rozpoczynali Allan Simonsen i Thomas Gravesen. 
W mieście urodził się też szwajcarski kolarz zawodowy Tony Rominger.

</doc>
<doc id="638601" url="https://pl.wikipedia.org/wiki?curid=638601" title="Randers">
Randers

Randers – miasto w Danii, szóste co do wielkości w kraju, siedziba gminy Randers.
Gospodarka.
W mieście rozwinął się przemysł maszynowy, samochodowy, włókienniczy oraz spożywczy.
Historia.
Od XIII wieku ośrodek handlu i przemysłu.

</doc>
<doc id="638609" url="https://pl.wikipedia.org/wiki?curid=638609" title="Viborg">
Viborg

Viborg − miasto w Danii, siedziba gminy Viborg. Znajduje się tutaj siedziba Zachodniego Sądu Okręgowego "(Vestre Landsret)".
Geografia.
Viborg położony jest w północnej części środkowej Jutlandii, nad jeziorami Nørresø i Søndersø. Miasto leży mniej więcej w połowie drogi między Randers (44 km) i Holstebro (62 km), kilkanaście kilometrów na południe od fiordu Hjarbæk Fjord.
Historia.
Ślady osadnictwa ludzkiego w okolicach Viborga datują się od epoki żelaza. W czasach pogańskich składano tutaj ofiary. Od XI w. miasto było siedzibą biskupa, a od 1150 r. ośrodkiem handlowym. Viborg posiadał także mennicę, założoną przez Kanuta Wielkiego. Od średniowiecza Viborg był miejscem zwoływania zgromadzenia narodowego, na którym również wybierano i obwoływano królów. Pierwsza taka elekcja, o której istnieją zapiski odbyła się w 1027 r., kiedy królem obwołano Hardekanuta. Rolę miasta sejmowego Viborg utracił w 1805 r., ale od 1660 r. nie obwoływano już tutaj królów w zw. z wprowadzeniem w Danii monarchii absolutnej. Ostatnim królem obwołanym w Viborgu był Chrystian V w 1655 r. W 1103 r. król Eryk I pożegnał się w Viborgu z mieszkańcami przed swoją pielgrzymką do Ziemi Świętej, z której już nigdy nie wrócił. W katedrze w Viborgu w Boże Narodzenie 1259 r. koronowano na króla Danii Eryka V i była to jedyna koronacja w tym mieście. W 1501 r. pożar strawił sporą część miasta, łącznie z katedrą. W 1567 r. spłonęła wschodnia część miasta.
Hans Tausen w 1528 roku rozpoczął tutaj głoszenie swoich kazań w duchu luteranizmu, co zapoczątkowało reformację w Danii. Jego kazania były drukowane przez założoną tego samego roku pierwszą drukarnię w Viborgu. Po reformacji z 5 klasztorów i 12 kościołów, które posiadało miasto, ocalały jedynie kościół dominikański (z 1227 r.) i klasztor franciszkański (z 1235 r.), oraz katedra. W tym okresie Viborg stał się największym miastem na Jutlandii, ale podupadł w XVII i XVIII w. Jedną z przyczyn były pożary: w 1615, spowodowany przez rusznikarza, który wypróbowując strzelbę strzelił w strzechę, która się zapaliła; następny w 1667, oraz wielki pożar Viborga w dn. 25-26 czerwca 1726 r., który strawił całe niemal miasto, a wybuchł w lokalnym browarze w okresie wielkiej suszy i łatwo się rozprzestrzenił dzięki silnie wiejącym wiatrom. Pastwą płomieni padło wtedy 78 domów, 71 gospodarstw, ratusz i wszystkie kościoły. 215 rodzin pozostało bez dachu nad głową. Odbudowa miasta zajęła ćwierć wieku. W 1618 r. w Viborgu spalono 2 kobiety osądzone w procesie czarownic. W 1627 r. miasto zostało splądrowane przez oddziały Wallensteina, a w 1644 r. było okupowane przez Szwedów. W 1769 r. przeprowadzono pierwszy duński spis powszechny, który wykazał 1 990 mieszkańców w Viborgu. W 1787 r. miasto miało 2572 mieszkańców.
W 1805 r., po utracie roli miasta sejmowego, Viborg traci spore wpływy związane z pobytem w mieście sejmikujących. W 1817 r. w Viborgu założono pierwszą bibliotekę publiczną na Jutlandii. Ponowny rozwój miasta nastąpił dopiero w II połowie XIX w. po wybudowaniu kolei (1863) i rozpoczęciu zagospodarowywania okolicznych wrzosowisk. W 1850 r. ludność miasta osiągnęła 4 039 mieszkańców. W 1864 r. podczas wojny o Szlezwik, miasto było okupowane przez Prusaków. W latach 1865-2001 w mieście stacjonował garnizon wojskowy. Od 1919 r. siedziba Zachodniego Sądu Okręgowego. W mieście znajduje się stacja kolejowa Viborg. Obecny budynek został wzniesiony w 1896 r. W 1939 r. miasto otrzymało dworzec autobusowy. W kwietniu 1940 Viborg został okupowany przez wojska niemieckie, które rozlokowały się w lokalnych koszarach. W 1943 r. przeprowadzono w mieście pierwszą akcję sabotażową wysadzając w powietrze 5 samochodów transportowych pozostających w służbie niemieckiej. Akcje sabotażowe były kontynuowane do końca wojny. W 1945 r. w mieście pojawili się uchodźcy z Niemiec, którzy zostali rozlokowani w budynkach użyteczności publicznej w Viborgu zanim po zakończeniu działań wojennych nie wysłano ich do obozów dla uchodźców. W 1956 r. Viborg przyjął grupę 368 uchodźców węgierskich.
Herb Viborga.
Herb miasta nawiązuje do jego historii. W średniowieczu Viborg był miejscem zwoływania zgromadzenia krajowego, tzw. landstingu, na którym m.in. dokonywano obrzędu wybierania i obwoływania nowych królów. W polu złotym na tle czerwonych murów z kolumną pośrodku przedstawionych jest dwóch dysputujących ze sobą mężów w błękitnych szatach, co jest bezpośrednim nawiązaniem do sejmików, które odbywały się w mieście. W XVIII w. postacie posłów zastąpiono postaciami Adama i Ewy, a w miejsce kamiennej budowli w tle wkomponowano drzewo. Po 1869 r. naprawiono błąd i powrócono do oryginalnego herbu miasta. Pieczęć miejska w tej formie została oficjalnie zatwierdzona w 1938 r., a herb w 1971 r.
Sport.
Znajduje się tutaj klub piłkarski Viborg FF oraz klub piłki ręcznej Viborg HK.

</doc>
<doc id="638620" url="https://pl.wikipedia.org/wiki?curid=638620" title="Skagen">
Skagen

Skagen – duńskie miasto na północnym cyplu Jutlandii, drugi po Esbjerg port rybacki Danii.
Do roku 2007 miasto było siedzibą gminy Skagen; obecnie wchodzi w skład gminy Frederikshavn.
W mieście znajduje się stacja kolejowa Skagen.

</doc>
<doc id="638622" url="https://pl.wikipedia.org/wiki?curid=638622" title="Ludwik Decjusz">
Ludwik Decjusz

Justus Ludwik Decjusz (ur. ok. 1485 w Wissembourgu, zm. 26 grudnia 1545), znany także jako Jost Ludwig Dietz, Just, Jodocus Ludovicus Decius, Ludwik Decjusz Jodok – pochodzący z Alzacji krakowski dyplomata, historyk, ekonomista, finansista i sekretarz króla Zygmunta Starego, później jego doradca i zwierzchnik mennic koronnych.
Życiorys.
Syn Jakuba, burmistrza rodzimego Wissembourga. Nigdy nie ukończył studiów wyższych. W wieku 15 lat opuścił swój kraj i osiadł na Morawach, gdzie parał się kupiectwem, zajmował się problemami górnictwa i sprawami monetarnymi. Rok 1507 spędził w Tyrolu, skąd wyruszył na Węgry, by na przełomie 1507/1508 przybyć do Krakowa. Początkowo był protegowanym, sekretarzem i współpracownikiem Jakuba Bonera, królewskiego bankiera, twórcy i zarządcy żup solnych Wieliczki i Bochni. W 1515 roku w imieniu Bonera objął nadzór nad żupami solnymi Wieliczki i Bochni.
Przygotowywał ślub króla z Boną Sforza. W 1517 roku wyjechał do Wenecji, gdzie zakupił dla króla pierścień zaręczynowy i bogato zdobione tkaniny, które miały uświetnić uroczystość zaślubin.
W 1520 roku, dzięki poparciu Piotra Tomickiego objął stanowisko sekretarza Zygmunta Starego. Później był jego doradcą i zwierzchnikiem mennic koronnych.. Został mianowany przez króla zarządcą mennic w Krakowie i Toruniu, a potem także w Królewcu.
Od króla otrzymał zadanie przeprowadzenia reformy pieniądza w Koronie, na Litwie i Księstwie Pruskim. Program reformy zawarł w dziele „De monetae cussione ratio” („Traktat o biciu monety”) z 1525 roku. Projekt Decjusza został przyjęty przez sejm piotrkowski i właśnie jemu wraz z podskarbim koronnym Krzysztofem Szydłowieckim powierzono wykonanie uchwał sejmowych i przeprowadzenie w 1526 i 1528 reformy polskiego systemu monetarnego.
Zajmował się także działalnością charytatywną i społeczną: nadzorował m.in. restaurację wyższej wieży kościoła Mariackiego w Krakowie, był rajcą krakowskim, prowizorem szpitala św. Rocha (przy ul. Szpitalnej w Krakowie; dziś już nieistniejący) i wójtem piotrkowskim
Będąc człowiekiem wszechstronnie utalentowanym i wytrawnym dyplomatą, Justus Decjusz w krótkim czasie stał się w Krakowie bardzo wpływową postacią, cieszył się także szacunkiem i przyjaźnią najwybitniejszych humanistów Europy, m.in. Marcina Lutra i Erazma z Rotterdamu. Bliskie stosunki łączyły go z dworem Habsburgów. Od cesarza Maksymiliana I uzyskał tytuł szlachecki, który w 1531 roku został potwierdzony w Polsce (Tęczyńscy przyjęli go do herbu Topór).
Justus Decjusz stopniowo powiększał swój majątek osobisty. W Krakowie kupił Kamienicę Karniowską, czyli „Pod Barany”, która od XVIII wieku wchodziła w skład „pałacu Pod Barany” powstałego z połączenia dwóch sąsiednich kamienic. Zakupił dom w Toruniu, dobra na Śląsku i Księstwie Świdnickim m.in. kopalnię miedzi w miejscowości Kupferberg (obecnie Miedzianka), zamek Bolczów, wsie Janowice i Waltersdorf. Decjusz był również właścicielem kopalń m.in. ołowiu i srebra w Olkuszu.
W roku 1528 kupił część Przegorzał i Wolę Chełmską pod Krakowem (obecnie dzielnica miasta nazywana Wolą Justowską), i przy pomocy włoskich architektów wybudował tam podmiejską willę. Rezydencja była gotowa w roku 1535, stając się miejscem spotkań przedstawicieli różnych narodowości i kultur, wymiany poglądów i twórczej konfrontacji przekonań.
Obecnie w kompleksie historycznym Willa Decjusza prowadzi działalność Stowarzyszenie, w którego skład wchodzą znane osobistości ze świata nauki, gospodarki i kultury, a od 2019 roku Instytut Kultury Willa Decjusza, gminna instytucja kultury zajmująca się promocją i ochroną dziedzictwa kulturowego Miasta Krakowa.
Zmarł w 1545 roku w Krakowie, miejsce pochówku jest nieznane
Twórczość.
Jest autorem 3-tomowego dzieła "O starożytności Polaków" ("De vetustatibus Polonorum"). W utworze tym, pisanym świetną, humanistyczną łaciną, Decjusz wiąże najdawniejsze dzieje Polski z obrazem początkowych dziejów narodów Europy. Powołując się na nieistniejące dzieła bądź falsyfikaty, Alzatczyk skomponował długą listę królów sarmackich, rzekomo władców Sarmatów, od których pochodzili Polacy.
Najważniejszym jego dziełem jest "Księga o czasach króla Zygmunta", będąca podstawowym źródłem historycznym o panowaniu Zygmunta I Starego do 1516 r. Opierał się w swej pracy na własnych obserwacjach, osobistych notatkach i trudnych do ustalenia źródłach obcych. Szczególny walor mają w niej opisy wojen Polski z Rosją (bitwa pod Orszą 1514) i Tatarami krymskimi (bitwa pod Łopusznem 1512), oraz Zjazdu wiedeńskiego (1515). Zawarł też w niej epizod z historii swojego rodzinnego miasta, Wissembourga, krótki zarys granic Rzeczypospolitej, zamieszkujących go różnych narodach, wyznaniach, zainteresowaniach i przywarach szlachty polskiej oraz charakterystykę postaci Zygmunta I Starego.
Przed przyszłym dziejopisarzem stawiał następujące zadania w jego pracy badawczej: trzymanie się prawdy historycznej, obiektywizm, wykorzystywanie różnych źródeł i krytyczny do nich stosunek, dbałość o formę stylistyczną i językową dzieła.

</doc>
<doc id="638623" url="https://pl.wikipedia.org/wiki?curid=638623" title="Bazylika kolegiacka Zwiastowania Najświętszej Maryi Panny w Pułtusku">
Bazylika kolegiacka Zwiastowania Najświętszej Maryi Panny w Pułtusku

Bazylika kolegiacka Zwiastowania NMP w Pułtusku została ufundowana przez biskupa płockiego Pawła Giżyckiego w 1449. Od tego czasu jest drugą w hierarchii świątynią w diecezji płockiej po katedrze płockiej.
Historia i architektura.
Początkowo świątynia była jednonawowa, obecnie trzynawowa. Największe zmiany w kościele zaszły w XVI wieku po 1546 r. za sprawą Jana Baptysty z Wenecji, który zbudował m.in. sklepienie zdobione polichromią, kaplicę grobową fundatora przebudowy biskupa Andrzeja Noskowskiego (obecnie kaplica Najświętszego Sakramentu). Odkryte w 1994 renesansowe polichromie na sklepieniu podniosły rangę bazyliki jako zabytku, a hasło "sklepienie pułtuskie" weszło do historii sztuki.
W bazylice znajduje się ołtarz główny pw. Zwiastowania NMP z XVII wieku, 14 ołtarzy bocznych i posoborowy stół eucharystyczny. W kaplicy Najświętszego Sakramentu znajduje się cenny obraz "Opłakiwanie" z 1559 na podstawie "Piety" Michała Anioła.
Do najstarszych zabytków złotnictwa znajdujących się w kolegiacie można zaliczyć: monstrancję wieżyczkową i relikwiarz Krzyża Świętego z ok. 1450, kielichy gotyckie, z których najstarszy datowany jest na 1470–1480.
Ponadto obejrzeć tam można renesansowy nagrobek biskupa Noskowskiego z 1561 zapewne projektu Jana Marii Padovano, oraz płyty nagrobne innych biskupów z XV i XVI wieku, m.in. fundatora kolegiaty Pawła Giżyckiego z 1463.
W 1975 papież Paweł VI nadał kolegiacie tytuł bazyliki mniejszej.
W 2018 r. bazylika pułtuska została wpisana na listę pomników historii w ramach akcji "100 Pomników Historii na stulecie odzyskania niepodległości".

</doc>
<doc id="638625" url="https://pl.wikipedia.org/wiki?curid=638625" title="Zwójka zieloneczka">
Zwójka zieloneczka

Zwójka zieloneczka ("Tortrix viridana") – gatunek motyla z rodziny zwójkowatych.
Motyl o rozpiętości skrzydeł 18-23 mm. Zielone są głowa, tułów i przednie skrzydła – ich strzępiny nieco jaśniejsze. Niekiedy ubarwienie jest bardziej żółtozielone. Szarawe tylne skrzydła mają białawe strzępiny. Średnica oka ponad dwukrotnie mniejsza niż długość głaszczka szczękowego. Samica ma szeroką, słabo zesklerotyzowaną sterygmę, bardzo krótki i słabo zesklerotyzowany wlot przewodu torebki kopulacyjnej, kolczaste znamię i bardzo szerokie wargi pokładełka. Genitalia samca charakteryzuje długi i wygięty edeagus, stosunkowo krótkie i nieliczne ciernie, gruby i w połowie lekko zwężony saklulus, nieduży tegumen i duża walwa z brachiolą położoną przy końcu jej tylnej ścianki.
Zielona gąsienica ma czarnobrunatne: głowę, brodawki i plamki na tarczce karkowej.
Postacie dorosłe można obserwować od czerwca do sierpnia. Samica składa jaja na drzewach liściastych, najchętniej na dębach. Po przezimowaniu, w kwietniu z jaj wylęgają się zielonkawe gąsienice żywiące się początkowo pąkami, a następnie młodymi liśćmi. Przepoczwarczenie następuje w czerwcu. W przypadku masowego wystąpienia zwójka zieloneczka może powodować gołożer.

</doc>
<doc id="638626" url="https://pl.wikipedia.org/wiki?curid=638626" title="Tortrix viridana">
Tortrix viridana



</doc>
<doc id="638627" url="https://pl.wikipedia.org/wiki?curid=638627" title="Tajęża jednostronna">
Tajęża jednostronna

Tajęża jednostronna ("Goodyera repens" (L.) R. Br.) – gatunek byliny kłączowej z rodziny storczykowatych ("Orchidaceae"). Występuje w Europie, Ameryce Północnej i w Azji. W Polsce bardzo rzadko na niżu i w górach po regiel górny.
Nazewnictwo.
Rodzaj został nazwany na cześć angielskiego botanika Johna Goodyera (1592–1664), autora i tłumacza licznych publikacji botanicznych. Nazwa gatunkowa pochodzi od łacińskiego słowa "repo" – "czołgać się" i nawiązuje do pełzającego kłącza tajęży.
Zagrożenia i ochrona.
Roślina objęta w Polsce ścisłą ochroną gatunkową.
Roślina umieszczona na Czerwonej liście roślin i grzybów Polski (2006) w grupie gatunków wymierających na izolowanych stanowiskach, poza głównym obszarem występowania (kategoria zagrożenia [E]). W wydaniu z 2016 roku otrzymała kategorię NT (bliski zagrożenia).

</doc>
<doc id="638631" url="https://pl.wikipedia.org/wiki?curid=638631" title="Helge Payer">
Helge Payer

Helge Payer (ur. 9 sierpnia 1979 w Wels), bramkarz reprezentacji Austrii.
Jest wychowankiem Eintrachtu Wels, następnie trenował w szkółce piłkarskiej Rapidu, skąd wypożyczono go do ASK Kottingbrunn. W pierwszej drużynie Rapidu występuje od 2001 roku. Wywalczył wtedy wicemistrzostwo Austrii i stał się pierwszym bramkarzem klubu. W 2005 roku został po raz pierwszy w karierze mistrzem Austrii i dotarł też do finału Pucharu Austrii. W sezonie 2005/2006 zadebiutował w fazie grupowej Ligi Mistrzów.
W reprezentacji Austrii zadebiutował 11 czerwca 2003 roku w wygranym 5:0 meczu z Białorusią, rozegranym w ramach eliminacji do Euro 2004. Obecnie o miejsce w kadrze walczy z Andreasem Schranzem i Alexem Manningerem.

</doc>
<doc id="638634" url="https://pl.wikipedia.org/wiki?curid=638634" title="FK Sutjeska Nikšić">
FK Sutjeska Nikšić

Fudbalski klub Sutjeska Nikšić (Фудбалски Клуб Сутјеска Никшић) – czarnogórski klub piłkarski z siedzibą w Nikšiciu. Został utworzony w 1927 roku, jako SK Hajduk Nikšić. Obecnie występuje w Prvej lidze Czarnogóry.
Stadion.
Klub rozgrywa swoje mecze domowe na stadionie Stadion Kraj Bistrice w Nikšiciu, który może pomieścić 6.180 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Sutjeska Nikšić przystąpiła do rozgrywek Prvej crnogorskiej ligi.

</doc>
<doc id="638641" url="https://pl.wikipedia.org/wiki?curid=638641" title="Andrzej Krasiński">
Andrzej Krasiński

Andrzej Krasiński herbu Ślepowron (ur. ok. 1518, zm. 1588) – sędzia ziemski ciechanowski od 1567 roku, stolnik ciechanowski w 1565 roku, chorąży ciechanowski w 1562/1563 roku.
Życiorys.
Syn Jana Krasińskiego.
Poseł na sejm krakowski 1553 roku, sejm piotrkowski 1562/1563 roku, sejm piotrkowski 1565 roku z ziemi ciechanowskiej. Poseł na sejm warszawski 1563/1564 roku z ziemi ciechanowskiej. Poborca w ziemi ciechanowskiej w 1563/1564 roku. Poseł na sejm piotrkowski 1567 roku z ziemi ciechanowskiej. Poseł powiatu ciechanowskiego na sejm 1569 roku. Jako przedstawiciel Korony Królestwa Polskiego podpisał akt unii lubelskiej 1569 roku. Poseł na sejm 1570 roku z ziemi ciechanowskiej. Poseł na sejm 1572 roku, sejm konwokacyjny 1573 roku z województwa mazowieckiego. Podpisał konfederację warszawską 1573 roku. Poseł na sejm koronacyjny 1574 roku z powiatu ciechanowskiego. W 1575 roku podpisał elekcję Maksymiliana II Habsburga. Poseł na sejm 1578 roku, sejm 1582 roku z ziemi ciechanowskiej.
Ojciec Jana Andrzeja, kanonika gnieźnieńskiego i Stanisława Krasińskiego, wojewody płockiego. Brat biskupa krakowskiego Franciszka Krasińskiego.
Andrzej Krasiński jest 6x(pra)dziadkiem wybitnego poety i wieszcza narodowego Zygmunta Krasińskiego.
Pokrewieństwo po mieczu obrazuje poniższy schemat:

</doc>
<doc id="638644" url="https://pl.wikipedia.org/wiki?curid=638644" title="Horsens">
Horsens

Horsens – miasto w Danii, siedziba gminy Horsens.
W miejscowości znajduje się stacja kolejowa Horsens.

</doc>
<doc id="638647" url="https://pl.wikipedia.org/wiki?curid=638647" title="Ranger 1">
Ranger 1

Ranger 1 – niedoszła amerykańska bezzałogowa sonda kosmiczna, pierwsza z serii Ranger, mającej testować nowe technologie dla późniejszych lotów na Księżyc programu Apollo. Sonda miała badać przestrzeń międzyplanetarną pomiędzy Ziemią a Księżycem, a potem rozbić się o jego powierzchnię. Z powodu awarii rakiety nośnej, celu tego nie osiągnięto. Misję określa się jako częściowo udaną: zrealizowano cele technologiczne i inżynieryjne; nie zebrano jednak żadnych danych naukowych.
Opis misji.
Ranger 1 był testową sondą wysłaną ku Księżycowi. Z powodu awarii rakiety nośnej (ostatniego członu Agena B, który nie chciał się ponownie odpalić) nie opuścił jednak orbity Ziemi. Jego docelowa orbita miała mieć parametry 60 000 x 1 100 000 km. Mimo awarii rakiety przeprowadzono pomyślne testy układów statku. Po wykonaniu 111 okrążeń wokół Ziemi, Ranger 1 powrócił do atmosfery ulegając zniszczeniu.
Budowa i działanie.
Korpus statku miał kształt heksagonalny. Wykonany z aluminium. Do jego podstawy przymocowano dwa panele ogniw słonecznych o rozpiętości 5,2 metra. U spodu korpusu umieszczono talerzową antenę dużego zysku. Eksperymenty i podsystemy statku umieszczono w podstawie i w „wieży”. 
Energię elektryczną zapewniało 8680 ogniw słonecznych, ważąca 57 kg bateria AgZn, oraz kilka mniejszych baterii na potrzeby poszczególnych przyrządów.
System utrzymywania położenia składał się z elektronicznego układu czasowego, czujników Słońca i Ziemi, oraz silniczków korekcyjnych.
Temperatura statku była utrzymywana metodami pasywnymi: pokrycia ze złotej folii, powierzchnie pomalowane białą farbą oraz wykonane z polerowanego aluminium.
System komunikacyjny sondy składał się z anteny dużego zysku, anteny dookólnej średniego zysku oraz dwóch nadajników: 0,25 watowego na częstotliwości 960,1 MHz, oraz 3 watowego pracującego na częstotliwości 960,05 MHz.

</doc>
<doc id="638648" url="https://pl.wikipedia.org/wiki?curid=638648" title="RATM">
RATM



</doc>
<doc id="638649" url="https://pl.wikipedia.org/wiki?curid=638649" title="Næstved">
Næstved

Næstved – miasto w Danii nad rzeką Suså, siedziba gminy Næstved.
W mieście znajduje się stacja kolejowa Næstved.
Turystyka.
Jest dobrą bazą dla wioślarzy. Znajduje się tutaj schronisko młodzieżowe oraz kemping. Miasto leży na trasie Europejskiego Szlaku Gotyku Ceglanego.

</doc>
<doc id="638651" url="https://pl.wikipedia.org/wiki?curid=638651" title="Naestved">
Naestved



</doc>
<doc id="638655" url="https://pl.wikipedia.org/wiki?curid=638655" title="Holstebro">
Holstebro

Holstebro – miasto w Danii, siedziba gminy Holstebro.
Turystyka.
Znajduje się tutaj schronisko młodzieżowe oraz kemping.
Sport.
W Holstebro swoją siedzibę ma klub sportowy Holstebro BK rozgrywający mecze na wielofunkcyjnym stadionie Holstebro Idrætspark.
Miasta partnerskie.
 Altea, Hiszpania Bad Kötzting, Niemcy Bellagio, Włochy Bundoran, Irlandia Chojna, Polska Granville, Francja Sherborne, Wielka Brytania Houffalize, Belgia Judenburg, Austria Karkkila, Finlandia Kőszeg, Węgry Marsaskala, Malta Meerssen, Holandia Niederanven, Luksemburg Oxelösund, Szwecja Preny, Litwa Preweza, Grecja Sesimbra, Portugalia Türi, Estonia Sigulda, Łotwa Sušice, Czechy Zwoleń, Słowacja

</doc>
<doc id="638659" url="https://pl.wikipedia.org/wiki?curid=638659" title="Jakub Andrzej Boner">
Jakub Andrzej Boner

Jakub Andrzej Boner (zm. w 1517 we Wrocławiu) – kupiec i bankier wrocławski.
Brat Jana Bonera, prowadził rodzinne interesy w Norymberdze, we Wrocławiu. W 1512 odkupił od brata kamienicę na Rynku Głównym w Krakowie.
Z małżeństwa z Barbarą Lechner zawartego ok. 1486 miał sześcioro dzieci: Seweryna, Franciszka (zm. 1552; ławnika i rajcę krakowskiego), Helenę i Barbarę (wydane za mąż we Wrocławiu), Magdalenę (zm. 1529; wydaną w 1527 za Stanisława Radziwiłła syna wojewody wileńskiego) oraz najmłodszego Jakuba (zm. 1560; zamieszkałego na Śląsku).
W 1517 zrzekł się praw miejskich w Krakowie, wyjechał do Wrocławia, gdzie krótko po tym zmarł.

</doc>
<doc id="638662" url="https://pl.wikipedia.org/wiki?curid=638662" title="SM Caen">
SM Caen

Stade Malherbe Caen Calvados Basse-Normandie – francuski klub piłkarski z siedzibą w Caen w Normandii, założony w 1913, nazwany na cześć poety François de Malherbe'a, żyjącego na przełomie XVI i XVII wieku, urodzonego w Caen.
Historia.
Zespół po raz pierwszy awansował do Ligue 1 w 1988 i występował w niej kilka sezonów. W 1996 wywalczył mistrzostwo Ligue 2 i na jeden sezon wrócił do najwyższej klasy rozgrywkowej. Kolejny awans świętował w sezonie 2003/2004, po zajęciu 2. miejsca w Ligue 2. W sezonie 2004/2005 zespół, pomimo spadku do Ligue 2, osiągnął największy sukces w swojej historii, jakim było dojście do finału Pucharu Ligi, w którym Caen przegrało z RC Strasbourg 1:2. W 2009 klub zajmując 18. miejsce spadł z francuskiej ekstraklasy. Po rocznej banicji powrócił do Ligue 1.

</doc>
<doc id="638663" url="https://pl.wikipedia.org/wiki?curid=638663" title="Klub Wysokogórski Zakopane">
Klub Wysokogórski Zakopane

Klub Wysokogórski Zakopane – klub zrzeszony w Polskim Związku Alpinizmu. Powstał w grudniu 1974 r. w wyniku usamodzielnienia się Koła Zakopiańskiego Klubu Wysokogórskiego.
Historia.
Klub dysponuje bulderownią. Celem klubu jest wspieranie sportowej działalności wysokogórskiej, ze szczególnym uwzględnieniem wspinania i skialpinizmu.
Aktualnym (2012 r.) prezesem jest Przemysław Wójcik. Jego poprzednikami byli m.in. Ryszard Szafirski (1974–82), Maciej Berbeka (1982–86), Ryszard Gajewski (1986–91), Andrzej Osika (po 1991) i Maciej Pawlikowski (do 2012).
Adres klubu.
Klub Wysokogórski Zakopane
ul. Droga Na Wierch 4
34-500 Zakopane

</doc>
<doc id="638664" url="https://pl.wikipedia.org/wiki?curid=638664" title="Barciak większy">
Barciak większy

Barciak większy, motylica ("Galleria mellonella") – nocny owad z rzędu motyli, rodziny omacnicowatych.
Drobny, brunatnoszary. Rozpiętość skrzydeł wynosi 29-40 mm.
Gąsienice tego motyla potrafiące trawić wosk pszczeli niszczą w ulach plastry z czerwiem – znalazło to odbicie w angielskiej nazwie "Wax Moth" ("woskowa ćma"); zjadają również owoce i odpadki organiczne. W 2017 r. opisano zdolność gąsienic tego gatunku do trawienia polietylenu ze znacznie większą wydajnością, niż w przypadku stosowanych do tego celu mikroorganizmów.
Według naukowców z Uniwersytetu Strathclyde w Glasgow jest to najlepiej słyszące zwierzę świata, bowiem rejestruje dźwięki o częstotliwościach do 300 kHz.

</doc>
<doc id="638665" url="https://pl.wikipedia.org/wiki?curid=638665" title="Galleria mellonella">
Galleria mellonella



</doc>
<doc id="638667" url="https://pl.wikipedia.org/wiki?curid=638667" title="Józef Wiaderny">
Józef Wiaderny

Józef Wiaderny (ur. 8 marca 1943 w Maleńcu, zm. 20 grudnia 2000 w Warszawie) – polski związkowiec i polityk, w latach 1996–2000 przewodniczący OPZZ, poseł na Sejm III kadencji.
Życiorys.
Ukończył w 1978 technikum mechaniczne. Pracował w Hucie im. Lenina, od 1980 był sekretarzem rady kombinatu Związku Zawodowego Hutników. W 1985 został zatrudniony na etacie w centrali Ogólnopolskiego Porozumienia Związków Zawodowych. W latach 1994–1996 był wiceprzewodniczącym, a w okresie 1996–2000 przewodniczącym OPZZ. Od 1966 do rozwiązania (1990) należał do Polskiej Zjednoczonej Partii Robotniczej.
W 1997 jako bezpartyjny kandydat z ramienia Sojuszu Lewicy Demokratycznej został wybrany na posła III kadencji, otrzymując 15 130 głosów. Zmarł w trakcie kadencji, chorował na białaczkę.
Pochowany w Alei Zasłużonych na cmentarzu Wojskowym na Powązkach (kwatera A30-tuje-4).
W 2000 pośmiertnie odznaczony Krzyżem Komandorskim Orderu Odrodzenia Polski.

</doc>
<doc id="638668" url="https://pl.wikipedia.org/wiki?curid=638668" title="Centrum Belvedere">
Centrum Belvedere



</doc>
<doc id="638675" url="https://pl.wikipedia.org/wiki?curid=638675" title="KW Zakopane">
KW Zakopane



</doc>
<doc id="638678" url="https://pl.wikipedia.org/wiki?curid=638678" title="Nagroda za drugoplanową rolę kobiecą na Festiwalu Polskich Filmów Fabularnych">
Nagroda za drugoplanową rolę kobiecą na Festiwalu Polskich Filmów Fabularnych

Nagroda za drugoplanową rolę kobiecą na Festiwalu Polskich Filmów Fabularnych w Gdyni jest przyznawana w konkursie głównym od 11. edycji festiwalu, czyli od 1986 roku. Najstarszą laureatką nagrody jest Danuta Szaflarska, która w 1993 roku, kiedy przyznano jej nagrodę za obraz "Pożegnanie z Marią", miała 78 lat. Szaflarska, Anna Romantowska, Kinga Preis, Dorota Kolak i Aleksandra Konieczna wygrywały dwukrotnie i jest to rekord w historii festiwalu. Tylko Szaflarska, Preis, Agnieszka Grochowska oraz Aleksandra Konieczna triumfowały zarówno w kategorii rola kobieca drugoplanowa, jak i pierwszoplanowa. W ciągu ponad trzydziestu lat istnienia festiwalu w konkursie na najlepszą aktorkę drugiego planu artystka z zagranicy zwyciężyła dopiero w 2014. Była to Rosjanka Elena Babenko. Nagrodą dla zwyciężczyni jest 12 tysięcy złotych.

</doc>
<doc id="638679" url="https://pl.wikipedia.org/wiki?curid=638679" title="Waryński Grupa Holdingowa">
Waryński Grupa Holdingowa

Waryński S.A Grupa Holdingowa (dawniej "Warszawskie Zakłady Maszyn Budowlanych im. Ludwika Waryńskiego", "Bumar-Waryński S.A Grupa Holdingowa") – przedsiębiorstwo z siedzibą w Warszawie. Dawniej podmiot z sektora maszynowego, następnie w branży nieruchomości.
Po wycofaniu się z terenów przy ul. Kolejowej siedziba przedsiębiorstwa od końca 2005 roku mieściła się przy ul. Jana Kazimierza 1/29 na Odolanach. 31 stycznia 2011 r. zmieniono nazwę przedsiębiorstwa na Waryński S.A. Grupa Holdingowa. W pierwszej połowie 2012 roku, po kilku latach przekształceń, ostatecznie zamknięta została działalność produkcyjna, a aktywność spółki została skoncentrowana na działalności deweloperskiej i zarządzaniu nieruchomościami. W 2013 roku rozpoczął się proces przygotowania dwóch projektów mieszkaniowych (Stacja Kazimierz i Miasto Wola) oraz inwestycji biurowej EQlibrium, realizowanych przez Grupę Waryński na terenie przy ul. Jana Kazimierza.

</doc>
<doc id="638685" url="https://pl.wikipedia.org/wiki?curid=638685" title="Kornwalijczycy">
Kornwalijczycy

Kornwalijczycy (ang. "Cornish people", korn. "Kernowyon") – ludność pochodzenia celtyckiego zamieszkująca Kornwalię.
Liczba ludności Kornwalii wykazująca współcześnie kornwalijską samoidentyfikację nie jest znana. Ich językiem ojczystym był dawniej język kornijski, jednak współcześnie posługują się głównie językiem angielskim (anglo-kornijskim). Dominującym wyznaniem wśród Kornwalijczyków jest protestantyzm.
Odrębność narodowa, etniczna i kulturowa.
Część Kornwalijczyków uważa siebie za odrębną grupę etniczną, wywodzącą się z plemion celtyckich (w przeciwieństwie do Anglików), w przeszłości używającą języka kornijskiego i mającą częściowo odrębną historię. Jednym z argumentów jest używanie przez Kornwalijczyków pojęcia Anglia na określenie obszaru znajdującego się na wschód od mostu Tamar Bridge. Podczas spisu powszechnego można było podawać opcję narodowościową "Kornwalijczyk", choć formularz nie zawierał odrębnego pola dla tej narodowości; niemniej jednak 37 000 osób podało narodowość kornijską, mimo iż możliwość ta – zdaniem krytyków – nie została odpowiednio rozpropagowana. Od r. 2004 na mocy "Children's Act" (ustawy o wychowaniu dzieci i młodzieży) można zaznaczać narodowość kornwalijską na świadectwach szkolnych. Kornwalia ma też odrębną reprezentację sportową, występującą od 2006 na Igrzyskach Wspólnoty Narodów (Commonwealth Games).
Krytycy tezy o odrębnym, celtyckim pochodzeniu Kornwalijczyków, w tym zwłaszcza genetycy (m.in. Brian Sykes), uważają, że nie istnieje coś takiego jak celtycka grupa etniczna. Jedyna łączność z Celtami, która jest niekwestionowana, to łączność językowa; język kornijski (wymarły na przełomie XVII i XVIII w, od XX wieku trwa odradzanie tego języka) jest językiem celtyckim.
Dążenia separatystyczne.
Część kornwalijskich ruchów politycznych, społecznych i kulturalnych otwarcie głosi dążenia niepodległościowe. W języku angielskim funkcjonuje związane z tym pojęcie "cornish nationalism". Zwykle dotyczy ono wysuwania następujących postulatów: 
Podkreślany jest również fakt, że Kornwalia, w przeciwieństwie np. do Szkocji, nigdy nie została przyłączona do Anglii na drodze formalnej unii.
Walka o autonomię Kornwalii.
Pierwsze starania o niepodległą Kornwalię miały miejsce podczas angielskiej wojny domowej w XVII wieku, a prowadził je sir Richard Grenville, przekonany, że może wykorzystać kornijskie marzenia o niepodległości do zyskania poparcia dla rojalistów. Obecnie starania Kornwalii o autonomię prowadzą takie organizacje polityczne jak m.in. Mebyon Kernow i Cornish Nationalist Party. Domagają się powołania zgromadzenia "Cornish Assembly" na takiej samej zasadzie i o takich samych prawach jak Walijskie Zgromadzenie Narodowe. Według badań z 2003 r., starania te popierało 55% Kornwalijczyków.

</doc>
<doc id="638686" url="https://pl.wikipedia.org/wiki?curid=638686" title="Le Havre AC">
Le Havre AC

Le Havre Athletic Club – francuski klub piłkarski z siedzibą w Hawrze, założony w 1872 roku jako wielosekcyjny klub sportowy Le Havre Football-Club (najstarszy obecnie istniejący klub sportowy we Francji), w ramach którego sekcję futbolową utworzono w 1894.
Historia.
W 1872, przede wszystkim dzięki licznym kontaktom z Anglikami, grupa mieszkańców Hawru założyła wielosekcyjny klub sportowy o nazwie Le Havre Football-Club - aktualnie najstarszą tego typu organizację zarejestrowaną we Francji. Początkowo w jej ramach funkcjonowały dwie sekcje: lekkoatletyczna oraz dyscypliny stanowiącej połączenie piłki nożnej i rugby (tzw. sekcja kombinowana). Dlatego też w 1882 (choć część historyków twierdzi, że dopiero w 1890) przemianowano ją na Le Havre Athletic Club (w skrócie Le HAC) i pod tym szyldem występuje obecnie. W 1884 otrzymała ona teren w pobliżu kościoła w Sanvic (przedmieściach Hawru), gdzie zlokalizowała swą siedzibę oraz urządziła pierwszy stadion - "Stade de Sanvic". W 1891 zatwierdzono barwy statutowe niebiesko-błękitne, które nierozerwalnie kojarzone są z klubem do dzisiaj. Trzy lata później rozdzielono sekcję kombinowaną, tworząc dwie nowe: rugbiarską i futbolową - jako pierwszą w ówczesnej Francji, a drugą obecnie (po FC Miluza - pierwotnie klubie niemieckim). Najstarszy zachowany wynik meczu rugbystów Le HAC pochodzi z kwietnia 1894, a piłkarzy - z grudnia 1894. Początkowo wiodącą rolę w sekcji futbolowej odrywali Brytyjczycy, będący głównymi nauczycielami tej dyscypliny, a także stanowiący trzon drużyny. W 1897 zespół awansował do finału premierowej edycji Pucharu Maniera (ufundowanego przez ówczesnego prezesa Paris Star), ulegając w nim "Club Français Paryż" 3:5, zaś dwa lata później odniósł swój pierwszy sukces zdobywając amatorskie mistrzostwo Francji (przyznane przez USFSA na skutek rezygnacji z gry finale przez "Club Français Paryż"). Tytuł ten obroniono w 1900 (wygrana 1:0 nad "Club Français Paryż" - 6 maja 1900 w "Bécon-les-Bruyères"), a po raz kolejny wywalczono w 1919 (zwycięstwo 4:1 z Olympique Marsylia - 11 maja 1919). W 1914 klub pozyskał teren przy ulicy Cavée Verte w Hawrze, gdzie w tym samym roku rozpoczął budowę nowego stadionu. Oddano do użytku w 1918 i od tego czasu nieprzerwanie do 1971 służył on piłkarzom pierwszej drużyny HAC. W 1971 przenieśli się oni na Stade Jules-Deschaseaux, na którym rozgrywają swe mecze do dziś, zaś obiekt przy ul. Cavée Verte (aktualnie nazywany Stade Charles-Argentin) służy zespołowi rezerw. W latach 1933-1964 klub posiadał status profesjonalnego, zaś odzyskał go w lipcu 1981. W sezonie 1937/1938 zwyciężył w rozgrywkach Division 2, uzyskując tym samym premierowy awans do ekstraklasy. Zadebiutował w niej latem 1938, a pierwszy sezon 1938/1939 zakończył na 11 miejscu, utrzymując się w gronie najlepszych.
Od wielu lat klub znany jest przede wszystkim ze swojej szkółki piłkarskiej, docenianej na całym świecie. To właśnie w niej swą karierę piłkarską rozpoczynali m.in. Ibrahim Ba, Jean-Alain Boumsong, czy Vikash Dhorasoo.

</doc>
<doc id="638696" url="https://pl.wikipedia.org/wiki?curid=638696" title="Centrum Jana Pawła II „Nie lękajcie się”">
Centrum Jana Pawła II „Nie lękajcie się”

Centrum Jana Pawła II „Nie lękajcie się!” – ośrodek rzymskokatolicki poświęcony życiu i twórczości papieża Jana Pawła II działający w Krakowie. Centrum ma pełnić funkcje wotum dziękczynnego narodu za pontyfikat Karola Wojtyły. Nazwa Centrum nawiązuje do pamiętnych słów Jana Pawła II wypowiedzianych w 1978 r. podczas inauguracji pontyfikatu: "Nie lękajcie się. Otwórzcie, otwórzcie na oścież drzwi Chrystusowi!" Zgodnie ze statutem centrum powołano dla „upamiętnienia pontyfikatu sługi Bożego papieża Jana Pawła II”. Centrum ma za zadanie upowszechnianie i twórcze rozwijanie dziedzictwa Jana Pawła II, promowanie duchowości, kultury i tradycji związanej z Jego osobą, a także działalność naukowa i edukacyjna oraz pomoc potrzebującym.
Obecnie jest w budowie siedziba Instytutu w pobliżu Sanktuarium Bożego Miłosierdzia na terenie tzw. Białych Mórz (poeksploatacyjne tereny dawnych zakładów Solvay, w Jugowicach). 11 maja 2007 Stanisław Dziwisz, metropolita krakowski poświęcił krzyż na terenie budowy. Budowa została oficjalnie zainaugurowana 11 października 2008. Autorem projektu zabudowań jest architekt Andrzej Mikulski. Projekt obejmuje: Sanktuarium św. Jana Pawła II, dom (w którego skład wchodzić mają muzeum, instytut z biblioteką, kaplica i oratorium oraz centrum konferencyjne), centrum rekolekcyjne, centrum szkolenia wolontariatu, wieża z tarasem widokowym, obiekty hotelowe, amfiteatr na otwartej przestrzeni, plenerowa droga krzyżowa, kładka piesza, parkingi i inne obiekty.
12 czerwca 2011 do dolnej kaplicy Sanktuarium Jana Pawła II została wprowadzona relikwia Jana Pawła II: ampułka z krwią, umieszczona w mensie ołtarzowej.
Koszt budowy to prawie 200 mln zł.
Wystawa „Kim jest Człowiek z Całunu?".
Od 2012 roku w Centrum istnieje wystawa poświęcona Całunowi Turyńskiemu
Wystawa wchodzi w skład międzynarodowego projektu Othonia, w ramach którego utworzono kilkanaście podobnych wystaw na całym świecie m.in. w Rzymie i Jerozolimie. W Polsce powstała z inicjatywy Księży Legionistów Chrystusa. Składa się z kopii Całunu Turyńskiego, trójwymiarowych wizualizacji, posągu Chrystusa, replik korony cierniowej, biczy i gwoździ oraz 25 paneli informacyjnych poświęconych charakterystyce Całunu, jego historii, zgodności z Ewangeliami i badaniom naukowym, które były nad nim prowadzone. 

</doc>
<doc id="638705" url="https://pl.wikipedia.org/wiki?curid=638705" title="Radwan Sowity (herb szlachecki)">
Radwan Sowity (herb szlachecki)

Radwan Sowity (inaczej "Chorągwie Kmitów") – odmiana herbu szlacheckiego Radwan.
Opis herbu.
"W polu czerwonym dwie chorągwie złote kościelne, o trzech polach, z frędzlami u dołu w pas. W klejnocie ogon pawi ze srebrną gwiazdą sześcioramienną."
Herbowni.
Bykowski , Kmita, Tysza, Wołczkiewicz, Wołczkowicz, Worłowski.

</doc>
<doc id="638711" url="https://pl.wikipedia.org/wiki?curid=638711" title="Wyższa Szkoła Humanistyczna im. Aleksandra Gieysztora">
Wyższa Szkoła Humanistyczna im. Aleksandra Gieysztora



</doc>
<doc id="638713" url="https://pl.wikipedia.org/wiki?curid=638713" title="Simcoe (jezioro)">
Simcoe (jezioro)

Simcoe – eutroficzne jezioro w Kanadzie w prowincji Ontario.
Na jednej z licznych wysp – Georginie – jest położony rezerwat Indian.
Większe miasta: Barrie, Orillia.

</doc>
<doc id="638717" url="https://pl.wikipedia.org/wiki?curid=638717" title="Piotr Granatowicz">
Piotr Granatowicz

Piotr Granatowicz (ur. 18 stycznia 1921 w Koczergach, zm. 17 listopada 1978 w Rwandzie) – ksiądz pallotyn, dyrektor Wydawnictwa Pallottinum w latach 1961–1970, misjonarz w Afryce.
Życiorys.
Ksiądz Piotr Granatowicz urodził się w roku 1921 w Koczergach w diecezji siedleckiej. Ukończył pallotyńskie Collegium Marianum w Wadowicach. Do pallotynów wstąpił w 1940, wykształcenie filozoficzne i teologiczne zdobywał warunkach konspiracyjnych w Wadowicach i Kalwarii Zebrzydowskiej. Pierwsze śluby złożył 15 sierpnia 1942.
Księdzem został 27 maja 1945, przyjmując święcenia w Krakowie z rąk biskupa Stanisława Rosponda. Był duszpasterzem w Chełmnie i Radomiu, redaktorem i dyrektorem (1961–1970) Wydawnictwa Pallotinum. Był m.in. redaktorem graficznym pierwszych tomów Encyklopedii katolickiej TN KUL. 
Ks. Granatowicz po studiach z zakresu teologii fundamentalnej na KUL, przez 5 lat prowadził wykłady w Ołtarzewie i w nowicjacie w Ząbkowicach Śląskich. 
W roku 1978 został wysłany do Rwandy w celu rozpoznania możliwości założenia drukarni misyjnej; wcześniej pracował nad przygotowaniem dla Rwandy modlitewnika w języku kinyarwanda. Odbył podróż po Rwandzie, zwiedzając drukarnie i przygotowując sprawozdanie dla miejscowego episkopatu, związane z planowaną drukarnią, a w przyszłości także wydawnictwem misyjnym. W przeddzień spotkania z biskupami rwandyjskimi, a w tydzień po swoim przyjeździe do tego kraju, zginął tragicznie w wypadku samochodowym w wieku 57 lat (ciężko ranny w tym wypadku został inny polski pallotyński misjonarz, ks. Henryk Kazaniecki). Spoczywa w Kigali-Gikondo w Rwandzie.
Ks. Jan Pałyga SAC scharakteryzował ks. Granatowicza w następujący sposób: "był (...) wybitnym specjalistą w zakresie sztuki drukarskiej i wydawniczej. Posiadał doskonałą pamięć, znajomość kilku języków obcych (...), nieprzeciętne zdolności techniczne, rzadką umiejętność koncentracji umysłowej i wiele innych zalet".

</doc>
<doc id="638719" url="https://pl.wikipedia.org/wiki?curid=638719" title="Johannes Falkenberg">
Johannes Falkenberg

Johannes Falkenberg (ur. ok. 1365, zm. ok. 1435 w Legnicy) – dominikanin, inkwizytor, autor antypolskiego paszkwilu "Satyra przeciw herezji i innym nikczemnościom Polaków i ich króla Jagiełły".
Życiorys.
Data i miejsce urodzenia.
Miejsce urodzenia Falkenberga nie zostało w sposób ostateczny ustalone. Wedle relacji Jana Długosza dominikanin urodził się w Kamieniu Pomorskim. Spośród innych hipotetycznych miejscowości wymienia się m.in. Gdańsk, Złocieniec (wówczas Falkenberg nad Drawą) i miejscowość Falkenberg nad rzeką Elster. Historyk Edward Rymar sygnalizował możliwość pochodzenia Falkenberga z Pomorza Zachodniego bądź Nowej Marchii. Niektóre współczesne opracowania biograficzne informują, że urodził się w saskiej rodzinie mieszczańskiej. Biograf Falkenberga, Tomasz Kalisz, uznaje trop saski za najbardziej przekonujący. Za przybliżoną datę urodzenia uznaje się lata 1364-1365. 
Wczesne lata i okres studiów.
Falkenberg rozpoczął edukację najprawdopodobniej w szkole miejsko-parafialnej w swojej rodzinnej miejscowości. Najpóźniej w 1379 roku rozpoczął studia na Uniwersytecie w Pradze. W 1381 roku uzyskał stopień bakałarza. W 1384 roku, wciąż w Pradze, zdobył stopień magistra. Następnie podjął na tej samej uczelni studia prawnicze, lecz po około roku opuścił Pragę i przeniósł się do Wiednia, gdzie kontynuował naukę. Tam studiował teologię, wykładając jednocześnie sztuki wyzwolone. Na następne kilka lat Falkenberg znika z przekazów źródłowych, pojawiając się ponownie w 1399 roku w Kolonii, już jako osoba duchowna-dominikanin. W międzyczasie, prawdopodobnie właśnie w Kolonii, zdobywa tytuł doktora teologii. 
Okres krakowski.
Od około 1403 do 1410 roku sprawował urząd regensa w dominikańskim "studium generale" w Krakowie. Tam daje się poznać jako kontrowersyjny polemista, wdający się w spory doktrynalne m.in. z biskupem Piotrem Wyszem i Mateuszem z Krakowa. W owym czasie do jego obowiązków jako regensa należały m.in. kontrola kształcenia w dominikańskiej szkole wyższej i formacja duchowa braci zakonnych. Cieszył się wówczas wysoką estymą jako teolog, o czym świadczy m.in. fakt, że Rada Miejska Krakowa zwracała się do niego o oficjalne porady natury etyczno-religijnej w kwestiach zarządzania miastem. 
Na okres krakowski przypada napisanie przez Falkenberga traktatu "De monarchia mundi", będącego ostrą polemiką z tezami zawartymi w traktatach "O praktykach kurii rzymskiej" Mateusza z Krakowa i "Speculum aureum" Piotra Wysza. W swoim traktacie Falkenberg bronił nieomylności papieża, przedstawiał Kościół zachodni jako wzór do naśladowania dla wschodniego, ponadto nie omieszkał osobiście zaatakować Mateusza z Krakowa, oskarżając go o herezję. Oskarżony uczony wytoczył Falkenbergowi w Rzymie proces, w wyniku którego dominikanin musiał przeredagować swój traktat i usunąć z niego ataki na Mateusza. 
Na soborach.
Falkenberg oficjalnie do 1410 roku pozostawał regensem dominikanów w Krakowie, "de facto" opuścił jednak miasto i już w 1407 roku wykładał teologię na Uniwersytecie Praskim. W Pradze przebywał do 1409 roku,
w międzyczasie diametralnie zmieniając swoje poglądy nt. Kościoła ; z pozycji pro-papieskich przesunął się na koncyliarystyczne. Wydał wówczas między innymi traktat "De renuntiatione papae", w którym wzywał do wypowiedzenia posłuszeństwa papieżowi Grzegorzowi XII.
W 1409 pojawił się na soborze w Pizie, skąd prawdopodobnie rozesłał do uczonych Uniwersytetu w Wiedniu traktat polemizujący z tezami Stanisława ze Skarbmierza nt. wojny sprawiedliwej i niesprawiedliwej. Falkenberg oskarżał ponadto na kartach traktatu Władysława Jagiełłę o bratanie się z poganami i wzywał do walki z nim. 
Od około 1411 do 1414 roku sprawował urząd inkwizytora na Saksonię i Turyngię, będąc jednocześnie przeorem w Warburgu. 
Konstancja i spór z delegacją polską.
W 1415 pojawił się na soborze w Konstancji, gdzie uczestniczył w kilku głośnych sporach, spośród których największą sławę przyniósł mu skandal związany z "Satyrą przeciw herezji i innym nikczemnościom Polaków i ich króla Jagiełły". W spór polsko-krzyżacki w Konstancji Falkenberg zaangażował się w 1416 roku. Wówczas napisał i opublikował na zlecenie prokuratora krzyżackiego Piotra z Ornety cztery traktaty skierowane przeciwko Pawłowi Włodkowicowi i jego koncepcji wojny sprawiedliwej. Delegacja polska z Włodkowicem na czele ustosunkowała się do argumentów Falkenberga i spór mieścił się w granicach ówczesnych norm dyskusji do momentu, w którym delegacji polskiej przedłożono "Satyrę" - napisany kilka lat wcześniej (zapewne między 1410 a 1412 rokiem) paszkwil Falkenberga na Jagiełłę i Polaków. Wzburzony porażką Zakonu Krzyżackiego pod Grunwaldem napisał tekst zachęcający do walki przeciwko Polsce, w którym przedstawia kraj Słowian jako świątynię pogaństwa, wysługującą się bożkom ziemię niewiernych, przeciw którym zaleca walkę jako dzieło Chrystusowe. Wzywał do wytępienia Polaków, obiecując w zamian życie wieczne.
Kwestią dzisiaj niewyjaśnianą pozostaje, w jaki sposób i w jakim celu paszkwil Falkenberga pojawił się w Konstancji i został upubliczniony stronie polskiej. Paweł Włodkowic oskarżył stronę krzyżacką o zlecenie Falkenbergowi napisania tekstu. Piotr z Ornety, prokurator krzyżacki, sugerował, że dominikanin napisał "Satyrę" z własnej inicjatywy. Z pewnością do jej publikacji na soborze doszło wbrew woli autora. Historyk Tomasz Kalisz wysuwa przypuszczenie, że paszkwil upubliczniła celowo strona krzyżacka, aby sprowokować wzburzenie Polaków i obrócić ich ataki soborowe przeciwko osobie Falkenberga, co miało odwrócić uwagę od meritum toczącego się sporu.
W styczniu 1417 delegacja polska złożyła na soborze oficjalny pozew przeciwko Falkenbergowi, zarzucając mu herezję oraz zniesławienie króla oraz narodu polskiego. Komisja wiary zawiązana w celu rozpatrzenia sprawy dopatrzyła się 11 przewinień dominikanina, przychyliła się do wniosku Polaków, potępiła "Satyrę" i nakazała jej publiczne spalenie. W wyniku sprzeciwu stronnictwa burgundzkiego do wykonania wyroku wówczas nie doszło. W międzyczasie sprawą Falkenberga zajęła się także kapituła generalna zakonu dominikańskiego obradująca w Strasburgu. Władze zakonu potępiły dziełko, a autora skazały na karę wiecznego więzienia ("perpetuo carceri"). Wskutek tego Falkenberg został aresztowany w Konstancji. Dalsze starania delegacji polskiej doprowadziły do ponownego potępienia "Satyry" przez komisję wiary. Ostatecznie papież Marcin V uwięził Falkenberga w zamku św. Anioła w Rzymie. Dominikanin opuścił więzienie w 1424 roku, po kilkukrotnym publicznym (m.in. w obecności delegacji polskiej) odwołaniu tez zawartych w paszkwilu.
Dalsze losy.
Na przełomie 1429 i 1430 roku Falkenberg znajdował się w Toruniu. Był wówczas współpracownikiem inkwizytora Piotra Wichmanna. Tam zaangażowany był w spór pomiędzy dominikanami a miejscowym proboszczem. Po wygnaniu dominikanów z Torunia przez pewien czas przebywał w Kamieniu Pomorskim, być może także w Gdańsku i Malborku. Później, do ok. 1434/1435 roku uczestniczył w soborze w Bazylei. Ostatnim poświadczonym źródłowo miejscem pobytu Falkenberga był Wrocław, gdzie ponownie zaangażował się w lokalny konflikt między zakonem dominikanów a miejscowymi klerykami. W toku tego sporu zdążył jeszcze opublikować traktat w obronie Zakonu.
Śmierć.
Według Jana Długosza Falkenberg umarł w Legnicy podczas powrotu z soboru w Bazylei. Do tej tezy przychyla się większość badaczy, choć za miejsce śmierci Falkenberga podaje się też niekiedy Wrocław. Za datę śmierci przyjmuje się rok 1435.

</doc>
<doc id="638720" url="https://pl.wikipedia.org/wiki?curid=638720" title="Ulica Stefana Żeromskiego w Radomiu">
Ulica Stefana Żeromskiego w Radomiu

Ulica Stefana Żeromskiego w Radomiu – ulica w dzielnicy Śródmieście. Łączy plac Kazimierza Wielkiego z ulicą Lubelską. Krzyżuje się z ulicami Traugutta, Witolda, Focha, Moniuszki, Niedziałkowskiego, Słowackiego, 25 Czerwca, Młynarską, Czachowskiego, Batorego oraz Zbrowskiego. Na osi ulicy Focha przylega do niej plac Konstytucji 3 Maja. Na odcinku pomiędzy placem Kazimierza Wielkiego a ulicą Niedziałkowskiego tworzy reprezentacyjny deptak.
Historia.
Od średniowiecza w miejscu obecnej ulicy Żeromskiego przebiegał trakt prowadzący w kierunku Lublina i dalej na Ruś (stąd wywodzi się pierwotne określenie dawnego gościńca – trakt lubelski). W wymiarze lokalnym stanowił on połączenie miasta lokacyjnego i przedmieścia lubelskiego z ogrodami mieszczan, leżącymi na terenie ówczesnej wsi Dzierzków. Sytuacja ta wpłynęła w późniejszym okresie na rozwój miasta w kierunku wschodnim. Najbardziej okazałym gmachem pochodzącym z tego okresu, usytuowanym przy dawnym trakcie lubelskim, jest zespół klasztorny Bernardynów ufundowany w II połowie XV w. przez króla Kazimierza Jagiellończyka. W okresie nowożytnym dominującym typem zabudowy były konstrukcje drewniane. Przy dawnym trakcie skaryszewskim stał kościół św. Leonarda, rozebrany w 1789 roku w ramach ograniczonych prac porządkowych. Wówczas przy trakcie lubelskim ulokowano również liczne karczmy i zajazdy. Proces gwałtownej urbanizacji terenu przypada na wiek XIX i związany jest z realizacją założeń planu regulacyjnego z 1822 roku. W tym stuleciu przy włączonym w granice miasta trakcie nazwanym ulicą Lubelską powstało wiele murowanych budynków, tworzących do dziś zasadniczy krajobraz zabytkowej części ulicy (zabytkowa zabudowa obejmuje większość odcinka dawnej ul. Lubelskiej, od 1925 noszącego imię Stefana Żeromskiego). Ulica Żeromskiego stanowi przedłużenie ulicy Rwańskiej. W 1901 roku jako jedna z pierwszych ulic Radomia uzyskała oświetlenie elektryczne.
Nazwa.
Nazwa ulicy wielokrotnie ulegała zmianom:
Architektura.
Dzisiejszy kształt nadała ulicy przebudowa związana z realizacją planu regulacyjnego Radomia z 1822. W części zabytkowej (między placem Kazimierza Wielkiego a ulicą 25 Czerwca) dominują kamienice czynszowe pochodzące z okresu od I połowy XIX w. do lat 30. XX w., reprezentujące klasycyzm, style historyzujące, style stosowane w międzywojniu (art déco, modernizm) i inne style architektoniczne. Na odcinku pomiędzy ul. 25 Czerwca a wiaduktem kolejowym zabudowa jest niejednorodna i pochodzi z okresu od ok. II połowy XIX w. do czasów współczesnych. Od strony zachodniej perspektywę ulicy zamyka wieża gotyckiego kościoła farnego, znajdującego się przy ulicy Rwańskiej.

</doc>
<doc id="638724" url="https://pl.wikipedia.org/wiki?curid=638724" title="Tadeusz Suchocki">
Tadeusz Suchocki

Tadeusz Suchocki (ur. 23 sierpnia 1927 w Wilnie, zm. 9 lipca 2015 w Warszawie) – polski pianista, kompozytor, aranżer i dyrygent.
Biografia i kariera.
Studia pianistyczne rozpoczął w 1934 w Konserwatorium Muzycznym im. M. Karłowicza w Wilnie, pod kierunkiem prof. Stanisława Szpinalskiego (ówczesnego dyrektora uczelni). Kontynuował je po wojnie w Państwowym Konserwatorium Muzycznym w Łodzi, w klasie fortepianu prof. Zofii Romaszkowej. Równocześnie studiował chemię na Uniwersytecie Łódzkim. W 1949 przeniósł się do Warszawy i związał się z tym miastem na stałe. W 1950 podjął studia na Wydziale Dyrygentury w Państwowej Wyższej Szkole Muzycznej w Warszawie, które ukończył w 1954.
Kompozytor.
Był twórcą ilustracji muzycznej do filmu "Żona dla Australijczyka" (reż. Stanisław Bareja). Współaranżował muzykę Włodzimierza Korcza do filmu "Lata dwudzieste... lata trzydzieste..." (reż. Janusz Rzeszewski) i nagrał ją z orkiestrą pod własną dyrekcją.
Płyta.
W 2000 Polskie Nagrania wydały płytę pt. "Tadeusz Suchocki" z najpopularniejszymi piosenkami kompozytora. Kompakt ukazał się w serii: "Wybitni Twórcy Polskiej Piosenki".

</doc>
<doc id="638726" url="https://pl.wikipedia.org/wiki?curid=638726" title="Historia społeczna">
Historia społeczna

Historia społeczna – dziedzina badań historycznych zajmująca się dziejami społeczeństw oraz funkcjonujących w ich ramach klas i grup społecznych. Szczególnie bliskie związki łączą ją z socjologią, antropologią, demografią historyczną, historią kultury materialnej oraz historią gospodarczą, z którą często jest określana wspólnie jako historia społeczno-gospodarcza

</doc>
<doc id="638734" url="https://pl.wikipedia.org/wiki?curid=638734" title="Piotr Kochanowski (1566–1620)">
Piotr Kochanowski (1566–1620)

Piotr Kochanowski herbu Korwin (ur. 1566 w Sycynie, zm. 2 sierpnia 1620 w Krakowie) – polski poeta, tłumacz, sekretarz królewski od 1602, kawaler maltański.
Życiorys.
Pochodził z zasłużonej dla kultury narodowej rodziny Kochanowskich herbu Korwin. Zobrazować to można następująco:
Był synem Mikołaja Kochanowskiego, bratankiem poety Jana i bratem stryjecznym Jerzego Kochanowskiego, kasztelana małogoskiego. W młodości prawdopodobnie służył na dworach magnackich. Od roku 1583, wraz z braćmi Janem i Przemysławem, podjął studia na uniwersytecie w Królewcu a w 1588 rozpoczął studia w Padwie. W czerwcu roku 1595 trafił do Neapolu, a cztery lata później (1599) prawdopodobnie towarzyszył w Padwie Janowi Tęczyńskiemu. Z początkiem roku 1600 powrócił do Polski. Począwszy od 1602, jako sekretarz królewski wykonywał różne misje w Polsce. W roku 1610 objął dzierżawę od starosty lubelskiego Jana Firleja, dóbr pod Krakowem i po raz trzeci wyjechał do Włoch – tym razem na kurację zdrowotną. Po powrocie, w 1611, osiadł na stałe w Krakowie. W roku 1613, po raz czwarty wyjeżdża do Włoch, do uzdrowiska Abano pod Padwą, gdzie kurował się przez dłuższy czas. W 1616 powrócił do Krakowa, gdzie oddał się intensywnej pracy literackiej, korzystając z pomocy swego przyjaciela i mecenasa Jana Tęczyńskiego, podczaszego królowej, późniejszego wojewody krakowskiego.
Zmarł 2 sierpnia roku 1620 w Krakowie i pochowany został w kościele św. Franciszka z Asyżu, gdzie zachował się jego nagrobek.
Twórczość.
W 1611 osiadł w Krakowie, gdzie poświęcił się pracy literackiej. Był wybitnym tłumaczem literatury renesansu. W 1618, w Krakowie wydał tłumaczenie " Goffred abo Jeruzalem wyzwolona" Torquata Tassa. Przetłumaczył też "Orlanda szalonego" Ariosta. Syn Piotra, Samuel był artystą malarzem i rytownikiem.

</doc>
<doc id="638740" url="https://pl.wikipedia.org/wiki?curid=638740" title="Napoleon Gąsiorowski">
Napoleon Gąsiorowski

Napoleon Jan Gąsiorowski herbu Korwin (ur. 28 czerwca 1876 we Lwowie, zm. 27 czerwca 1941 tamże) – polski lekarz bakteriolog, mikrobiolog, profesor Uniwersytetu Lwowskiego.
Życiorys.
W 1894 ukończył gimnazjum we Lwowie, po czym podjął studia na Wydziale Lekarskim Uniwersytetu Lwowskiego (1894–1901). Studiował też w Paryżu i Wiedniu.
Po ich ukończeniu przez rok był asystentem Zakładu Anatomii Patologicznej, przez kolejne dwa lata kierował pracownią histologiczno-bakteriologiczną kliniki położniczo-ginekologicznej. W latach 1904–1918 pracował w Państwowej Stacji Bakteriologiczno-Epidemiologicznej we Lwowie. Podczas I wojny światowej na początku 1915 został mianowany lekarzem asystentem w pospolitym ruszeniu armii austriackiej. W 1919 habilitował się z bakteriologii i serologii. Od 1920 był kierownikiem filii Państwowego Zakładu Higieny we Lwowie. Od 1929 był profesorem tytularnym. W październiku 1936 otrzymał tytuł profesora nadzwyczajnego bakteriologii i epidemiologii Uniwersytetu Jana Kazimierza we Lwowie. Został kierownikiem Katedry Mikrobiologii Lekarskiej lekarskiej UJK, w roku akademickim 1938/1939 był dziekanem Wydziału Lekarskiego UJK. W czasie pierwszej okupacji sowieckiej Lwowa (1939–1941) był profesorem Instytutu Medycznego we Lwowie. Zmarł podczas wykładu. Był autorem 80 prac naukowych.
11 listopada 1937 został odznaczony Krzyżem Komandorskim Orderu Odrodzenia Polski.
Zmarł w przeddzień swoich 65 urodzin. Został pochowany w grobowcu rodzinnym na Cmentarzu Łyczakowskim we Lwowie.

</doc>
<doc id="638741" url="https://pl.wikipedia.org/wiki?curid=638741" title="Jezioro Czarnoleskie">
Jezioro Czarnoleskie

Jezioro Czarnoleskie – jezioro położone na Kociewiu na obszarze Pojezierza Starogardzkiego (powiat starogardzki, województwo pomorskie) w kierunku północno-wschodnim od Skórcza o powierzchni 45,9 ha.

</doc>
<doc id="638743" url="https://pl.wikipedia.org/wiki?curid=638743" title="Reprezentacja Polski w koszykówce">
Reprezentacja Polski w koszykówce



</doc>
<doc id="638744" url="https://pl.wikipedia.org/wiki?curid=638744" title="Wydział Historyczny Uniwersytetu Warszawskiego">
Wydział Historyczny Uniwersytetu Warszawskiego

Wydział Historyczny Uniwersytetu Warszawskiego (WH UW) – nieistniejący już wydział Uniwersytetu Warszawskiego powołany do życia w ramach podziału Wydziału Humanistycznego w 1950 r., kształcący w trybie dziennym, wieczorowym i zaocznym. Prowadzone były w nim także studia doktoranckie. Z dniem 1 września 2020 został podzielony na Wydział Archeologii, Wydział Historii oraz Wydział Nauk o Kulturze i Sztuce.
Budynki.
Wydział znajdował się w Warszawie pod następującymi adresami:

</doc>
<doc id="638754" url="https://pl.wikipedia.org/wiki?curid=638754" title="Edmund Ślaski">
Edmund Ślaski

Edmund Ślaski, właśc. Slaski, niekiedy jest zwany też błędnie Śląskim (ur. 1831, zm. 30 października 1863 w Chwałowicach) – uczestnik powstania węgierskiego 1848 i powstania styczniowego
Życiorys.
Pochodził ze szlacheckiej rodziny Slaskich herbu Grzymała. Był jednym z bardziej znanych polskich uczestników powstania węgierskiego 1848, później oficerem wojsk austriackich, a po zwolnieniu z wojska nauczycielem we Lwowie.
Po wybuchu powstania styczniowego walczył w Lubelskiem, m.in. pod Hutą Krzeszowską 19-21 marca 1863. Walczył w randze kapitana w partii Leona Czechowskiego, a następnie w stopniu majora jako dowódca własnego oddziału. 
Od 5 maja 1863 jako „baron Bronicki” chronił się w domu Celiny i Kajetana Dominikowskich w Orelcu, a potem już w stopniu majora prze bywał ponownie w tamtych stronach 21 sierpnia 1863.
W trakcie wyprawy gen. Aleksandra Waligórskiego 22 października 1863 został postrzelony w ramię w bitwie pod Łążkiem podczas szarży dragonów moskiewskich. Zmarł wskutek ran 30 października 1863 w szpitalu Chwałowicach. Został pochowany na cmentarzu parafialnym w Zaleszanach.

</doc>
<doc id="638755" url="https://pl.wikipedia.org/wiki?curid=638755" title="Jan Łopuszański (inżynier)">
Jan Łopuszański (inżynier)

Jan Łopuszański (ur. 5 sierpnia 1875 we Lwowie, zm. 4 maja 1936 we Lwowie) – polski inżynier hydrotechnik, profesor i rektor Politechniki Lwowskiej, minister robót publicznych. 
Życiorys.
Urodził się we Lwowie w polskiej rodzinie inteligenckiej. Szkołę średnią ukończył we Lwowie. W 1899 ukończył studia na Wydziale Inżynieryjnym Politechniki Lwowskiej, po czym przez 10 lat pracował w Krajowym Biurze Melioracji we Lwowie, gdzie kierował m.in. pracami melioracyjnymi i regulacyjnymi w dorzeczu Dniestru. Od 1909 był zastępcą profesora melioracji rolniczej Politechniki Lwowskiej. W 1911 obronił doktorat, w 1913 mianowany profesorem nadzwyczajnym budownictwa wodnego. W czasie I wojny światowej studiował w Szwajcarii problemy budownictwa wodnego. Od 1919 był profesorem zwyczajnym budownictwa wodnego Politechniki Lwowskiej, zaś w latach 1922–1923 ministrem robót publicznych. W roku akademickim 1924/1925 był dziekanem Wydziału Komunikacji, a w roku 1925/1926 rektorem Politechniki Lwowskiej.
Utworzył pierwszą w Polsce dużą stację melioracyjną przy Politechnice Lwowskiej w miejscowości Fredrow (majątek Małopolskiego Towarzystwa Rolniczego) w powiecie rudeckim na ziemi lwowskiej.
Zmarł 4 maja 1936 we Lwowie i został pochowany na Cmentarzu Łyczakowskim we Lwowie 6 maja 1936.
W 2022 roku z inicjatywy Premiera RP Mateusza Morawieckiego grób ministra w został odrestaurowany. Cały projekt był realizowany przez Fundację Dziedzictwa Kulturowego we współpracy z Kancelarią Prezesa Rady Ministrów.

</doc>
<doc id="638756" url="https://pl.wikipedia.org/wiki?curid=638756" title="Oksytetracyklina">
Oksytetracyklina

Oksytetracyklina – organiczny związek chemiczny o szkielecie naftacenu, naturalny antybiotyk z grupy tetracyklin o szerokim zakresie działania. Działa bakteriostatycznie na bakterie Gram-dodatnie, Gram-ujemne, prątki gruźlicy, krętki, riketsje, "Mycoplasma", "Chlamydia" oraz hamuje wzrost pierwotniaków i promieniowców. Działa przeciwzapalnie, przeciwuczuleniowo i przeciwwysiękowo. Łagodzi świąd, pieczenie, światłowstręt i łzawienie. Oksytetracyklina wytwarzana jest przez szczep "Streptomyces rimosus". Jest stosowana w formie chlorowodorku.

</doc>
<doc id="638759" url="https://pl.wikipedia.org/wiki?curid=638759" title="Lista budynków w Abu Zabi powyżej 100 metrów wysokości">
Lista budynków w Abu Zabi powyżej 100 metrów wysokości



</doc>
<doc id="638760" url="https://pl.wikipedia.org/wiki?curid=638760" title="Historia kultury materialnej">
Historia kultury materialnej

Historia kultury materialnej – dziedzina badań historycznych zajmująca się dziejami przedmiotów codziennego użytku i narzędzi ich produkcji. Bliskie związki łączą ją z archeologią, etnografią, historią techniki oraz historią gospodarczą i społeczną.
W Polsce historia kultury materialnej uprawiana była szczególnie intensywnie w dobie Polskiej Rzeczypospolitej Ludowej, kiedy była traktowana jako jedna z polskich specjalności badawczych. W 1953 w Warszawie powstał Instytut Historii Kultury Materialnej Polskiej Akademii Nauk, w tym samym roku rozpoczęto wydawanie czasopisma „Kwartalnik Historii Kultury Materialnej”.

</doc>
<doc id="638761" url="https://pl.wikipedia.org/wiki?curid=638761" title="Archiwum Historii Filozofii i Myśli Społecznej">
Archiwum Historii Filozofii i Myśli Społecznej

Archiwum Historii Filozofii i Myśli Społecznej – rocznik specjalizujący się w badaniach nad historią filozofii i idei wydawany nieprzerwanie od 1957 (po likwidacji "Myśli Filozoficznej") przez Instytut Filozofii i Socjologii PAN. 
Specjalizuje się w badaniach nad historią filozofii i historią idei (pismo wyrasta z tradycji Warszawskiej Szkoły Historii Idei) oraz historią myśli społecznej. Czasopismo założone przez Leszka Kołakowskiego, Jana Garewicza i Bronisława Baczkę jest najdłużej ukazującym się bez przerwy w funkcjonowaniu polskim czasopismem filozoficznym.
Od początku istnienia „Archiwum Historii Filozofii i Myśli Społecznej” opublikowano w nim ponad 700 tekstów naukowych. W czasopiśmie oryginalne teksty publikowali znakomici naukowcy: m.in.: Bronisław Baczko, Zygmunt Bauman, Stanisław Borzym, Izydora Dąmbska, Tadeusz Gadacz, Jan Garewicz, Helmut Holzhey, Leszek Kołakowski, Tadeusz Kroński, Zbigniew Kuderowicz, Ludwig Landgrebe, Stefan Morawski, Zbigniew Ogonowski, Jan Patocka, Otto Póggeler, Krzysztof Pomian, Gottfried Schramm, Marek Siemek, Barbara Skarga, Jerzy Szacki, Lech Szczucki, Karol Tarnowski, Władysław Tatarkiewicz, Józef Tischner, Karol Toeplitz, Andrzej Walicki. Ukazywały się pierwodruki i wznowienia prac klasyków polskiej filozofii i myśli społecznej, m.in. Cieszkowskiego, Czartoryskiego, Elzenberga, Kamieńskiego, Kołłątaja, Massoniusa, Potockiego, Struvego, Szaniawskiego, Trentowskiego, Twardowskiego, Witkiewicza. Publikowano przekłady prac klasyków filozofii światowej, m.in.: Cassirera, Diderota, Husserla, Leibniza, Marksa, Ockhama, a także ogromną liczbę wysokiej jakości, często pionierskich opracowań historyczno-filozoficznych z naciskiem na historię polskiej myśli filozoficznej i społecznej.
Obecnie redaktorem naczelnym pisma jest Seweryn Blandzi.

</doc>
<doc id="638762" url="https://pl.wikipedia.org/wiki?curid=638762" title="Lista budynków w Dubaju powyżej 100 metrów wysokości">
Lista budynków w Dubaju powyżej 100 metrów wysokości



</doc>
<doc id="638766" url="https://pl.wikipedia.org/wiki?curid=638766" title="Wincenty Myszor">
Wincenty Myszor

Wincenty Wilhelm Myszor (ur. 22 maja 1941 w Chełmie Śląskim, zm. 19 lutego 2017 w Katowicach) – polski duchowny katolicki, prałat, profesor nauk humanistycznych, patrolog, koptolog oraz znawca tekstów gnostyckich.
Życiorys.
Po ukończeniu I Liceum Ogólnokształcącego im. Tadeusza Kościuszki w Mysłowicach wstąpił do Wyższego Śląskiego Seminarium Duchownego w Krakowie. 6 czerwca 1965 otrzymał święcenia kapłańskie w katowickiej katedrze Chrystusa Króla z rąk biskupa Herberta Bednorza. 
Był członkiem Komitetu Nauk Teologicznych PAN oraz Association Internationale des Etudes Byzantines. Zajmował się historią starożytnego chrześcijaństwa i literaturą starochrześcijańską. W latach 1981-1995 był redaktorem naczelnym Rady Naukowej Śląskich Studiów Historyczno-Teologicznych. W 2000 arcybiskup Damian Zimoń mianował go dziekanem-organizatorem, a w latach 2001-2008 dziekanem Wydziału Teologicznego Uniwersytetu Śląskiego.
Opublikował m.in. polskie przekłady tekstów z Nag Hammadi oraz liczne tłumaczenia tekstów gnostyckich (np. "Gnostycyzm w tekstach z Nag Hammadi", "Anapausis w teologii chrześcijańskich gnostyków") oraz polski przekład Ewangelii Judasza (Katowice 2006). Książka zawiera pierwszy polski przekład Ewangelii Judasza z oryginału w dwóch wersjach. Tłumaczenie A opatrzone jest naukowym komentarzem w przypisach, z podziałem na strony i wiersze, zgodnie z koptyjskim rękopisem. Tłumaczenie B zawiera wersję na tyle swobodną, na ile pozwala koptyjski oryginał. 
Opracował podręcznik do nauki języka koptyjskiego "Język koptyjski - kurs podstawowy dialektu saidzkiego" (Warszawa 1998), a także wraz z Albertyną Dembską "Podręczny słownik koptyjsko-polski" i "Chrestomatię koptyjską".
W 2003 został odznaczony przez Stolicę Apostolską godnością kapelana Jego Świątobliwości.
W 2006 otrzymał na wniosek Katolickiego Uniwersytetu Lubelskiego nagrodę zespołową Ministra Nauki i Szkolnictwa Wyższego za współautorstwo syntezy "Literatura Grecji starożytnej" (t. I i II).
21 maja 2009 obchodził 40-lecie swojej pracy naukowej. Z tej okazji na Wydziale Teologicznym Uniwersytetu Śląskiego w Katowicach odbyła się uroczystość wręczenia księgi jubileuszowej. W 2013 został wyróżniony nagrodą Lux ex Silesia za całokształt kariery naukowej.
Zmarł w Katowicach 19 lutego 2017. 23 lutego 2017 został pochowany na cmentarzu parafialnym w Chełmie Śląskim.
Pośmiertnie został mu przyznany przez Kapitułę Nagrody Stowarzyszenia Wydawców Katolickich FENIKS 2017 za dorobek naukowy, translatorski oraz działalność dydaktyczną.
Jego młodszym bratem jest ks. prof. Jerzy Myszor.

</doc>
<doc id="638770" url="https://pl.wikipedia.org/wiki?curid=638770" title="Myśl Filozoficzna">
Myśl Filozoficzna

Myśl Filozoficzna – główne polskie pismo filozoficzno–socjologiczne okresu stalinowskiego wydawane w latach 1951–1957, dwumiesięcznik. Zastąpiło zlikwidowane „Przegląd Filozoficzny” i „Kwartalnik Filozoficzny”, przejęło też filozoficzną część publikacji „Myśli Współczesnej”.

</doc>
<doc id="638773" url="https://pl.wikipedia.org/wiki?curid=638773" title="Wirty">
Wirty

Wirty – osada leśna w Polsce, położona w województwie pomorskim, w powiecie starogardzkim, w gminie Zblewo.
Osada wchodzi w skład sołectwa Borzechowo. Otoczona jest lasami Borów Tucholskich i położona nad jeziorem Borzechowskim Wielkim.
Znajduje się tu arboretum.
W latach 1975–1998 miejscowość administracyjnie należała do województwa gdańskiego.

</doc>
<doc id="638774" url="https://pl.wikipedia.org/wiki?curid=638774" title="Kolorymetr">
Kolorymetr

Kolorymetr (tintometr) – przyrząd optyczny służący do wykonywania pomiaru barwy badanego roztworu, tzw. pomiarów kolorymetrycznych.
Rodzaje kolorymetrów:
Odmianą kolorymetru obiektywnego jest kolorymetr różnicowy. Jego działanie polega na wyznaczaniu różnicy pomiędzy barwą badaną i barwą wzorca.
Według większości źródeł kolorymetr został wynaleziony przez Jana Szczepanika.

</doc>
<doc id="638778" url="https://pl.wikipedia.org/wiki?curid=638778" title="Pomiar kolorymetryczny">
Pomiar kolorymetryczny



</doc>
<doc id="638779" url="https://pl.wikipedia.org/wiki?curid=638779" title="Plac Zbawiciela w Warszawie">
Plac Zbawiciela w Warszawie

Plac Zbawiciela – okrągły plac gwiaździsty w śródmieściu Warszawy, położony na osi ulicy Marszałkowskiej.
Na placu przecinają się ulice Marszałkowska i Mokotowska. Od strony wschodniej do placu dochodzi aleja Wyzwolenia, a od zachodniej – rozpoczyna bieg ulica Nowowiejska.
Historia.
Klasycystyczny plac został wytyczony ok. 1768 jako jeden z placów gwiaździstych Osi Stanisławowskiej. Od okrągłego kształtu był on nazywany "Rotundą". Obecną nazwę nadano oficjalnie w 1922. Pochodzi ona od znajdującego się przy placu kościoła Najświętszego Zbawiciela.
W 1784 pomiędzy obecnymi placami Zbawiciela i Politechniki założono osadę Nowa Wieś, do której przesiedlono włościan z likwidowanej wsi Ujazdów. Od nazwy tej osady pochodzi nazwa ulicy Nowowiejskiej.
W 1822 w klinie ulic Marszałkowskiej i Mokotowskiej powstało 5-hektarowe gospodarstwo ogrodnicze Piskorowskiego ze szkółkami drzew owocowych oraz cieplarnią, w której uprawiano winogrona. W 1829 przy placu, na działce wykrojonej z gospodarstwa Piskorowskiego, wybudowano karczmę zwaną Czerwoną, należącą do rodziny Garnierów. Nazwa karczmy najprawdopodobniej nawiązywała do koloru cegły, z której wzniesiono budynek.
Po 1880 plac był zabudowany kamienicami czynszowymi. Około 1881 poprowadzono tędy linię tramwaju konnego, a w 1908 – tramwaju elektrycznego. Urządzony na środku placu skwer do 1968 tramwaje objeżdżały dookoła.
W związku z rozwojem tej części Warszawy oraz wzrostem liczby ludności pod koniec XIX wieku podjęto starania o budowę nowej świątyni. W 1901 rozebrano Czerwoną Karczmę, rozpoczynając na jej miejscu budowę kościoła Najświętszego Zbawiciela. Zaprojektowana przez Józefa Piusa Dziekońskiego, Ludwika Panczakiewicza i Władysława Żychiewicza świątynia jest jedynym obiektem sakralnym znajdującym się przy ulicy Marszałkowskiej.
W 1944 w czasie powstania warszawskiego rejon placu był terenem walk toczonych m.in. przez żołnierzy batalionu „Ruczaj”. Plac był kontrolowany przez Niemców z bunkra przylegającego do ruin Ministerstwa Spraw Wojskowych.
Na początku lat 50. w czasie budowy Marszałkowskiej Dzielnicy Mieszkaniowej (tzw. MDM II, obejmujący odcinek od placu Zbawiciela do placu Unii Lubelskiej) południową część placu Zbawiciela obudowano budynkami z jednolitą kolumnadą i sklepami w podcieniach. W jednym z projektów odbudowy placu Jan Knothe postulował również rozbiórkę wież kościoła Najświętszego Zbawiciela, jednak ten pomysł nie został zrealizowany. W północnej części placu pozostawiono także trzy najlepiej zachowane przedwojenne kamienice.
Po 1945 zrezygnowano z odbudowy torów tramwajowych w alei Wyzwolenia (do 1949 ulica nosiła nazwę "6 Sierpnia"). W 1968 tory w ciągu ulicy Marszałkowskiej przesunięto na środek placu.
W kwietniu 2011 w trakcie prac remontowych torowiska tramwajowego w północno-zachodniej części placu został odkopany niemiecki schron Ringstand 58c. Był to jeden z ok. 60 „tobruków” zbudowanych przez Niemców w 1944 dla obrony Twierdzy Warszawa ("Festung Warschau"). Stanowił element południowego odcinka pasa umocnień wokół centrum miasta biegnącego od placu Narutowicza ulicami: Filtrową, Nowowiejską, placem Zbawiciela do ulicy Pięknej i dalej, w kierunku Sejmu i Wisły. Schron planowano wydobyć i przekazać do Muzeum Wojska Polskiego, jednak, ze względu na duże ryzyko opóźnienia terminu zakończenia prac, podjęto decyzję o pozostawieniu go w dotychczasowym miejscu.
W latach 2012–2015 na środku placu znajdowała się instalacja „Tęcza” autorstwa Julity Wójcik.
W ostatnich latach plac stał się modnym w Warszawie miejscem spotkań towarzyskich, bardzo popularnym m.in. wśród studentów oraz ludzi kultury. Uznawany jest także za jedno z najważniejszych w mieście miejsc spotkań hipsterów, zyskując nieformalną nazwę "placu Hipstera". Jest również nazywany "Zbawixem".

</doc>
<doc id="638780" url="https://pl.wikipedia.org/wiki?curid=638780" title="Kolorymetria">
Kolorymetria



</doc>
<doc id="638783" url="https://pl.wikipedia.org/wiki?curid=638783" title="Kolorymetria (fizyka)">
Kolorymetria (fizyka)

Kolorymetria (barwometria) – dział psychofizyki (optyki) zajmujący się ilościowym opisem i charakterystyką barw postrzeganych przez człowieka lub zwierzęta. Obejmuje metody oceny wrażeń wzrokowych za pomocą parametrów fizycznych. Jedną z najprostszych metod jest opis barwy na podstawie przyjętej skali barw. Wyznaczenie barw za pomocą kolorymetrów umożliwia otrzymanie dowolnej barwy poprzez zmieszanie trzech niezależnych barw podstawowych o odpowiednim ich natężeniu (Prawa Grassmanna). Pomiary kolorymetryczne mają duże znaczenie w procesie produkcji barwników, farb, mają zastosowanie również w poligrafii, w fotografii barwnej.

</doc>
<doc id="638785" url="https://pl.wikipedia.org/wiki?curid=638785" title="Kolorymetria (chemia)">
Kolorymetria (chemia)

Kolorymetria – technika analityczna określania stężenia roztworów barwnych za pomocą wizualnego porównania intensywności barwy roztworu badanego z intensywnością barwy wzorca. W kolorymetrii wykorzystuje się liniową zależność absorpcji promieniowania widzialnego od stężenia roztworu (prawo Lamberta-Beera). Uważana za metodę prostą, szybką i dokładną.
Metody kolorymetryczne:
Obecnie metody kolorymetryczne zostały w znacznej mierze wyparte przez analizę spektrofotometryczną za pomocą urządzeń optoelektronicznych. Miniaturowe podręczne zestawy kolorymetryczne z tabelami barw wykorzystywane są w warunkach pozalaboratoryjnych (medycyna, rolnictwo, skażenia środowiska, badanie żywności). Powszechnie stosowana do szybkiego oszacowania pH roztworów za pomocą wyskalowanych papierków wskaźnikowych.

</doc>
<doc id="638786" url="https://pl.wikipedia.org/wiki?curid=638786" title="Barwometria">
Barwometria



</doc>
<doc id="638787" url="https://pl.wikipedia.org/wiki?curid=638787" title="Magurycz">
Magurycz

Nieformalna Grupa Kamieniarzy „Magurycz”, obecnie „Stowarzyszenie MAGURYCZ” – stowarzyszenie zajmujące się ratowaniem przed zniszczeniem zabytków sztuki sepulkralnej głównie na terenach Łemkowszczyzny i Bojkowszczyzny.
Historia.
Historia "Magurycza" sięga roku 1986, kiedy to Szymon Modrzejewski zaczął zajmować się greckokatolickim cmentarzem w Berehach Górnych (Bieszczady). Rok później Stanisław Kryciński zorganizował pierwszy obóz remontowy na cmentarzach w Bystrem i Michniowcu. Źródłem tego pomysłu była "Akcja Opis" trwająca od końca lat siedemdziesiątych, której celem było uchwycenie przeszłości w każdej dostępnej jeszcze formie. W pierwszym obozie założyciel „Magurycza”, Szymon Modrzejewski, wziął udział jako uczestnik. Przedsięwzięcie to nosiło nazwę „Nadsanie” i było częścią działań Społecznej Komisji Opieki nad Zabytkami Sztuki Cerkiewnej przy Towarzystwie Opieki nad Zabytkami (rozwiązanej w 1999 roku), w której zarządzie obaj wymienieni zasiadali przez 10 lat. Od roku 1988 do 1996 Stanisław Kryciński i Szymon Modrzejewski organizowali obozy wspólnie. Od roku 1997 Szymon Modrzejewski prowadzi działalność samodzielnie (obozy „Nadsanie” odbywały się do 2000 r. włącznie). Cele przedsięwzięcia pozostały takie same i noszą nazwę obozów – warsztatów, do 2007 roku Nieformalnej Grupy Kamieniarzy „Magurycz”, działającej głównie pod auspicjami Towarzystwa Karpackiego, od 2007 roku Stowarzyszenia Magurycz.
Obozów „Nadsania” odbyło się 12, NGK Magurycz 24, a stowarzyszenia Magurycz 16.
Cele.
Celem obozów-warsztatów (odbyło się ich 51), organizowanych od 25 lat, jest ratowanie, inwentaryzacja i dokumentacja sztuki sepulkralnej, krzyży i kapliczek przydrożnych oraz wszelkich obiektów sztuki cerkiewnej pozostających bez opieki (chrzcielnic, krzyży ze zwieńczeń nieistniejących cerkwi, kostnic, kaplic, archiwaliów) na terenach zamieszkiwanych pierwotnie głównie przez Bojków i Łemków, ale także Polaków, Żydów, Cyganów i Niemców. Zachowanie tych elementów krajobrazu ma wpływ na współczesne postrzeganie regionu jako miejsca, w którym współistniały różne kultury i religie. Ich dzisiejszy stan zachowania pozostawia wiele do życzenia. Zdecydowana większość obiektów, która jest przedmiotem zainteresowania stowarzyszenia, została celowo zdewastowana. Zazwyczaj Magurycz zajmuje się opuszczonymi cmentarzami w nieistniejących już wsiach, wychodząc z założenia, że szanse na to, że ktokolwiek inny się nimi zajmie są znikome.
Idea pracy na cmentarzach jest apolityczna, nie służy żadnej instytucji, kultowi, nie propaguje żadnej wizji historii, nie wynika też z inspiracji religijnej, odwołuje się do wrażliwości i potrzeby służenia. Prace wykonywane podczas obozu mają charakter społeczny. Przyczyniają się one do rozwoju wrażliwości na sztukę mniejszości narodowych zarówno uczestników obozu, jak i społeczności obecnie zamieszkujących te tereny. Sprzyjają także szeroko pojętej tolerancji, bezinteresowności i zachowaniu cząstki ginącego krajobrazu kulturowego. 
Fundusze.
Fundusze (dotacje celowe) na niezbędne materiały, przejazdy, wyżywienie i dokumentację Stowarzyszenie zdobywa aplikując do różnych fundacji:
Sporadycznie „Magurycz” wspomagają finansowo osoby prywatne.
Kalendarium obozów Nadsania i Magurycza.
W latach 1987–2010 prace remontowe i porządkowe prowadzono w następujących – często dziś nieistniejących – miejscowościach Bieszczadów, Beskidu Niskiego, Pogórza Przemyskiego i Roztocza oraz na Ukrainie:
I – sierpień 1987
II – sierpień 1988
III – sierpień 1989
IV – sierpień 1990
V – sierpień 1991
VI – sierpień 1992
VII – sierpień 1993
VIII – sierpień 1994
IX – sierpień 1995
W latach 1996–1998 Stanisław Kryciński zorganizował jeszcze 3 obozy o charakterze konserwatorskim, po czym „Nadsanie” przerodziło się w przedsięwzięcie archeologiczne (latem 1999 i 2000 roku prowadził pionierskie wykopaliska w Berehach Górnych, gm. Lutowiska). Miejscowości, w których działał Stanisław Kryciński oznaczono literą N. Szymon Modrzejewski od roku 1996 prowadzi działalność samodzielnie. Na życzenie Stanisława Krycińskiego Szymon Modrzejewski zaprzestał używania nazwy „Nadsanie”, jednak cele obozów pozostały takie same. Z konieczności kolejne obozy noszą roboczą nazwę: obozów konserwatorskich Nieformalnej Grupy Kamieniarzy „Magurycz”.
X – sierpień 1996
sierpień 1996
XI – wrzesień 1997
lipiec 1997
XII – sierpień 1998
wrzesień 1998
lipiec 1998
XIII – sierpień 1999
lipiec, sierpień, październik 1999
XIV – sierpień/wrzesień 2000
XV – maj 2001
XVI – luty 2002
czerwiec 2002
sierpień 2002
wrzesień/październik 2002
XVII – kwiecień 2003
sierpień/wrzesień 2003
XVIII – lipiec 2004
sierpień 2004
XIX – maj 2005
lipiec 2005
sierpień 2005
wrzesień 2005
XX czerwiec/lipiec 2006
lipiec 2006
sierpień 2006
wrzesień 2006
XXI kwiecień/maj 2007
lipiec 2007
sierpień 2007
wrzesień 2007
XXII kwiecień/maj 2008
lipiec 2008
lipiec/sierpień 2008
sierpień 2008
XXIII maj 2009
lipiec 2009
lipiec/sierpień 2009
sierpień 2009
wrzesień 2009
XXIV kwiecień/maj/czerwiec 2010
czerwiec 2010
czerwiec/ lipiec 2010
lipiec 2010
lipiec/ sierpień 2010
sierpień 2010
wrzesień 2010
XXV – kwiecień/maj, czerwiec, sierpień 2011
maj 2011
maj, wrzesień 2011
czerwiec, wrzesień 2011
czerwiec/lipiec 2011
lipiec 2011
sierpień 2011
wrzesień 2011
kwiecień, październik 2011
Współpraca z innymi stowarzyszeniami.
Od 2007 Magurycz współpracuje z Stowarzyszeniem Dziedzictwo Mniejszości Karpackich. Dzięki tej współpracy wyremontowano w gminie Tyrawa Wołoska kilka cmentarzy greckokatolickich (Tyrawa Wołoska, Hołuczków, Kreców, Rozpucie Siemuszowa) oraz rozpoczęto remont kirkutu w Tyrawie Wołoskiej. Również od 2007 roku Magurycz współpracuje z Caritasem Ukraińskiej Greckokatolickiej Cerkwi w Drohobyczu prowadząc tamże prace remontowane na cmentarzu wielowyznaniowym przy ulicy Truskaweckiej. Nadto Magurycz współpracuje z Towarzystwem dla Natury i Człowieka, które zabiega o ratowanie cmentarzy prawosławnych na Polesiu.

</doc>
<doc id="638788" url="https://pl.wikipedia.org/wiki?curid=638788" title="Küssaberg">
Küssaberg

Küssaberg – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, siedziba związku gmin Küssaberg. Leży niedaleko Waldshut-Tiengen, nad Renem, przy granicy ze Szwajcarią.
Polityka.
Ostatnie wybory samorządowe odbyły się 13 czerwca 2004. W radzie gminy zasiada 18 radnych z czego 13 pochodzi z CDU pozostałych 5 natomiast z SPD.
Współpraca.
Miejscowości partnerskie:

</doc>
<doc id="638789" url="https://pl.wikipedia.org/wiki?curid=638789" title="Kussaberg">
Kussaberg



</doc>
<doc id="638790" url="https://pl.wikipedia.org/wiki?curid=638790" title="Kuessaberg">
Kuessaberg



</doc>
<doc id="638792" url="https://pl.wikipedia.org/wiki?curid=638792" title="Streptomyces">
Streptomyces

Streptomyces – rodzaj w rzędzie "Actinomycetales", tlenowe bakterie Gram-dodatnie w rzędzie promieniowców, wytwarzające egzospory. Ich komórki, są prokariotyczne jak wszystkie komórki bakteryjne, jednak kształtem i sposobem rozmnażania przypominają grzyby strzępkowe. Podobnie jak grzyby, posiadają strukturę nitkowatą, jednak ich "strzępki" są mniejsze i mniej zróżnicowane morfologicznie od grzybów. Bakterie występują w grupach tworzących łańcuszki. Występują w glebie i wodzie, powodują podskórne zakażenia z ziarnami ("mycetoma").

</doc>
<doc id="638793" url="https://pl.wikipedia.org/wiki?curid=638793" title="Vejle BK">
Vejle BK

Vejle Boldklub – duński klub piłkarski z siedzibą w mieście Vejle w środkowej Jutlandii, grający w 1. division.
Historia.
Klub Vejle BK założony został 3 maja 1891 jako klub krykietowy. W 1902 została założona sekcja piłki nożnej. Zespół pięciokrotnie zdobywał mistrzostwo Danii i sześciokrotnie sięgał po puchar kraju.
Skład na sezon 2021/2022.
" Stan na 12 września 2021"

</doc>
<doc id="638795" url="https://pl.wikipedia.org/wiki?curid=638795" title="Ernest Borgnine">
Ernest Borgnine

Ernest „Ernie” Borgnine, właśc. Ermes Effron Borgnino (ur. 24 stycznia 1917 w Hamden, zm. 8 lipca 2012 w Los Angeles) – amerykański aktor filmowy i telewizyjny. Laureat Oscara dla najlepszego aktora pierwszoplanowego za rolę w melodramacie Delberta Manna "Marty" (1955).
Życiorys.
Wczesne lata.
Urodził się w Hamden w stanie Connecticut w rodzinie włoskich imigrantów. Jego matka Anna (z domu Boselli; 1894 - ok. 1949) pochodziła z Carpi, niedaleko Modeny, a jego ojciec Camillo Borgnino (1891–1975) pochodził z Ottiglio niedaleko Alessandrii. Rodzice Borgnine rozstali się, gdy miał dwa lata, a następnie mieszkał z matką we Włoszech przez około cztery i pół roku. W 1923 jego rodzice pogodzili się, nazwisko rodziny zostało zmienione z Borgnino na Borgnine, a jego ojciec zmienił imię na Charles. Borgnine miał młodszą siostrę, Evelyn Borgnine Velardi (1925–2013). Rodzina osiedliła się w New Haven w Connecticut, gdzie Borgnine ukończył James Hillhouse High School. Dorastając, uprawiał sport. Był weteranem II wojny światowej – do US Navy wstąpił w 1935, tuż po ukończeniu szkoły średniej. W marynarce służył do 1945.
Kariera.
Studiował aktorstwo w Randall School of Drama w Hartford, a następnie związał się z Barter Theatre w Abingdon w Wirginii. W 1947 otrzymał swoją pierwszą rolę w spektaklu "State of the Union". Jego następną rolą była rola dżentelmena w przedstawieniu Tennessee Williamsa "Szklana menażeria". W 1949 wyjechał do Nowego Jorku, gdzie zadebiutował na Broadwayu w roli pielęgniarza w sztuce Mary Chase "Harvey", a w 1952 wystąpił jako Nelson w komedii fantasy "Mrs. McThing" z Helen Hayes.
W Hollywood pojawił się w 1951. Pierwszą ważną rolę zagrał w filmie "Stąd do wieczności" (1953) w reżyserii Freda Zinnemanna. Choć grywał przeważnie role drugoplanowe, to pozostaje jednym z najpopularniejszych i najbardziej rozpoznawalnych aktorów amerykańskich. Stworzył szereg pamiętnych kreacji, m.in. w tak głośnych filmach jak "Czarny dzień w Black Rock" (1955), "Parszywa dwunastka" (1967), "Dzika banda" (1969), "Tragedia „Posejdona”" (1972) czy "Ucieczka z Nowego Jorku" (1981).
Do ostatnich chwil życia aktywnie pracował, pojawiając się na ekranie, głównie w produkcjach telewizyjnych.
Aktor zmarł w szpitalu w Los Angeles, mając 95 lat. Bezpośrednią przyczyną zgonu była niewydolność nerek.
Życie prywatne.
Był pięciokrotnie żonaty:

</doc>
<doc id="638796" url="https://pl.wikipedia.org/wiki?curid=638796" title="Acanthostracion">
Acanthostracion

Acanthostracion – rodzaj morskich ryb rozdymkokształtnych z rodziny kosterowatych (Ostraciidae).
Klasyfikacja.
Gatunki zaliczane do tego rodzaju:

</doc>
<doc id="638797" url="https://pl.wikipedia.org/wiki?curid=638797" title="Lauchringen">
Lauchringen

Lauchringen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład wspólnoty administracyjnej Waldshut-Tiengen. Leży przy drodze krajowej B34 oraz autostradzie A98, nad Steiną.

</doc>
<doc id="638798" url="https://pl.wikipedia.org/wiki?curid=638798" title="Kopaliny">
Kopaliny



</doc>
<doc id="638800" url="https://pl.wikipedia.org/wiki?curid=638800" title="Viborg FF">
Viborg FF

Viborg Fodsports Forening – duński klub piłkarski z siedzibą w mieście Viborg w środkowej Jutlandii, grający w rozgrywkach Superligaen.
Historia.
Viborg FF założony został w 1896 roku, po raz pierwszy awansował do 1. ligi w 1981 roku, zaś największym sukcesem w historii klubu było zdobycie Pucharu Danii w 2000, po zwycięstwie 1:0 nad Aalborg BK.

</doc>
<doc id="638801" url="https://pl.wikipedia.org/wiki?curid=638801" title="Kałębie">
Kałębie

Kałębie – jezioro rynnowe powstałe w epoce lodowcowej, wykształcone w niecce po rynnie subglacjalnej, pozostałej po przejściu lądolodu. We wczesnych latach po ustąpieniu lodowców, jezioro Kałębie i Czarne tworzyły jeden zbiornik. Jezioro położone jest w Borach Tucholskich, w powiecie starogardzkim, w województwie pomorskim), na północny wschód od Wdeckiego Parku Krajobrazowego. Połączone poprzez strugi z jeziorami Czarne oraz Słone. Znajdują się na nim dwie wyspy.
Największą miejscowością nadbrzeżną jest wieś Osiek, następnie Radogoszcz, Wycinki, Okarpiec oraz Wymysłowo.
Ponieważ Kałębie jest największym jeziorem w regionie etniczno-kutlurowym Kociewia, często jest określane mianem "Morza Kociewskiego".
Nad brzegiem jeziora znajdują się fragmenty murów i kamiennych fundamentów zamku krzyżackiego. Zamek ten swego czasu był niedużą budowlą o nieregularnym kształcie, zbudowaną na wyspie. Z czasem jednak Kałębie ewoluowało i obecnie zamek znajduje się na małym półwyspie położonym w pobliżu północnego brzegu jeziora.

</doc>
<doc id="638802" url="https://pl.wikipedia.org/wiki?curid=638802" title="Morten Arnfred">
Morten Arnfred

Morten Arnfred (ur. 2 sierpnia 1945 w Kopenhadze) – duński filmowiec.

</doc>
<doc id="638804" url="https://pl.wikipedia.org/wiki?curid=638804" title="Virmantas Lemežis">
Virmantas Lemežis

Virmantas Lemežis, (ur. 7 czerwca 1980 w Wilnie) – litewski piłkarz, występujący na pozycji prawego ofensywnego pomocnika. Jego wzrost: 169 cm i 64 kg wagi. Porozumiewa się po litewsku i rosyjsku.
Kariera klubowa.
Karierę klubową zaczynał w lokalnym wileńskim klubie, Ardena Wilno, z którym występował w trzeciej lidze litewskiej. Awansem było pozyskanie Lemežisa przez zespół Geležinis Vilkas Wilno, który w sezonie 1997/1998 zajął 13. miejsce w lidze. W Pucharze Litwy zostali wyeliminowani w 1/16 finału przez FBK Kowno po porażce w Kownie 0:4 i zwycięstwie na stadionie Vingis 2:0. Lemežis pokazał się z bardzo dobrej strony, w 26 występach w swoim zespole, zdobywając aż 6 bramek. Bardzo dobre występy utalentowanego juniora dostrzegła najlepsza litewska drużyna, Žalgiris Wilno, która w sezonie 1998/1999 pozyskała Lemežisa. Žalgiris zdobył mistrzostwo i awansował do europejskich pucharów, jednym punktem wygrywając z zespołem Kareda Siauliai. Nie powiodło się jednak w Pucharze Litwy, gdzie Žalgiris przegrał z wicemistrzem, Karedą bardzo dotkliwie - w Siauliai 0:3 i u siebie aż 0:4. Lemežis w zdobytym przez zespół mistrzostwie, miał jednak bardzo nikły udział - wystąpił tylko w jednym meczu w którym wszedł na boisko z ławki rezerwowych. W sezonie 1999/2000 został relegowany do rezerw Žalgirisu, który grał w drugiej lidze (LFF 1 Lyga). Wraz z zespołem zajął 9. miejsce w drugiej lidze, a na boisku pojawił się łącznie 18 razy, pokonując czterokrotnie bramkarza rywali. W międzyczasie zreorganizowano rozgrywki ligi litewskiej i w roku 2000, Lemežis wrócił do Žalgirisu, z którym zdobył wicemistrzostwo tych rozgrywek. Nie udało się sięgnąć jednak po Puchar Litwy, gdzie tym razem przegrali w rozgrywanym w Poniewieżu finale z Ekranasem Poniewież 0:1. Nie powiodło się jednak w Pucharze UEFA, gdzie przegrali w I rundzie z polskim zespołem Ruch Chorzów, u siebie wygrywając 2:1, by w Chorzowie polec aż 0:6. Lemežis pojawił się łącznie na placu gry 26 razy, zdobywając 1 gola. W roku 2001 nie powiodło się Žalgirisowi, który zajął dopiero 3. miejsce w lidze, za FBK Kowno i Atlantasem Kłajpeda. Znów nie powiodło się w Lietuvos Kupas, gdzie przegrali w finale 0:1, z wicemistrzem kraju, Atlantasem Kłajpeda. Lemežis pojawił się na boisku 8 razy, ale nie udało mu się ani razu trafić do siatki rywali. Postanowił spróbować swoich sił w Polsce, gdzie w sezonie 2001/2002 podpisał kontrakt z trzecioligowym zespołem Kasztelan Sierpc. W Sierpcu zagrał tylko jednak w trzech oficjalnych meczach, w tym jednym meczu Pucharze Polski przeciwko Wiśle Kraków przegranemu 0:3. Jeszcze w rundzie wiosennej, Lemežis odszedł do I-ligowego, partnerskiego zespołu Kasztelana, Orlenu Płock. W pierwszym sezonie wystąpił tylko w jednym, towarzyskim meczu i od początku wiadomo było, że dla Lemežisa szykowana jest rola rezerwowego w płockim klubie. W sezonie 2002/2003 wystąpił tylko w meczu II rundy Pucharu Polski rozgrywanym 28 sierpnia w Nieszawie przeciwko Jagiellonce Nieszawa wygranym przez Wisłę 4:0. Jeszcze w rundzie jesiennej przeniósł się do Žalgirisu, w barwach którego zdążył jeszcze rozegrać 5 meczów. W roku 2003 Žalgiris słabo się zaprezentował i zajął dopiero 4. miejsce w lidze. Lemežis pojawił się na boisku 22 razy i trafił do siatki rywali 2 razy. Rok 2004 to kolejne niepowodzenie i kolejne 4. miejsce w lidze - w pełni zrekompensowali to jednak zdobyciem Pucharu Litwy, po zwycięstwie na własnym stadionie 3:1 nad drużyną Ekranasa Poniewież. Lemežis pojawił się na boisku 24 razy i dwukrotnie pokonał golkipera rywali. W roku 2005 było już fatalnie - Žalgiris zajął dopiero 8, drugie od końca miejsce w lidze. Klapą był także start w Pucharze Litwy, gdzie odpadli w 1/16 finału z Atlantasem Kłajpeda, remisując u siebie 0:0 i po dogrywce przegrywając w Kłajpedzie 0:1. Uprzednio wyeliminowali m.in. Poloniję Wilno, pokonując ją aż 4:0. Lemežis pojawił się we wszystkich, 35 spotkaniach swojej drużyny, a po jego strzałach bramkarze przeciwników pięciokrotnie musieli wyjmować piłkę z siatki. W europejskich pucharach zespół startował w Pucharze Intertoto. W pierwszej rundzie pokonali zespół z Irlandii Północnej Lisburn Distillery 1:0 i 1:0. Warto zauważyć, że zwycięstwie w Lisburn zapewnił Lemežis, który z rzutu karnego w 54 minucie zapewnił Litwinom zwycięstwo. W II rundzie spotkali się z łotewskim zespołem Dinaburg Daugavpils, z którym u siebie wygrali 2:0, także po bramce Lemežisa i w Daugavpils przegrywając 1:2. W trzeciej rundzie natrafili w losowaniu na grecki zespół Aigaleo Ateny. W pierwszym rozgrywanym w Atenach meczu Litwini wygrali 3:1, a bramkę na 1:0 zdobył Virmantas Lemežis. W rewanżu Žalgiris ponownie wygrał tym razem 3:2, a bramkę na 1:0 tak jak przed dwoma tygodniami zdobył Virmantas. Rok 2006 to kolejny rok stagnacji Žalgirisu, który zajął 4. miejsce w rozgrywkach. Kres świetnej formy wilnian nastąpił w IV rundzie, gdzie spotkali się z rumuńskim zespołem CFR Cluj. U siebie Žalgiris przegrał 1:2, a kontaktowego gola zdobył znany z Zagłębia Lubin białoruski zawodnik Aleksandr Osipowicz. W Klużu Litwini polegli jednak 1:5 i ich przygoda z Pucharem Intertoto się zakończyła. Lemežis pojawił się na boisku 27 razy, strzelając 3 gole. Niedługo rozpocznie się sezon roku 2007 w którym Žalgiris wraz z Lemežisem będzie walczył o powrót na fotel mistrzowski w litewskich rozgrywkach.
Kariera reprezentacyjna.
W reprezentacji Lemežis zadebiutował 15 marca 2005 roku w rozgrywanym w Kownie meczu przeciwko Białorusi przegranym przez Litwinów 0:2. Swój drugi i jak do tej pory ostatni występ, zaliczył w meczu rozgrywanym w Bełchatowie przeciwko Polsce, wygranym przez Litwinów 1:0.

</doc>
<doc id="638805" url="https://pl.wikipedia.org/wiki?curid=638805" title="Przemilczenie">
Przemilczenie

Przemilczenie – jedna z instytucji dawności. Jest jednym ze sposobów pierwotnego nabycia własności na skutek upływu czasu i ma na celu likwidację stanu polegającego na tym, że właściciel nie wykazuje zainteresowania swoją rzeczą. Przyczyna owego "niezainteresowania" nie jest istotna. Wystarczy określony przez ustawodawcę upływ czasu.
Dekret o majątkach opuszczonych i poniemieckich.
Najbardziej drastycznym i moralnie wątpliwym przykładem zastosowania tej instytucji prawnej w polskim prawie było przemilczenie ustanowione w dekrecie z dnia 8 marca 1946 o majątkach opuszczonych i poniemieckich. Dekret ten, już nieobowiązujący, uznawał za opuszczony wszelki majątek ruchomy i nieruchomy osób, które w związku z II wojną światową utraciły jego posiadanie a następnie go nie odzyskały, a także majątek znajdujący się w wyniku umów (wyjątkiem niektóre umowy najmu) w rękach osób trzecich. Ze względu na fakt, że dekret o przemilczeniu wspomina jedynie urywkowo i w dodatku nieprecyzyjnie w art. 34 ust. 1, konieczne stało się szersze zdefiniowanie tejże instytucji w drodze wykładni. Na wniosek Ministra Sprawiedliwości cała Izba Cywilna Sądu Najwyższego podjęła uchwałę, w której uznano między innymi, że:
W drodze dalszych orzeczeń ustalono między innymi, że:
Dekret został uchylony na mocy przepisu art. 100 pkt 1 ustawy z dnia 29 kwietnia 1985 r. o gospodarce gruntami i wywłaszczaniu nieruchomości (, z późn. zm.).
Przemilczenie w aktualnym stanie prawnym.
W aktualnym stanie prawnym z przemilczeniem mamy do czynienia jedynie w przypadku uregulowanym w art. 187 kc. Przed 21 czerwca 2015 r. w zależności od charakteru rzeczy wyróżniało się dwie sytuacje, w których dochodzi do nabycia rzeczy znalezionych:
Przemilczenie takie nie zachodziło jednak, jeśli rzecz została znaleziona:
Od 21 czerwca 2015 r. obowiązują przepisy ustawy z dnia 20 lutego 2015 r. o rzeczach znalezionych (). Uchyliła ona przepisy Kodeksu cywilnego o rzeczach znalezionych, z wyjątkiem art. 187 i 189, które otrzymały brzmienie:

</doc>
<doc id="638806" url="https://pl.wikipedia.org/wiki?curid=638806" title="Odległość Chernoffa">
Odległość Chernoffa

Odległość Chernoffa – miara stosowana w statystyce do oszacowania różnicy między dwoma rozkładami prawdopodobieństwa.
Definicja formalna.
Dane są dwa rozkłady prawdopodobieństwa formula_1 Odległość Chernoffa definiuje się jako:
Jej specjalnym przypadkiem, przy ustalonym parametrze formula_3 jest odległość Bhattacharyya.

</doc>
<doc id="638807" url="https://pl.wikipedia.org/wiki?curid=638807" title="Galina Kułakowa">
Galina Kułakowa

Galina Aleksiejewna Kułakowa (ros. Галина Алексеевна Кулакова, ur. 29 kwietnia 1942 r. w miejscowości Łogaszy w Udmurckiej ASRR) – rosyjska biegaczka narciarska reprezentująca Związek Radziecki, ośmiokrotna medalistka olimpijska, ośmiokrotna medalistka mistrzostw świata oraz zdobywczyni Pucharu Świata.
Kariera.
Igrzyska olimpijskie w Grenoble w 1968 r. były jej olimpijskim debiutem. Zdobyła tam srebrny medal w biegu na 5 km stylem klasycznym, ulegając jedynie Szwedce Toini Gustafsson. Ponadto wraz z Alewtiną Kołcziną i Ritą Aczkiną wywalczyła brązowy medal w sztafecie 3x5 km. Najlepsze wyniki osiągnęła podczas igrzysk olimpijskich w Sapporo w 1972 r. Triumfowała tam w obu indywidualnych biegach kobiet (5 i 10 km), a wspólnie z Alewtiną Oliuniną i Lubow Muchaczewą zdobyła złoto także w sztafecie 3x5 km. Podczas igrzysk olimpijskich w Innsbrucku w 1976 r. zajęła 3. miejsce w biegu na 5 km, ale została zdyskwalifikowana za użycie lekarstwa do nosa zawierającego efedrynę, co uznano za doping. Zarówno MKOl, jak i FIS dopuściły Kułakową do dalszych zawodów, w których zdobyła 2 medale: brązowy w biegu na 10 km stylem klasycznym oraz złoty w sztafecie. Reprezentantki ZSRR pobiegły tam w składzie: Nina Fiodorowa, Zinaida Amosowa, Raisa Smietanina i Galina Kułakowa. Swój ostatni medal olimpijski zdobyła w wieku 37 lat na igrzyskach olimpijskich w Lake Placid w 1980 r. Razem z Niną Bałdyszewą, Niną Roczewą i Raisą Smietaniną zajęła 2. miejsce w sztafecie 4x5 km. Jej najlepszym indywidualnym wynikiem było 5. miejsce w biegu na 10 techniką klasyczną.
W 1970 r. startowała na mistrzostwach świata w Wysokich Tatrach. Zdobyła tam złote medale w sztafecie i biegu na 5 km, a w biegu na 10 km wywalczyła brązowy medal, wyprzedziły ja jedynie zwyciężczyni Alewtina Olunina oraz druga na mecie Marjatta Kajosmaa z Finlandii. Sztafeta radziecka wystąpiła w składzie Nina Fiodorowa, Alewtina Olunina i Galina Kułakowa. Cztery lata później, podczas mistrzostw świata w Falun triumfowała we wszystkich konkurencjach. W sztafecie w wywalczeniu złotego medalu pomogły jej Nina Bałdyszewa, Nina Seliunina i Raisa Smietanina. Podczas mistrzostw świata w Lahti w 1978 r. zdobyła kolejne dwa medale. Wspólnie z Niną Roczewą, Zinaidą Amosową i Raisą Smietaniną wywalczyła brązowy medal w sztafecie. Ponadto na tych samych mistrzostwach zdobyła także srebrny medal w biegu na 20 km techniką klasyczną, przegrywając jedynie ze swą rodaczką Amosową. Mistrzostwa świata w Oslo w 1982 r. były ostatnimi w jej karierze. Reprezentantki ZSRR w składzie Liubow Liadowa, Liubow Zabołocka, Raisa Smietanina i Galina Kułakowa zdobyły srebrny medal w sztafecie. Najlepszym indywidualnym wynikiem Kułakowej na tych mistrzostwach było 5. miejsce w biegu na 20 km techniką klasyczną.
Zwyciężyła w klasyfikacji nieoficjalnego Pucharu Świata w sezonie 1978/1979. Dwukrotnie zwyciężyła w biegu na 10 km podczas Festiwalu Narciarskiego w Holmenkollen (w 1970 i 1979 r.). Trzydzieści dziewięć razy była mistrzynią ZSRR (w latach 1969-1981). Została uhonorowana Orderem Lenina oraz srebrnym Medalem Olimpijskim. Zakończyła karierę w 1982 r.

</doc>
<doc id="638808" url="https://pl.wikipedia.org/wiki?curid=638808" title="Aarhus GF">
Aarhus GF

Aarhus Gymnastikforening af 1880 (AGF) – duński klub piłkarski z siedzibą w Aarhus w Jutlandii.
Historia.
Klub AGF założony został 26 września 1880. Jest jednym z najbardziej utytułowanych i najstarszych klubów w Danii – jest pięciokrotnym mistrzem kraju i dziewięciokrotnym (rekord) zdobywcą Pucharu Danii, dwukrotnie dochodził do ćwierćfinałów w europejskich pucharach. W sezonie 2006/2007, po spadku z Superligaen, występował w 2. lidze. W sezonie 2010/11 drużyna wywalczyła awans do najwyższej klasy rozgrywkowej, z której ponownie spadła w 2014. Rok później klub znowu awansował do pierwszej ligi, w której obecnie występuje.
Skład na sezon 2021/2022.
"Stan na 10 września 2021"

</doc>
<doc id="638810" url="https://pl.wikipedia.org/wiki?curid=638810" title="Niebezpieczna zatoka">
Niebezpieczna zatoka

Niebezpieczna zatoka (ang. "Danger Bay") – kanadyjski serial przygodowy, o silnym przesłaniu przyrodniczo-ekologicznym.
Głównymi bohaterami jest rodzina Robertsów – owdowiały ojciec z dwójką dzieci. Mężczyzna jest lekarzem w akwarium w Vancouver. Każdy z ponad 120 odcinków opowiadał oddzielną historię, czasem o charakterze obyczajowym, kiedy indziej kryminalnym lub typowo przygodowym. Polska premiera serialu odbyła się 8 listopada 1987 roku w programie drugim TVP. Na początku lat 90. serial został przeniesiony do programu pierwszego i był emitowany w niedzielne przedpołudnia.
Obsada.
W mniejszych rolach i epizodach wystąpili m.in.: Tom Skerritt, William Smith, Jason Priestley, James Doohan.

</doc>
<doc id="638811" url="https://pl.wikipedia.org/wiki?curid=638811" title="Lottstetten">
Lottstetten

Lottstetten – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład związku gmin Jestetten. Leży w "cyplu Jestetten", nad Renem, przy granicy ze Szwajcarią.
Polityka.
Ostatnie wybory samorządowe odbyły się 13 czerwca 2004. W radzie gminy zasiada 12 radnych z czego 5 pochodzi z CDU, 4 z SPD, natomiast pozostała 3 z FWV.
Transport.
Przez teren gminy przebiega droga krajowa B27, linia kolejowa InterCity (Singen (Hohentwiel)–Szafuza–Zurych) z jedną stacją.

</doc>
<doc id="638813" url="https://pl.wikipedia.org/wiki?curid=638813" title="Christoffer Boe">
Christoffer Boe

Christoffer Boe (ur. 7 maja 1974 w Rungsted Kyst) – duński reżyser i scenarzysta filmowy i telewizyjny. Współzałożyciel wytwórni AlphaVille Pictures Copenhagen w Kopenhadze, lider grupy filmowej Hr. Boe &amp; Co. 
Laureat Złotej Kamery za najlepszy debiut reżyserski na 56. MFF w Cannes za film "Rekonstrukcja" (2003).

</doc>
<doc id="638814" url="https://pl.wikipedia.org/wiki?curid=638814" title="Trzebiechowo (województwo pomorskie)">
Trzebiechowo (województwo pomorskie)

Trzebiechowo – wieś kociewska w Polsce położona w województwie pomorskim, w powiecie starogardzkim, w gminie Osiek, w kompleksie leśnym Borów Tucholskich i na zachód od jeziora Kałębie. Osada wchodzi w skład sołectwa Radogoszcz.
W latach 1975–1998 miejscowość położona była w województwie gdańskim.

</doc>
<doc id="638817" url="https://pl.wikipedia.org/wiki?curid=638817" title="Return-to-libc attack">
Return-to-libc attack

Return-to-libc attack – technika wykorzystywania błędów w aplikacjach w celu dokonania ataku na system komputerowy.
Szczegóły techniczne.
Zazwyczaj użycie tej techniki poprzedza wykorzystanie błędów przepełnienia bufora lub format bugów, które to pozwalają na nadpisanie adresu powrotu na stosie. Wskaźnik ten pozwala przekierować sterowanie do wybranej funkcji (najczęściej ze zbioru funkcji biblioteki standardowej języka C). Dalsze pozycje stosu wypełniane są wartościami służącymi jako argumenty tego wywołania.
Biblioteka standardowa języka C (libc) zapewnia środowisko wykonawcze dla aplikacji napisanych w tym języku. Pomimo że atakujący mógłby przekierować sterowanie do dowolnego miejsca, najczęstszym celem jest właśnie libc, jako że biblioteka ta prawie zawsze rezyduje w przestrzeni adresowej procesów w systemach uniksowych oraz zawiera przydatne dla atakującego funkcje (np. funkcja "system()", która wymaga tylko jednego argumentu, by uruchomić wybrane polecenie).
Obrona.
Typowe techniki zabezpieczające aplikacje przed wykonywaniem kodu na stosie (takie jak NX-bit, W^X, Exec Shield lub PageExec) nie zabezpieczają przed atakiem typu return-to-libc. Pomocne mogą okazać się techniki ochrony stosu przed celowym uszkodzeniem (tzw. stack-smashing protection), które mogą – w niektórych przypadkach – wykryć próby nadpisania adresu powrotu na stosie.
Losowość ułożenia przestrzeni adresowej procesu (ang. "Address space layout randomization") czyni ten atak wyjątkowo trudnym do przeprowadzenia, ze względu na zmieniające za każdym wywołaniem procesu adresy wywołań funkcji, znajdujących się w bibliotekach lub – w niektórych rozwiązaniach – w sekcji kodu procesu.

</doc>
<doc id="638820" url="https://pl.wikipedia.org/wiki?curid=638820" title="Dębia Góra">
Dębia Góra

Dębia Góra – osada kociewska w Polsce położona w województwie pomorskim, w powiecie starogardzkim, w gminie Osiek, w kompleksie leśnym Borów Tucholskich i na zachód od jeziora Kałębie. Osada wchodzi w skład sołectwa Radogoszcz.
W latach 1975–1998 miejscowość położona była w województwie gdańskim.
Miejscowości o nazwie Dębowa Góra: Dębowa Góra, Dębogórze

</doc>
<doc id="638827" url="https://pl.wikipedia.org/wiki?curid=638827" title="Kościół Matki Boskiej przed Tynem">
Kościół Matki Boskiej przed Tynem



</doc>
<doc id="638828" url="https://pl.wikipedia.org/wiki?curid=638828" title="Okarpiec">
Okarpiec

Okarpiec – kolonia kociewska w Polsce położona w województwie pomorskim, w powiecie starogardzkim, w gminie Osiek w kompleksie leśnym Borów Tucholskich i nad południowym brzegiem jeziora Kałębie. Osada wchodzi w skład sołectwa Wycinki.
W latach 1975–1998 miejscowość położona była w województwie gdańskim.

</doc>
<doc id="638830" url="https://pl.wikipedia.org/wiki?curid=638830" title="Giedniówka">
Giedniówka

Giedniówka – struga w północno-wschodniej Polsce, prawy dopływ Łydyni o długości 18,59 km. Płynie przez Nizinę Północnomazowiecką, w powiecie mławskim w województwie mazowieckim.
Struga ma swoje źródła w okolicach wsi Końce, a do Łydyni wpada w okolicy wsi Żmijewo-Kuce.

</doc>
<doc id="638831" url="https://pl.wikipedia.org/wiki?curid=638831" title="CA Huracán">
CA Huracán

Club Atlético Huracán (wym. ) – argentyński klub sportowy (znany głównie z sekcji piłki nożnej) z siedzibą w stołecznym mieście Buenos Aires. Występuje w rozgrywkach Primera División. Swoje domowe mecze rozgrywa na obiekcie Estadio Tomás Adolfo Ducó.
Historia.
Klub oficjalnie został założony w roku 1908, jednak istnieją dokumenty mówiące, że klub założony został 25 maja 1903. Odwiecznym rywalem klubu Huracán jest San Lorenzo.
Położony w Parque Patricios Huracán miał swój moment chwały w lidze Metropolitano w 1973, kiedy zdobył swój pierwszy tytuł mistrza od czasu wprowadzenia w Argentynie futbolu profesjonalnego.
Huracan zdobył mistrzostwo drugiej ligi w sezonach 1989/90 i 1999/2000. W czasach amatorskich przed 1931 klub wygrał ligę w latach 1921, 1922, 1925 oraz 1928.
Kibice.
Kibice klubu Huracán zwani są "Quemeros" („palacze”), gdyż przed laty w miejscu obecnego stadionu znajdował się zakład utylizacji śmieci.

</doc>
<doc id="638832" url="https://pl.wikipedia.org/wiki?curid=638832" title="Holger Juul Hansen">
Holger Juul Hansen

Holger Juul Hansen (ur. 14 sierpnia 1924 w Nyborgu, zm. 19 marca 2013 w Kopenhadze) – duński aktor.

</doc>
<doc id="638833" url="https://pl.wikipedia.org/wiki?curid=638833" title="Aleksandra Nieśpielak">
Aleksandra Nieśpielak

Aleksandra Nieśpielak (ur. 13 kwietnia 1973 w Kamiennej Górze) – polska aktorka filmowa i telewizyjna, sporadycznie także teatralna.
Życiorys.
Ukończyła I Liceum Ogólnokształcące im. Mikołaja Kopernika w Lubinie, jest także absolwentką Zespołu Szkół Muzycznych w Legnicy, wydziału wokalnego szkoły muzycznej oraz Wydziału Aktorskiego Łódzkiej Szkoły Filmowej. Zwyciężyła w konkursie dla obiecujących aktorek organizowanym przez miesięcznik „Cinema”, za co w nagrodę wyjechała w 1999 roku na Międzynarodowy Festiwal Filmowy w Cannes.
Wiosną 2009 uczestniczyła w piątej edycji programu rozrywkowego Polsatu "Jak oni śpiewają". Pod koniec października 2010 roku wydała swój debiutancki album muzyczny pt. "Dzień dobry dniu", a tytułowy singiel z płyty został piosenką tygodnia w programie "Pytanie na śniadanie". W latach 2016–2017 prowadziła program "Mów mi mistrzu".
Ma męża Macieja, z którym ma synów: Mateusza (ur. 2002) i Antoniego (ur. 2008). Miała także trzeciego syna Karola (ur. 2006), który jednak zmarł trzy godziny po narodzinach z powodu wady serca.

</doc>
<doc id="638836" url="https://pl.wikipedia.org/wiki?curid=638836" title="Return-to-libc">
Return-to-libc



</doc>
<doc id="638837" url="https://pl.wikipedia.org/wiki?curid=638837" title="Jezioro Lubowidzkie">
Jezioro Lubowidzkie

Jezioro Lubowidzkie (kaszb. "Jezoro Lëbòwidzczé") – przepływowe jezioro wytopiskowe na obszarze Pradoliny Redy-Łeby w powiecie lęborskim województwa pomorskiego. Charakteryzuje się rozwiniętą i zalesioną linią brzegową przechodzącą w pradolinne terasy. 
Wschodni i część południowego brzegu jeziora należy do powiatu wejherowskiego i stanowi zarazem granicę między powiatem lęborskim i wejherowskim. Jezioro spełnia przede wszystkim funkcje rekreacyjno-turystyczne dla mieszkańców położonego na zachodzie Lęborka (kąpielisko sezonowe). 
Ogólna powierzchnia: 158,2 ha, maksymalna głębokość: 15,6 m. 
Nazwa jeziora pochodzi od staropolskiego imienia Lubowid.
Nad wschodnim brzegiem jeziora od stycznia do marca 1945 roku przetrzymywano w barakach więźniarki narodowości żydowskiej obozu koncentracyjnego Stutthof. Zginęło lub zmarło 40 osób.
Nazwa Jezioro Lubowidzkie funkcjonuje od 1949 roku, kiedy to została zmieniona z poprzedniej niemieckiej nazwy "Luggewieser See".
Przez jezioro przepływa Węgorza dopływ rzeki Łeby. Jezioro Lubowidzkie połączone jest 500 m kanałem z Jeziorem Lubowidzkim Małym.

</doc>
<doc id="638840" url="https://pl.wikipedia.org/wiki?curid=638840" title="Szytka">
Szytka

Szytka – dętka połączona z oponą. Jest to najlżejsze rozwiązanie stosowane w ogumieniu roweru, a zarazem najtrudniejsze w eksploatacji i najdroższe. Szytkę można stosować jedynie w kołach przystosowanych do tego typu ogumienia. Do jej montażu używa się specjalnego kleju lub taśmy. Szytki stosuje się w rowerach torowych i rowerach szosowych, gdyż rozwiązanie to zapewnia większe bezpieczeństwo w przypadku przebicia, niższą masę oraz lepsze właściwości nośne na zakrętach.
Obręcze przystosowane pod szytkę są łatwiejsze w produkcji, wytrzymalsze i lżejsze od standardowych.

</doc>
<doc id="638841" url="https://pl.wikipedia.org/wiki?curid=638841" title="Dunajczyk">
Dunajczyk

Dunajczyk – struga, prawy dopływ Łydyni o długości 12,83 km i o powierzchni zlewni 85,2 km². Płynie przez Nizinę Północnomazowiecką, w powiecie mławskim w województwie mazowieckim.
Źródła strugi znajdują się przy zachodniej granicy gminy Stupsk na północny zachód od wsi Dunaj. Dunajczyk wpada do Łydyni przy wschodniej granicy powiatu mławskiego na północ od wsi Krośnice.

</doc>
<doc id="638843" url="https://pl.wikipedia.org/wiki?curid=638843" title="Kopaliny (kopalnia uranu)">
Kopaliny (kopalnia uranu)

Kopaliny – kryptonim tajnej radzieckiej kopalni uranu działającej w Polsce w latach 50. XX wieku w pobliżu wsi Kletno w województwie dolnośląskim, gmina Stronie Śląskie.
Historia odkrycia uranu.
Tereny w okolicy Kletna już od średniowiecza były penetrowane w poszukiwaniu rud. Wydobywano tu m.in. surowce do wytopu żelaza, srebra i miedzi. W 1948 r. na mocy umowy między rządem PRL i Związku Socjalistycznych Republik Radzieckich rozpoczęto poszukiwania rud uranu na terenie całego kraju. Miały być one prowadzone i finansowane przez ZSRR. Po wstępnych badaniach obiecujący okazał się tylko rejon Sudetów. W Kowarach pod Jelenią Górą powstało "Предприятие Кузнецкие Рудники", czyli „Przedsiębiorstwo Kowarskie Kopalnie”, przekształcone później w „Zakłady Przemysłowe R-1”.
W jednej ze starych sztolni w Kletnie zwanej „Sankt Paul” inż. W. J. Kamysznikow z radzieckich służb geologicznych odkrył 15 lipca 1948 okruszcowanie uranowe. W tym samym roku ruszyły w Kletnie prace eksploatacyjne – najpierw z hałd, później z drążonych chodników.
Eksploatacja złoża.
Eksploatacją zajęły się wspomniane wyżej Zakłady Przemysłowe R-1. Prace górnicze prowadzono na dość znaczną skalę. Po odbudowaniu starych sztolni, sięgnięto dalej i głębiej. W sumie w ciągu kilku lat osiągnięto łączną długość 37 km wyrobisk na 9-10 poziomach, przy czym różnica głębokości między skrajnymi wynosiła 300 m. Złoże rozpoznawano za pomocą licznych wierceń. Z powierzchni wykonano 42 otwory o łącznej długości ok. 11 km, zaś pod ziemią kolejne 10 km. Prace poszukiwawcze prowadzono również w pobliskim Marcinkowie i Janowej Górze oraz na stoku góry Krzyżnik, jednak tamtejsze złoża uznano za nieprzydatne.
Ilość urobku wydobytego w całym okresie działalności kopalni w Kletnie szacuje się na około 228 tys. m³. Pozyskano z tego ok. 20 ton uranu (w przeliczeniu na czysty metal), co stanowi ok. 5% całego radzieckiego wydobycia uranu w polskich Sudetach. Przy wydobyciu pracowali głównie polscy robotnicy przymusowi – więźniowie z obozów pracy, żołnierze z poboru oraz nieliczni dobrze opłacani górnicy. Warunki były bardzo ciężkie. Nie zachowywano elementarnych środków ostrożności. Nikt nie prowadził statystyk chorób i wypadków, ale przypuszcza się, że było ich wiele. Ze względu na brak podstawowego sprzętu ochronnego (maski przeciwpyłowe) wiele osób zachorowało na pylicę. Urobek wywożono konwojami pod silną eskortą wojska – w całości trafiał do przerobu w ZSRR. W tym czasie cała okolica była niedostępna dla osób z zewnątrz, na drogach ustawiono posterunki kontrolne ze szlabanami, a teren w sąsiedztwie sztolni był patrolowany przez wojsko.
Na potrzeby kopalni wybudowano w pobliskim Stroniu Śląskim (wówczas wsi) spore osiedle mieszkaniowe Morawka. Po pięciu latach kopalnia zaprzestała swojej działalności – rudy było coraz mniej, a koszty wydobycia rosły. W październiku 1953 odstrzelono ostatnie wejścia do podziemnych korytarzy. Do 1958 r. w niektórych podziemnych wyrobiskach eksploatowano jeszcze fluoryt.
W maju 2007 roku australijska firma Wildhorse Energy rozpoczęła starania o otrzymanie pozwolenia na prace związane z poszukiwaniem i wydobyciem uranu w Sudetach.
Współczesna podziemna trasa turystyczna.
21 września 2002 oficjalnie otwarto w Kletnie podziemną trasę turystyczną w jednej ze sztolni pouranowych, tzw. "Sztolni Fluorytowej".
Przygotowana trasa prowadzi niewielką częścią jednego z najwyższych poziomów kopalni, w których prowadzono w zasadzie tylko prace poszukiwawcze. Jest to tzw. sztolnia nr 18. Jej wlot znajduje się na wysokości 773 m n.p.m. po północno-wschodniej stronie zbocza Żmijowca. Nie znaleziono tu rud uranowych, za to przebito się przez warstwy, w których tkwią liczne ciekawe minerały. Przewodnicy, którzy oprowadzają po kopalni opowiadają o geologii, historii górnictwa tego rejonu oraz wyjaśniają sposób budowania podziemnych korytarzy. Przechodzi się w sumie trasę długości około 200 m.
Podziemna trasa turystyczna jest udostępniana od początków lutego do końca listopada. Zwiedzać ją można we wszystkie dni tygodnia między 9:00 a 17:00. Do środka wchodzi się z przewodnikiem grupą zwiedzających liczących od kilku do kilkunastu osób. Nie ma tu sztywnych godzin wejścia. Sztolnia jest całkowicie bezpieczna pod względem promieniowania jonizującego.
Geologia.
W złożach w okolicach Kletna minerałami pierwotnymi uranu są:
Z minerałów wtórnych spotykane są:
Promieniotwórczość tych złóż miała wpływ na zmianę właściwości występujących tu skał. Blendzie uranowej towarzyszy różowa odmiana kalcytu, zadymiony kwarc oraz fluoryt, który początkowo bladoróżowy, w pobliżu rud uranowych staje się coraz bardziej fioletowy, aż do zupełnie czarnego.
Okolice Sztolni Fluorytowej są też dobrym miejscem, w którym można znaleźć minerały, takie jak: ametyst, kwarce krystaliczne: morion, kwarc dymny i kryształ górski, fluoryt, kalcyt, malachit, azuryt oraz marmur w kilku kolorach. Cały obszar wokół Kletna jest bardzo bogaty w różne kruszce – stwierdzono tam występowanie blisko 50 pierwiastków, które tworzą około 60 różnych minerałów.

</doc>
<doc id="638847" url="https://pl.wikipedia.org/wiki?curid=638847" title="Borowe Jezioro">
Borowe Jezioro

 
Borowe Jezioro – jezioro w woj. pomorskim, w pow. kościerskim, w gminie Kościerzyna, leżące na terenie Pojezierza Kaszubskiego.
Borowe jest jeziorem rynnowym leżącym na południe od Gostomia i na wschód od Gostomka, otoczonym obszarami leśnymi.
Dane morfometryczne.
Powierzchnia zwierciadła wody według różnych źródeł wynosi od 21,0 ha przez 28,2 ha do 28,8 ha. 
Zwierciadło wody położone jest na wysokości 154,9 m n.p.m. lub 155,2 m n.p.m. Średnia głębokość jeziora wynosi 3,8 m, natomiast głębokość maksymalna 6,6 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Borowe Jezioro".

</doc>
<doc id="638848" url="https://pl.wikipedia.org/wiki?curid=638848" title="Grenoble Foot 38">
Grenoble Foot 38

Grenoble Foot 38 - francuski klub piłkarski z siedzibą w mieście Grenoble.
Historia.
Klub został założony w 1892 jako Football Club de Grenoble. Obecna nazwa powstała w wyniku fuzji z klubem Norcap Olympique, do której doszło w 1997 roku.

</doc>
<doc id="638853" url="https://pl.wikipedia.org/wiki?curid=638853" title="Tonči Gabrić">
Tonči Gabrić

Tonči Gabrić (ur. 11 listopada 1961 w Splicie) – piłkarz chorwacki grający na pozycji bramkarza. Jego syn, Drago (ur. 1986), także jest piłkarzem i jest pomocnikiem zespołu Hajduka Split.
Kariera klubowa.
Gabrić urodził się w Splicie, jednak piłkarską karierę zaczynał całkiem gdzie indziej, bo w klubie z miasta leżącego na terytorium obecnej Bośni i Hercegowiny, w NK Čelik Zenica. Jednak był tam tylko rezerwowym golkiperem i nie grał prawie w ogóle. Čelik z roku na rok albo walczył o utrzymanie w 1. lidze Jugosławii albo spadał z ligi i po roku awansował z powrotem do ekstraklasy. Gabrić w końcu w sezonie 1985/1986 zagrał w 1. lidze. Rozegrał łącznie 24 mecze w lidze i swoją postawą pomógł drużynie z Zenicy zająć 16. miejsce, co pomogło utrzymać się w lidze. Także przez kolejne sezony drużynie zenickiej udało się utrzymać w lidze. Międzyczasie Gabrić zmienił klub i trafił do chorwackiej obecnie Rijeki. Rijeka także grała wówczas w pierwszej lidze jugosłowiańskiej, a Gabrić od początku stał się pierwszym bramkarzem tego zespołu. W Rijece Gabrić grał do 1991 roku i wówczas zaczęła się wojna na Bałkanach. Wtedy to większość piłkarzy z całej byłej Jugosławii zaczęło uciekać z kraju do innych krajów europejskich. Tonči zdecydował się wyjechać do Grecji, gdzie podpisał kontrakt z tamtejszym PAOK-iem Saloniki. W Alpha Ethniki zadebiutował już w pierwszym meczu, w derbach z Arisem Saloniki. Ogółem Gabrić w PAOK-u rozegrał całkiem niezły sezon. Rozegrał 31 meczów na 34 możliwe i dobrą postawą w bramce przyczynił się do zajęcia przez PAOK 4. miejsca w lidze, premiowanego startem w Pucharze UEFA. W kolejnym sezonie (1992/1993) Gabrić jednak stracił miejsce w składzie na rzecz nowego nabytku PAOK-u Evangelosa Pourliotopoulosa i rozegrał tylko 12 spotkań ligowych, a jego drużyna zajęła tym razem 5. miejsce. Bardzo słabo PAOK spisał się w Pucharze UEFA, z którego odpadł już po 1. rundzie przegrywając w dwumeczu 0:5 z Paris Saint-Germain. Jednego z winnych słabszego sezonu uznano Gabricia, który odszedł z klubu i powrócił do nieco uspokojonej, ale już niepodległej Chorwacji. Gabrić stał się pierwszym bramkarzem przeciętnej drużyny Pazinka Pazin, w barwach której zadebiutował w Prva HNL. Pazinka do końca walczyła o utrzymanie w lidze, jednak ostatecznie zajęła 15. miejsce i spadła z ligi. Co prawda więcej bramek w lidze stracił tylko Radnik Velika Gorica, bo aż 100, ale nie przeszkodziło to w transferze Gabricia do jednej z najbardziej utytułowanych drużyn chorwackich, ówczesnego mistrza kraju Hajduka Split. W nowym sezonie w nowej drużynie Gabrić wystąpił w eliminacjach do Ligi Mistrzów, które pomyślne przebrnęła drużyna Hajduka pokonując Legię Warszawa 5:0 w dwumeczu. Także całkiem nieźle Hajduk spisał się w Lidze Mistrzów. Zajął drugie miejsce i wyszedł z grupy, a odpadł dopiero w ćwierćfinale z Ajaksem Amsterdam. W lidze natomiast Hajduk nie miał sobie równych i z nie zawsze grającym w pierwszym składzie Gabriciem obronił mistrzostwo Chorwacji. Dopiero sezon 1995/1996 Gabrić mógł zaliczyć do bardziej udanych bo w końcu grał w pierwszym składzie, co jednak niezbyt przełożyło się na wyniki zespołu, który nie zdołał awansować do Ligi Mistrzów, a i w lidze stracił prymat na rzecz Dinama Zagrzeb. Gabrić rozegrał w tamtym sezonie 28 meczów. W sezonie 1996/1997 w bramce Hajduka była jeszcze większa konkurencja jak w poprzednich sezonach. Oprócz Gabricia byli jeszcze Vedran Runje i bardzo młody wówczas Stipe Pletikosa, dlatego też Tonči nie zawsze wybiegał w podstawowym składzie. Przez kolejne sezony Hajduk nie mógł przełamać passy Dinama, które rok po roku zdobywało mistrzostwo Chorwacji, a Gabrić z wiekiem był w coraz słabszej formie i tracił miejsce w składzie – w sezonie 1997/1998 na rzecz Runje, a w sezonie 1998/1999 Pletikosy, który z czasem coraz bardziej ujawniał swój talent bramkarski. Ostatecznie latem 1999, po sezonie, w którym rozegrał tylko 15 meczów, Gabrić zakończył piłkarską karierę w wieku 38 lat i wtedy to nastąpiła całkowita zmiana pokoleń na bramce w zespole Hajduka.
Kariera reprezentacyjna.
W reprezentacji Chorwacji Gabrić zadebiutował 17 października 1990 roku w wygranym 2:1 meczu z reprezentacją USA, a był to pierwszy mecz reprezentacji chorwackiej od 1956 roku. Gabrić zmienił wówczas legendę chorwackiej bramki, Dražena Ladicia w 80 minucie spotkania. Przez 7 lat gry Gabrić zagrał w chorwackiej kadrze 9 meczów i właśnie aż 8-krotnie wchodził na boisko jako zmiennik Ladicia, Marjana Mrmicia czy Željko Pavlovicia. Pięć z tych meczów to mecze towarzyskie, a pozostałe, w których udział Gabrić to dwa w ramach kwalifikacji do Euro 96 przeciwko Słowenii (2:0) oraz Ukrainie (0:1), a także dwa w ramach kwalifikacji do Mistrzostw Świata we Francji przeciwko Słowenii (3:3) oraz Danii (1:3). Był rezerwowym bramkarzem Chorwacji na Euro 96, na których nie zagrał ani jednego meczu. Natomiast na Mistrzostwa Świata we Francji nie pojechał z powodu odniesionej kontuzji i musiał zostać zastąpiony przez Vladimira Vasilja.

</doc>
<doc id="638854" url="https://pl.wikipedia.org/wiki?curid=638854" title="Tonci Gabrić">
Tonci Gabrić



</doc>
<doc id="638855" url="https://pl.wikipedia.org/wiki?curid=638855" title="II dynastia">
II dynastia

II dynastia tynicka – dynastia władców starożytnego Egiptu panująca w latach:
Poniższą kolejność władców podano za Kwiatkowskim (patrz:bibliografia).
Inne chronologie panowania władców tej dynastii:

</doc>
<doc id="638856" url="https://pl.wikipedia.org/wiki?curid=638856" title="Ernst-Hugo Järegård">
Ernst-Hugo Järegård

Ernst-Hugo Järegård (ur. 12 grudnia 1928 w Ystad, zm. 6 września 1998 w Lidingö) – szwedzki aktor teatralny i filmowy.
W 1947 Järegård nie dostał się do Dramatens elevskola, lecz kształcił się w szkole teatralnej w Malmö stadsteater.

</doc>
<doc id="638857" url="https://pl.wikipedia.org/wiki?curid=638857" title="Club Olimpo">
Club Olimpo

Club Olimpo – argentyński klub sportowy z siedzibą w mieście Bahía Blanca.
Historia.
Klub założony został w roku 1918 i znany jest głównie ze swojej sekcji piłkarskiej. W roku 2000 klub awansował do pierwszej ligi, w której utrzymał się kilka lat, by w sezonie 2005/2006 spaść do drugiej ligi po przegraniu meczów barażowych z CA Belgrano.

</doc>
<doc id="638860" url="https://pl.wikipedia.org/wiki?curid=638860" title="Club Olimpo de Bahía Blanca">
Club Olimpo de Bahía Blanca



</doc>
<doc id="638865" url="https://pl.wikipedia.org/wiki?curid=638865" title="Klot">
Klot

Klot - gęsta bawełniana tkanina o splocie atłasowym, z wyraźnym połyskiem, używana do wyrobu podszewek ubraniowych, dawniej także chałatów i spodenek gimnastycznych.

</doc>
<doc id="638871" url="https://pl.wikipedia.org/wiki?curid=638871" title="Jezioro Godziszewskie">
Jezioro Godziszewskie

Jezioro Godziszewskie – jezioro rynnowe położone na Kociewiu (powiat starogardzki, województwo pomorskie) na wschód od Skarszew o powierzchni 169,04 ha, długości 5 km i głębokości maksymalnej 24 m.

</doc>
<doc id="638872" url="https://pl.wikipedia.org/wiki?curid=638872" title="Herb Dąbia (osiedla Szczecina)">
Herb Dąbia (osiedla Szczecina)

Herb Dąbia – do 1948 r. miasta, obecnie osiedla Szczecina. Pojawił się w XIV wieku, zastępując widniejący wcześniej na pieczęciach wizerunek ukazanego en face hełmu z klejnotem w formie kolistego pióropusza.
Wygląd herbu.
Herb przedstawia umieszczony w srebrnym polu czerwony mur zamkowy z blankami, z półokrągłą czarną bramą oraz dwukondygnacyjnymi wieżami zwieńczonymi stożkowatymi hełmami w kolorze niebieskim. Po blankach muru kroczy zwrócony w prawo gryf, wsparty łapami o wieżę.

</doc>
<doc id="638874" url="https://pl.wikipedia.org/wiki?curid=638874" title="Lanús">
Lanús

Lanús – miasto wchodzące w skład zespołu miejskiego Buenos Aires.
Według spisu z roku 2001 miasto liczyło 212,2 tys. mieszkańców.
Lanús jest siedzibą klubu piłkarskiego Club Atlético Lanús oraz miejscem urodzenia Diego Maradony.

</doc>
<doc id="638875" url="https://pl.wikipedia.org/wiki?curid=638875" title="Słupino">
Słupino

Słupino (kaszb. "Jezoro Słupino") – jezioro przepływowe w Borach Tucholskich, na obszarze Kaszub Południowych (powiat kościerski, województwo pomorskie) na obszarze Wdzydzkiego Parku Krajobrazowego. Powierzchnia całkowita jeziora wynosi 67 ha. Słupino jest jeziorem rynnowym połączonym z jeziorem Słupinko na wschodzie i z jeziorem Chebdy na zachodzie. W okolicach jeziora znajdują się miejscowości Dąbrówka oraz Kloc.
Okolice zachodniego brzegu jeziora planuje się objąć rezerwatem przyrody „Brzeg Jeziora Cheb”.

</doc>
<doc id="638878" url="https://pl.wikipedia.org/wiki?curid=638878" title="Chebdy">
Chebdy

Chebdy (także spotykane pod nazwą Cheb, kasz. "Jezoro Chéb") – przepływowe jezioro rynnowe położone w Borach Tucholskich, na obszarze Kaszub Południowych, w powiecie kościerskim województwa pomorskiego i na obszarze Wdzydzkiego Parku Krajobrazowego. Powierzchnia całkowita jeziora wynosi 35 ha. Cheb jest jeziorem rynnowym połączonym na wschodzie z jeziorem Słupino. Południowo-wschodnie brzegi jeziora planuje się objąć rezerwatem przyrody „Brzeg Jeziora Cheb”.

</doc>
<doc id="638881" url="https://pl.wikipedia.org/wiki?curid=638881" title="QDX">
QDX

QDX – format stratnej kompresji dźwięku, zaprojektowany dla przenośnych odtwarzaczy z małą ilością pamięci.
Charakterystyka formatu.
Pliki QDX są skompresowane z przepływnością 128 kbps. Bitrate może być dowolnie zmniejszony (bez potrzeby transkodowania czy ponownej kompresji), a tak powstały strumień audio zapisany na przenośnym odtwarzaczu audio (do 2,5 h na 32 MB). Cecha ta nazwana została Fit-To-Media.
Co więcej, format ten jest bardzo odporny na straty podczas przesyłania strumieniowego (np. przez internet), co zostało nazwane Fit-To-Stream.
Format QDX oferuje również zabezpieczenie cyfrowe (DRM), by uniemożliwić nielegalne kopiowanie i odtwarzanie.
Wsparcie sprzętowe.
iriver iDP-100 odtwarza pliki QDX.

</doc>
<doc id="638882" url="https://pl.wikipedia.org/wiki?curid=638882" title="NGC 4621">
NGC 4621



</doc>
<doc id="638883" url="https://pl.wikipedia.org/wiki?curid=638883" title="ATMAN">
ATMAN



</doc>
<doc id="638886" url="https://pl.wikipedia.org/wiki?curid=638886" title="Alien versus Predator">
Alien versus Predator



</doc>
<doc id="638888" url="https://pl.wikipedia.org/wiki?curid=638888" title="Brama Portowa">
Brama Portowa



</doc>
<doc id="638889" url="https://pl.wikipedia.org/wiki?curid=638889" title="Szton">
Szton



</doc>
<doc id="638894" url="https://pl.wikipedia.org/wiki?curid=638894" title="Stara Piła">
Stara Piła

Stara Piła (kaszb. "Starô Piła", niem. "Altemühle") – osada kaszubska i stacja kolejowa w Polsce, położona w województwie pomorskim, w powiecie kartuskim, w gminie Żukowo. Miejscowość wchodzi w skład sołectw: Niestępowo (część wschodnia) i Przyjaźń (część zachodnia).
W latach 1975–1998 miejscowość administracyjnie należała do województwa gdańskiego.
Stacja kolejowa Stara Piła.
Stacja kolejowa Stara Piła miała stać się na początku XX wieku stacją węzłową, z zawieszoną obecnie linią Pruszcz Gdański-Kartuzy-Lębork miała schodzić się tu linia Czersk-Bąk-Stara Kiszewa-Liniewo-Przywidz-Gdańsk Kokoszki-Gdańsk Wrzeszcz. Odcinek pomiędzy Starą Piłą a Bąkiem nie doczekał się realizacji.

</doc>
<doc id="638896" url="https://pl.wikipedia.org/wiki?curid=638896" title="Team leader">
Team leader

Team Leader (pol. "przywódca grupy") – menedżer obdarzony umiejętnościami przywódczymi oraz organizatorskimi, stojący na czele danej grupy, lub pracownik kierujący pracą danego zespołu.
Jest to osoba odpowiedzialna za wyniki zespołu. Do kompetencji team leadera należą m.in. integrowanie zespołu, ocenianie pracy, motywowanie oraz dostosowywanie zadań do możliwości pracowników w celu osiągania optymalnych wyników.

</doc>
<doc id="638897" url="https://pl.wikipedia.org/wiki?curid=638897" title="Funkcja τ">
Funkcja τ

Funkcja "τ" (tau) – funkcja w teorii liczb równa funkcji "σ" stopnia zerowego. Wartość tej funkcji oznacza liczbę dzielników danej liczby naturalnej.
Definicja.
Dla dowolnej liczby formula_1 funkcja formula_2 określona jest jako:
Wzór można też zapisać inaczej:
Wiedząc, że funkcja ta jest multiplikatywna oraz że dla dowolnej liczby pierwszej formula_5 i dowolnej liczby całkowitej nieujemnej formula_6 zachodzi:
(ponieważ dzielnikami liczby formula_8 są: formula_9) otrzymujemy wzór ogólny dla funkcji formula_10
Niech formula_11
gdzie:
Wtedy:
Przykład.
Jeśli formula_16 to mamy dwa dzielniki pierwsze: formula_17 ponieważ formula_18 czyli formula_19 Można zatem obliczyć formula_20 w sposób następujący:
Faktycznie, zbiór dzielników liczby 24 to zbiór formula_22 którego moc wynosi 8.
Pierwsze wartości przyjmowane przez funkcję to:

</doc>
<doc id="638902" url="https://pl.wikipedia.org/wiki?curid=638902" title="Szarawary">
Szarawary

Szarawary (ukr. "шаровари", z węg. salavári, tur. "şalvar" od pers. "szalwār" 'spodnie') – szerokie, długie, bufiaste spodnie noszone na Wschodzie i w Polsce XVI-XVIII w.; inaczej hajdawery.
Zakres pojęcia.
Element tradycyjnego stroju męskiego i kobiecego na Bałkanach oraz na szeroko pojętym Oriencie: od krajów arabskich poprzez Azję Centralną po Indie i Azję Południowo-Wschodnią (Indonezja). Zwykle w kolorach jaskrawych, niekiedy czarne, w zależności od przeznaczenia i miejscowych zwyczajów szyte z różnych materiałów.
Szarawary są m.in. elementem stroju bajader. Na Rusi pojawiły się już w XI w. pod wpływem ludów tureckich, następnie stały się elementem ukraińskiego stroju ludowego oraz umundurowania wojsk kozackich do II wojny światowej włącznie
W Polsce noszone powszechnie przez mężczyzn w dobie sarmatyzmu pod wpływem silnych w owym czasie wpływów Orientu na strój szlachecki i sztukę wojenną oraz ze względu na to, że były wygodne do konnej jazdy. Były też elementem stroju Karaimek, bałagułów (żydowskich woźniców na Podolu i Pokuciu) i in.
Polskie mundury.
Szarawary znajdowały się m.in. na wyposażeniu następujących formacji polskiego wojska:
Szarawary noszono także w okresie zaborów w oddziałach paramilitarnych i pożarniczych, m.in. Polskie Towarzystwo Gimnastyczne „Sokół”
Kultura ludowa.
Wielkanocne "turki" – w kulturze ludowej wielu miejscowości oddziały straży adorujących symboliczne groby Chrystusa od wieczora Wielkiego Piątku do procesji rezurekcyjnej.
Krytyka.
Niekiedy błędnie określa się w ten sposób hakamę – szerokie spodnie samurajów, używane w niektórych sztukach walki pochodzących z Japonii, np. w aikido, kenjutsu, kendo, kyūdō i in.

</doc>
<doc id="638905" url="https://pl.wikipedia.org/wiki?curid=638905" title="Walki na Peleliu">
Walki na Peleliu



</doc>
<doc id="638906" url="https://pl.wikipedia.org/wiki?curid=638906" title="Peleliu">
Peleliu

Peleliu ("Beliliou") – wyspa położona na Pacyfiku, należąca do Palau i zarazem jedna z jednostek administracyjnych tego kraju.
Łączna powierzchnia Peleliu wynosi 13 km², na wyspie mieszka około 700 osób (2004) – jest to trzecia pod względem zaludnienia wyspa Palau. Większość wyspiarzy zamieszkuje w położonej na północnym wybrzeżu wiosce Kloulklubed, na wyspie znajdują się jeszcze trzy inne wioski:
W czasie działań wojennych na Pacyfiku Peleliu była miejscem krwawych zmagań pomiędzy wojskami japońskimi i amerykańskimi znanymi jako bitwa o Peleliu. Rozegrała się tu jedna z najkrwawszych bitew amerykańskiej piechoty morskiej, z głęboko urzutowaną obroną japońską, rozmieszczoną w silnych umocnieniach. Do tej pory przetrwała większość instalacji wojskowych zbudowanych w tym okresie.
Obecnie na wyspie znajduje się pomnik upamiętniający wszystkich żołnierzy, którzy zginęli w czasie tych walk.

</doc>
<doc id="638907" url="https://pl.wikipedia.org/wiki?curid=638907" title="Lasy Mirachowskie">
Lasy Mirachowskie

Lasy Mirachowskie (kaszb. "Mirochòwsczé Lasë") – kompleks leśny na północnym obszarze Kaszubskiego Parku Krajobrazowego. Lasy Mirachowskie obejmują zespół jezior potęgowskich i 8 rezerwatów przyrody: "Staniszewskie Zdroje", "Kurze Grzędy", "Lubygość", "Leśne Oczko", "Staniszewskie Błoto", "Szczelina Lechicka", "Żurawie Błota" i "Jezioro Turzycowe". Przez obszar rezerwatu prowadzą turystyczne szlaki: Wzgórz Szymbarskich i Kaszubski.
Historia.
Przed II wojną światową czynione były przygotowania do utworzenia w kompleksie Lasów Mirachowskich Parku Narodowego ze względu na walory krajobrazowo-przyrodnicze (jeziora, leśne uroczyska, liczny starodrzew) oraz unikatową florę i faunę (żółw błotny, paproć górska, podrzeń żebrowiec). Wiele roślin (tyrfobiontów) w tym rejonie zanikło w wyniku melioracji torfowisk prowadzonych w okresie PRL, podobnie działalność człowieka doprowadziła do wyginięcia głuszca, chronionego na tym obszarze już od 1916 roku. Aktualnie walory tego obszaru chronione są w rezerwatach.

</doc>
<doc id="638909" url="https://pl.wikipedia.org/wiki?curid=638909" title="Nowinki (Głusino)">
Nowinki (Głusino)

Nowinki (kaszb."Nowinczi") – część wsi Głusino w Polsce, położona w województwie pomorskim, w powiecie kartuskim, w gminie Kartuzy. Wchodzi w skład sołectwa Głusino.
W latach 1975–1998 Nowinki administracyjnie należały do województwa gdańskiego.

</doc>
<doc id="638911" url="https://pl.wikipedia.org/wiki?curid=638911" title="Stążki (Głusino)">
Stążki (Głusino)

Stążki – część wsi Głusino w Polsce, położona w województwie pomorskim, w powiecie kartuskim, w gminie Kartuzy. Stążki są częścią składową sołectwa Głusino.
W latach 1975–1998 Stążki administracyjnie należały do województwa gdańskiego.

</doc>
<doc id="638915" url="https://pl.wikipedia.org/wiki?curid=638915" title="Drągowina (leśnictwo)">
Drągowina (leśnictwo)



</doc>
<doc id="638916" url="https://pl.wikipedia.org/wiki?curid=638916" title="Hejtus">
Hejtus

Hejtus (dodatkowa nazwa w j. kaszub. Hejtuz) – część wsi kaszubskiej Pomieczyno w Polsce, położona w województwie pomorskim, w powiecie kartuskim, w gminie Przodkowo. Wchodzi w skład sołectwa Pomieczyno.
W latach 1975–1998 Hejtus administracyjnie należał do województwa gdańskiego.
1 km na zachód od Pomieczyna Królewskiego znajduje się osada Hejtus. Nazwa osady w 1773 roku została zapisana jako "Heytuss", w 1789 r. "Heitus", w 1865 r. "Heytus". Od 1921 r. nazywa się "Hejtus". Podobnych osad powstawało wiele w XVII i XVIII w. W 1773 r. pustkowie opuścił zarządca Deynert i otrzymał je Andrzej Cirocki. W 1820 r. stały tutaj 2 królewskie gburstwa, mieszkało tu 12 osób. Jeszcze w 1885 r. osada należała do Sianowskiej Huty. Wówczas w 8 domach mieszkało 75 osób. Ze spisu ludności z 1.12.1890 r. dowiadujemy się, że mieszkało tu 63 Kaszubów katolików.
Według lustracji królewszczyzn z 1664 r. osada Hejtus należała do starostwa mirachowskiego i była królewszczyzną, stanowiła własność króla. W 1701 r. żyło tu 8 luteran i odnotowano dolnoniemiecką nazwę Hejtus, tzn. "dom na siano". W 1701 r. w osadzie-pustkowiu Heytus (Hytus) odnotowano hutę szkła. Najpierw została tu wybudowana buda na siano, a następnie gospodarstwo i huta szkła. Do 1775 r. miejscowość należała do parafii Strzepcz, natomiast od 1775 r. Sianowo prowadziło księgi parafialne i do tej parafii należał Heytus. W 1765 r. mieszkał tu Mikołaj Paszeta, który płacił z tego pustkowia 50 złotych pruskich. Jego budynki były w dobrym stanie. Jeśli chodzi o tacę, to ze wsi Pomieczyna i pustkowia Hejtuza każdy powinien dać do Strzepcza księdzu po wiertlu żyta, tyleż owsa. W 1765 r. miejscowość należała do powiatu mirachowskiego, natomiast w 1773 r. Heytuss należał do powiatu kartuskiego.
W 1848 r. Heytusem zarządzał Urząd Domen w Kartuzach, stały tu 3 budynki, mieszkało 31 katolików. Obszar wsi zajmował 1 włókę (1 włóka "nowopolska" (od 1819 r.) = 30 morg = 16,79616 ha). W 1852 r. Joseph Miotk posiadał grunty na Heytusie i w Pomieczynie Królewskim. Do 1882 r. jego areał ziemi ornej na Heytusie wynosił 1,69ha, natomiast w Pomieczynie Królewskim 6,83ha. Ziemie te, wraz z budynkiem mieszkalnym na Heytusie, małym podwórkiem z ogrodem o powierzchni 3/4 morga (ok.0,42ha)oraz stodołą, na mocy umowy sądowej z 24.03.1882 r. weszły w skład wspólności ustawowej małżeńskiej Albrechta i Marianny Wilczewskich. Umowa opiewała na rentę dożywotnią na kwotę 1200 marek dla Josepha Miotk i Magdalene z d. Meise. Wspomniane gospodarstwo rolne Wilczewscy sprzedali jakiś czas później Johannowi Schulz. Środki ze sprzedaży pozwoliły im nabyć majątek o powierzchni 82 mórg za zgodą pruskich władz od niemieckiego osadnika Brücknera. Część tego majątku pochodziła od rodziny Hoenego z Pępowa (Pempau). Wskutek pruskich prześladowań Wilczewscy zdecydowali się opuścić Heytus w 1904 r. Po 1904 r. część gospodarstwa po Wilczewskich na Heytusie nabyło małżeństwo Joseph Schroeder i Rosalia z d. Hoeft.
W III tomie Słownika Geograficznego Królestwa Polskiego i innych krajów słowiańskich, wydanego w 1882 r., czytamy:
Hejtus, inaczej Haytus, wybudowanie do Sianowskiej Huty, powiat kartuski, w okolicy lesistej i piaszczystej, niedaleko traktu bitego lezeńsko-pomieczyńskiego (wejherowskiego), przedtem posiadłość starostwa mirachowskiego, na własność wydana w 1820 r. Parafia Sianowo, szkoła Pomieczyno, poczta Kartuzy. Słowa " na własność wydana w 1820 r." oznaczają, że tutejsi chłopi z woli króla pruskiego Fryderyka Wilhelma III zostali uwłaszczeni i otrzymali wolność osobistą.
W latach 1867-1905 dzieci z Hejtusa pobierały naukę (początkowo w języku polskim, a od 1873 r. usuwano polski ze szkolnictwa) w elementarnej szkole katolickiej w Pomieczynie Szlacheckim (budynek Jakuba Konkola naprzeciwko obecnego kościoła). Od 1905 r. dzieci z Hejtusa uczyły się w nowej ceglanej szkole elementarnej w Pomieczynie (obecnie ul.Kartuska 16). W 1905 r. mieszkało tu 75 osób. Dnia 13.03.1919 r. w walkach na zachodzie poległ Leo Miotk. Urodził się 12.06.1897 r. na Heytusie. Spoczywa w Żaganiu w kwaterze poległych w I wojnie światowej na cmentarzu komunalnym przy ulicy Kożuchowskiej.
Już po odzyskaniu niepodległości w 1921 r. na Hejtusie w 10 domach zamieszkiwało 36 mężczyzn i 33 kobiety. Podczas spisu każdy i każda z nich podali wyznanie rzymskokatolickie i narodowość polską. 15 listopada 1927 r. osada przeszła z sianowskiej parafii do pomieczyńskiej pw. św. Józefa. Żyło tu wówczas 60 osób. W 2014 r. liczba mieszkańców wyniosła 43.
Corocznie w lipcu przez wieś przechodzą pielgrzymi z Chwaszczyna (ósma pielgrzymka w 2013 r.) oraz z Banina (jedenasta pielgrzymka w 2013 r.) do Sianowa na odpust Matki Boskiej Szkaplerznej, Królowej Kaszub. Towarzyszy im w drodze orkiestra dęta. Niedaleko wsi są dwa przysiółki o nazwach: Brazylia i Syberia. Wieś Hejtus graniczy z otuliną Kaszubskiego Parku Krajobrazowego, natomiast do granic parku są 4 km.
Miejscowość graniczy z gminą Kartuzy. Kilkaset metrów stąd w kierunku północnym przebiega granica powiatu kartuskiego i wejherowskiego (granica gminy Przodkowo z gminą Szemud). Ok.200 m na południe od wspomnianej granicy powiatów znajduje się wzniesienie o wysokości 242,6 m n.p.m. Odległości drogowe Gdańsk Port Lotniczy (29 km), Gdańsk Wrzeszcz (33 km), Gdynia Główna (39 km), Wejherowo (30 km), Kartuzy (16 km), Szymbark (35 km), Sianowska Huta (3 km), Sanktuarium Matki Boskiej Królowej Kaszub w Sianowie (7 km), Pomieczyno (1,9 km).
Odległości do najbliższych jezior: 4,5 km Otalżyno (powierzchnia 79,6ha), 3,5 km Białe (54,6ha) i Czarne, 2,5 km Dębice. Z Pomieczyna na Hejtus prowadzi ulica Słupia. W 1951 r. państwo Dampc zbudowali ceglaną kapliczkę, która znajduje się przed lasem przy drodze prowadzącej w kierunku Sianowskiej Huty. Widnieje na niej napis "Królowo Korony Polski Módl się za nami L.T.D.1951 r." Przed 1951 r. w tym miejscu stał krzyż. W 1962 r. na Hejtusie zabłysła pierwsza żarówka, pojawiła się elektryczność.
W okolicznych mokradłach znajdują się siedliska żurawia.
Działa tu Pomorski Ośrodek Rehabilitacji Dzikich Ptaków i Drobnych Ssaków "Ostoja". Ośrodek w Hejtusie prowadzony jest przez Stowarzyszenie Pomocy Zwierzętom Ostoja, którego siedzibą jest klinika weterynaryjna w Gdyni. Przyjmowane są tu ptaki od wróbla po orła oraz ssaki: jeżowate, wiewiórki, gryzonie z rodziny pilchowatych i zające.
Przez Hejtus przebiega całoroczny szlak do turystyki pieszej, rowerowej i narciarstwa biegowego na odcinku Chwaszczyno – Sianowo Tu bierze początek żółty (3,7 km), czerwony (15 km) i zielony (14,6 km) szlak Nordic Walking Przez Hejtus prowadzi Błękitny Szlak Rowerowy, łączący stację kolejową w Gdańsku-Osowej z Sianowem (34 km). Hejtus znajduje się również na zielonej trasie rowerowej, tzw. Kartuska Przyrodnicza Trasa Rowerowa Kartuzy – Łapalice – Jez. Białe – Pomieczyńska Huta – Sianowo o długości 26,5 km. W odległości ponad 1 km znajduje się droga wojewódzka nr 224. Część tej drogi (Leźno-Pomieczyno) wybudowano w l. 1866-1869. natomiast 5,5 km stąd znajduje się nieczynna dziś linia kolejowa Kartuzy-Lębork (powstała w październiku 1905 r.)
Hejtus jest położony w obrębie obwodu łowieckiego nr 47 "Smolne Błoto" w sektorze VI
16.11.2014 r. w wyborach samorządowych radnym Gminy Przodkowo został wybrany mieszkaniec Hejtusa, 42-letni Franciszek Walkusz. Wybrany ponownie w wyborach samorządowych w 2018 r.
Z Hejtusa pochodził Ignacy Wilczewski – polski działacz społeczny w Wolnym Mieście Gdańsku, kolejarz i muzyk, który w 1941 roku poniósł bohaterską śmierć w obozie koncentracyjnym Mauthausen-Gusen wskutek stanięcia w obronie maltretowanego współwięźnia. Obecnie jego imię nosi skwer w Gdańsku-Siedlcach, położony u zbiegu ulic Kartuskiej, Bema i Zakopiańskiej.

</doc>
<doc id="638922" url="https://pl.wikipedia.org/wiki?curid=638922" title="Jezioro Kczewskie">
Jezioro Kczewskie

Kczewskie Jezioro – jezioro rynnowe położone na Pojezierzu Kaszubskim (powiat kartuski, województwo pomorskie) na wschód od Przodkowa. Spełnia głównie funkcje reakreacyjno-turystyczne.
Powierzchnia całkowita 16 ha

</doc>
<doc id="638923" url="https://pl.wikipedia.org/wiki?curid=638923" title="Jezioro Bąckie">
Jezioro Bąckie

Jezioro Bąckie (kaszb. "Bãcczé Jezoro") – jezioro przepływowe na Pojezierzu Kaszubskim, położone na południowy zachód od Mirachowa w gminie Kartuzy, w powiecie kartuskim (województwo pomorskie). Jezioro Bąckie położone jest na obszarze Kaszubskiego Parku Krajobrazowego w kompleksie Lasów Mirachowskich. W pobliżu jeziora znajdują się rezerwaty przyrody "Jezioro Lubogoszcz" (na północy), "Staniszewskie Błoto" (na południu) i "Kurze Grzędy" (na zachodzie).
Ogólna powierzchnia: 22,02 ha
Przed 1920 jezioro nosiło nazwę niemiecką "Bontscher See"
Jezioro jest pozostałością po nieistniejącym Jeziorze Mirachowskim, z którego spuszczono wodę w 1862 r. w celu pozyskania terenów łąkowych.

</doc>
<doc id="638925" url="https://pl.wikipedia.org/wiki?curid=638925" title="Brzeg (stacja kolejowa)">
Brzeg (stacja kolejowa)

Brzeg – dworzec i stacja kolejowa w Brzegu, w województwie opolskim, w Polsce. Stacja należy do III Paneuropejskiego Korytarza Transportowego, łączącego Drezno – Wrocław – Kraków – Kijów.
Pasażerowie.
W roku 2017 wymiana pasażerska wyniosła 1,31 mln osób (3,6 tys. dziennie), co dało jej 11. miejsce w Polsce.
W roku 2018 stacja obsługiwała 4 tys. pasażerów na dobę (łącznie 1,46 mln osób).
W roku 2019 wymiana pasażerska wyniosła 1,5 mln osób (4,1 tys. dziennie), co dało jej 68. miejsce w Polsce.
W roku 2020 wymiana pasażerska wyniosła 842 tys. osób (2,3 tys. dziennie), co dało jej 70. miejsce w Polsce.
W roku 2021 wymiana pasażerska wyniosła 1,02 mln osób (2,8 tys. dziennie), co dało jej 72. miejsce w Polsce.
Modernizacje.
W latach 2009-2010 przebudowano stację Brzeg, wraz z przyległymi odcinkami. Przebudowa stacji objęła prace na długości ponad 4 km. Wartość inwestycji wyniosła 154 mln zł. Zmodernizowaną stację uroczyście otwarto 12 stycznia 2010 roku.
W latach 2010-2012 przeprowadzono kosztem 4,2 mln zł gruntowny remont dworca. Uroczyste otwarcie przebudowanego dworca odbyło się 9 lutego 2012.
Stację obsługują pociągi uruchamiane przez PKP Intercity kategorii: InterCity oraz Twoje Linie Kolejowe i przez Polregio kategorii: Regio.
Historia.
Stacja w Brzegu, położona w połowie drogi między Wrocławiem a Opolem, jest jedną z najstarszych stacji w Polsce i leży na najstarszej linii uruchomionej na obecnych ziemiach polskich. Kolej dotarła do Brzegu w sierpniu 1842 roku. Dworzec w Brzegu, który powstał w latach 1869-1870 jest wpisany do rejestru zabytków.

</doc>
<doc id="638930" url="https://pl.wikipedia.org/wiki?curid=638930" title="Puszcza Darżlubska">
Puszcza Darżlubska

Puszcza Darżlubska (także "Puszcza Darzlubska"; kaszb. "Darżlëbsczé Lasë") – zwarty kompleks leśny (Lasy Oliwsko-Darżlubskie) o łącznej powierzchni 15 908 ha na obszarze Pobrzeża Kaszubskiego graniczący na południu z Trójmiejskim Parkiem Krajobrazowym (granicę obu obszarów stanowi pradolina Redy). Na terenie puszczy wyodrębniono dwa rezerwaty przyrody „Darzlubskie Buki” i „Źródliska Czarnej Wody”, znajduje się tu także miejsce męczeństwa mieszkańców Pomorza – Wielka Piaśnica. Puszcza Darżlubska jest obszarem źródłowym rzek Pobrzeża Kaszubskiego – Piaśnicy i Gizdepki.

</doc>
<doc id="638931" url="https://pl.wikipedia.org/wiki?curid=638931" title="Nowy Aton">
Nowy Aton

Nowy Aton (abch. Афон Ҿыц, ros. Новый Афон, gruz. ახალი ათონი) – miasto w rejonie Gudauta w Abchazji, położone na wybrzeżu Morza Czarnego.
W mieście znajdują się liczne obiekty zabytkowe i inne atrakcje turystyczne:
Historia.
Miasto na wielowiekową historię, związaną z handlem morskim. Znane było w III wieku, jako targowe miasto Anakopia. W V wieku wybudowano twierdzę iwerską. W VIII wieku abchaski władca Leon II, korzystając z problemów wewnętrznych Bizancjum, ogłosił się królem abchaskim i z Anakopii uczynił stolicę państwa. Funkcję tę miasto sprawowało do momentu przeniesienia jej do Kutaisi. Na terenie dzisiejszego miasta funkcjonowała wtedy również kolonia genueńska Nikopsia.
W latach 70. XIX wieku w górach pojawili się mnisi z greckiego Athos, którzy założyli tu monastyr. W ciągu 20 lat miasto, które od Athos wzięło nową nazwę, stało się głównym centrum religijnym kaukaskiej części wybrzeża Morza Czarnego.
Klimat.
W mieście panuje klimat ciepły umiarkowany. Opady deszczu są znaczące, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście średnia roczna temperatura wynosi 14,6 °C, zaś średnioroczne opady to 1439 mm. Najsuchszym miesiącem jest maj z opadami na poziomie 94 mm, zaś największe opady występują w grudniu, ze średnią 145 mm. Różnica w opadach pomiędzy najsuchszym a najbardziej mokrym miesiącem wynosi 51 mm. Najcieplejszym miesiącem w roku jest sierpień ze średnią temperaturą 23,7 °C, z kolei najzimniejszym miesiącem jest styczeń ze średnią temperaturą 5,8 °C. Wahania roczne temperatur wynoszą 17,9 °C.

</doc>
<doc id="638937" url="https://pl.wikipedia.org/wiki?curid=638937" title="Park Narodowy Bruce Peninsula">
Park Narodowy Bruce Peninsula

Park Narodowy Bruce Peninsula (ang. "Bruce Peninsula National Park", fr. "Parc national de la Péninsule-Bruce") – park narodowy położony w południowo-wschodniej części prowincji Ontario w Kanadzie. Powierzchnia parku wynosi 154 km², co sprawia, że należy on do grupy mniejszych parków narodowych w Kanadzie.
Położenie.
Park położony jest w północnej części półwyspu Bruce’a, oddzielającego wody jeziora Huron od jego olbrzymiej zatoki Georgian. Obejmuje mocno rozczłonkowany obszar w północnej części półwyspu, rozcięty na dwie nierówne części drogą nr 6. Część północno-wschodnia, większa, obejmuje tereny wzdłuż brzegów zatoki Georgian, w tym wysoką krawędź Kuesty Niagary. Część południowo-zachodnia, mniejsza, to płaskie tereny położone wzdłuż brzegów właściwego jeziora Huron.
Historia.
Już w 1968 r., w celu ochrony najbardziej atrakcyjnego fragmentu wybrzeża nad zatoką Georgian i sąsiadujących z nią jezior, został utworzony Park Prowincjonalny Cyprus Lake (ang. "Cyprus Lake Provincial Park"). W 1987 r. został on przekształcony w park narodowy. Siedziba Parku znajduje się w Tobermory. Tam też znajduje się nowoczesny, otwarty w 2006 r. ośrodek informacyjno-edukacyjny, wspólny dla Parku Półwyspu Bruce’a oraz sąsiedniego Morskiego Parku Narodowego Fathom Five.
Charakterystyka parku.
Rzeźba terenu jest zróżnicowana. Od strony północno-wschodniej piętrzą się wysokie, skaliste brzegi zatoki Georgian, które tworzy wspomniana Kuesta Niagary. Zbudowane z grubych warstw dolomitów, pełne są głębokich zatok i skalnych urwisk. Część urwisk opada wprost do wody, u podnóży pozostałych ciągną się wąskie, kamieniste plaże. Najbardziej znaną z nich jest plaża w zatoczce "Indian Head Cove" (ang. "Zatoka Indiańskiej Głowy"). Jest to jedno z tych nielicznych miejsc, w których nadwodna część krawędzi Kuesty Niagary jest niższa i nieco „wyszczerbiona”, a poniżej owej szczerby utworzyła się zatoka z dogodnym wejściem do wody. Nazwa zatoki wzięła się od zamykającej ją formacji skalnej, przypominającej profil indiańskiej głowy. Innym miejscem, w którym krawędź kuesty obniża się niemal do poziomu Zatoki Georgian jest sąsiednia zatoczka z kamienistą plażą zwaną "Boulder Beach".
W ścianach urwisk znajdują się liczne jaskinie, wymyte na różnych wysokościach falami pra-Huronu, którego poziom wód od ustąpienia lodowców zmieniał się wielokrotnie. Na wysokości najbardziej znanej z nich (zwanej "Grotto", połączonej kilkumetrowym, podwodnym tunelem z taflą zatoki), u stóp urwiska Kuesty Niagary, leży największa głębia Zatoki Georgian (171 m). Oznacza to, że ten punkt dna Georgian Bay leży zaledwie 5 m nad poziomem Atlantyku.
Z kolei od południowego zachodu półwyspu rozpościerają płaskie, piaszczyste plaże jeziora Huron. Wnętrze parku stanowi płaska równina, opadająca łagodnie ku południowemu zachodowi, pokryta lasami i mokradłami. Wśród nich znajduje się ok. 20 niewielkich jezior, z których największymi i najbardziej znanymi są Cameron Lake, Cyprus Lake, Emmet Lake i George Lake. Jeziora te połączone są często drobnymi ciekami wodnymi, spływającymi zgodnie z nachyleniem terenu, tj. generalnie w kierunku południowo-zachodnim, ku brzegom właściwego Huronu. W części parku położonej wzdłuż drogi nr 6 występują ciągi starych wydm.
Specyfiką parku są występujące tu zespoły gołych, krasowiejących i suchych pokryw skalnych, zwane alwarami.
W pobliżu znajduje się Narodowy Park Morski Fathom Five. Przez oba parki przebiega wspomniana Skarpa Niagary zaliczona w 1990 r. przez UNESCO do 6 największych rezerwatów biosfery na świecie.
Flora.
Flora parku liczy blisko 900 gatunków roślin naczyniowych. Teren parku prawie w ogromnej większości pokrywają lasy. Najczęściej spotykanym drzewem jest tu żywotnik zachodni („tuja”). Dorasta on do 30 m wysokości i osiąga średnicę pnia do 1,6 m. Jest długowieczny: żyje po kilkaset lat. Wiek najstarszych osobników, rosnących w trudno dostępnych zakątkach Półwyspu Bruce’a i sąsiednich wysp określono na ponad 1000 lat. Są to najstarsze drzewa w tej części Ameryki Północnej. Żywotnik tworzy lasy jednogatunkowe albo mieszane z choiną kanadyjską, sosną wejmutką, klonami, brzozami i in.
Spośród ok. 60 gatunków storczykowatych, rosnących w prowincji Ontario, w parku spotkamy 43 gatunki. Są wśród nich niewielki storczyk "Calypso bulbosa" zwany „Pantofelkiem Wenus” (ang. "Venus’s slipper") o purpuroworóżowych kwiatach oraz różowo kwitnący podkolan "Platanthera psycodes" (ang. "small purple-fringed orchid"), a także zawleczony z Europy kruszczyk szerokolistny. Na torfowiskach i podmokłych łąkach występuje m.in. Sarracenia purpurowa.
Bardzo interesująca jest roślinność alwarów. Do najbardziej charakterystycznych i najokazalszych roślin tych siedlisk należą m.in. żółto kwitnący, endemiczny Tetraneuris herbacea z rodziny astrowatych, piękny obuwik "Cypripedium arietinum" (ang. "Ram’s-Head Lady’s-Slipper") czy bardzo rzadki kosaciec "Iris lacustris" (ang. "Dwarf lake iris"), którego występowanie ogranicza się do rejonu Wielkich Jezior, a na Półwyspie Bruce’a rośnie ok. połowy jego światowej populacji.
W parku występuje również 20 gatunków paproci.
Fauna.
W faunie Parku Narodowego Bruce Peninsula utrzymała się większość gatunków, typowych dla tej części prowincji Ontario. Z większych ssaków występują tu łoś, czarny niedźwiedź baribal i wilk, z mniejszych – m.in. bóbr kanadyjski, urson (amerykański jeżozwierz), pręgowiec amerykański i latająca wiewiórka – assapan. Żyje tu także reintrodukowany w 1962 r. jedyny drapieżnik, który może regulować populację ursonów – kuna rybarka. Spośród ptaków należy wymienić myszołowa rdzawoskrzydłego, puszczyka kreskowanego i piękną pirangę szkarłatną. Z gadów występują tu m.in. węże: pończosznik prążkowany, lancetogłów mleczny i lokalny, coraz rzadszy podgatunek grzechotnika (ang. "massasauga rattlesnake") oraz żółwie: jaszczurowaty, cętkowany i Emydoidea blandingii, zaś z płazów – typowe dla południowej części Ontario salamandry: salamandra Jeffersona i ambystoma plamista.
Turystyka.
Park Narodowy Bruce Peninsula jest – proporcjonalnie do swej niezbyt dużej powierzchni – jednym z najliczniej odwiedzanych parków prowincji Ontario. W roku obliczeniowym 2010–2011 odwiedziło go 224 149 gości. Park posiada stosunkowo dobrze rozwiniętą infrastrukturę turystyczną, co przejawia się m.in. rozbudowaną siecią szlaków turystycznych (ok. 60 km) i ścieżek spacerowych o zróżnicowanych stopniach trudności. Pozwala to na uprawianie wielu form aktywności fizycznej, od łatwych spacerów przez dalsze piesze wędrówki aż po wspinaczkę skalną na urwiskach klifu nad Zatoką Georgian. Przez Park biegnie jeden z najpopularniejszych i najdłuższy w Kanadzie pieszy szlak turystyczny – Bruce Trail, którym dotrzeć można aż do wodospadu Niagara.
Łagodny mikroklimat okolicy sprawia, że do późnej jesieni nie ma tu śniegu. Z kolei w miesiącach zimowych występują obfite opady śniegu, co cieszy amatorów sportów zimowych.
Park jest dobrym miejscem do obserwacji ptaków, zwłaszcza w czasie ich wiosennych i jesiennych wędrówek. W lasach obficie występują różne gatunków grzybów jadalnych, m.in. rydze.
Co roku na początku czerwca organizacja „Friends of the Bruce District Parks Association” wraz z rządowym zarządem ds. Parków (ang. Parks Canada) organizują imprezę o nazwie Bruce Peninsula Orchid Festival (Festiwal Storczyków Półwyspu Bruce’a). Jej ośrodkiem jest parkowy “Visitors Center” w Tobermory. W trakcie jej trwania odbywają się wystawy storczyków, prelekcje przyrodnicze, a zwłaszcza wycieczki z przewodnikami, umożliwiające obserwowanie tutejszych storczykowatych w ich naturalnym środowisku przyrodniczym.
W miasteczku Tobermory znajduje się przystań promowa, skąd udać się można na wyspę Manitoulin – największą wyspę na świecie położoną na wodach słodkich. Znajduje się tu także przystań małych statków turystycznych, kursujących po Narodowym Parku Morskim Fathom Five i na należącą do niego wyspę Flowerpot, którą zwiedzać można pieszo. Skaliste wybrzeże parku Bruce Peninsula usiane jest zatokami i fiordami, od wieków wykorzystywanymi jako naturalne przystanie dla statków. Podwodne jaskinie i wraki statków spoczywające na dnie stanowią atrakcję dla nurków, zaś czyste, obfitujące w wysepki wody są doskonałym terenem rekreacyjnym dla posiadaczy łodzi i jachtów.
Na terenie parku lub na jego obrzeżach znajduje się 7 parkingów. Duży kemping położony jest w pobliżu jedynej drogi głównej, prowadzącej do Tobermory, nad jeziorem Cyprus. Zaledwie kilkaset metrów dzieli go od brzegu Zatoki Georgian. Kemping posiada około 300 stanowisk, lecz w okresie letnim przebywa tu ogromna liczba turystów, więc wymagana jest rezerwacja miejsc. Nad samym brzegiem jeziora znajdują się dwa pola biwakowe ("Stormhaven" i "High Dump"), przeznaczone dla turystów wędrujących Szlakiem Bruce’a.
Na terenie Parku Półwyspu Bruce’a obowiązują przepisy porządkowe zbliżone do tych, znanych z innych parków narodowych. Kemping i biwakowanie pod namiotem są dozwolone jedynie w wyznaczonych miejscach. Ogniska wolno palić również tylko w miejscach wyznaczonych, przy czym można używać jedynie drewna zakupionego w biurze parku koło Cyprus Lake. Samodzielne zbieranie drewna na ognisko w lesie jest niedozwolone, podobnie jak używanie do tego celu drewna przywiezionego spoza parku. Towarzyszące turystom psy muszą być trzymane na smyczy nie dłuższej niż 3 m. Po parku poruszać się można jedynie znakowanymi szlakami turystycznymi i innymi oznakowanymi ścieżkami, przy czym tylko część z nich (specjalnie oznaczona) jest dostępna dla rowerzystów. Kąpiel oraz wioślarstwo (kajak, canoe), poza Zatoką Georgian, dozwolone są tylko w wyznaczonych jeziorach. Ściśle przestrzegany jest zakaz spożywania wszelkich napojów alkoholowych poza zajmowanym miejscem na kempingu.

</doc>
<doc id="638939" url="https://pl.wikipedia.org/wiki?curid=638939" title="Hutman">
Hutman

Hutman (inaczej "hutman ratuszny") – w dawnej Polsce urzędnik miejski, zajmujący się administracją i ochroną porządku publicznego. Nazwa pochodzi od niemieckiego słowa "Hauptmann".
Podlegał burmistrzowi i radzie miejskiej.
Do jego zadań należało :
Był to urząd o znacznym prestiżu - surowo były karane wszelkie wystąpienia przeciw jego czci lub osobie. Był to również najwyżej opłacany urząd zajmujący się ochroną porządku publicznego.

</doc>
<doc id="638941" url="https://pl.wikipedia.org/wiki?curid=638941" title="Jaskinia Nowoatońska">
Jaskinia Nowoatońska

Jaskinia Nowoatońska (abch. Афон Ҿыцтәи аҳаҧы, "Afon Czyctłi ahapy"; gruz. ახალი ათონის მღვიმე, "Achali Atonis Mghwime"; ros. Новоaфонская пещера, "Nowoafonskaja pieszczera") – jaskinia krasowa pod Górą Iwierską w mieście Nowy Aton w Abchazji. 
Jaskinia jest jedną z największych na świecie, o objętości 1,5 miliona metrów sześciennych. Głębokość jaskini sięga 186 m. Znajdujące się wewnątrz Jezioro Anatolija ma 25 m głębokości. Temperatura powietrza wynosi 10–13 °C, wilgotność około 100%.
W jaskini działa podziemna kolejka.
W pobliżu jaskini znajduje się cerkiew św. Szymona Apostoła, któremu przypisuje się pobyt w kompleksach jaskiń.
Jaskinię odkrył w 1961 roku Giwi Szałwowicz Smyr, mianowany w 2001 r. dyrektorem kompleksu. Od 1975 r. jaskinia jest dostępna do zwiedzania.
Komory.
W skład kompleksu wchodzi 9 komór, z których 6 jest otwartych do zwiedzania, dwie do tego przygotowywane, a jedna zarezerwowana na badania naukowe. Nazwy komór:

</doc>
<doc id="638942" url="https://pl.wikipedia.org/wiki?curid=638942" title="Ortodoksyjny Kościół etiopski Tewahedo">
Ortodoksyjny Kościół etiopski Tewahedo



</doc>
<doc id="638945" url="https://pl.wikipedia.org/wiki?curid=638945" title="Srebrzykowate">
Srebrzykowate

Srebrzykowate, argentyny, argentynowate (Argentinidae) – rodzina morskich ryb srebrzykokształtnych (Argentiniformes), wcześniej zaliczana do stynkokształtnych. Obejmuje około 20 gatunków, w tym wiele poławianych gospodarczo.
Występowanie.
Ocean Spokojny, Indyjski i Atlantycki, na głębokościach do kilkuset metrów.
Cechy charakterystyczne.
Ciało wydłużone, zwykle srebrzyście połyskujące. Podobne do stynkowatych, od których różnią się mniejszym otworem gębowym i bardzo dużymi oczami. Płetwa tłuszczowa obecna, przesunięta do nasady ogona, położona nad płetwą odbytową. Linia podstawy płetwy grzbietowej wysunięta przed podstawę płetw brzusznych.
Osiągają przeciętnie do 20 cm długości, maksymalnie do 70 cm (argentyna wielka). Pływają w dużych stadach. Żywią się planktonem.
Klasyfikacja.
Rodzaje zaliczane do tej rodziny:
"Argentina" — "Glossanodon"

</doc>
<doc id="638949" url="https://pl.wikipedia.org/wiki?curid=638949" title="Pomieczyno Małe">
Pomieczyno Małe

Pomieczyno Małe (Pomieczyno Królewskie) (kaszb. "Kroléwsczé Pòmiéczëno") – nieoficjalny przysiółek wsi Pomieczyno w Polsce położona w województwie pomorskim, w powiecie kartuskim, w gminie Przodkowo.
Miejscowość jest częścią sołectwa Pomieczyno.
W latach 1975–1998 miejscowość administracyjnie należała do województwa gdańskiego.

</doc>
<doc id="638953" url="https://pl.wikipedia.org/wiki?curid=638953" title="Argentina (ryba)">
Argentina (ryba)

Argentina – rodzaj morskich ryb z rodziny srebrzykowatych (Argentinidae), znanych pod nazwą srebrzyki lub argentyny.
Zasięg występowania.
Ocean Spokojny, Indyjski i Atlantycki, na głębokościach do kilkuset metrów.
Klasyfikacja.
Gatunki zaliczane do tego rodzaju:
Gatunkiem typowym jest "Argentina sphyraena".

</doc>
<doc id="638954" url="https://pl.wikipedia.org/wiki?curid=638954" title="Glossanodon">
Glossanodon

Glossanodon – rodzaj morskich ryb z rodziny srebrzykowatych (Argentinidae).
Występowanie.
Ocean Spokojny, Indyjski i Atlantycki, na głębokościach do kilkuset metrów.
Klasyfikacja.
Gatunki zaliczane do tego rodzaju :
Gatunkiem typowym jest "Argentina leioglossa" ("G. leioglossus").

</doc>
<doc id="638955" url="https://pl.wikipedia.org/wiki?curid=638955" title="Argentynowate">
Argentynowate



</doc>
<doc id="638956" url="https://pl.wikipedia.org/wiki?curid=638956" title="Argentinidae">
Argentinidae



</doc>
<doc id="638958" url="https://pl.wikipedia.org/wiki?curid=638958" title="Władysław Gurgacz">
Władysław Gurgacz

Władysław Gurgacz ps. „Ojciec”, „Sem” (ur. 2 kwietnia 1914 w Jabłonicy Polskiej, zm. 14 września 1949 w Krakowie) – jezuita, uczestnik podziemia niepodległościowego i antykomunistycznego po II wojnie światowej. Kapelan Polskiej Podziemnej Armii Niepodległościowej (PPAN). Stracony w więzieniu Montelupich.
Życiorys.
Był synem Jana i Marii Gurgaczów. Absolwent gimnazjum w Korczynie. W 1931 wstąpił do Towarzystwa Jezusowego w Starej Wsi, a w sierpniu 1942 z rąk bp. Teodora Kubiny otrzymał na Jasnej Górze święcenia kapłańskie. W latach 1945–1947 był kapelanem szpitalnym w Gorlicach, a później (1947–1948) u sióstr służebniczek w Krynicy. Tu wiosną 1948 związał się z oddziałem zbrojnym powstałej jesienią 1947 antykomunistycznej Polskiej Podziemnej Armii Niepodległościowej i był jego kapelanem.
2 lipca 1949 został aresztowany przez UB w Krakowie, a następnie w procesie pokazowym przed Wojskowym Sądem Rejonowym w Krakowie, na wniosek prokuratora wojskowego Henryka Ligięzy 13 sierpnia 1949 został skazany w trybie doraźnym na karę śmierci przez sędziów Władysława Stasicę i Ludwika Kiełtykę. Wyrok wykonano 14 września 1949 przez rozstrzelanie na podwórzu więzienia przy ul. Montelupich w Krakowie, według relacji naocznego świadka egzekucji, wykonano ją „strzałem katyńskim”, w tył głowy. Katem wykonującym wyrok był prawdopodobnie Władysław Szymaniak, w protokole określony jako „dowódca plutonu egzekucyjnego”.
Symboliczny grób ks. Władysława Gurgacza znajduje się na Cmentarzu wojskowym przy ul. Prandoty w Krakowie (kwatera LXXXII, rząd 3, miejsce 52).
Zrehabilitowany został 20 lutego 1992.
3 grudnia 2019 zidentyfikowano szczątki ks. Władysława Gurgacza odnalezione w październiku 2018 podczas prac ekshumacyjnych na Cmentarzu Rakowickim.
14 września 2021 spoczął w nowej Kwaterze Wojennej Żołnierzy Podziemia Niepodległościowego 1939-1963 na cmentarzu przy ul. Prandoty w Krakowie.
Ordery i odznaczenia.
Postanowieniem 9 listopada 2007 r. "za wybitne zasługi dla niepodległości Rzeczypospolitej Polskiej" został odznaczony pośmiertnie przez prezydenta RP Lecha Kaczyńskiego Krzyżem Komandorskim Orderu Odrodzenia Polski. Przekazanie orderu nastąpiło 14 czerwca 2008 r.

</doc>
<doc id="638959" url="https://pl.wikipedia.org/wiki?curid=638959" title="Kawle Dolne">
Kawle Dolne

Kawle Dolne (dodatkowa nazwa w j. kaszub. Dólné Kawle) – część kolonii Kawle Górne w Polsce, położona w województwie pomorskim, w powiecie kartuskim, w gminie Przodkowo.
W latach 1975–1998 Kawle Dolne administracyjnie należały do województwa gdańskiego.

</doc>
<doc id="638960" url="https://pl.wikipedia.org/wiki?curid=638960" title="Club Sporting Cristal">
Club Sporting Cristal

Club Sporting Cristal S.A. – peruwiański klub piłkarski z siedzibą w Limie.
Według szacunków prasowych, Cristal jest trzecim pod względem popularności klubem w Peru. Wyprzedzają go pod tym względem dwaj najwięksi stołeczni rywale - Universitario i Alianza.
Historia.
Klub założony został 13 grudnia 1955 po tym, jak właściciele firmy produkującej piwo Cristal kupili klub Sporting Tabaco.
W roku 1997 Sporting Cristal prowadzony przez urugwajskiego szkoleniowca Sergio Markariana dotarł na szczyty światowego futbolu - finał Copa Libertadores. W finale przeciwnikiem Sportingu był Cruzeiro EC Belo Horizonte. Po remisie w Limie 0:0, nikła przegrana 0:1 w Belo Horizonte pozbawiła peruwiańską drużynę trofeum. Był to największy sukces peruwiańskiego futbolu od czasu, kiedy to do finału Copa Libertadores dotarł Universitario Lima.
Klub przez lata oceniany był przez FIFA, jako drugi pod względem siły sportowej zespół w Peru, jednak w ostatnich latach umieszczny jest już na pierwszym miejscu. Spośród peruwiańskich klubów najczęściej startował w Copa Libertadores.
Cristal często oskarżany jest przez swych rywali, że nie szkoli swych własnych piłkarzy, lecz wykorzystuje pokaźne środki finansowe, które otrzymuje od potężnej firmy piwowarskiej, by kupować najlepszych graczy swych rywali (i to nie tylko dlatego, że ich potrzebuje, ale często tylko po to, by nie grali u konkurentów). Ponadto gra w klubie masa cudzoziemców i kilku obiecujących graczy z mniejszych klubów. Jednak, szczególnie w ostatnich latach, w klubie zaczynają się pojawiać także właśni wychowankowie.
Obecnie kilku wychowanków Sporting Cristal gra w reprezentacji Peru. Są to: bramkarz Erick Delgado, obrońcy Alberto Rodríguez, Eric Torres, Miguel Angel Villalta oraz José Alberto Moisela, pomocnicy Juan Cominges, Jorge Antonio Soto, Rayner Torres i Carlos Alberto Zegarra, oraz napastnicy Luis Alberto Bonnet, Sergio Leal, Israel Zuniga i młoda gwiazda - Freddy Barrios.
Ostatnio trenerami klubu byli Juan Carlos Oblitas i Paulo Autuori. W najbardziej obfitych w sukcesy latach 90. XX wieku prezydentem klubu był peruwiański producent filmowy Francisco Lombardi.
Obecnie pojawiło się wiele kontrowersji wokół klubu, a wśród kibiców panuje opinia, że klub nie jest prawidłowo zarządzany. Skarżą się, że trener zespołu Jose "Chemo" Del Solar kibicuje drużynie Universitario de Deportes i nie było dobrym pomysłem angażowanie go na stanowisko trenera zespołu. Obecny prezydent klubu - Diego Rebagliatti, grał w przez krótki czas w Cristal, ale też jest powiązany z konkurencyjnym Universitario, co mocno denerwuje kibiców Sporting Cristal.

</doc>
<doc id="638962" url="https://pl.wikipedia.org/wiki?curid=638962" title="Sporting Cristal">
Sporting Cristal



</doc>
<doc id="638963" url="https://pl.wikipedia.org/wiki?curid=638963" title="Newcastle United Football Club">
Newcastle United Football Club



</doc>
<doc id="638965" url="https://pl.wikipedia.org/wiki?curid=638965" title="Jan Andrzej Krasiński">
Jan Andrzej Krasiński

Jan Andrzej Krasiński herbu Ślepowron (ur. 1550, zm. 13 kwietnia 1612), syn Andrzeja sędziego ziemskiego, brat wojewody płockiego Stanisława, historyk, scholastyk łęczycki i kielecki, kantor krakowski, kanonik gnieźnieńskiej kapituły katedralnej, kanonik łowicki, sekretarz Stefana Batorego.
Studiował w kraju i za granicą, doktor obojga praw.
Kanonik gnieźnieński i krakowski od 1572, archidiakon i kantor krakowski, scholastyk kielecki i łęczycki, proboszcz stobnicki. Autor opracowania "Polska, czyli opisanie topograficzno-polityczne Polski w XVI w"
Pochowany w katedrze krakowskiej.

</doc>
<doc id="638966" url="https://pl.wikipedia.org/wiki?curid=638966" title="Głębikowate">
Głębikowate

Głębikowate (Bathylagidae) – rodzina małych, morskich ryb przedkolcopłetwych z rzędu srebrzykokształtnych (Argentiniformes), klasyfikowana też jako podrodzina Bathylaginae w obrębie Microstomatidae. Przykładowym przedstawicielem jest głębik pacyficzny ("Bathylagus pacificus").
Występowanie.
Ocean Spokojny, Indyjski i Atlantycki – od wód subarktycznych po antarktyczne, na głębokościach do 1500 metrów.
Cechy charakterystyczne.
Ciało wydłużone, zwykle ciemno ubarwione. Są podobne do stynkowatych, od których różnią się mniejszą głową, mniejszym otworem gębowym i bardzo dużymi oczami. Płetwa tłuszczowa zwykle obecna, przesunięta do nasady ogona. Podstawa płetwy grzbietowej znajduje się w linii podstawy płetw brzusznych. W płetwie grzbietowej 6–13 promieni, w odbytowej 10–28, w piersiowych 7–16, a w brzusznych 6–11. Występują 2 promienie podskrzelowe (branchiostegalne). Liczba kręgów: 38–55. Nie mają pęcherza pławnego.
Głębikowate żywią się planktonem. Dorastają do 25 cm długości.
Znaczenie gospodarcze.
Nie mają znaczenia gospodarczego.
Klasyfikacja.
Rodzaje zaliczane do tej rodziny:
"Bathylagichthys" — "Bathylagoides" — "Bathylagus" — "Dolicholagus" — "Leuroglossus" — "Lipolagus" — "Melanolagus" — "Pseudobathylagus"
Rodzajem typowym jest "Bathylagus".

</doc>
<doc id="638967" url="https://pl.wikipedia.org/wiki?curid=638967" title="Bathylagidae">
Bathylagidae



</doc>
<doc id="638968" url="https://pl.wikipedia.org/wiki?curid=638968" title="Holender">
Holender



</doc>
<doc id="638972" url="https://pl.wikipedia.org/wiki?curid=638972" title="Tahata">
Tahata



</doc>
<doc id="638977" url="https://pl.wikipedia.org/wiki?curid=638977" title="Kasper Kochanowski">
Kasper Kochanowski

Kasper Kochanowski herbu Korwin (1526–1576) – podstarości radomski od 1558 roku, pisarz ziemski sandomierski od 1566 roku. Był najstarszym synem Piotra Kochanowskiego i bratem Jana Kochanowskiego. Z małżeństwa z Katarzyną z Cerekwi, córką Mikołaja Dzika wojskiego radomskiego, miał synów Piotra, Kaspra, Jana, Krzysztofa oraz córki Annę, Zofię i Katarzynę.
Jan Kochanowski poświęcił bratu czterowierszowe "Epitafium Kaspra Kochanowskiego pisarza sendomierskiego":
Jan Kochanowski poświęcił także zmarłemu bratu mowę "Przy pogrzebie rzecz".

</doc>
<doc id="638979" url="https://pl.wikipedia.org/wiki?curid=638979" title="William Douglas-Home">
William Douglas-Home

William Douglas-Home (ur. 3 czerwca 1912, zm. 28 września 1992) – brytyjski arystokrata, pisarz i dramaturg. Był młodszym synem Charlesa Douglas-Home’a, 13. hrabiego Home, i lady Lillian Lambton, córki 4. hrabiego Durham. Jego starszym bratem był 14. hrabia Home i premier Wielkiej Brytanii, sir Alec Douglas-Home.
Życiorys.
Młodszy Douglas-Home kształcił się w Eton College i New College w Oksfordzie, gdzie studiował historię. W wieku czternastu lat, w 1926 r., napisał swoją pierwszą sztukę, "Murder in Pupil Room", która została odegrana przez jego kolegów z Eton.
Walczył podczas II wojny światowej w stopniu oficerskim. W 1944 r., podczas walk w Normandii odmówił wykonania rozkazu zbombardowania miasta Le Havre, obawiając się wielkich strat wśród ludności cywilnej tego gęsto zaludnionego miasta. Za niesubordynację został zdegradowany i skazany na jeden rok ciężkich robót. Te przeżycia zainspirowały go do napisania w 1947 r. sztuki pt. "Now Barabbas".
William Douglas-Home napisał łącznie ok. 50 sztuk, w tym wspomniane już "Murder in Pupil Room" i "Now Barabbas", oraz "The Manor of Northstead", "The Reluctant Debutante" (dwukrotnie przeniesiona na ekran w 1958 r. i 2003 r., pod tytułem "What a Girl Wants". Do tej pierwszej ekranizacji scenariusz napisał sam Douglas-Home), "The Reluctant Peer", "The Jockey Club Stakes", "Lloyd George Knew My Father", "At the End of the Day", "The Dame of Sark", "The Kingfisher", "The Secretary Bird", "A Christmas Truce" i inne.
Douglas-Home był płodnym dramatopisarzem, ale nie jest tak znany i popularny jak chociażby Terence Rattigan czy Noël Coward.
Życie prywatne.
26 lipca 1957 r. poślubił Rachel Leilę Brand (ur. 24 października 1929), późniejszą 27. baronową Dacre, córkę Thomasa Branda, 4. wicehrabiego Hampden i Leili Emily Seely, córki podpułkownika Franka Evelyna Seely'ego. William i Rachel byli zgodnym i szczęśliwym małżeństwem i doczekali się syna i trzech córek:

</doc>
<doc id="638980" url="https://pl.wikipedia.org/wiki?curid=638980" title="Patty Berg">
Patty Berg

Patricia Jane Berg, Patty Berg (ur. 13 lutego 1918 w Minneapolis, Minnesota, zm. 10 września 2006 w Fort Myers, Floryda) – golfistka amerykańska, zwyciężczyni 15 turniejów wielkoszlemowych.
Kształciła się na University of Minnesota. W dzieciństwie uprawiała kilka dyscyplin sportowych, od łyżwiarstwa szybkiego po futbol amerykański. Golfem zajęła się w 13. roku życia. W 1933 debiutowała w dużym turnieju golfowym, mistrzostwach Minneapolis, zajmując odległe miejsce. Rok później wygrała tę imprezę, a w 1935 dotarła do finału amatorskich mistrzostw USA (U.S. Women's Amateur), by w decydującym pojedynku ulec wynikiem 3&amp;2 Glennie Collett Vare, dominującej w kobiecym golfie w latach 20., w jej ostatnim amatorskim występie. W 1937 Berg uległa w finale amatorskich mistrzostw USA Estelle Lawson, a w 1938 sięgnęła po tytuł mistrzyni.
Wygrała łącznie 29 turniejów amatorskich (w tym 10 w 1938). Miała na koncie m.in. trzy wygrane imprezy zaliczane ówcześnie do Wielkiego Szlema — Titleholders Championships w 1937, 1938 i 1939. W 1940 dołączyła do grona golfistek zawodowych, pierwsze zwycięstwo wielkoszlemowe odnosząc w 1941 (Women's Western Open). Wkrótce jej kariera została zahamowana najpierw przez kontuzję lewego kolana (po wypadku samochodowym), a następnie przez służbę wojskową.
W 1946 wygrała pierwszą edycję turnieju U.S. Women's Open. Dwa lata później była w gronie założycieli Ladies Professional Golf Association i została pierwszym prezydentem organizacji. Kontynuowała udane występy w gronie zawodowych golfistek, będąc wiodącą postacią dyscypliny obok Babe Zaharias, Betty Jameson i Louise Suggs. Odniosła łącznie 60 zwycięstw turniejowych, uwzględniając imprezy zaliczane do Wielkiego Szlema ("majors") oraz imprezy w ramach Ladies Professional Golf Association i Western Pennsylvania Golf Association. W 1956 i 1959 była finalistką LPGA Championship. Jako pierwsza golfistka przekroczyła 100 tysięcy dolarów w zarobkach zawodowych, w 1954, 1955 i 1957 była liderką rankingu zarobków LPGA. Ostatnie turniejowe zwycięstwo odniosła w 1962, ale w życiu turniejowym uczestniczyła jeszcze kilkanaście lat.
Trzykrotnie została uznana za sportsmenkę roku przez Associated Press (1938, 1942, 1955), otrzymała również m.in. nagrodę Boba Jonesa (1963), przyznawaną przez United States Golf Association dla wybitnych postaci amerykańskiego golfa. Z kolei w uznaniu zasług samej Berg LPGA ufundowało nagrodę jej imienia, przyznawaną od 1978 dla najlepszych golfistek. W 1951 Berg znalazła się w World Golf Hall of Fame.
Wspólnie z golfistą Nolanem Henke organizowała w ostatnich latach życia turniej Nolan Henke/Patty Berg Jr. Masters, promujący golf wśród młodych zawodników w Fort Myers.
Patty Berg zaliczana jest do zawodniczek dysponujących najlepszą techniką w historii kobiecego golfa. Z piętnastoma tytułami wielkoszlemowymi pozostaje liderką wśród kobiet, a znajdująca się tuż za nią z trzynastoma zwycięstwami Mickey Wright określiła ją mianem "golfistki perfekcyjnej".

</doc>
<doc id="638994" url="https://pl.wikipedia.org/wiki?curid=638994" title="Kolejka w Jaskini Nowoatońskiej">
Kolejka w Jaskini Nowoatońskiej

Kolejka w Jaskini Nowoatońskiej – podziemny system transportu, przeznaczony do przewozów turystycznych w obrębie kompleksu Jaskini Nowoatońskiej w Abchazji. Bywa zaliczana do metra.
Kolejkę budowało w latach 1965–1975 przedsiębiorstwo "Tbiltonnielstroj" pod kierunkiem G. Dżakeli. Otwarta została 4 lipca 1975.
Trasa turystyczna ma 1291 metrów i trzy stacje. Wrota Wejściowe to stacja początkowa. Stacja Komora Apsny (inaczej Abchazja) znajduje się 816 metrów dalej, a stacja Komora Anakopia (dawniej: Tbilisi), która jest stacją końcową – 475 metrów za drugą. Zdecydowano się na rozdzielenie elektrowozowni od stacji warsztatowo-technicznej. Ta pierwsza jest przed stacją początkową, a zjazd do drugiej znajduje się przed drugą stacją pasażerską. Łączna długość wszystkich torów i rozjazdów wynosi około 2000 metrów.
Kolejka jest jednotorowa, zelektryfikowana. Tor położono na drewnianych podkładach. Tor ma rozstaw 914 milimetrów. Napięcie sieci wynosi 300 V. Tunel kolejki, o szerokości około 2,5 m, wyłożony jest w większości żelbetonowymi blokami. Skład rozwija prędkość do 30 km/h.
Kolejka pracuje w czasie sezonu turystycznego, od maja do października. Przewozi około 700 tysięcy turystów w sezonie.
Składy.
Pierwszy skład złożony był z wagonów górniczych. Obecnie eksploatowany jest jedyny w swoim rodzaju, wykonany na specjalne zamówienie w Rydze skład "Turist" złożony z wagonu motorniczego (bez miejsc pasażerskich), 1 wagonu głównego i czterech dodatkowych. Łącznie skład ma 90 miejsc pasażerskich. Skład przeszedł remont generalny w 2005 w Moskwie.

</doc>
<doc id="638996" url="https://pl.wikipedia.org/wiki?curid=638996" title="Kazimierz Krasiński">
Kazimierz Krasiński

Kazimierz Krasiński herbu Ślepowron (ur. 1725 w Zegrzu, zm. 25 września 1802 tamże) – marszałek Trybunału Głównego Koronnego w 1783, działacz polityczny, hrabia pruski od 1798 (nie przyjął tytułu), szambelan króla Stanisława Leszczyńskiego od 1747, starosta grodowy krasnostawski w latach 1758–1782, starosta niegrodowy nowomiejski od 1752, starosta przasnyski od 1773, oboźny koronny (dworski) od 1763.
Życiorys.
Rodzina.
Syn kasztelana zakroczymskiego Antoniego Krasińskiego herbu Ślepowron z Krasnego i chorążanki dobrzyńskiej Barbary Zielińskiej herbu Świnka z Zielonej.
Był trzykrotnie żonaty. Z kasztelanką słońską Eustachią Potocką (1738–1764) ślub wziął w 1756. Potem ożenił się z jej siostrą Elżbietą (zmarła po 1776), wdową po wojewodzie mazowieckim Michale Rudzińskim. W 1782 poślubił miecznikównę litewską Annę z Ossolińskich (1749–1843), rozwódkę z wojewodą podlaskim Józefem Ossolińskim. Dopiero z trzecią żoną miał dzieci: syna Józefa Wawrzyńca i córkę Elżbietę.
W rodzinie uważano go za "patriarchę" i szanowaną "głowę rodu". Z powodu pełnienia przez niego urzędu oboźnego koronnego jego linię rodzinną nazywano "obozińską".
W kościele w Zegrzu ufundował epitafia ojca i pierwszej żony. Epitafia pozostałych żon nie zachowały się.
Majątek.
Ojciec przekazał mu Zegrze, Wolę Zgierską i Izbicę nad Bugiem, a także część klucza Krasnosielc w ziemi ciechanowskiej. Od stryja Jana Chryzostoma Krasińskiego otrzymał pozostałą część klucza Krasnosielc oraz tzw. klucz płodownicki nad Omulwią w ziemi ciechanowskiej. Od teścia Feliksa Potockiego dostał Radziejowice i Wolę Pękoszewską oraz 100 000 florenów. Król zgodził się na przekazanie Krasińskiemu starostwa krasnostawskiego. Po likwidacji zakonu jezuitów otrzymał Niemienice i Zastawne w starostwie krasnostawskim oraz 21 000 florenów. Nabył wiele mniejszych i większych majątków, głównie na Mazowszu. W 1766 odstąpił państwu oficynę pałacu Krasińskich w Warszawie.
W 1778 zainicjował erygowanie parafii w Baranowie. Wraz z żoną ufundował murowany kościół w Krasnosielcu, który wzniesiono w latach 1790–1792. Umieszczono w nim trzy obrazy Franciszka Smuglewicza. Inwestycja była wykonaniem woli głównego fundatora Jana Kantego Krasińskiego.
W latach 90. XVIII wieku popadł w konflikt z bartnikami ze starostwa przasnyskiego. Próbował zmusić Kurpiów do odrabiania pańszczyzny w większym wymiarze niż przewidywały królewskiego przywileje. W 1790 gromady wsi starostwa przasnyskiego złożyły pozew przeciwko Krasińskiemu "o rożne krzywdy, wyznaczenie komisji i inne okoliczności". W 1791, 1792 i 1794 założono kolejne sprawy "o powinności, robocizny, czynsze i grunty". Starosta wymierzał kary cielesne oraz odbierał rodzicom dzieci i wysyłał je do pracy w folwarkach, płacąc zbyt mało. Realizacji apelacji mieszkańców starostwa przeszkodziło upolitycznienie komisji gruntowej złożonej z popleczników Krasińskiego oraz upadek Rzeczypospolitej.
Kariera.
Zapewne dzięki protekcji stryja wyjechał do Francji i był dworzaninem króla Ludwika XV. Został kadetem Szkoły Stanisława Leszczyńskiego w Lunéville. W 1747 został szambelanem Stanisława Leszczyńskiego.
W 1748 wrócił do kraju. Posłował z województwa płockiego na sejm warszawski. Poparł wystąpienia reformatorskie Pawła Karwowskiego, był członkiem komisji do spraw przeprowadzenia kalkulacji skarbu po zmarłym podskarbim wielkim koronnym Janie Ansgarym Czapskim. 6 grudnia 1756 mianowano go pułkownikiem wojsk koronnych. Jakiś czas później został generał-lejtnantem. Poseł powiatu wiślickiego województwa sandomierskiego na sejm 1756. Poseł na sejm 1758 z ziemi ciechanowskiej jako stronnik Augusta III Sasa. 20 marca 1763 król mianował go oboźnym wielkim koronnym. Urząd sprawował do 1795.
Od 1752 był starostą niegrodowym nowomiejskim, a w latach 1758–1782 starostą grodowym krasnostawskim. W 1762 Angela Humięcka scedowała niego i jego żonę starostwo przasnyskie, wójtostwo przasnyskie i dzierżawę w Dobrzankowie. Dożywocie na starostwo przasnyskie uzyskał w 1773.
W czasie bezkrólewia aktywnie wspierał stronnictwo saskie. Poparł Karola Stanisława Radziwiłła, później Franciszka Ksawerego Branickiego, finalnie Jana Klemensa Branickiego. Podczas elekcji 1764 opowiedział się jednak za Stanisławem Augustem Poniatowskim jako poseł z ziemi chełmskiej i ziemi różańskiej.
Nie przystąpił do konfederacji barskiej, jednak wspierał finansowo kuzyna, który do niej należał, Adama Krasińskiego. Od jesieni 1770 miał go korespondencyjnie informować o wydarzeniach w Warszawie. Adam Krasiński i Charles François Dumouriez liczyli na poparcie Kazimierza, planując zaciąg Kurpi Zielonych do wojsk konfederackich. Od końca 1772 i przez cały 1773 Kazimierz Krasińskich gościł w majątku w Zegrzu uwolnionego z aresztu rosyjskiego kuzyna.
Na Sejmie Rozbiorowym w 1775 powołany do Komisji Emfiteutycznej Koronnej. W 1778 był marszałkiem Trybunału Koronnego powołanym na życzenie króla. W 1781 bezskutecznie zabiegał o stanowisko wojewody mazowieckiego. Ostatecznie od 30 września do 9 listopada 1782 w Warszawie był marszałkiem sejmu. O jego poparcie jeszcze przed otwarciem sesji zabiegali papież Pius VI i nuncjusz Giovanni Andrea Archetti. Jako marszałek hamował burzliwe wystąpienia środowiska opozycyjnego. Mimo wysiłków Krasińskiego sejm rozszedł się bez konstytucji. Poseł na sejm 1782 z ziemi drohickiej. W 1783 ponownie został marszałkiem Trybunału Koronnego. Jako marszałek starej laski w 1784 otwierał sejm grodzieński. Posłował na nim z ziemi drohickiej.
Podczas obrad Sejmu Czteroletniego był członkiem Komisji Wojskowej Obojga Narodów w 1788 roku, komisarz tej komisji w 1792 roku. Poparł Konstytucję 3 maja. Wziął udział w insurekcji kościuszkowskiej w 1794. Wspierał ją finansowo. Mianowany przez Radę Zastępczą Tymczasową sędzią Sądu Kryminalnego Księstwa Mazowieckiego.
Po upadku powstania kościuszkowskiego schronił się w Zamościu. Potem przebywał w dobrach Adama Krasińskiego w Galicji. W latach 1795–1797 w jego pałacu przy ul. Kredytowej w Warszawie (później był tu gmach Towarzystwa Kredytowego Ziemskiego) organizowano zebrania miejskiego klubu patriotycznego. Był śledzony przez pruskie władze.
Po rozbiorach wspierał wydawanie publikacji naukowych, był także dobroczyńcą Kościoła katolickiego. Płacił honoraria tłumaczom zagranicznych dzieł. W latach 1784–1785 wystarał się o publikację w Polsce sześciotomowego dzieła "Les Américaines, ou la Preuve de la religion chrétienne par les lumières naturelles" Jeanne-Marie Leprince de Beaumont z 1770 (polskie wydanie "Amerykanki albo dowód religii chrześcijańskiej przez światło przyrodzone" tłumaczone przez Karola Surowieckiego).
Odznaczenia.
W 1763 roku został odznaczony Orderem Orła Białego.
Spuścizna.
Zostawił obszerne rodzinne archiwum. Do opieki nad nim zatrudnił etatowego archiwistę.
Upamiętnienie.
Został pochowany w podziemiach kościoła w Zegrzu. W 1895 siedzibę parafii przeniesiono do Woli Kiełpińskiej, a kościół w Zegrzu przerobiono na cerkiew. W 1893 nowym kościele w Woli Kiełpińskiej umieszczono trumny pochowanych w Zegrzu oraz większość wystroju wewnętrznego, w tym epitafia rodowe. Epitafium Kazimierza Krasińskiego ufundowała jego trzecia żona. Z czasem zostało rozbudowane i ozdobione m.in. portretem zmarłego.

</doc>
<doc id="638997" url="https://pl.wikipedia.org/wiki?curid=638997" title="DW122">
DW122



</doc>
<doc id="638999" url="https://pl.wikipedia.org/wiki?curid=638999" title="Drogi wojewódzkie w województwie lubuskim">
Drogi wojewódzkie w województwie lubuskim

Według danych na dzień 31 grudnia 2015 całkowita długość dróg wojewódzkich w województwie lubuskim wynosiła 1 604,9 km, z czego 1 509,7 km zarządzanych było przez Zarząd Dróg Wojewódzkich w Zielonej Górze, a 95,2 km łącznie przez Prezydentów Zielonej Góry i Gorzowa Wielkopolskiego.
Najdłuższą drogą wojewódzką, przebiegającą przez teren województwa lubuskiego jest DW 137 (100,1 km), a najkrótszą – DW 456 (0,571 km).

</doc>
<doc id="639000" url="https://pl.wikipedia.org/wiki?curid=639000" title="Galaksowate">
Galaksowate

Galaksowate (Galaxiidae) – rodzina małych ryb stynkokształtnych (Osmeriformes). Niektóre gatunki są poławiane dla smacznego, delikatnego mięsa.
Występowanie i biotop.
Przybrzeżne strefy morskie oraz wody słodkie półkuli południowej – południowa Australia, Tasmania i Nowa Zelandia, Ameryka Południowa i południowa Afryka. "Galaxias maculatus" jest prawdopodobnie najbardziej rozpowszechnioną w naturze rybą słodkowodną. Niektóre galaksowate są gatunkami dwuśrodowiskowymi.
Cechy charakterystyczne.
Ciało wydłużone, bocznie ścieśnione, nagie lub pokryte drobnymi bez łuskami. Głowa lekko spłaszczona. Otwór gębowy w położeniu końcowym. Brak zębów. Płetwa grzbietowa i odbytowa przesunięte do nasady ogona. Brak płetwy tłuszczowej – jej miejsce zajmuje płetwa grzbietowa, której podstawa znajduje się w linii lub za linią podstawy płetwy odbytowej. Wyraźnie zaznaczona jest linia boczna. Największe gatunki galaksowatych dorastają maksymalnie do 38 cm długości.
Wśród galaksowatych występują gatunki spędzające całe życie w wodach słodkich (niektóre endemiczne) oraz gatunki anadromiczne.
Klasyfikacja.
Filogeneza gatunków zaliczanych do tej rodziny nie została jednoznacznie ustalona, chociaż Johnson i Patterson (1996) przedstawili mocne argumenty za monofiletyzmem wyróżnianego dotychczas w odrębnej rodzinie "Lepidogalaxias salamandroides" i galaksowatych. W "Fishes of the World" z 2006 Nelson zaliczył "Lepidogalaxias" do galaksowatych i obniżył rangę Lovettiinae, Aplochitoninae i Galaxiinae z podrodzin do plemion ("tribus").
Według Eschmeyera "Lepidogalaxias" wyodrębniany jest do Lepidogalaxiidae, a rodzaje zaliczane do Galaxiidae są zgrupowane w podrodzinach:
Znane z pokładów późnej kredy Afryki Południowej szczątki †"Stompooria" prawdopodobnie należą do Galaxiidae.

</doc>
<doc id="639001" url="https://pl.wikipedia.org/wiki?curid=639001" title="Leszek Gawron">
Leszek Gawron

Leszek Gawron (ur. 1971) – polski sędzia piłkarski, II ligowy i I ligowy. W sezonach 2003/04 – 2005/06 oraz 2006/07 sędziował w I lidze. Z zawodu jest policjantem.

</doc>
<doc id="639002" url="https://pl.wikipedia.org/wiki?curid=639002" title="Historia Karelii">
Historia Karelii

Prehistoria.
Zasiedlanie obszaru dzisiejszej Karelii rozpoczęło się w IX-VIII tys. p.n.e. Głównymi zajęciami ówczesnych mieszkańców było myślistwo i rybołówstwo. Byli przedstawicielami kultury Suomusjärvi, do której przynależeli przodkowie ludów ugrofińskich. Pozostawiły po sobie zabytki, m.in. w postaci petroglifów. Od ok. 1500 roku p.n.e. zaczęto obrabiać brąz i stopniowo koczowniczy tryb życia ustępował uprawie roli i hodowli. Mimo to, ze względu na surowy klimat, przez długi czas nie odgrywały one istotnej roli. W połowie I tys. p.n.e. na terenach kraju rozpoczęto produkcję żelaza z lokalnych złóż, a narzędzia z niego produkowane zaczęto używać w życiu codziennym oraz jako przedmiot handlu. Obszary kraju zamieszkiwały wówczas plemiona ugrofińskie, które przez tysiące lat migrowały falami z dorzecza Wołgi i Kamy - przodkowie dzisiejszych Karelów (na większości terytorium), Wepsów (w pobliżu jezior Ładoga i Onega), oraz Lapończyków (na północy). W początku I tys. p.n.e. część Karelów zasiedliła tereny położone w pobliżu Zatoki Botnickiej i Morza Białego. 
Źródła pisane.
Pierwsze pisemne wzmianki o obszarze i ludach zamieszkujących tereny dzisiejszej Karelii pochodzą z VI w. n.e. W księdze Jordanesa "O pochodzeniu i historii Gotów" wśród narodów pokonanych przez wodza gockiego Germanaricha wymieniono także lud o nazwie «"Thiudos in Aunxis"», które to miano obecnie rozszyfrowuje się jako Czudowie Ołonieccy (w języku karelskim miasto Ołoniec nosi nazwę "Anus", a w fińskim – "Aunus"). Zdaniem badaczy wyliczenie narodów znajdujące się w tej księdze jest jednak jeszcze starsze i zostało przez Jordanesa przepisane z dokumentu, który nie dotrwał do naszych czasów.
Inna, relatywnie wczesna pisemna wzmianka o Karelach pochodzi z końca VII w. i dotyczy władcy duńskiego (lub gockiego) - Ivara Vidfamme, który poniósł klęskę i zginął w bitwie w niezidentyfikowanej miejscowości nazywanej "Karelskie Zalewy" (prawdopodobnie nazwa ta nawiązuje do rozpowszechnionego na Przesmyku Karelskim typu wybrzeża). Zdarzenie to zostało opisane w "Gesta Danorum" oraz w "Sadze o Inglingach".
Natomiast pierwsze pisemne wzmianki o innym z plemion, które złożyło się na powstanie współczesnej narodowości karelskiej - Ludynkach pochodzą z napisanej w latach 921-922 księgi muzułmańskiego podróżnika Ahmeda ibn Fadlana, w której opisuje on m.in. lud o nazwie "Luud-aana", pod którą to nazwą kryje się południowy odłam dzisiejszych Karelów – Ludynkowie.
Średniowiecze.
W następnych wiekach pojawiły się wpływy kultury słowiańskiej i skandynawskiej, które były efektem rozwoju dalekosiężnego handlu przy dużym udziale miejscowej ludności. Pozwoliło to na rozwój gospodarczy Karelów i przekształcenie struktur rodowych w terytorialno-plemienne (Pitäjä), a z czasem utworzenia federacji plemion, tworzącą przedpaństwowy twór polityczny, zdolny przeciwstawić się napaściom Waregów. Powstała sieć grodów, pełniąca funkcje obronne, handlowe, a możliwe że niektóre także polityczne. W XI wieku w Karelii zaczęły nasilać się wpływy Rusi Kijowskiej (po 1054 roku Księstwa Nowogrodu). W niektórych latach popadała w zależność trybutarną, w niektórych stawała jako sojusznik, a często prowadziła z nią wojny. Dzięki rozwiniętemu handlowi południowa część Karelii osiągnęła stosunkowo wysoki poziom rozwoju gospodarczego i demograficznego. Karelowie utrzymywali ożywione kontakty handlowe nie tylko ze Słowianami, ale także z Normanami i Bułgarami Nadwołżańskimi. W północnej części obecnie istniejącej republiki dominowało plemię określanie jako Kvenowie (fińskie Kainuu), które trudniło się myślistwem, rybołówstwem i ściąganiem danin od Lapończyków. Rolnictwo odgrywało wśród nich bardzo niewielką rolę, ze względu na zimny klimat. W 1227 roku z ręki nowogrodzkiego księcia Włodzimierza Wsiewołodowicza formalnie przyjęli chrzest w obrządku prawosławnym, jednak w praktyce niemal wszyscy byli poganami (rok później chrzest przyjęli Wepsowie. W tym czasie można zauważyć zmiany w sposobie pochówku, który został przejęty od chrześcijańskiego. Karelowie zaczęli także popadać w zależność o charakterze lennym, co miejscowe elity uznały za zagrożenie dla bytu plemienia. Zaczęły one więc dążyć do stworzenia własnego państwa, co przejawiało się w prowadzeniu agresywnej polityki przeciwko sąsiadom. Karelowie częściej organizowali łupieskie wyprawy przeciwko Nowogrodowi i plemieniu Häme ze środkowej Finlandii, próbowali osiedlać się w północnej Karelii i na Półwyspie Kolskim. Pragnąc zyskać monopol na ściąganie danin od Lapończyków, napadali na norweskich kupców, którzy wyprawiali się tam w celu pozyskania futer, na które istniało duże zapotrzebowanie w Europie i które osiągały wysokie ceny. Karelscy przywódcy zaczęli zawierać bezpośrednie umowy handlowe z niemieckimi kupcami, pomijając pośrednictwo Nowogrodu, co przyczyniło się do wzrostu znaczenia głównego grodu i centrum plemiennego Käkisalmi (ros. Korela) - obecnego miasta Prioziorsk, znajdującego się poza granicami Karelii, w obwodzie leningradzkim. Innymi ośrodkami był Tiurinlinna, Aunus (ros. Ołoniec), Sortavala, Lahdenpohja i Viipuri (Wyborg). W latach 70. tego wieku Karelia weszła w skład Republiki Nowogrodu po kilkuletniej kampanii, podczas której nowogrodzianie spalili wiele karelskich grodów i wiosek. Młodzi mężczyźni z tego rejonu zaczęli chodzić w skład sił zbrojnych księstwa. Mieszkańcy Karelii walczyli wspólnie z Nowogrodzianami przeciw niemieckim i szwedzkim próbom ekspansji w rejonie Morza Bałtyckiego. Mimo tego w końcu XIII w. Szwedzi opanowali część ziem w południowo-zachodniej Karelii, w rejonie Przesmyku Karelskiego, gdzie w 1293 roku na miejscu dawnej karelskiej osady założyli twierdzę Viipuri (Wyborg). Później podejmowali wyprawy w dorzecze Newy i nad Jezioro Ładoga, tymczasowo zajmując cały obszar Przesmyku Karelskiego. Działania te zostały zakończone pokojem w Pahkinasaari w 1323, na mocy którego sporne tereny podzielono między Republikę Nowogrodu i Królestwo Szwecji. Granica biegła przez rzekę Siestra (Siestarjoki, Rajajoki), jezioro Saimaa, północną część regionu Savo i rzekę Kalajoki uchodząca do Zatoki Botnickiej. Viipuri (Wyborg) i część Przesmyku Karelskiego znalazło się po stronie szwedzkiej.
W okresie zależności Karelów od Nowogrodu społeczeństwo ostatecznie przeszło od opisywanej we wspólnym dla Finów i Karelów eposie "Kalevala" wspólnoty plemiennej o charakterze rodowym do feudalizmu. W tym okresie uformowała się także ostatecznie narodowość karelska, którą od Finów odróżniało wyznanie prawosławne. W odróżnieniu od Ingrii i terenów położonych na południowy wschód od Jeziora Ładoga, kolonizacja ruska niemal nie istniała. Jedynie w miastach pojawili się Rosjanie, którzy stanowili aparat administracyjny oraz duchowieństwo, pozostawiając dużą swobodę Karelom w rozwijaniu ich własnej kultury. Udział w chrystianizacji miejscowej ludności miały klasztor na wyspie Wałaam i na Wyspach Sołowieckich. Dawni karelscy przywódcy tworzyli warstwę bojarów, która do XVI wieku uległa rusyfikacji, a cieszący się dotychczas wolnością osobistą chłopi popadli w zależność pańszczyźnianą. Ewenementem był fakt, iż rolę panów feudalnych odgrywali najczęściej nie możni posiadacze ziemscy, lecz klasztory prawosławne.
W składzie państwa rosyjskiego.
W 1478 Karelia wraz z innymi ziemiami dotychczas wchodzącymi w skład Nowogrodu weszła w skład państwa rosyjskiego. 
W końcu XVI w. ponownie rozpoczęła się szwedzka ekspansja na ziemie Karelii. W 1581 Szwedzi zdobyli Käkisalmi (Korela) i zajęli cały Przesmyk Karelski, a także pewne inne obszary, na których pozostawali do roku 1595, kiedy to ziemie te odzyskała Rosja na mocy traktatu w Täyssinä. Jednak już po 16 latach, w 1611, po sześciomiesięcznym oblężeniu twierdza Koriela padła ponownie. W traktacie pokojowym z 1617 zwanym pokojem stołbowskim Rosja zmuszona była odstąpić Szwecji całość ziem Przesmyku Karelskiego, a także pewne inne obszary, co pociągnęło za sobą przesiedlenia dużej liczby Karelów na terytorium państwa rosyjskiego. Szacuje się, iż swoje domy opuściło około połowy wszystkich Karelów. Przesiedleńcy osiedlali się w rejonach przyległych do Karelii, lub w centralnej Rosji. Największa ich liczba (25.000-30.000 osób) osiadła w rejonie Tweru, gdzie wykształciła się z nich grupa etniczna tzw. twerskich Karelów (populacja ta w okresie międzywojennym była liczniejsza, niż populacja Karelów w Karelii, co świadczy o skali migracji z początku XVII wieku).
W 1649 r. założono nowe centrum administracyjno-handlowe Karelii - twierdzę Ołoniec (dawną karelską osadę Aunus), która zastąpiła znajdującą się w rękach szwedzkich Korielę (karelskie Käkisalmi) (noszącą wówczas szwedzką nazwę Kexholm). W XVII w. nastąpił znaczny rozwój hutnictwa żelaza na terenie kraju. 
W 1710 r. car Piotr I pokonał Szwedów w rejonie Przesmyku Karelskiego i zajął historyczne karelskie ziemie w tej części kraju, zaś na mocy traktatu pokojowego z Nystad (fin. Uusikaupunki) w 1721 r. formalnie przyłączył do Rosji pozostającą dotychczas w rękach szwedzkich południowo-zachodnią Karelię. 
W XVIII w. większość terytorium Karelii wchodziło w skład najpierw guberni petersburskiej, następnie nowogrodzkiej, a od 1784 r. - guberni ołonieckiej (ze stolicą w Pietrozawodsku). Pozostała część znajdowała się w składzie guberni wyborskiej i archangielskiej. 
Po opanowaniu przez w Rosję szwedzkiej Finlandii i utworzeniu w 1809 r. Wielkiego Księstwa Finlandii - autonomicznej prowincji Cesarstwa Rosyjskiego włączono w jego skład tereny północnej części Przesmyku Karelskiego oraz pewne obszary na północ od niego, pozostające dotąd w bezpośredniej władzy Rosji. Ziemie te, od czasu "exodusu" Karelów z początku XVII w. zamieszkane były niemal w całości przez Finów, osiadłych na częściowo wyludnionych terenach. W kilku wioskach na pograniczu mieszkali Rosjanie, a na północy przez Karelów.
Od 2. połowy XVIII w południowej Karelii, w pobliżu nowej rosyjskiej stolicy - Sankt Petersburga feudalizm zaczął stopniowo przechodzić w kapitalizm. Kraj zaczął powoli rozwijać się, do czego przyczynił się ożywiony handel. W tym okresie pojawiła się grupa ludzi pracujących w przemyśle, głównie górniczym, nazwana później klasą robotniczą, jej liczebność była jednak niewielka (w 1897 r. ok. 3.000 osób na 215.000 mieszkańców Karelii). Rozwój nasilił się zwłaszcza po zniesieniu pańszczyzny w 1861 r. Karelia stała się ważnym ogniwem europejskiego handlu drewnem. Od lat 60. i 70. po jeziorze Onega i Morzu Białym zaczęły regularnie kursować parowce, niedługo potem zaczęto w kraju budować linie kolejowe.
Okres radziecki.
Władza radziecka ustanowiła się w Karelii w listopadzie 1917 r. - kwietniu 1918 r. Od wiosny 1918 r. ziemie Karelii, dotąd znajdujące się na uboczu wojny, stały się areną walk pomiędzy Armią Czerwoną a oddziałami białogwardyjskimi i zagraniczną interwencją. Do lata 1919 r. komuniści zostali wyparci z części terytorium kraju, które opanowały wojska krajów Ententy oraz Finowie. Ci ostatni zajęli ziemie przyległe do ich nowo powstałego państwa. W 1918 r. w północnej części Karelii, w Uhtua (dzisiejsza Kalewała), proklamowane zostało niepodległe państwo karelskie. W wyniku intensywnych walk do marca 1920 r. Rosjanie odzyskali większość utraconych terenów na południu, wypierając interwentów i Finów, zaś do 1922 r. ostatecznie zlikwidowali Republikę w Uhtua, kładąc kres szansie na stworzenie niepodległego państwa lub zjednoczenie z Finlandią.
W październiku 1921 r. w północno-zachodniej części kraju miało miejsce powstanie chłopskie, spowodowane brakiem żywności i zmuszaniem chłopów do pracy. Mimo pomocy ze strony Finlandii powstanie zostało stłumione. 
Po zawarciu pokoju pomiędzy Rosją Radziecką a Finlandią po stronie fińskiej pozostały niewielkie skrawki historycznej Karelii, głównie w rejonie Leningradu. 
8 czerwca 1920 r. na zamieszkanych przez Karelów ziemiach guberni archangielskiej i ołonieckiej utworzono autonomiczną jednostkę administracyjną - Robotniczą Karelską Komunę. 
25 lipca 1923 r. Karelska Komuna Pracy została przekształcona w Karelską Autonomiczną Socjalistyczną Republikę Radziecką pozostającą w składzie Rosyjskiej Federacyjnej Socjalistycznej Republiki Radzieckiej.
W latach 20. i 30. w Karelii miał miejsce masowy proces industrializacyjny. Od podstaw zbudowano wiele gałęzi przemysłu: celulozowo-papierniczy, meblowy, górniczy, energetyczny. Ubocznym celem jaki przyświecał komunistom w działaniach zmierzających do uprzemysłowienia Republiki było wykształcenie w kraju licznej klasy robotniczej.
W okresie komunistycznym w Karelii, oprócz fabryk powstawały także łagry. Praca więźniów GUŁagu była ważnym czynnikiem wpływającym na rozwój kraju, m.in. doprowadziła do zbudowania w Karelii Kanału Białomorsko-Bałtyckiego. W 1940 r. więźniowie dostarczali np. 50% całości pozyskiwanego w kraju drewna. 
W latach 1929-1933 w kraju przeprowadzona została przymusowa kolektywizacja. 
Także w latach 30. ludność republiki, podobnie jak ludność innych część ZSRR dotknęły masowe represje stalinowskie. Podobnie jak w całym Związku Radzieckim prześladowano prawdziwych i domniemanych wrogów władzy radzieckiej, niezależnie od ich narodowości, a ponadto szczególnie nasilone represje zastosowano wobec żyjących w Karelii Finów. Finowie byli masowo wysiedlani na Syberię, a język fiński był eliminowany z życia publicznego (m.in. fińskojęzyczny napis z nazwą Karelskiej ASRR został usunięty z flagi tej republiki). W wyniku tych działań spośród 15.000 przedstawicieli tej narodowości zamieszkujących Karelię w 1934 r., w pięć lat później pozostało zaledwie ok. 8000. Zaczął też drastycznie spadać ogólny odsetek ludności karelskiej, zamieszkującej republikę z ok. 40% w 1920 roku do 13% w 1959 roku.
W listopadzie 1939 roku między ZSRR a Finlandią wybuchła tzw. wojna zimowa (fin. Talvisota). Jej celem było opanowanie Finlandii przez Związek Radziecki i ustanowienie w niej władzy radzieckiej. Zdecydowany opór Finów w połączeniu z nieudolnością radzieckiego dowództwa uniemożliwiły zrealizowanie tego celu, ostatecznie jednak rosyjska przewaga liczebna spowodowała, iż przełamali oni tzw. linię Mannerheima i znaleźli się pod Viipuri (Wyborgiem). Mimo osiągniętych sukcesów i odparcia Armii Czerwonej na innych odcinkach frontu, 13 marca Finowie byli zmuszeni podpisać traktat pokojowy, na mocy którego większość ziem fińskiej Karelii przeszła w ręce ZSRR. Tereny te były zrujnowane przez działania wojenne, a ponadto część pozostałego majątku narodowego przeniesiono do Finlandii. Zamieszkująca przekazane ZSRR obszary ludność w zdecydowanej większości (ok. 420 tys.osób) opuściła domy, repatriując się do Finlandii.
Po wojnie zimowej, 31 marca 1940 Karelska Autonomiczna Socjalistyczna Republika Radziecka została powiększona o część odebranych Finlandii terenów i przekształcona w Karelo-Fińską Socjalistyczną Republikę Radziecką będącą 16. republiką związkową w składzie ZSRR. Przekształcenie Karelskiej ASRR w Karelo-Fińską SRR miało być kolejnym krokiem w kierunku zamierzanej aneksji Finlandii. 
Po niemieckim ataku na Związek Radziecki (1941 r.) znaczna część kraju została zajęta przez wojska fińskie (tzw. wojna kontynuacyjna).Armia Czerwona do końca czerwca 1944 odzyskała utracone terytoria i przyłączyła do Karelo-Fińskiej SRR, nadając jej kształt granic istniejący do dzisiaj. W wyniku działań wojennych gospodarka Karelii znacznie ucierpiała, kraj poniósł także duże straty w ludziach. Fiński rząd, chcąc ocalić niepodległość swojego kraju, zmuszony był do negocjacji ze Związkiem Radzieckim i obrócenia się przeciwko swoim dotychczasowym niemieckim sprzymierzeńcom. 
Okres powojenny to czas odbudowy i rozwoju kraju, ale zarazem nasilonego osadnictwa, głównie rosyjskiego, w mniejszym stopniu ukraińskiego i białoruskiego, które powodowało dalszy, choć mniej drastyczny niż w okresie międzywojennym spadek udziału procentowego Karelów w populacji kraju.
16 lipca 1956, po ostatecznej rezygnacji z planów aneksji Finlandii ponownie zmieniono status republiki, powracając do stanu sprzed 1940 r. tj. Karelo-Fińska SRR została włączona do Rosyjskiej FSRR jako Karelska ASRR.
Okres poradziecki.
9 sierpnia 1990 r. w warunkach narastającego kryzysu ZSRR Rada Najwyższa Karelii przyjęła deklarację o suwerenności. Nie miała ona jednak znaczenia prawnego; z punktu widzenia prawa ZSRR możliwość secesji miały jedynie republiki związkowe. 13 listopada 1991 zmieniono oficjalną nazwę kraju - odtąd nazywa się on Republika Karelii (lub Republika Karelia). 31 marca 1992 r. władze Karelii zawarły porozumienie, na mocy którego kraj stał się pełnoprawnym podmiotem Federacji Rosyjskiej. Rozpoczął się proces demokratyzacji (który uległ zahamowaniu) i budowania zrębów gospodarki rynkowej. 
12 lutego 2001 została uchwalona Konstytucja Karelii.
Pod względem gospodarczym po rozpadzie Związku Radzieckiego Karelię, jak większość innych ziem dawniej wchodzących w skład tego państwa, dotknął głęboki kryzys ekonomiczny, którego nie udało się przezwyciężyć do dnia dzisiejszego. W wyniku spowodowanej kryzysem migracji ludności w latach 1992-2012 populacja Karelii zmniejszyła się o 20%.
W 2007 były wiceminister spraw zagranicznych Rosji Andriej Fiodorow ogłosił, że grupa doradców prezydenta Borysa Jelcyna rozważała sprzedanie Finlandii Karelii. W 1992 Rosjanie wycenili Karelię na 15 miliardów dolarów. Pieniądze te miały załatać dziury w budżecie Federacji Rosyjskiej. Do transakcji nie doszło, a fińscy przywódcy z tamtych lat dementują ten fakt i zarzekają się, że nie dostali żadnej propozycji zakupu. W Finlandii sprawa Karelii to temat tabu, na którym nikt nie próbuje zbijać kapitału politycznego. Mimo że 1/3 Finów popiera powrót kresów do macierzy, to kolejne rządy w Helsinkach, w imię dobrych stosunków z Moskwą dyplomatycznie unikają rewizji traktatu pokojowego z Rosją.

</doc>
<doc id="639009" url="https://pl.wikipedia.org/wiki?curid=639009" title="Galaxiidae">
Galaxiidae



</doc>
<doc id="639012" url="https://pl.wikipedia.org/wiki?curid=639012" title="Thomas Henry Brand, 4. wicehrabia Hampden">
Thomas Henry Brand, 4. wicehrabia Hampden



</doc>
<doc id="639013" url="https://pl.wikipedia.org/wiki?curid=639013" title="Pall Mall (papierosy)">
Pall Mall (papierosy)

Pall Mall – międzynarodowa marka papierosów produkowanych przez British American Tobacco.
Historia.
Papierosy tej marki zostały wprowadzone na rynek w 1899 roku przez Butler &amp; Butler Company. Były to pierwsze papierosy klasy premium oferowane przez to przedsiębiorstwo i miały zdobyć dla niego klientów z wyższych klas społecznych. W 1907 roku Butler &amp; Butler zostało przejęte przez American Tobacco Company. Nowy właściciel kontynuował pozycjonowanie marki klasie premium. W 1936 roku w papierosach Pall Mall wprowadzono innowacyjną metodę układania mieszanki tytoniowej, aby uzyskać łagodniejszy smak. Trzy lata później Pall Mall, jako pierwsza marka, wprowadził format King Size, który jest uznawany za standard. Pall Mall to również pierwsza marka papierosów, która w 1940 roku wprowadziła filtr w swoich produktach. W latach 60. XX wieku Pall Mall stał się najpopularniejszą marką papierosów w USA. Obecnie jest sprzedawana w ponad 110 państwach, będąc główną marką British American Tobacco i trzecią co do wielkości marką papierosów na świecie.

</doc>
<doc id="639018" url="https://pl.wikipedia.org/wiki?curid=639018" title="Koźlak (wiatrak)">
Koźlak (wiatrak)

Koźlak, wiatrak kozłowy – najstarszy i najprymitywniejszy typ wiatraka europejskiego który pojawił się w XII wieku w Belgii lub północnej Francji, jednak jego przodków należy szukać w VII wieku w Chinach i Persji. Na ziemiach polskich pojawił się już w XIV wieku, najwcześniej w Wielkopolsce i na Kujawach. W wieku XV stosowany był już powszechnie i bez większych zmian konstrukcyjnych przetrwał aż do drugiej połowy XX wieku. 
Budowa.
Kozioł stanowił usztywnienie tarczy nośnej z użyciem tzw. kozłów, czyli 4 zastrzałów, wczepionych w krzyżulce podwaliny (przyczesi), podtrzymującą słup stanowiący pionową oś przechodzącą przez środek ciężkości młyna; nastawianie wirnika do kierunku wiatru wykonywane było ręcznie za pomocą umocowanej do niego belki o odpowiedniej długości, wokół której obracano całą konstrukcję wiatraka wraz z mechanizmem po to, aby jego śmigła, zwane też skrzydłami mogły przyjąć odpowiednie położenie w stosunku do napędzającego je wiatru. Zamiast drewnianego kozła, zwłaszcza od XIX wieku, stosowano też bardziej wytrzymałe konstrukcje murowane z cegły lub kamienia, a później i betonu.
Dach wiatraka jest dwuspadowy ze ściętym naczółkiem od strony śmigła. Dodatkowo zawieszony jest nad wejściem w pierwszej i nad drzwiami przyjęciowymi drugiej kondygnacji.
Cały koźlak zbudowany był z drewna, a z zewnątrz najczęściej pokrywany gontem. Posiadał trzy kondygnacje – dolna była zajęta przez stabilizującą konstrukcję kozła, dwie wyższe były przeznaczone do produkcji mąki (środkowa zawierała kamienie młyńskie). Gontowe ściany początkowo nie sięgały prawie do samej ziemi (ze względu na koszt i ciężar) i odsłaniały widoczny z daleka kozioł.
Mechanizm.
Do obracania wiatraka służył drąg drewniany długości 8–9 metrów (tak zwany łogon lub dyszel) przytwierdzony jednym końcem do belek izbicowych wewnątrz wiatraka, drugim oparty na odpowiedniej podpórce. Na jego zewnętrznym końcu znajdował się łańcuch przyczepiony do kołowrotu. Kiedy łogon zbliżał się do kołowrotu, przerywano nastawianie, odwijano łańcuch i przenoszono kołowrót na wcześniej przygotowane stanowiska, mogące utrzymać kołowrót w miejscu podczas pracy.
Czasami zamiast kołowrotu używano koni. Skrzydła napędzane siłą wiatru najczęściej poruszały urządzenia do przemiału zbóż na mąkę. Regulację prędkości obrotowej uzyskiwano zdejmując (aby zmniejszyć prędkość) lub dokładając (aby zwiększyć prędkość) na skrzydłach klepek. Koźlak był w stanie w ciągu 120 do 150 wietrznych dni roku zemleć od 60 do 90 ton ziarna.
Koźlaki w Polsce.
Miejscowości, w których można obejrzeć koźlaki to między innymi: Bierzgłowo (zrekonstruowany w 2011), Tokarnia – Muzeum Wsi Kieleckiej (wiatrak z Dębna), Bieżyń (zniszczony), Brenno, Brodnia, Bukówiec Górny, Buszkowice, Chróścina, Dąbcze, Jerka, Kłóbka – Kujawsko-Dobrzyński Park Etnograficzny, Koszuty, Lednogóra, Leszno – 2 koźlaki, Leśniów Wielki, Łagowo (zniszczony), Malawicze Górne, Mierzyn, Osiek nad Notecią – Muzeum Kultury Ludowej, Osieczna – 3 koźlaki, Ostrowo, Ożumiech (1880), Parysów, Pawłowice (pozostałość), Rydzyna, Sierpc – Muzeum Wsi Mazowieckiej, Stupniki, Śmigiel – dwa koźlaki, Świerczyna, Święciechowa, Tykocin, Toruń – Muzeum Etnograficzne, Wilkowice (zniszczony), Wolsztyn (wiatrak z 1603 w Skansenie Budownictwa Ludowego Zachodniej Wielkopolski), Muzeum Wsi Radomskiej w Radomiu, Kościan - 1 koźlak.

</doc>
<doc id="639021" url="https://pl.wikipedia.org/wiki?curid=639021" title="Historia filozofii (nauka)">
Historia filozofii (nauka)

Historia filozofii, także: historiografia filozofii – nauka o dziejach filozofii; bada rozwój jej problemów, metod uprawiania, filozoficznych poglądów, nurtów, prądów, szkół, systemów i kierunków, a także życiorysy samych filozofów. Nie jest tożsama z historią idei.
Aspekty.
Historia filozofii może być zorientowana na następujące aspekty myśli filozoficznej:
Epoki.
W dziejach opisywanych przez historię filozofii można wyróżnić następujące epoki:

</doc>
<doc id="639023" url="https://pl.wikipedia.org/wiki?curid=639023" title="Józef Maciej Krasiński">
Józef Maciej Krasiński



</doc>
<doc id="639024" url="https://pl.wikipedia.org/wiki?curid=639024" title="Grzegorz Gilewski">
Grzegorz Gilewski

Grzegorz Gilewski (ur. 24 lutego 1973 w Radomiu) – polski sędzia piłkarski, pierwszoligowy oraz międzynarodowy (licencja FIFA od 2001). Jeden z trzech pierwszych zawodowych sędziów w Polsce.
Reprezentuje Mazowiecki ZPN. Z zawodu jest nauczycielem wychowania fizycznego.
Znalazł się w ekskluzywnym gronie kandydatów do prowadzenia meczów podczas turnieju finałowego mistrzostw świata w 2010 roku. W formie sprawdzianu został wysłany przez FIFA na Mistrzostwa Świata do lat 17 odbywające się na przełomie sierpnia i września 2007 roku w Korei Południowej.
W 2005 oraz 2006 roku sędziował również dwa mecze piłkarskiej Ligi Mistrzów. W sezonie 2007/2008 został wyznaczony do prowadzenia już dwóch spotkań tych najbardziej elitarnych rozgrywek klubowych w Europie.
Przed Gilewskim mecze Ligi Mistrzów sędziowało tylko trzech Polaków: Ryszard Wójcik, Zbigniew Przesmycki oraz Jacek Granat.
Został również nominowany jako „czwarty sędzia” na Mistrzostwa Europy w Piłce Nożnej 2008. Oznacza to, że w przypadku kontuzji sędziego głównego, może prowadzić mecz. Jego podstawowym zadaniem będzie jednak funkcja arbitra technicznego.
Na Euro 2008 był sędzią technicznym w trzech meczach: Turcja-Czechy, Holandia-Francja i Hiszpania-Rosja
W latach 2002–2004 nauczyciel wychowania fizycznego w Publicznym Gimnazjum nr 8 im. Królowej Jadwigi w Radomiu.
9 grudnia 2008 Gilewski został zatrzymany przez CBA. Zatrzymanie ma związek z korupcją w polskiej piłce.

</doc>
<doc id="639026" url="https://pl.wikipedia.org/wiki?curid=639026" title="Bolesław Mrówczyński">
Bolesław Mrówczyński

Bolesław Mrówczyński (ur. 22 lipca 1910 w Łodzi, zm. 19 listopada 1982 w Warszawie) – polski autor powieści historycznych i podróżniczo-przygodowych o charakterze patriotycznym (główni bohaterowie to często wybitni Polacy, postacie historyczne jak np.: Ernest Malinowski, Jan Czerski, generał Józef Bem czy anonimowi emigranci), który tworzył w okresie literatury powojennej. Akcja powieści Mrówczyńskiego rozgrywała się m.in. w egzotycznej scenerii Kamerunu, Indonezji, Meksyku, Brazylii, Peru, czy Syberii co miało ścisły związek z losami ich bohaterów – często byłych polskich powstańców z powstań narodowych XIX w.: powstania listopadowego czy powstania styczniowego. Postacie z powieści Mrówczyńskiego cechuje gorący patriotyzm, pozytywistyczne podejście do nauki, kształcenia i pracy, nietolerancja wobec rasizmu i wszelkich innych form ucisku i niesprawiedliwości społecznej.
Życiorys.
Urodzony 22 lipca 1910 w Łodzi w rodzinie robotniczej uczęszczał do Gimnazjum Filologicznego w Łodzi. W 1929 zdał maturę i rozpoczął studia na filologii klasycznej Uniwersytetu Warszawskiego (UW), które przerwał z powodu trudnych warunków materialnych. Następnie podjął naukę w Studium Socjologicznym w Łodzi. Równocześnie pracował zarobkowo i społecznie. Był sekretarzem Polskiego Towarzystwa Krajoznawczego (1929-1930), kierownikiem Biblioteki Młodzieży Polskiej w Łodzi (1929-1934), kierownikiem obwodu Polskiego Związku Zachodniego na województwo łódzkie i powiat częstochowski.
Pracował również społecznie jako sekretarz wojewódzki w Towarzystwie Pomocy Polonii Zagranicznej, w Towarzystwie Pomocy Dzieciom i Młodzieży Polskiej w Niemczech oraz w łódzkim Komitecie Funduszu Szkolnictwa Polskiego za Granicą. Brał udział w prowadzeniu Społecznych Uniwersytetów Powszechnych i Ruchomych Uniwersytetów Ludowych. W 1931-1934 kierownik łódzkiego oddziału Towarzystwa Opieki nad Więźniami „Patronat”.
Od 1936 publikuje anonimowo artykuły poświęcone problematyce ludności polskiej w Niemczech w Ilustrowanym Kurierze Codziennym, dziennikach łódzkich i w biuletynie Polska Agencja Zachodnia. Pierwsze artykuły podpisane nazwiskiem ogłosił w 1938 na łamach czasopisma „Wychodźca”. W latach 1937-1939 studiował historię na UW.
W czasie wojny pracował w Wydziale Zdrowia Rady Głównej Opiekuńczej (RGO) w Warszawie, biorąc udział w konspiracji w szeregach Gwardii Ludowej. Zawarł związek małżeński z Zofią Sojecką. Po zakończeniu wojny powrócił do Łodzi, gdzie od marca do września 1945 roku był zastępcą sekretarza generalnego Polskiego Związku Zachodniego. Uczestniczył w organizowaniu wielu łódzkich instytucji społecznych i naukowych, m.in. Studium Dziennikarskiego, Społecznych Uniwersytetów Robotniczych, Komitetu Przyjaciół Warmii i Mazur, Zachodniej Agencji Prasowej.
W 1947 wrócił do Warszawy, gdzie pełnił funkcję dyrektora Ligi do Walki z Rasizmem (1947-1949) i współredaktora miesięcznika „Prawo Człowieka”. W latach 1950-1951 był współpracownikiem Biura Kongresu Nauki Polskiej, sekretarzem Komisji Organizacyjnej Międzynarodowych Targów w Poznaniu (1950), redaktorem wydawnictw pamiętnikarskich w Komendzie Zlotu Młodych Pracowników (1952) oraz sekretarzem, a następnie przewodniczącym Komisji Propagandy Międzynarodowego Wyścigu Pokoju (1954-1957).
Od roku 1955 rozwijał twórczość literacką jako prozaik i autor utworów dla młodzieży. Utwory prozatorskie drukował m.in. na łamach czasopisma „Świat Młodych” (1956-1957). W 1958 roku został członkiem ZLP i Polskiego Pen Clubu. W 1981 roku otrzymał nagrodę Prezesa Rady Ministrów za twórczość dla dzieci i młodzieży.

</doc>
<doc id="639029" url="https://pl.wikipedia.org/wiki?curid=639029" title="Droga wojewódzka nr 122">
Droga wojewódzka nr 122

Droga wojewódzka nr 122 (DW122) – droga wojewódzka klasy G w środkowej części woj. zachodniopomorskiego o długości 78 km. Łączy Krajnik Dolny w pobliżu dawnego przejścia granicznego na DK26 z miejscowością Piasecznik. Droga przebiega przez 4 powiaty: powiat gryfiński, pyrzycki, stargardzki i choszczeński.
W Krzywinie krzyżuje się z linią kolejową nr 273, tzw. "Nadodrzanką", a w Dolicach z linią nr 351 (Poznań – Szczecin).
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem odcinków oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 121 była objęta ograniczeniami dopuszczalnego nacisku pojedynczej osi:

</doc>
<doc id="639030" url="https://pl.wikipedia.org/wiki?curid=639030" title="Jacek Granat">
Jacek Granat

Jacek Granat (ur. 22 lutego 1966) – polski sędzia piłkarski, prowadzący mecze m.in. ekstraklasy i międzynarodowe. Podlegał Warszawskiemu, a następnie Mazowieckiemu ZPN.
Życiorys.
Sędzią piłkarskim był od sezonu 1986/87, w I lidze sędziował od sezonu 1993/94. Licencję FIFA na mecze międzynarodowe otrzymał w 1994.
16 stycznia 2007 znalazł się na ogłoszonej przez UEFA liście arbitrów dopuszczonych do sędziowania międzynarodowych spotkań piłkarskich w 2007.
W trakcie sezonu 2008/09 zakończył karierę.
Udział w aferze korupcyjnej.
W sierpniu 2006 jego nazwisko znalazło się na opublikowanej przez Przegląd Sportowy liście Fryzjera. 7 września 2006 stanął przed komisją Wydziału Dyscypliny PZPN składając wyjaśnienia. Wydział nakazał mu podjęcie odpowiednich kroków prawnych prowadzących do oczyszczenia własnego imienia.
W 2020 został prawomocnie skazany na rok więzienia w zawieszeniu na 10 lat oraz grzywnę w wysokości 10 tysięcy złotych za przyjęcie łapówki w zamian za ustawienie pierwszego meczu finału Pucharu Polski 2004/05 pomiędzy Dyskobolią Grodzisk Wielkopolski a Zagłębiem Lubin (2:0) rozegranego 18 czerwca 2005. W lutym 2021 Polski Związek Piłki Nożnej ukarał za to Granata pięcioletnią dyskwalifikacją.

</doc>
<doc id="639032" url="https://pl.wikipedia.org/wiki?curid=639032" title="Robert Małek">
Robert Małek

Robert Małek (ur. 15 marca 1971 w Zabrzu) – polski sędzia piłkarski (Śląski ZPN), ekstraklasowy i międzynarodowy (licencja FIFA od 2001). Z zawodu jest policjantem.
W związku z umieszczeniem przez Przegląd Sportowy jego nazwiska na tzw. "liście Fryzjera", 7 września 2006 Wydział Dyscypliny PZPN zapoznał się z wyjaśnieniami arbitrów, m.in. Roberta Małka, oraz nakazał im podjęcie działań prawnych, prowadzących do oczyszczenia się z oskarżeń w związku z publikacją. W przypadku nie przedstawienia w zakreślonym terminie kopii pozwu do sądu przeciwko redakcji Przeglądu Sportowego, WD miał podjąć decyzje o zawieszeniu sędziów w prawach do pełnienia wykonywanej funkcji.
16 stycznia 2007 znalazł się na ogłoszonej przez UEFA liście arbitrów dopuszczonych do sędziowania międzynarodowych spotkań piłkarskich w 2007 roku.
Robert Małek w sezonie 2009/2010 został wyznaczony przez UEFA do sędziowania przynajmniej trzech meczów w Lidze Europy UEFA. Pierwszym z nich był mecz Everton – AEK Ateny. Kolejnym meczem w którym głównym arbitrem był Małek to mecz Rapid Wiedeń – Celtic F.C. Sędzia nie miał okazji do sędziowania trzeciego spotkania, ponieważ kontuzja jakiej doznał w spotkaniu pomiędzy Francją a Wyspami Owczymi o punkty do Mistrzostw Świata uniemożliwiła poprowadzenie trzeciej serii spotkań fazy grupowej Ligi Europy.
Sędziował również finał Remes Pucharu Polski w sezonie 2009/2010 (22 maja 2010) na stadionie Zawiszy w Bydgoszczy, w którym zagrały Pogoń Szczecin i Jagiellonia Białystok.
W sezonie 2010/2011 został ponownie wyznaczony do sędziowania w europejskich pucharach. Był arbitrem spotkań fazy grupowej Ligi Europy.

</doc>
<doc id="639034" url="https://pl.wikipedia.org/wiki?curid=639034" title="Naoyuki Hikosaka">
Naoyuki Hikosaka



</doc>
<doc id="639037" url="https://pl.wikipedia.org/wiki?curid=639037" title="Marek Mikołajewski">
Marek Mikołajewski

Marek Mikołajewski (ur. 21 marca 1972) – polski sędzia piłkarski (Mazowiecki ZPN), I-ligowy i międzynarodowy (licencja FIFA od 2004). Jest synem sędziego piłkarskiego Kazimierza Mikołajewskiego.
Sędziuje od sezonu 1992/1993, w I lidze od sezonu 1997/1998. Jest nauczycielem wychowania fizycznego w gimnazjum i liceum w Glinojecku.
We wrześniu 2005 został zawieszony przez Kolegium Sędziów PZPN (KS), odsunięty od prowadzenia co najmniej czterech I-ligowych zawodów piłkarskich i skierowany na egzamin komisyjny. Decyzja ta była konsekwencją uzyskania noty 6,0 za sędziowanie w derbach Warszawy Legia – Polonia. Mikołajewski podyktował kontrowersyjny rzut karny dla gospodarzy, po którym Piotr Włodarczyk zdobył jedynego gola w tym spotkaniu. W opinii ówczesnego szefa KS PZPN Andrzeja Strejlaua tak niska ocena „mniej więcej” oznaczała, że „sędzia wypaczył wynik meczu”.
7 września 2006 stanął przed komisją Wydziału Dyscypliny PZPN (WD) składając wyjaśnienia po opublikowaniu przez Przegląd Sportowy tzw. listy Fryzjera. WD PZPN nakazał mu podjęcie odpowiednich kroków prawnych prowadzących do oczyszczenia własnego imienia. 21 grudnia przed warszawskim Sądem Okręgowym odbyła się pierwsza rozprawa w procesie cywilnym wytoczonym redakcji Przeglądu Sportowego przez sędziego w tej sprawie.
16 stycznia 2007 znalazł się na ogłoszonej przez UEFA liście arbitrów dopuszczonych do sędziowania międzynarodowych spotkań piłkarskich w tym roku.
31 maja 2007 został ponownie przesłuchany przez WD PZPN w związku z aferą korupcyjną. Sędzia zaprzeczył, że miał do czynienia z ustawianiem wyników meczów. 19 grudnia został zatrzymany przez policję.
18 października 2008 powrócił do sędziowania meczów Ekstraklasy. Po powrocie, w wyniku presji medialnej, sprawa Mikołajewskiego ponownie wróciła do WD PZPN. Do czasu wyjaśnienia Mikołajewski został wstrzymany w obsadzie zawodów Ekstraklasy, a ostatni mecz poprowadził 28 marca 2009.

</doc>
<doc id="639039" url="https://pl.wikipedia.org/wiki?curid=639039" title="David Francis Brand, 5. wicehrabia Hampden">
David Francis Brand, 5. wicehrabia Hampden



</doc>
<doc id="639042" url="https://pl.wikipedia.org/wiki?curid=639042" title="Mariusz Podgórski">
Mariusz Podgórski

Mariusz Podgórski (ur. 1975) - polski sędzia piłkarski, I ligowy (Dolnośląski ZPN).
2 maja 2008 r. sędziował mecz pomiędzy Lechem Poznań a Jagiellonią Białystok. Mecz zakończył się wynikiem 6:1. Arbiter przy stanie 1:1 pokazał kontrowersyjne czerwone kartki dwóm graczom gości - Markowi Wasilukowi i Jackowi Markiewiczowi, co niewątpliwie zaważyło na wyniku spotkania. Sędzia po meczu spotkał się na łamach mediów z wieloma nieprzychylnymi wypowiedziami dziennikarzy, czy też piłkarza Jagiellonii, Radosława Kałużnego.
6 maja 2008 arbiter został odsunięty od prowadzenia spotkań do końca sezonu na skutek sankcji dyscyplinarnych nałożonych przez Kolegium Sędziów PZPN za rażąco niski poziom prowadzenia zawodów.

</doc>
<doc id="639050" url="https://pl.wikipedia.org/wiki?curid=639050" title="Marek Ryżek">
Marek Ryżek

Marek Ryżek (ur. 1969) - polski sędzia piłkarski, I ligowy (Wielkopolski ZPN). 
Życiorys.
Sędziuje od sezonu 2002/2003, w I lidze od sezonu 2005/2006. Z zawodu jest nauczycielem. Mieszka i pracuje w Obrzycku.
W związku z umieszczeniem przez Przegląd Sportowy jego nazwiska na tzw. "liście Fryzjera", 7 września 2006 Wydział Dyscypliny PZPN zapoznał się z wyjaśnieniami arbitrów, m.in. Marka Ryżka, oraz nakazał im podjęcie działań prawnych, prowadzących do oczyszczenia się z oskarżeń zawartych w publikacji. W przypadku nie przedstawienia w zakreślonym terminie kopii pozwu do sądu przeciwko redakcji Przeglądu Sportowego, WD miał podjąć decyzje o zawieszeniu sędziów w prawach do pełnienia wykonywanej funkcji .
26 lutego 2007 przewodniczący zarządu Kolegium Sędziów PZPN, Sławomir Stempniewski, zawiesił Marka Ryżka w prawach sędziego.

</doc>
<doc id="639051" url="https://pl.wikipedia.org/wiki?curid=639051" title="Anthony Brand, 6. wicehrabia Hampden">
Anthony Brand, 6. wicehrabia Hampden



</doc>
<doc id="639053" url="https://pl.wikipedia.org/wiki?curid=639053" title="Anthony David Brand, 6. wicehrabia Hampden">
Anthony David Brand, 6. wicehrabia Hampden



</doc>
<doc id="639061" url="https://pl.wikipedia.org/wiki?curid=639061" title="Piąta symfonia Beethovena">
Piąta symfonia Beethovena



</doc>
<doc id="639062" url="https://pl.wikipedia.org/wiki?curid=639062" title="V symfonia Ludwika van Beethovena">
V symfonia Ludwika van Beethovena



</doc>
<doc id="639063" url="https://pl.wikipedia.org/wiki?curid=639063" title="V symfonia Ludwiga van Beethovena">
V symfonia Ludwiga van Beethovena



</doc>
<doc id="639064" url="https://pl.wikipedia.org/wiki?curid=639064" title="Piotr Siedlecki">
Piotr Siedlecki

Piotr Siedlecki (ur. 18 września 1972) – polski sędzia piłkarski, I ligowy (Zachodniopomorski ZPN). 
W pierwszej lidze sędziował od sezonu 2001/2002. Jest pracownikiem Wydziału Zarządzania i Ekonomiki Usług US. W 2002 uzyskał stopień doktora nauk ekonomicznych i otrzymał Nagrodę Ministra Infrastruktury za najlepszą pracę doktorską w Polsce w dziedzinie transportu. W 2004 roku Przegląd Sportowy uznał go za najlepszego polskiego arbitra. 
W związku z umieszczeniem przez Przegląd Sportowy jego nazwiska na tzw. "liście Fryzjera", 7 września 2006 Wydział Dyscypliny PZPN zapoznał się z wyjaśnieniami arbitrów, m.in. Piotra Siedleckiego, oraz nakazał im podjęcie działań prawnych, prowadzących do oczyszczenia się z oskarżeń w związku z publikacją. W przypadku nieprzedstawienia w zakreślonym terminie kopii pozwu do sądu przeciwko redakcji Przeglądu Sportowego, WD miał podjąć decyzje o zawieszeniu sędziów w prawach do pełnienia wykonywanej funkcji. 26 lutego 2007 przewodniczący zarządu Kolegium Sędziów PZPN, Sławomir Stempniewski, zawiesił Piotra Siedleckiego w prawach sędziego piłkarskiego.
12 kwietnia 2007 w związku ze śledztwem dotyczącym korupcji w piłce nożnej został zatrzymany i aresztowany przez policję na polecenie Prokuratury Okręgowej we Wrocławiu.

</doc>
<doc id="639066" url="https://pl.wikipedia.org/wiki?curid=639066" title="Wierzbownica czworoboczna">
Wierzbownica czworoboczna

Wierzbownica czworoboczna ("Epilobium tetragonum" L.) – gatunek rośliny z rodziny wiesiołkowatych ("Onagraceae"), jeden z kilkunastu przedstawicieli tego rodzaju występujących w Polsce. Gatunek pionierski, częsty na obszarze całego kraju.

</doc>
<doc id="639067" url="https://pl.wikipedia.org/wiki?curid=639067" title="Krzysztof Słupik">
Krzysztof Słupik

Krzysztof Słupik (ur. 21 sierpnia 1964) – polski sędzia piłkarski (Małopolski ZPN), I ligowy i międzynarodowy (licencja FIFA od 1998). 
22 marca 2007 roku policja wrocławska zatrzymała go w Tarnowie na polecenie prokuratury prowadzącej śledztwo w sprawie afery korupcyjnej w związku z podejrzeniami o korupcję w sporcie.

</doc>
<doc id="639069" url="https://pl.wikipedia.org/wiki?curid=639069" title="Robert Werder">
Robert Werder

Robert Werder (ur. 21 kwietnia 1973) – były polski sędzia piłkarski, I ligowy (Mazowiecki ZPN). Z zawodu jest prawnikiem.
Życiorys.
17 maja 2005 podczas rewanżowego meczu ćwierćfinałowego Pucharu Polski Wisła Kraków – Pogoń Szczecin wydał kilka kontrowersyjnych decyzji, m.in. w 69. minucie nie podyktował rzutu karnego za faul bramkarza Wisły Radosława Majdana na napastniku Pogoni Edim Andradinie. Polski Związek Piłki Nożnej po analizie meczu doszedł do wniosku, że w Krakowie mogło dojść do naruszenia prawa i skierował sprawę do zbadania przez prokuraturę.
20 grudnia 2006 został zatrzymany w związku z aferą korupcyjną w polskiej piłce nożnej, podejrzany o korupcję z zarzutami udziału w zorganizowanej grupie przestępczej oraz tzw. ustawiania wyników meczów. Został wypuszczony z aresztu za kaucją w wys. 20 tysięcy zł. 2 stycznia 2007 sędzia na łamach "Dziennika" wyznał, że wziął pieniądze za pomoc dla Górnika Łęczna w spotkaniach z Widzewem Łódź i Górnikiem Zabrze. Przyznał się również do części zarzucanych mu czynów w sprawie spotkania KSZO Ostrowiec Świętokrzyski z Arką Gdynia. 11 stycznia 2007 Wydział Dyscypliny PZPN zawiesił Roberta Werdera w prawach sędziego piłkarskiego. 3 kwietnia 2009 uznany przez wrocławski sąd okręgowy winnym zarzucanych czynów i skazany na 1,5 roku pozbawienia wolności w zawieszeniu na 5 lat, 7500 zł grzywny oraz ośmioletni zakaz pracy w profesjonalnym futbolu. 20 maja 2010 wrocławski sąd apelacyjny podtrzymał wyrok.

</doc>
<doc id="639071" url="https://pl.wikipedia.org/wiki?curid=639071" title="Henry Douglas-Scott-Montagu">
Henry Douglas-Scott-Montagu

Henry John Douglas-Scott-Montagu (ur. 5 listopada 1832 w Dalkeith, zm. 4 listopada 1905 w Beaulieu) – brytyjski arystokrata i polityk, młodszy syn Waltera Montagu-Douglasa-Scotta, 5. księcia Buccleuch, i lady Charlotte Anne Thynne, córki 2. markiza Bath.
Kształcił się w Eton College. W latach 1861-1868 był członkiem Izby Gmin z okręgu Selkirkshire, zaś w latach 1868-1884 z okręgu South Hampshire. W 1885 r. otrzymał tytuł barona Montagu of Beaulieu, dzięki któremu zyskał prawo do zasiadania w Izbie Lordów. W latach 1890-1892 sprawował urząd Łowczego w New Forest. Od 1885 r. był honorowym pułkownikiem 4 regimentu Hampshire Rifle Volunteers.
4 sierpnia 1865 r. w Londynie, Henry poślubił Cecily Stuart-Wortley-Mackenzie (zm. 2 maja 1915), córkę Johna Stuarta-Wortley-Mackenziego, 2. barona Wharncliffe, i Georgiany Ryder, córki 1. hrabiego Harrowby. Henry i Cecily mieli razem trzech synów i córkę:

</doc>
<doc id="639072" url="https://pl.wikipedia.org/wiki?curid=639072" title="Henry John Montagu-Douglas-Scott">
Henry John Montagu-Douglas-Scott



</doc>
<doc id="639073" url="https://pl.wikipedia.org/wiki?curid=639073" title="Jarosław Żyro">
Jarosław Żyro

Jarosław Żyro (ur. 16 kwietnia 1971) – polski sędzia piłkarski, I-ligowy (Kujawsko-Pomorski Związek Piłki Nożnej). 
Sędziuje od sezonu 1997/1998, w I lidze od sezonu 2002/2003. Był nauczycielem wychowania fizycznego w szkole podstawowej oraz gimnazjum w podbydgoskiej Brzozie, a także pierwszym dyrektorem gimnazjum w Brzozie.
W związku z umieszczeniem przez "Przegląd Sportowy" jego nazwiska na tzw. "liście "Fryzjera"", 7 września 2006 roku Wydział Dyscypliny Polskiego Związku Piłki Nożnej zapoznał się z wyjaśnieniami arbitrów, m.in. Jarosława Żyry, oraz nakazał im podjęcie działań prawnych, prowadzących do oczyszczenia się z oskarżeń w związku z publikacją. W przypadku nie przedstawienia w określonym terminie kopii pozwu do sądu przeciwko redakcji "Przeglądu Sportowego", Wydział Dyscypliny miał podjąć decyzje o zawieszeniu sędziów w prawach do pełnienia wykonywanej funkcji .
26 września 2007 roku Jarosław Żyro musiał uciekać przed kibicami Jezioraka Iława, po meczu Pucharu Polski z Groclinem Dyskobolią Grodzisk Wielkopolski. Wściekłość kibiców wywołało pokazanie przez sędziego czterech czerwonych kartek zawodnikom gospodarzy i nazwanie ich "wieśniakami".
8 grudnia 2008 roku Jarosław Żyro został zatrzymany przez Prokuraturę Apelacyjną we Wrocławiu, która postawiła mu 10 zarzutów, w tym korupcji i brania udziału w zorganizowanej grupie przestępczej.
21 marca 2013 roku Komisja Dyscyplinarna Polskiego Związku Piłki Nożnej ukarała go 10-letnią dyskwalifikacją.

</doc>
<doc id="639076" url="https://pl.wikipedia.org/wiki?curid=639076" title="Baron Montagu of Beaulieu">
Baron Montagu of Beaulieu

Baronowie Beaulieu 1. kreacji (parostwo Wielkiej Brytanii)
Hrabiowie Beaulieu 1. kreacji (parostwo Wielkiej Brytanii)
Baronowie Montagu of Beaulieu 1. kreacji (parostwo Zjednoczonego Królestwa)
Następca 4. barona Montagu of Beaulieu: Jonathan Deane Douglas-Scott-Montagu

</doc>
<doc id="639077" url="https://pl.wikipedia.org/wiki?curid=639077" title="Rakietniczkowate">
Rakietniczkowate

Rakietniczkowate, rakietnicowate (Retropinnidae) – rodzina kilku gatunków małych ryb stynkokształtnych (Osmeriformes), o niewielkim znaczeniu gospodarczym. Przykładowym przedstawicielem jest rakietniczka Semona ("Retropinna semoni").
Występowanie.
Wody słodkie i słonawe Nowej Zelandii (w tym Wyspy Chatham), południowo-wschodniej Australii oraz Tasmanii. Nieliczne gatunki morskie.
Cechy charakterystyczne.
Ciało wydłużone, pokryte bardzo drobnymi łuskami cykloidalnymi. Otwór gębowy w położeniu końcowym. Płetwa grzbietowa i odbytowa przesunięte do nasady ogona. Podstawa płetwy grzbietowej przed linią podstawy płetwy odbytowej. Płetwa tłuszczowa obecna. Rozwidlona płetwa ogonowa zawiera 16 promieni. Obecna tylko lewa gonada. Osiągają przeciętnie do 10 cm długości, maksymalnie 33 cm ("Prototroctes maraena"). Większość gatunków po schwytaniu wydziela zapach ogórka.
Klasyfikacja.
Rodzaje zaliczane do tej rodziny są zgrupowane w 2 podrodzinach:

</doc>
<doc id="639079" url="https://pl.wikipedia.org/wiki?curid=639079" title="Henry John Douglas-Scott-Montagu, 1. baron Montagu of Beaulieu">
Henry John Douglas-Scott-Montagu, 1. baron Montagu of Beaulieu



</doc>
<doc id="639081" url="https://pl.wikipedia.org/wiki?curid=639081" title="Retropinnidae">
Retropinnidae



</doc>
<doc id="639088" url="https://pl.wikipedia.org/wiki?curid=639088" title="Warszawskie Towarzystwo Hokejowe „Sokół”">
Warszawskie Towarzystwo Hokejowe „Sokół”

Warszawskie Towarzystwo Hokejowe „Sokół” powstało w 2000 roku jako drużyna hokejowa mająca reaktywować stołeczny hokej na trawie. Założycielem zespołu był Jakub Kumoch. Gracze Sokoła od sezonu 2003/04 występują w rozgrywkach drugiej ligi.
Najlepszym sezonem dla stołecznej drużyny był sezon 2006/07, w którym zdobyła ona dziewiętnaście punktów i brakło jej trzech punktów do awansu do turnieju finałowego II ligi w Siemianowicach Śląskich.
Obecnym prezesem Sokoła jest Kenijczyk James Ofwona, zwycięzca wyborów z dnia 21 lutego 2008 roku. Byli prezesi klubu to Jakub Kumoch oraz poseł PiS Artur Górski.

</doc>
<doc id="639097" url="https://pl.wikipedia.org/wiki?curid=639097" title="Dawson College">
Dawson College

Dawson College (fr. Collège Dawson) – uczelnia (Cégep - fr. Collège d'enseignement général et professionnel, ang. College of General and Vocational Education) w Westmount koło Montrealu. Największy angielskojęzyczny Cégep w Quebecu ma 7000 studentów dziennych i 3000 wieczorowych.
13 września 2006 Kimveer Gill z Laval zastrzelił na uczelni 18-letnią studentkę i ranił 19 osób, po czym popełnił samobójstwo. Możliwe że naśladował masakrę w Columbine High School (tzw. copycat effect).

</doc>
<doc id="639101" url="https://pl.wikipedia.org/wiki?curid=639101" title="Audi V8">
Audi V8

Audi V8 (Typ D11) – samochód osobowy klasy luksusowej, produkowany przez niemieckie przedsiębiorstwo Audi w latach 1988–1993 jako topowy model marki. Został zastąpiony w 1994 roku modelem A8.
Historia i opis modelu.
Auto zostało po raz pierwszy zaprezentowane podczas targów motoryzacyjnych w Genewie w 1988 roku. Samochód, mimo że zbudowany został na bazie płyty podłogowej modeli 100 i 200, konkurować mógł m.in. z BMW i Mercedesem dzięki 32-zaworowemu, wtryskowemu silnikowi benzynowemu w układzie V8, napędowi Quattro i dopracowanej skrzyni biegów. Samochód stylistycznie przypominał modele 100 i 200, jednak różnił się od nich grillem, powiększonym rozstawem osi, poszerzonymi błotnikami, innymi zderzakami oraz większymi kołami. W 1990 roku wprowadzono na rynek dłuższą wersję Lang. W 1992 roku we wnętrzu pojazdu dokonano kilku zmian stylistycznych, zmieniono m.in. panel Climatronic oraz odcień drewna na bardziej wyrazisty. W tym samym roku wprowadzono na rynek mocniejszą wersję Exclusive z silnikiem V8 o pojemności 4.2 litra i mocy 280 KM.
Standardowo pojazdy V8 były wyposażone m.in. dwie poduszki powietrzne, ABS, ogrzewanie postojowe, elektryczne sterowanie szyb, elektryczne sterowanie lusterek z pamięcią ustawień oraz podgrzewaniem, elektryczną regulację foteli z pamięcią ustawień oraz podgrzewaniem, elektryczne sterowanie szyberdachu, domykanie szyb oraz szyberdachu z pilota, funkcję automatycznego przestawiania lusterek podczas cofania oraz telefon satelitarny, system alarmowy, klimatyzację automatyczną, tempomat, 8-głośnikowy system audio firmy Bose, podgrzewane dysze spryskiwaczy.
Audi V8 w sporcie.
W 1990 roku Audi wyprowadziło na tor model V8 przystosowany do wyścigów DTM, którego kierowcami byli Hans-Joachim Stuck, Walter Röhrl i Frank Jelinski tworzący ekipę Schmidt Motorsport. H. Stuck zdobył mistrzostwo, a rok później Audi wprowadziło kolejną ekipę do wyścigów – Audi Zentrum Reutligen w składzie Frank Biela i Huber Haupt. Biela zdobył mistrzostwo w 1991 roku, jednak Audi straciło tytuł mistrzowski w 1992 roku. Potem włodarze DTM oświadczyli, iż wał korbowy w Audi V8 jest nieregulaminowy i Audi wycofało się z wyścigów.

</doc>
<doc id="639103" url="https://pl.wikipedia.org/wiki?curid=639103" title="Łapszowate">
Łapszowate

Łapszowate, salangowate (Salangidae) – rodzina małych, słodkowodnych lub anadromicznych ryb stynkokształtnych (Osmeriformes), klasyfikowana też jako plemię Salangini w rodzinie stynkowatych. Mają niewielkie znaczenie gospodarcze.
Występowanie.
Wody słodkie, słonawe i słone południowo-wschodniej Azji – Sachalin, Japonia, Korea, Chiny i północny Wietnam.
Cechy charakterystyczne.
Ciało silnie wydłużone, przezroczyste, zwykle bez łusek lub pokryte łatwo odpadającymi łuskami. Głowa mocno spłaszczona grzbietobrzusznie. Płetwa grzbietowa i odbytowa przesunięte do nasady ogona. Podstawa płetwy grzbietowej przed linią podstawy płetwy odbytowej. U większości gatunków płetwa odbytowa wyraźnie większa od pozostałych. Płetwa tłuszczowa obecna. Rozwidlona płetwa ogonowa. Osiągają długość od kilku do kilkunastu centymetrów.
Tarło odbywają w płytkich wodach przybrzeżnych. Ikra drobna, kleista, przyczepiana do podłoża. Żywią się drobnymi skorupiakami. Prawdopodobnie są formami neotenicznymi.
Klasyfikacja.
Klasyfikacja biologiczna tej grupy ryb nie jest ustalona. Tradycyjnie łapszowate klasyfikowane są w randze rodziny. W Catalog of Fishes zaliczane są do niej rodzaje:
"Hemisalanx" — "Leucosoma" — "Neosalangichthys" — "Neosalanx" — "Protosalanx" — "Salangichthys" — "Salanx"
Joseph S. Nelson włączył tę grupę ryb w randze plemienia Salangini do rodziny stynkowatych (Osmeridae).

</doc>
<doc id="639105" url="https://pl.wikipedia.org/wiki?curid=639105" title="Salangidae">
Salangidae



</doc>
<doc id="639106" url="https://pl.wikipedia.org/wiki?curid=639106" title="Mary Rose">
Mary Rose

Mary Rose – XVI-wieczna karaka, flagowy okręt floty wojennej króla Henryka VIII. Imię Mary otrzymał od imienia siostry króla, zaś róża była symbolem królewskiej linii Tudorów.
Historia żaglowca.
Zbudowany w latach 1509-1510 był jednym z pierwszych okrętów Navy Royal budowanych w celach typowo wojennych, prawdopodobnie nigdy nie pełnił funkcji jednostki handlowej.
10 sierpnia 1512 uczestniczył w ataku na flotę francuską – starł się z „Marie la Cordelière”, okrętem flagowym admirała Ren de Clermont. Oba okręty zostały uszkodzone, „Mary Rose” osiadła na mieliźnie, natomiast „Marie la Cordelière” dostała się pod ogień innych okrętów angielskich i spłonęła.
W latach 1528 i 1536 „Mary Rose” została przebudowana, osiągając ostatecznie wyporność 700 ton, długość 65 metrów, wyposażona była w cztery maszty i uzbrojona w 91 dział, przez współczesnych uważana była za okręt niezwyciężony.
W 1545 król Francji Franciszek I, z udziałem ponad 200 okrętów i 30-tys. armii, podjął próbę inwazji na Anglię. Anglicy dysponowali siłą 80 okrętów i 12 tys. ludzi. Do decydującej, choć nierozstrzygniętej bitwy, doszło 19 lipca 1545 r. w cieśninie Solent znajdującej się pomiędzy wyspą Wight i Anglią. W jej trakcie, Mary Rose wykonała ostry zwrot mając otwarte furty działowe, przez które do wewnątrz dostały się duże ilości wody. W efekcie okręt szybko zatonął razem z 400 osobami załogi. 
Wydobycie okrętu.
W 1836 r., na spoczywający na głębokości 14 m wrak statku przypadkowo natrafili rybacy, a poinformowani o znalezisku pionierzy nurkowania John Deane oraz William Edwards dokonali jego pierwszych eksploracji. Wydobyte wówczas działa przerobili na pamiątkowe kałamarze i laski.
Potem o okręcie, który tkwił pod mułem i wodorostami zapomniano na długie lata. Dopiero na początku lat siedemdziesiątych XX w. okręt został powtórnie zlokalizowany przez archeologów, którym udało się wydobyć z niego niektóre cenne przedmioty.
W 1982 r. przeprowadzono relacjonowaną na żywo przez telewizję operację jego wydobycia. Okazało się, że nie ma on uszkodzeń, jakie powstają w czasie bitwy. Dlatego już sam kadłub okazał się niezwykłym zabytkiem techniki. Umieszczono go w suchym doku w Muzeum Morskim w Portsmouth, gdzie zajmują się nim konserwatorzy i gdzie można go oglądać. Wewnątrz kadłuba „Mary Rose” zewidencjonowano łącznie ok. 20 tys. przedmiotów, m.in. urządzenia nawigacyjne, przyrządy medyczne, broń, żywność, odzież, przedmioty codziennego użytku, instrumenty i gry.

</doc>
<doc id="639108" url="https://pl.wikipedia.org/wiki?curid=639108" title="Meghalaja">
Meghalaja



</doc>
<doc id="639110" url="https://pl.wikipedia.org/wiki?curid=639110" title="Syngnathiformes">
Syngnathiformes



</doc>
<doc id="639111" url="https://pl.wikipedia.org/wiki?curid=639111" title="Beerschot AC">
Beerschot AC

Koninklijke Beerschot Antwerpen Club (wym. ) lub w skrócie Beerschot AC (wym. ) – belgijski klub piłkarski, grający w Eerste Klasse, mający siedzibę w mieście Antwerpia. Klub powstał w 1999 roku w wyniku fuzji K.F.C. Germinal Ekeren oraz K. Beerschot V.A.C.
Historia.
Chronologia nazw:
W 1920 roku został założony klub o nazwie "F.C. Germinal Ekeren" w mieście Ekeren, położonym na przedmieściach Antwerpii, w której to dopiero co zakończyły się Letnie Igrzyska Olimpijskie 1920. Jednak dopiero 30 lipca 1942 roku klub zarejestrowano w Belgijskim Związku Piłki Nożnej. W 1971 roku do nazwy klubu dodano człon "Koninklijk", co w języku holenderskim znaczy "Królewski". W 1989 roku zespół po raz pierwszy w historii awansował do pierwszej ligi Belgii i w sezonie 1989/1990 zajął w niej 13. miejsce. Najlepsze miejsce klubu w historii występów w pierwszej lidze to trzecie, które Germinal osiągnął w latach 1996 oraz 1998, co dało temu klubowi prawo startów w Pucharze UEFA. Jednak w 1999 z powodu niskiego zainteresowania widzów, a także małych możliwości rozwoju miasta Ekeren, postanowiono dokonać fuzji z klubem Beerschot, który grał wówczas w 3. lidze belgijskiej i przechodził kłopoty finansowe.
Powstała więc nowa drużyna o nazwie K.F.C. Germinal Beerschot Antwerpia z siedzibą w Antwerpii i dzięki temu mogła grać nadal w Jupiler League. Postanowiono także rozbudować stadion dawnego Beerschotu. W roku 2004 klub zaczął ponownie mieć kłopoty finansowe. Zatrudniono wówczas trenera Marca Brysa, który w sezonie 2004/2005 zdołał zdobyć Puchar Belgii. Jednak po siedmiu kolejkach ligi został zwolniony z klubu ze względu na słabe wyniki zespołu. Nowy wówczas trener Jos Daerden zdołał utrzymać zespół w lidze, ale po sezonie ponownie zatrudniono Brysa.
17 maja 2011 roku klub po raz kolejny zmienił nazwę, tym razem na "Koninklijke Beerschot Antwerpse Club". Zmiana była wynikiem wewnętrznego sporu w kierownictwie klubu. Rezultatem było opuszczenie rady przez wszystkich jej członków związanych wcześniej z klubem Germinal Ekeren, przy jednoczesnym pozostaniu w tejże przez przedstawicieli dawnego klubu Beerschot V.A.C. Następstwem było usunięcie z nazwy słowa "Germinal". Zmianie uległ również herb klubu, z którego usunięto elementy nawiązujące do dawnego klubu Germinal Ekeren, pozostawiając za symbol niedźwiedzia z logo dawnego Beerschot VAC.

</doc>
<doc id="639113" url="https://pl.wikipedia.org/wiki?curid=639113" title="Landing Vehicle Tractor">
Landing Vehicle Tractor



</doc>
<doc id="639115" url="https://pl.wikipedia.org/wiki?curid=639115" title="LCA">
LCA



</doc>
<doc id="639116" url="https://pl.wikipedia.org/wiki?curid=639116" title="Patafora">
Patafora

Patafora () – rodzaj bardzo rozbudowanej metafory, wymyślony przez amerykańskiego pisarza Pablo A. Lopeza (znanego też pod pseudonimem Paul Avion), oparty na ’patafizycznych naukach Alfreda Jarry’ego.
Patafora jest figuratywnym środkiem stylistycznym, którego znaczenie jest rozszerzane aż do stworzenia nowego kontekstu. Jarry twierdził, iż patafizyka jest „tak daleko od metafizyki, jak metafizyka od życia codziennego”. Patafora jest próbą stworzenia środka, który będzie tak daleko od metafory, jak ta oddala się od języka niefiguratywnego.
Historia pojęcia.
Słowu "patafora" twórcy ’patafizyczni przypisywali różne znaczenia, zależne od kontekstu, jednak to dopiero Lopez określił jedno, specyficzne znaczenie, odwołując się do metafory. Zgłębianiu "pataforologii" poświęcił serię prac – od artykułu "Closet 'Pataphysics", który ukazał się w nowoorleańskim periodyku "Ellipsis", po "Pataphors", składowanym w archiwach Uniwersytetu Hollinsa.
W "Cahiers du Collège de Pataphysique" nr 22 (grudzień 2005), publikowanym przez Collège de 'Pataphysique, pojawiła się seria literackich patafor ilustrowanych fotografiami.

</doc>
<doc id="639117" url="https://pl.wikipedia.org/wiki?curid=639117" title="181 (ujednoznacznienie)">
181 (ujednoznacznienie)



</doc>
<doc id="639125" url="https://pl.wikipedia.org/wiki?curid=639125" title="Zatoczek rogowy">
Zatoczek rogowy

Zatoczek rogowy ("Planorbarius corneus") – gatunek słodkowodnego ślimaka z rodziny zatoczkowatych (Planorbidae), szeroko rozprzestrzeniony w Palearktyce. Największy przedstawiciel rodziny występujący w Polsce, jeden z najpospolitszych i największych ślimaków występujących w Polsce. Gatunek eurytopowy, polimorficzny, o dużej odporności na wysychanie, niewrażliwy na eutrofizację wód i fluktuacje warunków środowiskowych. Obojnak zdolny do samozapłodnienia, składający jaja w kokonach jajowych o charakterystycznej budowie. Jest żywicielem pośrednim wielu gatunków pasożytniczych przywr. Stanowi pokarm wielu bezkręgowców i kręgowców wodnych. Gatunek popularny wśród akwarystów.
Systematyka.
Zatoczek rogowy należy do rodziny zatoczkowatych. Po raz pierwszy opisany został przez Linneusza jako "Helix cornea". Ze względu na duży polimorfizm morfologii ślimaków tego gatunku niektórzy taksonomowie przypisują sympatrycznie występującym odmianom status osobnych gatunków, które grupują w kompleksie gatunków "P. corneus" sensu lato. Kompleks ten obejmować ma m.in. "P. corneus" (L.) (sensu stricto), "P. banaticus" (Lang, 1856), "P. purpura" (O.F. Muller, 1774), "P. grandis" (Dunker, 1856), "P. stenosoma" (Bourguignat in Srvain, 1881). Status tak wyróżnionych gatunków jest jednak niepewny. Okazało się bowiem, że kariotypy ich przedstawicieli nie różnią się od siebie i od kariotypu "P. corneus", co stawia pod znakiem zapytania sensowność wyróżniania tych gatunków. Jednocześnie stwierdzono, że populacje zatoczka rogowego zasiedlające odległe od siebie zbiorniki wodne różnią się pod względem markerów allozymatycznych i cech kariotypowych, co może być przesłanką dla wyróżnienia nowych taksonów w obrębie kompleksu gatunków "P. corneus" sensu lato.
Etymologia nazwy.
Nazwa rodzaju odnosi się do kształtu muszli ("planus" łac. – równy, płaski, "orbis" – koło, krąg), epitet gatunkowy – do barwy muszli ("corneus" łac. – rogowy).
Podgatunki.
Wyróżniono kilka podgatunków i form morfologicznych:
Cechy morfologiczne.
Muszla duża, płasko zwinięta (planispiralna), lewoskrętna, zbudowana z 5-6 skrętów. Skręty obłe, pozbawione krawędzi, szybko narastające. Ostatni dwa razy szerszy od przedostatniego. Górna strona muszli zagłębiona, skręty embrionalne leżą na dnie uformowanego przez to zagłębienie lejka. Strona dolna muszli tylko nieznacznie wklęsła. Otwór muszli ma kształt nerkowaty, jego brzegi nie są połączone ze sobą. Krawędzie otworu ostre, bez wargi. Brzeg otworu w części górnej wybiega nieco ku przodowi. Muszla grubościenna, barwy czerwonobrunatnej lub oliwkowobrązowej, z matowym połyskiem – strona dolna zwykle jaśniejsza. Na zewnętrznej powierzchni muszli nieregularne poprzeczne i spiralne prążki, dające efekt „młotkowania”. Muszle młodych ślimaków z regularnym prążkowaniem, pokryte szczecinkami. 
Szerokość muszli: do 20-40 mm; wysokość: do 8-16 mm. 
Ciało szaroczarne lub brązowawe, u młodych osobników czerwonawe. Czasami występują osobniki albinotyczne – o ciele barwy czerwonej, wskutek przeświecającej przez okrywy ciała krwi, która zawiera hemoglobinę. Stopa szeroka, z przodu zaokrąglona, z tyłu zaostrzona. Głowa wydłużona, z szerokimi płatami gębowymi. Czułki nitkowate, rozszerzone u nasady.
Występowanie.
Występuje w niemal całej kontynentalnej Europie (z wyjątkiem Półwyspu Iberyjskiego, na północy sięga do 64°N w Finlandii), na Wyspach Kanaryjskich, Azorach, Maderze oraz w zachodniej i północnej Azji, do dorzecza Obu, w południowej Azji po Iran, Turkmenistan, Turcję. W górach występuje do 800 m n.p.m.. W Polsce jest jednym z najpospolitszych i najliczniej występujących ślimaków słodkowodnych, znajdywanym w całym kraju, z wyjątkiem niektórych najwyżej położonych zbiorników i cieków górskich. W stawach może osiągać zagęszczenie do 40 osobników/m2.
Biologia i ekologia.
Zmysły.
Zatoczek rogowy posiada parę oczu, osadzonych u podstawy czułków. Oczy mają kształt lekko eliptycznych pęcherzyków, oddzielonych warstwą komórek walcowatych. Można w nich wyróżnić rogówkę, nieruchomą soczewka o sferycznym kształcie i stałej ogniskowej, ciało szkliste oraz jednowarstwową siatkówkę składającą się z pojedynczej warstwy fotoreceptorów i pigmentowych komórek pomocniczych. Siatkówka jest zorientowana prosto w kierunku padania promieni świetlnych (nie jest odwrócona). Struktura siatkówki umożliwia rozróżnianie obiektów z rozdzielczością 1,43-1,91 stopnia. Choć dystans ostrego widzenia nie przekracza kilku centymetrów, wzrok płucodysznych ślimaków wodnych jest uważany za lepszy niż u ich krewniaków lądowych – ślimaki posługują się nim do lokalizacji łodyg makrofitów wynurzonych i pływających, po których wspiąć się mogą do powierzchni wody w celu zaczerpnięcia oddechu.
Osobniki tego gatunku wykazują pozytywną fototaksję.
W lokalizacji preferowanego pożywienia i unikaniu substancji szkodliwych zatoczek rogowy posługuje się chemorecepcją: w testach preferencji osobniki tego gatunku podążały w kierunku źródła uwalniającego takie związki chemiczne, jak kwas L-asparaginowy, histaminę, karnozynę, L- i D-prolinę, L-tryptofan, D-alaninę, nie reagowały natomiast na L-alaninę (enancjomer D alaniny, w odróżnieniu od enancjomeru L, jest składnikiem peptydoglikanów w ścianie komórkowej bakterii, wchodzących w skład peryfitonu).
Organami zmysłu dotyku są parzyste, niewciągane czułki, okolica otworu gębowego, krawędź nogi, brzeg płaszcza – w tych rejonach ciała zagęszczenie komórek zmysłowych jest szczególnie duże. Zatoczek rogowy może regenerować uszkodzone czułki.
W przedniej części nogi, obok zwojów nożnych, znajduje się para statocyst, będących narządem równowagi. Mają one budowę pęcherzykowatą, średnicę 0,1-0,5 mm (zależnie od wielkości osobnika). Zewnętrzną ścianę statocysty stanowi warstwa tkanki łącznej i błona podstawna, wnętrze wyłożone jest urzęsionym nabłonkiem zmysłowym i wypełnione statolimfą.
Genetyka.
Diploidalny zestaw chromosomów stanowi 18 par chromosomów (2n=36), w tym 30 chromosomów metacentrycznych i 6 chromosomów submetacentrycznych. Wielkość chromosomów maleje stopniowo od 1 pary (której długość stanowi 8,42% sumarycznej długości wszystkich chromosomów (TCL)) do 18 pary (3,69% TCL).
Zajmowane siedliska.
Gatunek eurytopowy. Występuje w różnych typach wód śródlądowych: rzekach o słabym prądzie, starorzeczach, stawach, jeziorach, torfiankach, oczkach wodnych, zbiornikach śródleśnych i okresowych, głównie w płytkim litoralu. W rzekach najliczniej zasiedla partie o wolnym nurcie, w jeziorach – strefę makrofitów wynurzonych. Związany z roślinnością wodną – najczęściej znajdowany bywa na pałce szerokolistnej ("Typha latifolia"), rzęsie drobnej ("Lemna minor"), sicie rozpierzchłym ("Juncus effusus"), osoce aloesowatej ("Stratiotes aloides") i grążelu żółtym ("Nuphar lutea"). Toleruje pH w zakresie 6,0-8,0. Wykazuje dużą odporność na wysychanie – jego przedstawiciele mogą przetrwać 4-5 miesięcy bez wody (cofają ciało w głąb muszli, zamykając muszlę kilkoma przegrodami śluzowymi o różnym stopniu twardości; zagrzebują się w osady denne lub pod warstwę roślin zalegających odsłonięte dno; posiadają hemoglobinę, której ilość zwiększa się u osobników narażonych na wynurzenie, a która magazynuje znaczne ilości tlenu i stabilizuje pH krwi). Optimum termiczne to 20,5 °C. Jest przy tym jednak odporny na przemarzanie – zatoczki wtopione w lód po odtajaniu często w dalszym ciągu zachowują żywotność.
Oddychanie.
Głównym narządem oddechowym jest płuco, tworzone przez silnie unaczynioną jamę płaszcza. Brzeg płaszcza jest przekształcony w syfon oddechowy, który ślimak może wystawiać nad powierzchnię wody. Dodatkowo posiada nibyskrzele, położone z lewej strony ciała, na zewnątrz od otworu płucnego. Barwnikiem oddechowym jest rozpuszczona we krwi hemoglobina, nadająca ciału charakterystyczny kolor.
Odżywianie.
Zdrapywacz. Odżywia się detrytusem, peryfitonem, zeskrobuje radulą obumarłe, zmacerowane fragmenty roślin wodnych, a także glony i żywe tkanki roślin wodnych. Najczęściej żeruje na rdestniacach ("Potamogeton" sp.), przęstce pospolitej ("Hippuris vulgaris"), okrężnicy bagiennej ("Hottonia palustris"), osoce aloesowatej. Preferuje żerowanie na martwych lub obumierających częściach roślin. Ślimaki żerujące na żabiścieku pływającym ("Hydrocharis morsus-ranae") i rdeście ziemnowodnym ("Persicaria amphibia") najpierw uszkadzają tkanki okrywające, a gdy wskutek tego liście więdną, zjadane są pozostałe tkanki. Młode zatoczki odżywiają się peryfitonem porastającym rośliny i przedmioty zanurzone. Dzienne tempo konsumpcji ślimaka zmierzone w warunkach laboratoryjnych wynosiło 0,62–1,51% suchej masy ciała ślimaka. Wydajność asymilacji zaś, zależnie od typu pokarmu, wynosiła średnio od 23,1% do 63,6% skonsumowanej materii organicznej. Produkcja fekaliów wynosi średnio 35,2 mg suchej masy/1 g masy ciała/dobę.
Rozmnażanie.
Obojnaki. Zapłodnienie krzyżowe, samozapłodnienie również możliwe. W przypadku samozapłodnienia mniej niż 5% jaj rozwija się w osobniki dorosłe.
Rozród w warunkach Polski od kwietnia do lipca/sierpnia, niekiedy kokony jajowe można znaleźć także później – we wrześniu i październiku. Kokony jajowe są płaskie, czerwonawe, o spiralnej budowie, w środkowej części lekko zagłębione. Końcowa część kokonu jest wyciągnięta w ogon. Jaja ułożone w dwóch rzędach, nie zachodzą na siebie. Kokony są formowane przy pomocy płatów gębowych, i przyczepiane po spodniej stronie dużych liści (np. grążeli, grzybieni "Nymphaea", rdestnic "Potamogeton"). Składanie kokonów trwa kilka minut. Kokony są początkowo białawe i miękkie, po kilkudziesięciu minutach twardnieją i stają się różowawe. Wymiary kokonów i liczba jaj w złożu zmienna: największe zawierają do 100 jaj i mają do 30 mm długości oraz 16 mm szerokości (średnio: 30–50 jaj). Jaja mają średnicę od 1,2 do 1,7 mm. Embriony mają barwę czerwonawą i przezroczyste muszle. Rozwój embrionalny trwa 17–18 dni przy temperaturze 20 °C, młode potrzebują jednego-dwóch dni, by opuścić kokon. W warunkach naturalnych osobniki zatoczka rogowego mogą żyć do 2–4 lat, w warunkach hodowlanych do 5-6 lat.
Zagrożenie i ochrona.
Ze względu na szerokie rozprzestrzenienie, dużą liczebność populacji, odporność na eutrofizację oraz wahania warunków siedliskowych IUCN przypisała zatoczkowi rogowemu status gatunku najmniejszej troski (LC).
Znaczenie.
Zatoczek rogowy w niektórych siedliskach i niektórych typach zbiorników wodnych jest jednym z dominujących gatunków mięczaków i jako taki odgrywa dużą rolę w produkcji i transformacji detrytusu, a w rezultacie w obiegu materii w ekosystemie.
Zatoczek rogowy jest wykorzystywany jako gatunek modelowy w badaniach nad ewolucją odpowiedzi immunologicznej oraz mechanizmów sygnalizacji neuroendokrynnej. W hemolimfie zatoczka rogowego wykryto komórki o charakterystyce zbliżonej do charakterystyki ssaczych komórek NK, wykazujące aktywność cytotoksyczną. Jest to dowód wspierający hipotezę, według której komórki NK pojawiły się wcześnie w ewolucji, niezależnie od komórek żernych, i nie są właściwe wyłącznie kręgowcom.
Larwy i postacie dorosłe przywr, których żywicielem pośrednim jest między innymi zatoczek rogowy, pasożytują na wielu gatunkach kręgowców, powodując choroby zwane trematodozami. Larwy niektórych spośród tych gatunków mogą być również patogenne dla człowieka w sposób pośredni, powodując u osób kąpiących się w zbiornikach wodnych, do wód których zostały uwolnione np. z ciała ślimaka, zapalenie skóry, wysypkę i swędzenie ("dermatitis").
Zatoczek rogowy jest gatunkiem popularnym wśród akwarystów: w hodowlach amatorskich formy typowe są wykorzystywane jako pokarm dla ryb oraz „czyściciele” zjadający glony porastające ścianki akwariów, ze względów estetycznych szczególnie poszukiwane są formy albinotyczne i hodowlane formy barwne. W związku z tym gatunek ten jest przedmiotem handlu, można się spodziewać zawleczenia poza obszar naturalnego występowania.

</doc>
<doc id="639126" url="https://pl.wikipedia.org/wiki?curid=639126" title="182 (ujednoznacznienie)">
182 (ujednoznacznienie)



</doc>
<doc id="639129" url="https://pl.wikipedia.org/wiki?curid=639129" title="Gradualizm w filozofiach orientalnych">
Gradualizm w filozofiach orientalnych

Gradualizm (w filozofiach orientalnych) – stanowisko filozoficzne i religijne (soteriologiczne), dotyczące natury wyzwolenia, oświecenia lub przebudzenia (bodhi, satori, moksza). Głosi, że do oświecenia można dojść w wyniku długotrwałej praktyki doskonalenia duchowego, obejmującej doskonalenie cnót i wyzbywanie się wad, ascezę, medytację, kontemplację lub inne praktyki skupienia itp.
Stanowisko przeciwne zwane jest subityzmem.
Recepcja.
Indie.
Gradualizm występuje w jodze klasycznej, sankhji, dźinizmie, taoizmie, tzw. północnej szkole chan/zen, theravādzie i w niektórych innych szkołach buddyzmu, zwłaszcza tiantai, huayan, shingon i szkołach buddyzmu tybetańskiego.
W historii filozofii indyjskiej debatę na ten temat toczyli przedstawiciele mimansy i njai z przedstawicielami buddyzmu i dżinizmu. Stanowisko szkół należących do nurtu wedanty nie jest jednoznaczne.
Chiny.
W historii filozofii chińskiej zagadnienie to było przedmiotem debaty od III do XII wieku.

</doc>
<doc id="639134" url="https://pl.wikipedia.org/wiki?curid=639134" title="183 (ujednoznacznienie)">
183 (ujednoznacznienie)



</doc>
<doc id="639136" url="https://pl.wikipedia.org/wiki?curid=639136" title="DiffServ">
DiffServ

DiffServ (Differentiated Services) to architektura sieci pozwalająca na gwarantowanie jakości usług przesyłania danych (ang. QoS, Quality of Service) w sieciach IP.
Celem stworzenia usług zróżnicowanych Diffserv przez IETF było obmyślenie skalowalnego mechanizmu klasyfikowania ruchu w jednostki zagregowane, które ostatecznie umożliwią każdą jednostkę zagregowaną traktować w odrębny sposób, zwłaszcza, jeśli w sieci występują braki zasobów, takich jak odpowiedniej szerokości pasma i wielkości bufora. Jednym z głównych założeń w Diffserv było stworzenie alternatywnego mechanizmu do rozróżniania usług w Internecie, osłabiając problem skalowalności występujący w modelu IntServ.
Zapewnianie jakości usług nie odbywa się na poziomie pojedynczego połączenia, lecz na poziomie pewnej klasy (grupy) połączeń. Grupa robocza Diffserv zdefiniowała w nagłówku IP pole Differentiated Services (pole DS). DS składa się z sześciu bitów, które są częścią nagłówka IP formalnie znanego jako oktet TOS (ang. Type Of Service). DiffServ wykorzystuje bity ToS w celu przenoszenia informacji o aplikacji. O atrakcyjności DiffServ i TOS decyduje możliwość zmiany bitów TOS w czasie wędrówki pakietu od węzła do węzła, zapobiegając sytuacji kiedy wszystkie aplikacje nadadzą sobie najwyższy priorytet – wtedy priorytety tracą swój sens.
Usługi Diffserv pozwalają w polu DS wskazać tylko skończoną liczbę klas usług. Główną zaletą podejścia Diffserv jest skalowalność. Zasoby są przydzielane na podstawie klas, a liczba stanów (instancji) informacji rośnie wraz z liczbą klas, zaś wolniej wraz z ilością strumieni aplikacyjnych. Model Diffserv rozwiązuje problem zarządzania ruchu tylko na odcinku do następnego skoku. Model sterowania Diffserv składa się ze zbioru mechanizmów sterowania mikroinżynieriami ruchu (mikro-TE). Inne możliwości inżynierii ruchu, takie jak zarządzanie przepustowością (włączając w to sterowanie trasowaniem), są również wymagane w celu dostarczenia akceptowanej jakości usługi w sieci Diffserv.
Architektura DiffServ jest obecnie uważana za jedyną pozwalającą na zapewnienie ścisłych gwarancji QoS w sieci IP.

</doc>
<doc id="639138" url="https://pl.wikipedia.org/wiki?curid=639138" title="Enzo Ferrari (supersamochód)">
Enzo Ferrari (supersamochód)

Enzo Ferrari – hipersamochód produkowany przez włoską markę Ferrari w latach 2002 – 2004.
Historia i opis modelu.
Samochód został zaprezentowany podczas Międzynarodowych Targów Paryskich w 2003 roku. Został nazwany na cześć założyciela firmy Enzo Ferrariego. Koncern Ferrari planował zaprezentować nowy model w 2007 roku, który tym razem miał zostać nazwany F60, jednak plany się nie spełniły. Enzo było testowane na włoskim owalnym torze w Nardo, gdzie osiągnęło prędkość wynoszącą 355 km/h, czyli o 5 km/h większą od podawanej przez producenta. Tym samym stało się siódmym po Bugatti Veyronie Super Sport (435 km/h), SSC Ultimate Aero TT (414 km/h), Bugatti Veyron (407 km/h), Koenigsegg CCR (388 km/h), McLarenie F1 (386,7 km/h) i Brabusie Rocket S (360,5 km/h) najszybszym samochodem testowanym na tym torze.
W 2005 roku jako prezent od samej firmy Ferrari, papież Jan Paweł II otrzymał ostatni, 400 egzemplarz Ferrari Enzo ze specjalną dedykacją pod pokrywą bagażnika. Jak zażyczył sobie Jan Paweł II, auto sprzedano (osiągnęło cenę 6 000 000 dolarów) a kwotę ze sprzedaży przekazano na ofiary tsunami w Azji.

</doc>
<doc id="639139" url="https://pl.wikipedia.org/wiki?curid=639139" title="Menachem Mendel Bejlis">
Menachem Mendel Bejlis

Menachem Mendel Bejlis (, , ur. 1874, zm. 1934) – rosyjski Żyd oskarżony o mord rytualny. Był oskarżonym w procesie, który odbył się w 1913 roku i przeszedł do historii jako "proces Bejlisa" lub "sprawa Bejlisa". Zapoczątkował on międzynarodową krytykę antysemickiej polityki prowadzonej przez Imperium Rosyjskie. Proces Bejlisa był ostatnim procesem o dokonanie mordu rytualnego przez Żydów.
Tło.
Menachem Mendel Bejlis urodził się w religijnej rodzinie żydowskiej, sam jednak nie studiował intensywnie Tory i pracował regularnie w czasie szabatu i innych świąt (poza Rosz Haszana i Jom Kipur). W 1911 roku Bejlis był już po odbyciu służby wojskowej, miał pięcioro dzieci, zatrudniony był jako superintendent w fabryce kostki brukowej w Kijowie.
12 marca 1911 (starego stylu) roku trzynastoletni ukraiński chłopiec Andrzej (Andrij) Juszczyński (Андрій Ющинський) zaginął w drodze do szkoły (Kijowsko-Sofijskiej Szkoły Duchownej). Osiem dni później jego okaleczone ciało zostało znalezione w jaskini znajdującej się niedaleko miejscowej fabryki kostki brukowej.
Przed procesem (1911–1913).
Bejlisa aresztowano 21 lipca 1911 roku, zaraz po tym, jak zajmujący się zapalaniem latarni świadek zeznał, iż chłopiec został porwany przez Żyda. Raport wysłany carowi Mikołajowi II przez sąd opisywał Bejlisa jako zabójcę Juszczyńskiego. Bejlis spędził w więzieniu dwa lata w oczekiwaniu na proces. W tym czasie rozpoczęła się w rosyjskiej prasie szeroko zakrojona kampania antysemicka, w której społeczność żydowską oskarżano o mordowanie dzieci i używanie ich krwi w celach rytualnych.
Pośród tych, którzy pisali lub przemawiali przeciwko fałszywym oskarżeniom, byli: Maksym Gorki, Władimir Korolenko, Aleksandr Błok, Aleksandr Kuprin, Władimir Wiernadski, Mychajło Hruszewski, Paweł Milukow i wielu innych.
Proces.
Proces miał miejsce w Kijowie i trwał od 25 września do 28 października 1913 roku. Główny oskarżyciel, A.I. Vipper, w swoich mowach zawierał wielokrotne twierdzenia o antysemickim charakterze.
Zespół oskarżycieli składał się z najlepszych rządowych prawników. Jednym z biegłych powołanych w procesie był znawca Talmudu, ksiądz katolicki Justyn Pranajtis, sprowadzony aż z Taszkentu. Pranajtis twierdził, iż zamordowanie chłopca było rytuałem religijnym, co pokrywało się z ówczesną wiarą wielu Rosjan w to, iż Żydzi w swojej liturgii wykorzystują krew chrześcijan. Innym ekspertem był profesor Iwan Sikorski z uniwersytetu w Kijowie, psycholog medyczny, który również określił sprawę jako morderstwo rytualne.
Bejlisa reprezentowali natomiast najlepsi adwokaci Moskwy, Petersburga i Kijowa: Wasilij Maklakow, Oskar Gruzenberg, N. Karabczewski, A. Zarundy i D. Grigorowicz-Barski. Dwóch prominentnych rosyjskich profesorów, Troitski i Kokowcow, wypowiadało się w obronie żydowskich wartości religijnych, próbując wykazać fałszywość zarzutów. Również profesor Kijowskiej Akademii Duchownej, prawosławny duchowny i biblista Aleksandr Głagolew stwierdził, iż "prawa mojżeszowe zabraniają rozlewu ludzkiej krwi i używania jakiejkolwiek krwi w ogóle w celach żywnościowych".
Bejlisa aresztowano na podstawie zeznań jednego tylko świadka, który jednak stwierdził podczas procesu, iż został do nich nakłoniony przez tajną policję. Po kilku godzinach narad ława przysięgłych (wszyscy jej członkowie byli chrześcijanami, a pośród nich nie było żadnego przedstawiciela inteligencji) uniewinniła Bejlisa.
Późniejsze śledztwo wykazało, iż feralnego poranka Andrij Juszczyński postanowił pójść na wagary i odwiedzić przyjaciela, Żenię Czeberiaka.
Adwokat Bejlisa Oscar Gruzenberg opisał proces w swoich pamiętnikach w rozdziale pod tytułem „Hańba” jako aferę zaaranżowaną przez rząd centralny Rosji „w celu odwrócenia gniewu ludu za pomocą szczucia antysemickeigo”. Gruzenberg opisuje służalczych urzędników, kijowskiego prokuratora generalnego Czapińskiego, przewodniczącego sądu Bołdyrewa, któremu obiecano wyższe stanowisko za spełnienie życzeń władzy, marszałka ławy Melnikowa - człowieka z „czołobitnym obliczem”, przekupnych sędziów i nieprzejednanego ministra sprawiedliwości Szczegłowitowa. Do oskarżania Bejlisa przed sądem, minister Szczegłowitow, posłał do Kijowa prokuratora Wipera - „Niemca przesiąkniętego nienawiścią nie tylko do Żydów, lecz i do wszystkich, którzy nie mają szczęścia należenia do wybranej rasy germańskiej”. W.g. Gruzenberga Czapliński nie pozwolił wytoczyć procesu prawdziwym mordercom - bandzie Wiery Czeberiakowej 
Po procesie.
Proces Bejlisa zdobył międzynarodowy rozgłos, w jego wyniku antysemicka polityka Imperium Rosyjskiego stała się przedmiotem zmasowanej krytyki. Sprawę Bejlisa porównywano do wydarzeń w Stanach Zjednoczonych, gdzie Żyd Leo Frank, księgowy w fabryce ołówków w Atlancie, został skazany na śmierć za zgwałcenie i zamordowanie trzynastoletniej Mary Phagan, a później - gdy wyrok zamieniono na dożywotnie więzienie - zlinczowany.
Po wyjściu na wolność Bejlis wraz z rodziną wyjechał z Rosji do Palestyny, wówczas prowincji Imperium Osmańskiego. W 1920 roku osiedlił się w Stanach Zjednoczonych, gdzie zmarł w 1934 roku.
Echa i wpływy.
W oparciu o opisane powyżej wydarzenia i książkę Bernarda Malamuda "Fachman" nakręcono w 1968 roku film "Żyd Jakow" (znany również pod tytułem "Fachman"), z rolami Alana Batesa i Dirka Bogarde’a.
W marcu 2006 roku w numerze 9/160 magazynu "Personnel Plus", wydawanego przez oskarżaną o antysemityzm ukraińską Międzyregionalną Akademię Zarządzania Osobowego, pojawił się artykuł pt. "Morderstwo wyjaśnione, morderca nieznany?" autorstwa Jarosława Orosa. Powtórzono w nim fałszywe oskarżenia pod adresem Bejlisa z czasów carskich. Tydzień wcześniej członkowie władz Akademii odwiedzili grób Andrija Juszczyńskiego.
Sprawę omawiał m.in. Leon Petrażycki

</doc>
<doc id="639141" url="https://pl.wikipedia.org/wiki?curid=639141" title="184 (ujednoznacznienie)">
184 (ujednoznacznienie)



</doc>
<doc id="639146" url="https://pl.wikipedia.org/wiki?curid=639146" title="MAK (program)">
MAK (program)

MAK – pakiet programów komputerowych służących do automatyzacji procesów bibliotecznych, a w szczególności do katalogowania zbiorów, stworzony przez Bibliotekę Narodową w Warszawie, dystrybuowany w latach 1990–2012.
Opis.
Program MAK został napisany a następnie był rozwijany przez dwóch informatyków, pracowników Biblioteki Narodowej, Jerzego Swianiewicza i Jana Wierzbowskiego. Nazwa jest skrótem od wyrażenia „Małe Automatyczne Katalogi”. Wersja oznaczona 1.0 ukazała się w 1990. MAK jest programem DOS-owym, lecz można go było instalować także w systemie Windows. Najnowsza wersja programu MAK 4.3b pozwala na pracę w oknie w nowych wersjach Windows. Pakiet składa się z trzech modułów: obsługi bazy (m.in. wprowadzanie danych czyli katalogowanie, edycję, wyszukiwanie, eksport danych), drukowania i wypożyczalni. Posiada również osobny moduł MAKWWW, służący do prezentowania baz w Internecie.
Praca pakietu zorganizowana w 4 pulpitach umożliwia szeroki wachlarz działań dla: czytelnika, katalogującego, wypożyczalni i administratora.
Najważniejszym użytkownikiem katalogów jest czytelnik. To dla niego tworzone są bazy i automatyzuje się procesy udostępniania zbiorów. Ta kategoria użytkownika programu MAK ma najbardziej ograniczone możliwości działania na bazach katalogowych tj. może jedynie wykorzystywać rezultat pracy katalogującego i administratora. Przeszukiwanie baz, wydruk lub zapis zestawień bibliograficznych do pliku to nie jedyne możliwości. Rezerwacja materiałów, kontrolowane przedłużanie wypożyczeń oraz zdalne sprawdzenie stanu swojego konta czytelniczego to kolejne usprawnienie obsługi czytelnika w bibliotece zautomatyzowanej.
Katalogujący przygotowuje katalogi: książek, czasopism, bibliografii regionalnej oraz adresowy, które jako wypełnione prezentują się na pulpicie czytelnika, wypożyczalni czy administratora. (Tylko baza czytelników tworzona jest z pozycji administratora wypożyczalni – tj. z pulpitu wypożyczalni). Katalogujący posiada również uprawnienia do tworzenia dokumentacji bibliotecznej na bazie powstałych opisów. Służą temu aplikacje wydruku: kart katalogowych, kart książek, inwentarzy, księgi ubytków, protokołu ubytków, wykazów przekazania itp. zlokalizowane na pulpicie dla katalogującego.
Pulpit wypożyczalni realizuje procesy: wypożyczenia, zwroty, przedłużania, naliczania kar, statystykę szczegółową i ogólną, monitorowanie wypożyczeń i czytelników oraz monitowanie. Do jej uruchomienia niezbędne są dwie pełne bazy: czytelników i zbiorów ze zróżnicowanym kodem kreskowym.
Najszersze możliwości działań przysługują administratorowi programu. To on przydziela uprawnienia użytkownikom programu, modyfikuje strukturę bazy, ustawia program do pracy w sieci oraz importuje opisy z baz zewnętrznych – czuwa nad poprawnością katalogu elektronicznego.
Prace nad graficzną wersją programu pod nazwą MAK 5.0 Biblioteka Narodowa rozpoczęła w 2006. Zostały one zaniechane w 2008, a Biblioteka Narodowa zaproponowała jako następcę MAK-a oprogramowanie MAK Plus, którego opracowania podjął się Instytut Książki w Krakowie. 1 stycznia 2013 Biblioteka Narodowa zaprzestała dystrybucji programów MAK i MAKWWW.

</doc>
<doc id="639149" url="https://pl.wikipedia.org/wiki?curid=639149" title="Kushinagar (miasto)">
Kushinagar (miasto)

Kushinagar (hindi कुशीनगर, lub "Kusinigar") – miasto w północnych Indiach w stanie Uttar Pradesh, na Nizinie Hindustańskiej. Położone jest 52 km od miasta Gorakhpur.
Populacja miasta w 2001 roku wynosiła 17 982 mieszkańców.
Miasto jest miejscem buddyjskich pielgrzymek.
Historia.
W starożytności miejsce to funkcjonowało także pod nazwą "'Kushavati" (pod taką nazwą pojawia się w Jatakach). Kushinagar był jednym z dwóch głównych miast królestwa Malla w starożytnych Indiach. W późniejszych czasach było ono znane również jako Kushinara – jedno z czterech świętych dla buddystów miejsc. Tam właśnie, niedaleko rzeki Hiranyavati, Gautama Budda osiągnął Parinirwanę i został skremowany. 
Wiele ze zniszczonych stup i wihar pochodzi z okresu III w p.n.e. – V w n.e. uznawanego za czas największego rozwoju tego regionu. Istotnie przyczynił się do tego twórca dynastii Maurjów Aśoka, dzięki któremu powstało wiele znaczących budowli.
Zanim w XIX wieku ponownie odkryto Kasię, przez ponad pięćset lat na temat tego miejsca panowała cisza. Prawdopodobnie w wyniku brutalnych inwazji Kushinagar stracił swoją żywotność, a następnie stopniowo popadł w ruinę. Kiedy ponownie odkryto sławną Świątynię Buddy, była ona przykryta 12-metrową górą cegieł otoczoną gęstym, ciernistym lasem. Po tym jak E. Buchanan, oficer Kompanii Wschodnioindyjskiej, w swojej wyprawie badawczej dotarł do Kasi, H. H. Wilson w roku 1854 zasugerował, że starożytne Kushinagar i Kasia były jednym i tym samym miejscem. Kwestia ta powróciła w latach 1861-1862, kiedy to archeolog generał Alexander Cunningham dowiódł, że jest to miejsce śmierci Gautamy Buddy. Brytyjski oficer A. C. L. Carlleyle poszedł tym tropem dalej i pierwsze wykopaliska rozpoczęły się pod koniec XIX wieku. W ich wyniku odkryto wiele znaczących pozostałości głównego ośrodka religijnego, takie jak stupy Matha Kuar i Ramabhar.
Obecnie Kushinagar jest miejscem pielgrzymek, często odwiedzanym też przez zagranicznych turystów. W okolicach ruin klasztorów i stup powstało wiele świątyń zbudowanych przez buddystów z Chin, Sri Lanki, Tajlandii i Japonii. Dla buddystów jest to jedno z czterech miejsc pielgrzymek związanych z życiem Gautamy Buddy. Pozostałe trzy to Lumbini, Bodh Gaja i Sarnath.

</doc>
<doc id="639150" url="https://pl.wikipedia.org/wiki?curid=639150" title="185 (ujednoznacznienie)">
185 (ujednoznacznienie)



</doc>
<doc id="639151" url="https://pl.wikipedia.org/wiki?curid=639151" title="Kushinagar">
Kushinagar

Kushinagar może dotyczyć: 

</doc>
<doc id="639153" url="https://pl.wikipedia.org/wiki?curid=639153" title="Ajman az-Zawahiri">
Ajman az-Zawahiri

Ajman az-Zawahiri, (ur. 19 czerwca 1951 w Kairze, zm. 31 lipca 2022 w Kabulu) – egipski terrorysta, szef Al-Ka’idy, następca Usamy ibn Ladina, którego był wcześniej prawą ręką, z wykształcenia lekarz chirurg.
Życiorys.
Był synem farmakologa i profesora chemii Mohammeda Rabie az-Zawahiriego. W 1974 ukończył studia na wydziale medycznym Uniwersytetu Kairskiego, specjalizując się w chirurgii.
W latach 60. XX w. dołączył do Bractwa Muzułmańskiego – najstarszego arabskiego ugrupowania islamistycznego. Były szef Egipskiego Islamskiego Dżihadu. Zasłynął m.in. dzięki wystąpieniom publikowanym w Internecie oraz emitowanym przez telewizję Al-Dżazira.
W 1978 r. poślubił Azzę Ahmed Nowari, studentkę filozofii na Uniwersytecie Kairskim, pochodzącą z prawniczej rodziny. Według różnych źródeł para miała od 4 do 6 dzieci. Azza zginęła w 2001 roku w wyniku amerykańskiego nalotu w Afganistanie.
Po zamachach z 11 września 2001 uznawany za terrorystę nr 2 na świecie i zastępcę szefa Al-Ka’idy. Po śmierci lidera Al-Ka’idy Usamy ibn Ladina Ajman az-Zawahiri został 16 czerwca 2011 wybrany na szefa tej organizacji.
Az-Zawahiri zginął 31 lipca 2022 o 3:48 polskiego czasu w Kabulu w efekcie ataku amerykańskiego drona. Do zabicia go zostały wykorzystane dwie rakiety typu Hellfire, prawdopodobnie w wariancie R9X, wyposażonym w specjalne ostrza zamiast ładunków wybuchowych. Członkowie rodziny, których odwiedzał terrorysta, nie ucierpieli w wyniku ataku.
Po śmierci.
Po śmierci az-Zawahiriego Al-Ka'ida nie wybrała oficjalnie jego następcy jako szefa organizacji. W grudniu 2022 roku eksperci wskazywali byłego oficera egipskich sił specjalnych, Saifa al-Adela, jako jednego z głównych kandydatów do tej roli.
23 grudnia 2022 Al-Ka'ida wypuściła nagranie, w którym narratorem miał być az-Zawahiri. Film nie posiadał daty nagrania ani nie wynikała ona z jego treści.

</doc>
<doc id="639154" url="https://pl.wikipedia.org/wiki?curid=639154" title="186 (ujednoznacznienie)">
186 (ujednoznacznienie)



</doc>
<doc id="639155" url="https://pl.wikipedia.org/wiki?curid=639155" title="Ajman al Zawahiri">
Ajman al Zawahiri



</doc>
<doc id="639157" url="https://pl.wikipedia.org/wiki?curid=639157" title="187 (ujednoznacznienie)">
187 (ujednoznacznienie)



</doc>
<doc id="639158" url="https://pl.wikipedia.org/wiki?curid=639158" title="Zawahiri">
Zawahiri



</doc>
<doc id="639159" url="https://pl.wikipedia.org/wiki?curid=639159" title="Ferro Carril Oeste">
Ferro Carril Oeste

Club Ferro Carril Oeste, zwany też nierzadko Ferrocarril Oeste, a potocznie najczęściej tylko Ferro, jest argentyńskim klubem sportowym z siedzibą w mieście Buenos Aires.
Historia.
Klub założony został 28 lipca 1904 przez 95 pracowników kolejowych w Buenos Aires w okolicach Caballito.
Po utworzeniu klubu pracownicy kolei otrzymali od kompanii kolejowej tereny pod budowę stadionu piłkarskiego i związanych z nim dodatków. W końcu roku 1970 klub Ferro miał 45000 członków. Obecnie klub gra w drugiej lidze argentyńskiej.
W 1907 klub przystąpił do drugiej ligi (w tym czasie jeszcze amatorskiej), a w 1912 awansował do ligi pierwszej po pokonaniu w finale Racing. W 1947 klub spadł do drugiej ligi, ale tylko na dwa lata.
Lata 80. XX wieku to złoty okres w historii klubu, kiedy to Ferro Caril należał do największych potęg argentyńskiego futbolu, a więc automatycznie i światowego. W okresie tym klub dwukrotnie zdobył mistrzostwo Argentyny, a także pobił wiele różnych rekordów.
Klub rozgrywa derby zachodniego Buenos Aires ("El Clásico del Oeste") z Vélez Sarsfield.

</doc>
<doc id="639161" url="https://pl.wikipedia.org/wiki?curid=639161" title="Ayman al-Zawahiri">
Ayman al-Zawahiri



</doc>
<doc id="639165" url="https://pl.wikipedia.org/wiki?curid=639165" title="188 (ujednoznacznienie)">
188 (ujednoznacznienie)



</doc>
<doc id="639166" url="https://pl.wikipedia.org/wiki?curid=639166" title="Club Ferro Carril Oeste">
Club Ferro Carril Oeste



</doc>
<doc id="639168" url="https://pl.wikipedia.org/wiki?curid=639168" title="Jerzy Ślaski">
Jerzy Ślaski

Jerzy Ślaski, ps. „Nieczuja” (ur. 3 lutego 1926 w Warszawie, zm. 21 lutego 2002) – polski dziennikarz i pisarz, autor opracowań dotyczących II wojny światowej i powojennego podziemia niepodległościowego.
Życiorys.
Pochodził z rodu Slaskich h. Grzymała. Był wychowankiem Korpusu Kadetów nr 1 Marszałka Józefa Piłsudskiego we Lwowie. W czasie wojny członek oddziału partyzanckiego AK Mariana Bernaciaka „Orlika”. ppor. Armii Krajowej ps. „Nieczuja”, uczestnik zbrojnej ucieczki z obozu NKWD w Skrobowie.
Po wojnie był redaktorem naczelnym „WTK” (1958-1970), „Słowa Powszechnego” (1980-1981) oraz „Polski Zbrojnej” (1990-1992) i (1992-1994), członek Rady Ochrony Pamięci Walk i Męczeństwa od 1992 roku. Był wieloletnim członkiem władz naczelnych Stowarzyszenia PAX oraz Zarządu Głównego Stowarzyszenia Dziennikarzy Polskich.
Miał syna Piotra Jerzego Ślaskiego. Pochowany na cmentarzu Powązkowskim (kwatera 231-2-28/29).
Światowy Związek Żołnierzy Armii Krajowej ustanowił w 2008 nagrodę im. Jerzego Ślaskiego. Jest ona nadawana „"za wybitne osiągnięcia w pracy naukowej, publicystycznej, dydaktycznej i w innych formach działalności, mających na celu badania, utrwalanie i rozpowszechnianie wiedzy o Polskim Państwie Podziemnym, SZP-ZWZ-AK i II konspiracji niepodległościowej"”.

</doc>
<doc id="639170" url="https://pl.wikipedia.org/wiki?curid=639170" title="Kościół i klasztor Franciszkanów w Krakowie">
Kościół i klasztor Franciszkanów w Krakowie



</doc>
<doc id="639172" url="https://pl.wikipedia.org/wiki?curid=639172" title="Kościół franciszkanów w Krakowie">
Kościół franciszkanów w Krakowie



</doc>
<doc id="639173" url="https://pl.wikipedia.org/wiki?curid=639173" title="Droga wojewódzka nr 468">
Droga wojewódzka nr 468

Droga wojewódzka nr 468 (DW468) – droga wojewódzka wprowadzona w lipcu 2005 roku, przebiegająca od śródmieścia Gdańska, przez Sopot do śródmieścia Gdyni.
Droga ta w przeszłości nosiła wiele oznaczeń – m.in. w latach 90. jej część z centrum Gdańska do Wrzeszcza była oznaczona jako DK7, a pozostała część jako DK27.

</doc>
<doc id="639176" url="https://pl.wikipedia.org/wiki?curid=639176" title="Kościół św. Franciszka w Krakowie">
Kościół św. Franciszka w Krakowie



</doc>
<doc id="639178" url="https://pl.wikipedia.org/wiki?curid=639178" title="189 (ujednoznacznienie)">
189 (ujednoznacznienie)



</doc>
<doc id="639179" url="https://pl.wikipedia.org/wiki?curid=639179" title="Powiat olecko-gołdapski">
Powiat olecko-gołdapski

Powiat olecko-gołdapski – powiat w Polsce (województwo warmińsko-mazurskie), istniejący od 1 stycznia 1999 do 31 grudnia 2001. Obejmował on obszar obecnych powiatów oleckiego i gołdapskiego (oprócz gminy Banie Mazurskie, która należała do powiatu giżyckiego). Jego siedzibą było miasto Olecko.
W skład powiatu wchodziły:
1 stycznia 2002 powstały odrębne powiaty: olecki i gołdapski.

</doc>
<doc id="639180" url="https://pl.wikipedia.org/wiki?curid=639180" title="Judensau">
Judensau

Judensau (niem. "żydowska maciora") – antysemickie, poniżające i dehumanizujące przedstawienie Żydów, które pojawiło się ok. XIII wieku w Niemczech i niektórych innych krajach europejskich. Jego popularność trwała przez ponad 600 lat, wizerunek ten został także wykorzystany przez propagandę nazistowską. Żydzi portretowani byli najczęściej w obscenicznych kontaktach z nieczystymi (w judaizmie) zwierzętami, takimi jak świnie, sowy, reprezentującymi diabła. Wizerunki takie pojawiały się w katedrach i kościołach na sklepieniach, kolumnach, a nawet przyborach kuchennych, akwafortach, itp.
"Judensau" jest przykładem propagandy antysemickiej używanej w celu znieważania społeczności żydowskiej. 
Rzeźby przedstawiające "Judensau" znajdują się w niektórych kościołach (m.in. w archikatedrze gnieźnieńskiej) do dziś. Większość z nich opatrzona jest odpowiednim opisem i komentarzem. 

</doc>
<doc id="639184" url="https://pl.wikipedia.org/wiki?curid=639184" title="190 (ujednoznacznienie)">
190 (ujednoznacznienie)



</doc>
<doc id="639186" url="https://pl.wikipedia.org/wiki?curid=639186" title="Muchołówka szara">
Muchołówka szara

Muchołówka szara ("Muscicapa striata") – gatunek małego ptaka wędrownego z rodziny muchołówkowatych (Muscicapidae). W Polsce występuje w okresie kwiecień-październik.
Systematyka.
Wyróżniono kilka podgatunków "M. striata":
Międzynarodowy Komitet Ornitologiczny (IOC) wyodrębnia podgatunki "tyrrhenica" i "balearica" do osobnego gatunku "Muscicapa tyrrhenica".
Występowanie.
W sezonie lęgowym zamieszkuje prawie całą Europę, zachodnią i środkową Azję oraz północno-zachodnie krańce Afryki, od Oceanu Atlantyckiego po środkową Syberię. Wędrowny, migruje na duże odległości ze względu na pokarm. Zimuje w Afryce Subsaharyjskiej – od wybrzeży Afryki Zachodniej i obszarów na północ od równika po południowe krańce kontynentu. Przeloty od kwietnia do maja i od sierpnia do września.
W Polsce średnio liczny ptak lęgowy w całej niżowej części kraju od kwietnia do września, rzadko spotykany jedynie w górach (do 1100 m n.p.m.). Największe zagęszczenie notuje się w starych parkach i zadrzewieniach osiedli ludzkich. W pierwotnej części Puszczy Białowieskiej wynosi ono od dziesiątych części jedności do ok. 2,5 pary lęgowej na 10 ha powierzchni, w zagospodarowanych lasach 5–10 par, a w starych poznańskich parkach nawet do 7 par na 10 ha. Liczniejsze obserwacje notuje się jesienią na Wybrzeżu, choć nawet wtedy nie tworzą większych koncentracji, a jedynie małe rodzinne stadka. Ostatnie muchołówki odlatują w październiku i nie podejmują prób zimowania w kraju.
Charakterystyka.
Wygląd zewnętrzny.
Największa z europejskich muchołówek. Obie płci ubarwione jednakowo – oliwkowoszare lub brudnoszare. Samca można wyróżnić tylko po śpiewie. Upierzenie na wierzchu ciała, skrzydłach i ogonie szarobrązowe, bez białego lusterka na skrzydle. Czoło, kark, pierś i wierzch głowy ciemno kreskowane, czasem nastroszone. Spód ciała brudnobiały z ciemnym kreskowaniem, na bokach brązowawy. Oczy czarne, dziób dość długi, matowy brązowoszary. Przy podstawie dzioba na krawędzi jamy ustnej znajdują się szczeciniaste piórka. Nogi są słabe i dość krótkie, służąc głównie do siadania. Młode wyglądają podobnie jak dorosłe, ale mają żółtawo nakrapiany wierzch ciała (przypominają łuski) przed pierwszym pierzeniem i blado nakrapiany (a nie kreskowany) spód.
W porównaniu z wróblem ma smuklejszą budowę ciała, wielkości rudzika. Ma zaokrąglone skrzydła i dość długi ogon.
Masa ciała.
ok. 12-21 g
Głos.
Odzywa się rzadko i cicho, toteż nie jest ptakiem dobrze znanym. Śpiew to krótki, powolny szczebiot, złożony z jedno- i dwusylabowych wysokich, syczących, szorstkich i skrzypiących tonów – „ci ci sri criu tsr” bez strofek. Głos wabiący: ciche proste „pst pst” lub niewyraźne, szorstkie „tik tik” i zaniepokojony: ostre „tk” lub „cek”. Odgłosy te jednak nie budzą uwagi. Po opuszczeniu gniazda młode wydają ciche „cip cip”.
Zachowanie.
Polując na owady, przesiaduje w punkcie obserwacyjnym (przez większość dnia), tzw. czatowni z dobrym widokiem na okolicę, w charakterystycznej wyprostowanej pozycji. Często „dyga”, strzepuje skrzydłami i ogonem. Zazwyczaj dany ptak ma kilka ulubionych miejsc, wśród których są bezlistne gałązki, płoty, paliki, słupy elektryczne, druty itp. Nie prowadzi skrytego trybu życia, choć w lesie, gdy spokojnie siedzi na gałęzi, jest trudna do zauważenia, bo zlewa się z cienistym otoczeniem. Uwagę zwraca śpiewem i wabieniem lub zwinnym lotem w pogoni za owadami, a czasem tylko pozostawionym gniazdem. To świetny lotnik. W przeciwieństwie do większości ptaków, przed odlotem na zimowiska nie gromadzi rezerw tłuszczu, ale poluje w trakcie migracji. Muchołówki szare wędrują nocą, pojedynczo lub w grupkach rodzinnych.
Długość życia.
W niewoli odnotowano długość życia 11,8 roku.
Środowisko.
Obrzeża prześwietlonych lasów, polany, stare parki, sady i ogrody z krzewami obok otwartych przestrzeni (podobnych siedlisk szukają w czasie migracji). Pierwotnie muchołówki szare zamieszkiwały głównie stare, przerzedzone drzewostany, zwłaszcza nadrzeczne. Obecnie spotykane w prawie wszystkich typach lasów, zwłaszcza na ich obrzeżach, oraz w zadrzewieniach śródpolnych i w pobliżu osad ludzkich, w parkach miejskich i podmiejskich, ogrodach, cmentarzach, alejach drzew. Zimuje w lasach akacjowych i ciernistych zaroślach. Nie przylatuje do karmnika. W Europie najczęściej spotykana na terenach rolnych i w obrębie zabudowań.
Pożywienie.
Owady, przeważnie muchówki, błonkówki, a rzadziej motyle, chrząszcze i ważki. Czatuje na ofiary siedząc na wyeksponowanym miejscu, w pozycji niemal pionowej. Po dostrzeżeniu owada zrywa się do krótkiego, zwinnego lotu i chwyta go kłapnięciem dzioba, po czym wzlatuje i powraca na to samo miejsce (stąd wzięła się nazwa ptaka). Może również zbierać owady z liści, zawisając w powietrzu, oraz z ziemi. Przed połknięciem często odłamuje im skrzydła. Jesienią i latem zjada też jagody, ale w przeciwieństwie do innych muchołówek mięsistymi owocami żywi się rzadko. W czasie chłodnych dni zmienia się jej rytm życia – poszukuje pokarmu w koronach drzew i zbiera martwe owady z ziemi.
Specjalizacja do chwytania owadów w locie objawia się przez szeroki u podstawy dziób, który powiększają dodatkowo długie szczecinki wyrastające z górnej szczęki.
Lęgi.
Na lęgowiska wraca pod koniec kwietnia i w maju. W ciągu roku wyprowadza jeden lub dwa lęgi: pierwszy w maju, a ewentualny drugi w czerwcu. Okres lęgowy kończy się najpóźniej w lipcu.
Toki.
Samiec wabi samicę zaczynając swą pieśń na wzniesionych elementach terenu. Pary są monogamiczne.
Gniazdo.
Półotwarte, płytkie dziuple i rozwidlenia grubszych konarów lub wnęki, krokwie i zakamarki budynków, zazwyczaj do wysokości 3 m budowane. Może być osadzone na belce stropowej dachu, okiennicy, w płytkiej wnęce muru, półjaskiniach, za pnącymi roślinami lub szczelinie, sęku, pnia drzewnego. Solidne gniazdo, o kształcie czarki, jest budowane przez samicę, wite ze źdźbeł, mchu, porostów, korzonków, piórek i włosia, kawałków sznurka znalezionego w okolicy, spojone pajęczynami. Wyścielenie składa się z piór i włosia. Korzysta także z półotwartych skrzynek lęgowych (powinny być jednak zabezpieczone siatką ogrodzeniową, aby sroka lub inny krukowaty nie zrabowały lęgu). Rzadko może też być ulokowane w rozwidleniach gałęzi.
Jaja.
Samica składa zwykle 4–6 (rzadko 7) jaj, bladoniebieskich lub zielonkawych z rdzawymi i brązowymi plamkami. Wysiadywanie trwa 12–14 dni i przeważnie jest wykonywane przez samicę. Pomoc samca w tym względzie jest sporadyczna. W tym czasie może on jednak dokarmiać przyszłą matkę. Zdarza się, że pada ofiarą pasożyta lęgowego jakim jest kukułka. Drugi lęg przypada na czerwiec lub początek lipca. Wykorzystywane jest zwykle poprzednie gniazdo.
Pisklęta.
Młode opuszczają gniazdo po 12–16 dniach, lecz w pełni samodzielne są dopiero po upływie 2-4 tygodni. Przez ok. tydzień lub dwa są jeszcze karmione przez rodziców (samiec dołącza do wychowywania młodych), próbują też same łowić przelatujące owady, nie podrywając się z gałęzi. Aż do odlotu na zimowiska nie są przeganiane z rewiru przez rodziców, ale karmione przez nich.
Status i ochrona.
IUCN uznaje muchołówkę szarą za gatunek najmniejszej troski (LC, ) nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, mieści się w przedziale 54–84 miliony dorosłych osobników. Globalny trend liczebności populacji uznawany jest za spadkowy.
W Polsce muchołówka szara objęta jest ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 krajowa populacja muchołówki szarej liczyła 216–310 tysięcy par lęgowych.
Patrząc na potrzeby człowieka, muchołówka szara jest korzystnym ptakiem, bo eliminuje wysoką liczbę dwuskrzydłych.

</doc>
<doc id="639188" url="https://pl.wikipedia.org/wiki?curid=639188" title="Lidia Zamenhof">
Lidia Zamenhof

Lidia Zamenhof (esp. Lidja Zamenhof; ur. 29 stycznia 1904 w Warszawie, zm. 1942 w Treblince) – polska propagatorka esperanto, bahaizmu oraz idei homaranizmu, tłumaczka i pisarka; córka Ludwika (1859–1917) i Klary Zamenhof (1863–1924), siostra Zofii (1889–1942) i Adama (1888–1940).
Życiorys.
Prawdopodobnie w 1925 podczas Światowego Kongresu Esperanto w Genewie została zapoznana z zasadami bahaizmu przez Marthę Root i Adelberta Muhlschlegela. W kwietniu 1926 zdeklarowała się jako wyznawczyni tej religii. Pod koniec 1937 na prośbę Shoghi Effendiego, Strażnika Wiary Bahai wyjechała do Stanów Zjednoczonych, by uczyć tam esperanto i zasad bahaizmu. Wróciła do Polski w grudniu 1938. Podróżując po kraju, kontynuowała działalność rozpoczętą w Stanach Zjednoczonych.
Została zatrzymana przez niemieckie władze okupacyjne w związku ze swoim żydowskim pochodzeniem i przesiedlona do getta warszawskiego.
Latem 1942 roku, w czasie wielkiej akcji deportacyjnej, została wywieziona do obozu zagłady w Treblince.
Jej symboliczny grób (tablica pamiątkowa przy grobie Klary Zamenhof) znajduje się na cmentarzu żydowskim przy ulicy Okopowej w Warszawie.

</doc>
<doc id="639189" url="https://pl.wikipedia.org/wiki?curid=639189" title="Dostępowe sieci kablowe">
Dostępowe sieci kablowe

Dostępowe Sieci Kablowe (linia dostępowa kablowa) – linia, która łączy przełącznik rdzeniowy z danym punktem zasilającym w budynku.
Sposoby budowania sieci trakcyjnej.
Sieć nadziemna jest tańsza, przez to lepsza na terenie wiejskim, ponieważ jest tam mała liczba odbiorców; budowa sieci doziemnej mogłaby okazać się nieopłacalna.

</doc>
<doc id="639192" url="https://pl.wikipedia.org/wiki?curid=639192" title="DW468">
DW468



</doc>
<doc id="639193" url="https://pl.wikipedia.org/wiki?curid=639193" title="Juliusz Slaski">
Juliusz Slaski

Juliusz Slaski (niewłaściwie Ślaski, niekiedy błędnie Śląski), ps. Hubert Grzymała, Jan Zaleski (ur. 15 kwietnia 1920 w Broniszowie, zm. 15 lipca 1990 we włoskich Alpach) – polski antropolog, dziennikarz i alpinista.
Pochodził z gałęzi małopolskiej rodziny Slaskich herbu Grzymała. Był synem Jana Slaskiego właściciela majątku Broniszów. Był żołnierzem Wojska Polskiego we Francji, za bohaterską akcję w 1940 odznaczony Croix de Guerre avec palme. Po studiach w Balliol College na Uniwersytecie Oksfordzkim pracował jako antropolog w University of London, publikował m.in. w „Nature”, w 1950 brał udział w badawczej wyprawie do Afryki. Od 1945 był dziennikarzem emigracyjnym, od lipca 1954 reporterem i później też kierownikiem europejskiego oddziału Głosu Ameryki (ps. „Jan Zaleski”), a później też Radio Wolna Europa (prowadził stały program sportowy pod ps. „Hubert Grzymała”). Zginął w czasie wspinaczki na Monte Viso.
Był członkiem Cresta Clubu w Sankt Moritz.
Pochowany jest na Cmentarzu Salwatorskim w Krakowie (sektor SC11-E-9).

</doc>
<doc id="639195" url="https://pl.wikipedia.org/wiki?curid=639195" title="Źródło descenzyjne">
Źródło descenzyjne

Źródło descenzyjne ("descensyjne", "spływowe", "zstępujące", "grawitacyjne", rzadziej "descencyjne") – swobodny wypływ wody na powierzchnię ziemi wskutek jej spływu pod wpływem siły ciężkości (np. po stropie skał nieprzepuszczalnych).

</doc>
<doc id="639205" url="https://pl.wikipedia.org/wiki?curid=639205" title="Szlagier">
Szlagier



</doc>
<doc id="639206" url="https://pl.wikipedia.org/wiki?curid=639206" title="Hit">
Hit



</doc>
<doc id="639207" url="https://pl.wikipedia.org/wiki?curid=639207" title="Sam Rivers (jazz)">
Sam Rivers (jazz)

Samuel Carthorne Rivers (ur. 25 września 1923 w El Reno, Oklahoma, zm. 26 grudnia 2011 w Orlando, Floryda) – amerykański jazzman i kompozytor. Grał na saksofonie (altowym, sopranowym i tenorowym), flecie i na pianinie.
Życiorys.
Jeden z największych intelektualistów jazzu i jednocześnie wyjątkowo oryginalny solista, grający zarówno na saksofonach, flecie i fortepianie, jak i na altówce. Zajmował się również intensywnymi studiami nad muzyką afroamerykańską, co znacząco mu pomogło w pracy kompozytorskiej i nauczycielskiej. Studiował m.in. w Boston Conservatory of Music w latach 1947-52. Po zakończeniu studiów zaczął koncertować (w różnych klubach). W latach 50. występował z Billie Holiday i Herbem Pomeroyem. Grał w orkiestrze Jimmy’ego Witherspoona. W latach 60. udzielał się w zespołach B.B. Kinga i Wilsona Picketta oraz Milesa Davisa (1964) i Cecila Taylora (1968). W latach 70. współpracował z Dave'em Hollandem, co zaowocowało kilkoma świetnymi płytami ("Conference of the Birds", "Waves"). W 1970 roku założył w Nowym Jorku własny klub Studio RivBea.

</doc>
<doc id="639210" url="https://pl.wikipedia.org/wiki?curid=639210" title="Wojciech Albiński">
Wojciech Albiński

Wacław Wojciech Albiński (ur. 27 stycznia 1935 we Włochach koło Warszawy, zm. 6 lipca 2015) – polski geodeta i pisarz zamieszkały w Południowej Afryce, laureat Nagrody Literackiej im. Józefa Mackiewicza w 2004.
Życiorys.
Z zawodu geodeta. Ukończył studia na Wydziale Geodezji Politechniki Warszawskiej. W czasie studiów, w 1956 brał udział w zakładaniu dwutygodnika literackiego „Współczesność”, w którym publikował pojedyncze wiersze i felietony. W 1963 wyjechał z Polski, najpierw do Paryża, by w niedługim czasie przenieść się do Genewy, a stamtąd – do Afryki. Przez wiele lat mieszkał w Botswanie, a następnie osiadł w Republice Południowej Afryki, gdzie pracował jako geodeta. Kilka jego wierszy ukazało się w paryskiej „Kulturze”.
Jako pisarz zadebiutował w wieku 68 lat. W 2003 ukazał się jego pierwszy zbiór opowiadań pt. "Kalahari", za który otrzymał w 2004 Nagrodę Literacką im. Józefa Mackiewicza oraz nominację do Nagrody Literackiej „Nike”. Za książkę "Achtung! Banditen!" został nominowany do Nagrody Literackiej Gdynia 2010.
Opowiadania Albińskiego są mocno osadzone w realiach Afryki Południowej. Autor porusza w nich kontrowersyjne tematy – apartheidu, konfliktów i uprzedzeń rasowych, zderzenia kultur, wplatając w niektóre z opowiadań także wątki polskie.
Na kanwie opowiadania "Kto z państwa popełnił ludobójstwo?" Joanna Kos-Krauze zrealizowała w 2017 film "Ptaki śpiewają w Kigali".

</doc>
<doc id="639211" url="https://pl.wikipedia.org/wiki?curid=639211" title="I dywizja duńska w piłce nożnej mężczyzn">
I dywizja duńska w piłce nożnej mężczyzn

1. division, ze względów sponsorskich NordicBet Liga – druga w hierarchii klasa męskich ligowych rozgrywek piłkarskich w Danii, zaraz po Superligaen. Do 1990 była najwyższą klasą rozgrywkową tego kraju. Obecnie występuje w niej 12 zespołów.
Zwycięzcy 1. division.
Lata 1927-1990.
W latach 1927-1990 była najwyższą klasą rozgrywkową w Danii. Zwycięzca 1. division zostawał mistrzem Danii.
Od 1990.
Od 1990 liga 1. division jest obecnie drugą klasą rozgrywkową w Danii. Jej najlepsze zespoły nie zostają mistrzami Danii, lecz awansują do najwyższej klasy rozgrywkowej tego kraju, Superligaen.

</doc>
<doc id="639212" url="https://pl.wikipedia.org/wiki?curid=639212" title="Viasat Sport Division">
Viasat Sport Division



</doc>
<doc id="639215" url="https://pl.wikipedia.org/wiki?curid=639215" title="Cégep">
Cégep

Cégep (skrót od "Collège d'enseignement général et professionnel") - kolegium w prowincji Quebec. Nazwa dotyczy szkół publicznych ale potocznie jest używana dla analogicznych szkół prywatnych. Uczniowie są przyjmowani po ukończeniu 6-letniej szkoły podstawowej i 5-letniej szkoły średniej, czyli o rok wcześniej niż w innych prowincjach Kanady lub Polsce. Kolegium przygotowuje do studiów uniwersyteckich lub pracy w zawodach technicznych.
Studenci Cégepów otrzymują oceny Cote R.

</doc>
<doc id="639217" url="https://pl.wikipedia.org/wiki?curid=639217" title="Deportivo Español">
Deportivo Español

Club Social, Deportivo y Cultural Español jest argentyńskim klubem piłkarskim z siedzibą w Buenos Aires. Klub gra obecnie w trzeciej lidze argentyńskiej w "Primera B Metropolitana". Barwy klubu - niebiesko-biało-czerwone.
Do niedawna nazwa klubu brzmiała: Club Deportivo Español, a klub zwany często zwany był CDE.
Historia.
Klub założony został 12 października 1956 pod nazwą Club Deportivo Español. W roku 2003 klub zmienił nazwę na Club Social, Deportivo y Cultural Español, a w skrócie Social Español.
Stadion.
Klub rozgrywa swoje mecze domowe na stadionie Estadio España oddanym do użytku 12 października 1981 roku. Stadion może pomieścić 34500 widzów.

</doc>
<doc id="639218" url="https://pl.wikipedia.org/wiki?curid=639218" title="Club Deportivo Español">
Club Deportivo Español



</doc>
<doc id="639219" url="https://pl.wikipedia.org/wiki?curid=639219" title="CEGEP">
CEGEP



</doc>
<doc id="639221" url="https://pl.wikipedia.org/wiki?curid=639221" title="Florent Sinama-Pongolle">
Florent Sinama-Pongolle

Florent Sinama-Pongolle (ur. 20 października 1984 w Saint-Pierre na wyspie Reunion) – piłkarz francuski grający na pozycji skrzydłowego lub napastnika. Nosi przydomek boiskowy "Flo".
Kariera klubowa.
Sinama-Pongolle urodził się na wyspie Reunion, ale piłkarską karierę zaczynał już we Francji, w tamtejszym porcie Hawr. Trafił do bardzo znanej szkółki piłkarskich talentów przy klubie Le Havre AC. Do pierwszego zespołu trafił już w wieku 17 lat, razem ze swoim kuzynem, rówieśnikiem, Anthonym Le Tallec. Nim obaj zadebiutowali w Ligue 2, zostali wykupieni przez angielski Liverpool latem 2001. Jednak nie mieli żadnych szans na grę w Liverpoolu, była to raczej inwestycja na przyszłość, toteż obaj zostali wypożyczeni przez menedżera Gérarda Houlliera do Le Havre. Florent w całym sezonie rozegrał 10 meczów i zdobył swoje pierwsze 2 gole w profesjonalnym futbolu, a jego drużyna z czwartego miejsca zdołała awansować do Ligue 1. Sinama-Pongolle w Ligue 1 zadebiutował już w 1. kolejce sezonu 2002/2003, 3 sierpnia 2002 w wygranym 2:1 wyjazdowym meczu z OGC Nice. Natomiast już w trzecim swoim meczu w pierwszej lidze zdobył gola – 17 sierpnia w 43. minucie wyjazdowego meczu z RC Strasbourg wykorzystał rzut karny. Ogółem w całym sezonie Sinama-Pongolle rozegrał 31 ligowych meczów, w których zdobył 5 bramek.
Po sezonie razem z Le Tallec w końcu trafili na dłużej do Liverpoolu. W Premier League Florent zadebiutował 18 października 2003 roku w przegranym 0:1 wyjazdowym meczu z Portsmouth, a już tydzień później zdobył swojego premierowego gola w wygranym 3:1 meczu z Leeds United. Jednak nie miał zbyt dużych szans na grę w pierwszym składzie, a konkurencja w ataku LFC była naprawdę duża. Wystarczy wymienić takie nazwiska jak: Michael Owen, Emile Heskey, El Hadji Diouf czy Milan Baroš. Przez cały sezon rozegrał 15 meczów (przede wszystkim jako zmiennik) i zdobył 2 bramki. Podobnie było w kolejnym sezonie (2004/2005), w którym także rozegrał 15 meczów i także zdobył 2 gole dla liverpoolskiego klubu. Za to może czuć się pełnoprawnym zdobywcą Pucharu Mistrzów, kiedy to Liverpool pokonał po rzutach karnych A.C. Milan. W drodze do tego triumfu Sinama-Pongolle miał i swój udział – zagrał 4 mecze i zdobył 1 gola (w meczu z Olympiakosem Pireus). W sezonie 2005/2006 w barwach "The Reds" Florent rozegrał tylko rundę jesienną. Jednak może czuć się zdobywcą Pucharu Anglii, do zdobycia którego przyczynił się zwłaszcza w meczu 3. rundy przeciwko Luton Town, kiedy to zdobył 2 bramki, a Liverpool ze stanu 1:3 doprowadził do stan 5:3 i awansował do dalszej rundy. Na wiosnę menedżer klubu Rafael Benítez zdecydował się wypożyczyć Florenta do innego pierwszoligowca, Blackburn Rovers. Jednak była to nieudana runda. Rozegrał 10 meczów i zdobył 1 gola w przegranym meczu z Tottenhamem Hotspur.
30 sierpnia 2006 Sinama-Pongolle podpisał roczny kontrakt z beniaminkiem hiszpańskiej Primera División, Recreativo Huelva, do którego został wypożyczony z Liverpoolu. W swoim pierwszym sezonie w Primera División zdobył 11 bramek w 32 meczach, pomagając Recreativo w zajęciu najlepszego w historii klubu, ósmego miejsca. 4 maja 2007 Recreativo wykupiło Pongolle'a z Liverpoolu za 4 miliony Euro, podpisując z Francuzem czteroletni kontrakt. Po kolejnym udanym sezonie, w którym Florent zdobył 10 bramek (w 33 spotkaniach), tym razem pomagając klubowi z Huelvy utrzymać się w lidze (16. miejsce) zapragnęło go mieć w swoim składzie Atlético Madryt, szykujące się do startu w Lidze Mistrzów. 3 lipca 2008 roku Sinama-Pongolle podpisał czteroletni kontrakt z Atletico, a konto Recreativo zasiliła suma zbliżona do 10 milionów Euro.
Pod koniec 2009 piłkarz uzgodnił warunki przejścia do portugalskiego Sportingu CP. Kwota transferu wyniosła 6,5 miliona euro. W 2010 roku został wypożyczony do Saragossy. Z kolei w sezonie 2011/2012 grał na wypożyczeniu w AS Saint-Étienne.
Latem 2012 roku Sinama-Pongolle przeszedł do FK Rostów. W 2014 odszedł do Chicago Fire. W pierwszej połowie 2015 roku był piłkarzem Lausanne Sports, a w drugiej połowie przeszedł do Dundee United.
Kariera reprezentacyjna.
Sinama-Pongolle zadebiutował w reprezentacji Francji 14 października 2008 podczas wygranego 1:0 towarzyskiego meczu z Tunezją. Był to jak do tej pory jego jedyny występ w drużynie narodowej, której miał być wielką nadzieją. Pierwszy raz świat o nim usłyszał podczas Młodzieżowych Mistrzostw Europy Under-16, a także Młodzieżowych Mistrzostw Świata Under-17, na których to Francuzi wywalczyli mistrzostwo świata, a Florenta uznano najlepszym graczem turnieju. Z Francją zagrał także na Mistrzostwach Europy w kategorii Under-21 rozegranych w Portugalii, tam jednak Francuzi z Pongollem w składzie odpadli w półfinale z późniejszym zwycięzcą, Holandią.

</doc>
<doc id="639222" url="https://pl.wikipedia.org/wiki?curid=639222" title="Róża Kasprzak">
Róża Kasprzak

Róża Kasprzak (ur. 9 kwietnia 1982 roku w Trzciance) – polska skoczkini o tyczce, wielokrotna medalistka Mistrzostw Polski.
Kariera.
Była zawodniczką SKLA Sopot (1999–2001) i AZS-AWFiS Gdańsk (2001–2009). 
Po sezonie 2009 zakończyła karierę ze względów zdrowotnych.

</doc>
<doc id="639227" url="https://pl.wikipedia.org/wiki?curid=639227" title="Ajaccio AC">
Ajaccio AC



</doc>
<doc id="639228" url="https://pl.wikipedia.org/wiki?curid=639228" title="Widok (bazy danych)">
Widok (bazy danych)

Widok (perspektywa) to logiczny byt (obiekt), osadzony na serwerze baz danych. Umożliwia dostęp do podzbioru kolumn i wierszy tabel lub tabeli na podstawie zapytania w języku SQL, które stanowi część definicji tego obiektu.
Przy korzystaniu z widoku jako źródła danych należy odwoływać się identycznie jak do tabeli.
Operacje wstawiania, modyfikowania oraz usuwania rekordów nie zawsze są możliwe (np. w sytuacji gdy widok udostępnia część kolumn dwóch tabel "tb_A" oraz "tb_B" bez kolumny z kluczem głównym tabeli "tb_B").
W niektórych DBMS widok służy wyłącznie do pobierania wyników i ograniczania dostępu do danych.
Składnia SQL do utworzenia widoku:
CREATE VIEW nazwa_widoku [(kolumna1, kolumna2, ... , kolumnaN )]
AS 
SELECT ...;
Składnia SQL do pobrania danych z widoku:
SELECT * FROM nazwa_widoku;

</doc>
<doc id="639233" url="https://pl.wikipedia.org/wiki?curid=639233" title="Parafia Matki Bożej Różańcowej w Biertowicach">
Parafia Matki Bożej Różańcowej w Biertowicach

Parafia Matki Bożej Różańcowej w Biertowicach – parafia rzymskokatolicka należąca do dekanatu sułkowickiego w archidiecezji krakowskiej.
Erygowana dnia 20 listopada 2006 roku. Jest to jedna z najmłodszych parafii w archidiecezji krakowskiej. Jej pierwszym proboszczem został ks. Jacek Budzoń.
Kościół Parafialny Matki Bożej Różańcowej w Biertowicach został poświęcony 2 sierpnia 1992 roku przez kardynała Franciszka Macharskiego. Jest to kościół parafialny od 20 listopada 2006 roku.

</doc>
<doc id="639234" url="https://pl.wikipedia.org/wiki?curid=639234" title="World Orienteering Championships">
World Orienteering Championships



</doc>
<doc id="639236" url="https://pl.wikipedia.org/wiki?curid=639236" title="Jezioro Czyste (Pojezierze Iławskie)">
Jezioro Czyste (Pojezierze Iławskie)

 
Jezioro Czyste – jezioro w woj. warmińsko-mazurskim, w pow. iławskim, w gminie Iława, leżące na terenie Pojezierza Iławskiego.
Jezioro znajduje się na terenie rezerwatu przyrody Jasne w Parku Krajobrazowym Pojezierza Iławskiego. To bezodpływowe jezioro o niespotykanie czystej i przeźroczystej wodzie (światło dociera na głębokość 14–15 m) jest najchętniej odwiedzanym miejscem na terenie parku.
Od szeregu lat naukowcy i studenci z Uniwersytetu Mikołaja Kopernika w Toruniu prowadzą badania dotyczące tego jeziora. Odczyn wody jest kwaśny, jego pH = 4,3.
Ze względu na skład i charakter wody życie biologiczne w tym jeziorze jest bardzo ubogie. Ogranicza się ono do kilku gatunków glonów i sinic oraz do wąskiego pasa roślinności przybrzeżnej. W Jasnym występują też kanibalistyczne okonie karłowate. Na tafli jeziora możemy obserwować pływające gągoły.
Dane morfometryczne.
Powierzchnia zwierciadła wody według różnych źródeł wynosi od 10,7 ha przez 11,0 ha do 11,19 ha.
Średnia głębokość jeziora wynosi 8,4 m, natomiast głębokość maksymalna 19,8 m.
W oparciu o badania przeprowadzone w 1995 roku wody jeziora zaliczono do I klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Czyste". W większości publikacji i na mapach topograficznych jezioro to występuje pod nazwą "Jezioro Jasne".

</doc>
<doc id="639238" url="https://pl.wikipedia.org/wiki?curid=639238" title="Perspektywa (matematyka)">
Perspektywa (matematyka)

Perspektywa w ujęciu matematycznym:
Jeśli mamy współrzędne punktu formula_1 w trójwymiarowym układzie prostokątnym, można łatwo obliczyć współrzędne formula_2 jego rzutu perspektywicznego na płaszczyznę OXY korzystając ze wzoru:
Można także rzutować perspektywicznie obiekty o większej liczbie wymiarów.

</doc>
<doc id="639240" url="https://pl.wikipedia.org/wiki?curid=639240" title="Počitelj (Bośnia i Hercegowina)">
Počitelj (Bośnia i Hercegowina)

Počitelj – wieś w południowo-zachodniej Bośni i Hercegowinie, w Federacji Bośni i Hercegowiny, w kantonie hercegowińsko-neretwiańskim, w mieście Čapljina. W 2013 roku liczyła 799 mieszkańców, z czego większość stanowili Boszniacy.
Leży w dolnym biegu rzeki Neretwy, około 30 kilometrów na południe od Mostaru. Znajduje się tu jeden z najlepiej zachowanych zespołów urbanistycznych z okresu dominacji tureckiej na terytorium Bośni i Hercegowiny. Nad miastem górują pozostałości średniowiecznej tureckiej twierdzy wzniesionej na gruzach starożytnego rzymskiego zamku.
Historia.
Pierwsza osada powstała w okresie rzymskim. W późniejszym okresie swoją kryjówkę mieli tutaj piraci. W XV wieku cały ten teren znalazł się pod władzą króla Węgier Macieja Korwina, który przy pomocy Dubrownika odbudował dawne rzymskie fortyfikacje, tym razem przeciw Turkom. Już po kilkudziesięciu latach (w 1471) Turcy zdobyli te tereny i do XVIII wieku Počitelj z krótką przerwą znalazł się w granicach Wysokiej Porty. W tym czasie powiększono fortyfikacje (powstała m.in. wysoka wieża, tzw. "Kula Gavran-kapetanovića").
Miejscowość została poważnie zniszczona w czasie wojny w Bośni, a wielu mieszkańców wymordowano. Najbardziej ucierpiał meczet Hadži-Alija – najpierw uszkodził go serbski ostrzał artyleryjski, następnie został wysadzony przez wojsko chorwackie. Zawaliła się kopuła oraz minaret. Inne obiekty także ucierpiały. Większość z nich w pierwszym dziesięcioleciu XXI wieku została zrekonstruowana.
Zabytki.
Oprócz ruin twierdzy do ważniejszych zabytków miasta zaliczają się:

</doc>
<doc id="639242" url="https://pl.wikipedia.org/wiki?curid=639242" title="Pocitelj">
Pocitelj



</doc>
<doc id="639244" url="https://pl.wikipedia.org/wiki?curid=639244" title="Kwas aminofenylooctowy">
Kwas aminofenylooctowy

Kwas aminofenylooctowy, 4-APAA – organiczny związek chemiczny z grupy aminokwasów aromatycznych. Stosowany w przemyśle barwników oraz do syntez organicznych.

</doc>
<doc id="639245" url="https://pl.wikipedia.org/wiki?curid=639245" title="Perspektywa (ujednoznacznienie)">
Perspektywa (ujednoznacznienie)



</doc>
<doc id="639252" url="https://pl.wikipedia.org/wiki?curid=639252" title="Grupa Trzynastu">
Grupa Trzynastu

Grupa Trzynastu (ang. "Group of Thirteen"), w skrócie G13 lub G-13 – grupa kanadyjskich uniwersytetów przodujących w badaniach naukowych. Do kwietnia 2006 była to "Grupa Dziesięciu", "G10".

</doc>
<doc id="639256" url="https://pl.wikipedia.org/wiki?curid=639256" title="Metković">
Metković

Metković () – miasto w południowej Chorwacji, w żupanii dubrownicko-neretwiańskiej, siedziba miasta Metković. W 2011 roku liczył 15 329 mieszkańców.
Charakterystyka.
Jest położony w Dalmacji, nad Neretwą (20 km od jej ujścia do Morza Adriatyckiego).
Miejscowa gospodarka oparta jest na przemyśle spożywczym i metalowym. W Metkoviciu funkcjonuje port rzeczny, który w przeszłości był ważnym punktem dla eksportu drewna z Bośni i Hercegowiny. Stracił on na znaczeniu po otwarciu morskiego portu w Pločach.
Historia.
Pierwsza wzmianka o Metkoviciu pochodzi z 1422 roku. Po 1716 roku Republika Wenecka założyła w tym miejscu port nad Neretwą. W XIX wieku miasto stało się stolicą regionu Donjego Poneretavlja. W drugiej połowie XIX wieku oddano do użytku linie komunikacyjne łączące Metković z Mostarem. Podczas II wojny światowej miasto było celem alianckich nalotów.

</doc>
<doc id="639257" url="https://pl.wikipedia.org/wiki?curid=639257" title="Marcin Oleś">
Marcin Oleś

Marcin Oleś (ur. 4 stycznia 1973 w Sosnowcu) – polski kontrabasista, jazzman i kompozytor.
Życiorys.
Współpracuje (tworząc przede wszystkim z bratem bliźniakiem – Bartłomiej Brat Oleś) z muzykami z całego świata i z czołówką polskiego jazzu, m.in.: David Murray, Theo Jorgensmann, Ken Vandermark, Erik Friedlander, Kenny Werner, Chris Speed, Simon Nabatov, Jean-Luc Cappozzo, Anthony Coleman, Rudi Mahall, Michael Rabinowitz, David Rempis, Mircea Tiberian, Emmanuelle Somer, Andrzej Przybielski, Adam Pierończyk, Mikolaj Trzaska, Wolfgang Reisinger, Herb Robertson, Jorgos Skolias.
Należy do najbardziej kreatywnych artystów na polskiej scenie jazzowej, co zostało dostrzeżone i wysoko ocenione zarówno przez publiczność, jak i niezależną krytykę.
Zdobywca licznych nagród i wyróżnień, mogący pochwalić się bardzo bogatą dyskografią. Wiele z płyt zrealizowanych z udziałem Marcina Olesia uznano za najlepsze albumy jazzowe w danym roku.

</doc>
<doc id="639264" url="https://pl.wikipedia.org/wiki?curid=639264" title="Murg (Niemcy)">
Murg (Niemcy)

Murg – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład wspólnoty administracyjnej Bad Säckingen. Leży nad Renem, przy granicy ze Szwajcarią, przy drodze krajowej B34, pomiędzy Bad Säckingen a Laufenburg (Baden).
Polityka.
Ostatnie wybory samorządowe odbyły się 13 czerwca 2004. W radzie gminy zasiada 21 radnych z czego dziewięć pochodzi z CDU, dwóch ze Związku 90/Zielonych, trzech z SPD, natomiast siedem ogłosiło bezpartyjność.
Współpraca.
Miejscowość partnerska:

</doc>
<doc id="639276" url="https://pl.wikipedia.org/wiki?curid=639276" title="Zakłady Wytwórcze Lamp Elektrycznych im. Róży Luksemburg">
Zakłady Wytwórcze Lamp Elektrycznych im. Róży Luksemburg

Zakłady Wytwórcze Lamp Elektrycznych im. Róży Luksemburg – zlikwidowany zakład przemysłowy w Warszawie, w dzielnicy Wola, produkujący lampy i żarówki.
Teraźniejszość.
W 1991 nastąpiło rozbicie zakładu na 4 spółki: Polamp-Warszawa, NATRIUM, Halzet i Polam-Elta, a w 1993 budynki upadającego zakładu zostały sprzedane, za pośrednictwem brytyjsko-polskiej firmy Fintrade, polskiej firmie Eurotrade-Pol. 30 grudnia 1994 budynek i teren nabył Universal SA i po początkowej modernizacji budynku na obiekt bankowo-usługowy wszelkie prace zostały przerwane na skutek zbyt dużego stężenia rtęci (według oficjalnych danych).
Od tamtej pory obiekt fabryczny stał opustoszały i niewykorzystany, z wyjątkiem niektórych pomieszczeń wynajmowanych przez różne firmy, m.in. jako pole walki dla miłośników paintballa. W obiekcie administracyjnym pomieszczenia wynajmowały małe prywatne firmy.
W 2011 r. budynek został wyburzony.

</doc>
<doc id="639281" url="https://pl.wikipedia.org/wiki?curid=639281" title="Rickenbach (powiat Waldshut)">
Rickenbach (powiat Waldshut)

Rickenbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład wspólnoty administracyjnej Bad Säckingen. Leży na północny wschód od Bad Säckingen.

</doc>
<doc id="639282" url="https://pl.wikipedia.org/wiki?curid=639282" title="Trichloroetanal">
Trichloroetanal



</doc>
<doc id="639285" url="https://pl.wikipedia.org/wiki?curid=639285" title="Ślonzoki">
Ślonzoki



</doc>
<doc id="639286" url="https://pl.wikipedia.org/wiki?curid=639286" title="Trasa W-Z (Gdańsk)">
Trasa W-Z (Gdańsk)



</doc>
<doc id="639287" url="https://pl.wikipedia.org/wiki?curid=639287" title="Białko receptorowe">
Białko receptorowe



</doc>
<doc id="639288" url="https://pl.wikipedia.org/wiki?curid=639288" title="Piórolotek pięciopiór">
Piórolotek pięciopiór

Piórolotek pięciopiór ("Pterophorus pentadactyla, Aciptilia pentadactyla") – nazywany często piórolotkiem śnieżynką; owad z rzędu motyli, należący do rodziny piórolotkowatych (Pterophoridae) 
Wygląd.
Całe ciało jest śnieżnobiałe. Przednie skrzydło ma długość 1,4-1,6 cm. Jest ono głęboko rozszczepione i wraz z trzema promieniami skrzydła tylnego tworzy 5 "palców". Długa strzępina na skrzydłach powoduje, ze lot jest miękki i chwiejny. Nogi charakteryzują się niezwykle długimi goleniami.
Środowisko, rozmieszczenie i gęstość zasiedlenia.
Piórolotek śnieżynka zamieszkuje pola, łąki, ogrody i zarośla na terenie całej Europy na południe od kręgu polarnego (z wyjątkiem Półwyspu Pirenejskiego). Jest motylem pospolitym, choć ze względu na małe rozmiary i delikatną budowę ciała często niezauważanym.
Okres występowania.
Imago występuje w jednym pokoleniu rocznie, latając od maja do września, natomiast gąsienicę można spotkać przez całą wiosnę, do maja.
Rośliny żywicielskie.
Gąsienice żerują na tarninie ("Prunus spinosa"), koniczynie ("Trifolium sp."), zawilcu ("Anemone nemorosa") i róży ("Rosa sp.").

</doc>
<doc id="639289" url="https://pl.wikipedia.org/wiki?curid=639289" title="Aciptilia pentadactyla">
Aciptilia pentadactyla



</doc>
<doc id="639291" url="https://pl.wikipedia.org/wiki?curid=639291" title="Plus">
Plus



</doc>
<doc id="639294" url="https://pl.wikipedia.org/wiki?curid=639294" title="Peggy Kirk Bell">
Peggy Kirk Bell

Peggy Kirk Bell, właśc. Margaret Ann Kirk Bell (ur. 28 października 1921 w Findlay, zm. 23 listopada 2016) – amerykańska golfistka, instruktorka golfa.
Życiorys.
Kształciła się w Sargent College w Bostonie, następnie w Rollins College w Winter Park, uzyskując dyplom z wychowania fizycznego. Wszechstronnie utalentowana sportowo, w wieku 17 lat zajęła się golfem. W latach 40. startowała w rozgrywkach amatorek, sięgając m.in. trzykrotnie po wygraną w Ohio Amateurs. Zdobyła również jeden tytuł wielkoszlemowy – w 1949 triumfowała w Titleholders Championship. W 1950 wystąpiła w reprezentacji USA w Pucharze Curtis. Kontynuowała następnie występy w gronie golfistek zawodowych, zrzeszonych w nowej organizacji Ladies Professional Golf Association (LPGA).
W 1953 wyszła za mąż za Warrena Bella (zm. 1984), koszykarza zawodowego, potem biznesmena. Małżonkowie zostali wkrótce współwłaścicielami klubu golfowego Pine Needles Lodge &amp; Golf Club w Pinehurst, w którym Peggy Bell była instruktorką. Po śmierci męża przejęła prowadzenie klubu, który był gospodarzem turnieju U.S. Women’s Open w 1996, 2001 i 2007.
Peggy Kirk Bell była autorką lub współautorką książek instruktażowych o golfie oraz autobiografii: "Golf Magazine's Winning Pointers form the Pros" (z Gene’em Sarazenem), "A Woman's Way to Better Golf", "The Gift of Golf. My Life with a Wonderful Game" (z Lee Pace).
W 1990 została uhonorowana najwyższym wyróżnieniem United States Golf Association – nagrodą Boba Jonesa. Jej nazwisko wpisano do Hall of Fame sportu stanu Karolina Północna oraz Hall of Fame trenerów golfa (2002, jako pierwsza kobieta).

</doc>
<doc id="639295" url="https://pl.wikipedia.org/wiki?curid=639295" title="Bono (państwo)">
Bono (państwo)

Bono – afrykańskie państwo założone w XIII w. przez lud z grupy Akan, na terenie dzisiejszej Ghany. Mieszkańcy zajmowali się głównie handlem złotem. W XVII w. podbite przez państwo Aszanti.

</doc>
<doc id="639297" url="https://pl.wikipedia.org/wiki?curid=639297" title="Wysoka (Gdynia)">
Wysoka (Gdynia)

Wysoka (kaszb. "Wësokô") – najdalej wysunięta na południe, zamieszkana część Gdyni (Wielki Kack). Większą część Wysokiej zajmuje noszący jej nazwę węzeł Obwodnicy Trójmiasta z drogą wojewódzką nr 218. W jednym z wariantów GDDKiA planuje połączenie w tym węźle projektowanej Trasy Kaszubskiej (prowadzącej z Bożepola) z Obwodnicą Trójmiasta. 
Nazwa pochodzi od wsi leżącej na tym terenie przed rokiem 1970. Wysoka otoczona jest niemal w całości obszarem gdańskiej dzielnicy Osowa.

</doc>
<doc id="639298" url="https://pl.wikipedia.org/wiki?curid=639298" title="Team Gerolsteiner">
Team Gerolsteiner

Team Gerolsteiner (Kod UCI: "GST") – nieistniejąca już niemiecka grupa kolarstwa zawodowego. Głównym sponsorem był producent wody mineralnej Gerolsteiner Brunnen oraz wytwórnia rowerów Specialized.
Historia.
Zespół został założony w 1998. Menadżerem zespołu został Hans-Michael Holczer, a dyrektorami sportowym Rolf Gölz i Christian Henn. Dzięki kontraktowi z Georgiem Tostchnigiem (w 2001) zespół zdołał awansować do I dywizji. W 2003 po raz pierwszy drużyna wystartowała w Tour de France.

</doc>
<doc id="639299" url="https://pl.wikipedia.org/wiki?curid=639299" title="Trnovačko jezero">
Trnovačko jezero

Trnovačko jezero (cyr. Трновачко језеро) – jezioro polodowcowe w Czarnogórze.
Charakterystyka.
Jest położone w północno-zachodniej części kraju, w Górach Dynarskich, na terenie gminy Plužine, na granicy z Bośnią i Hercegowiną. Po południowej stronie jeziora wznosi się szczyt Volujak, a po północnej Maglić. Do jeziora można dotrzeć m.in. pieszym szlakiem z Prijevora w Republice Serbskiej i Plužine. Lustro jeziora zlokalizowane jest na wysokości 1517 m n.p.m.; jego wymiary to: długość – 825 m, szerokość – 715 m.

</doc>
<doc id="639301" url="https://pl.wikipedia.org/wiki?curid=639301" title="William P. Rogers">
William P. Rogers

William Pierce Rogers (ur. 23 czerwca 1913 w Norfolk, Nowy Jork, zm. 2 stycznia 2001 w Bethesda, Maryland) – amerykański polityk.
W 1953 wstąpił do administracji prezydenta Eisenhowera, w której w latach 1957-1961 był prokuratorem generalnym.
22 stycznia 1969 został sekretarzem stanu w gabinecie prezydenta Richarda Nixona.

</doc>
<doc id="639305" url="https://pl.wikipedia.org/wiki?curid=639305" title="Sziur koma">
Sziur koma

Sziur koma (hebr. שיעור קומה, "wymiary ciała") – dzieło wczesnej mistyki żydowskiej, powstałe w II lub III w. n.e. Jest opisem wymiarów Boga, wyliczającym poszczególne części Jego ciała i podającym ich gigantyczne wymiary. Liczone są one w parasangach niebieskich, które nie mają przełożenia na ziemskie miary z racji ich ogromu. Ponadto każda z części ciała Boga jest nazwany tajemnym imionami, zapisanymi przez niezrozumiałą dla nas kombinacje liter. Sens mistyczny jest wyprowadzany z V rozdziału Pieśni nad pieśniami, który jest cytowany w Sziur Koma. W rozdziale tym opisany jest wygląd oblubieńca. Być może należy zatem rozumieć, iż ciało Boga, jako ciało oblubieńca, wyraża misterium boskiej obecności w stworzeniu - jego oblubienicy. Zestawienie skrajnej antropomorfizacji i nieuchwytnej tajemnicy bożej miłości ma ukazywać niemożność orzekania o Bogu w sposób pewny, jako że Jego właściwa istota wymyka się opisowi. Dzieło to nawiązuje prawdopodobnie do kręgów skrajnej mistyki żydowskiej, mającej związki z gnostycyzmem. Było jednak stosowane przez rabinów uprawiających mieszczącą się w ramach normatywnego judaizmu mistykę Merkawy. Sziur Koma zachowało się w różnych wersjach. Do tradycji wymiarów Bożego ciała nawiązuje również żydowska literatura apokaliptyczna i literatura Hejchalot.

</doc>
<doc id="639313" url="https://pl.wikipedia.org/wiki?curid=639313" title="Branko Pistovič">
Branko Pistovič

Branko Pistovič (ur. 8 czerwca 1976 w Šaľi) – słowacki siatkarz, występujący na pozycji rozgrywającego. Jego atrybuty fizyczne to 191 cm i 87 kg. W reprezentacji od roku 1996, kiedy to zadebiutował w meczu z Czechami przegranym 1:3. Startował na Mistrzostwach Europy 1997 rozgrywanych w holenderskim Eindhoven i Mistrzostwach Europy 2001 rozgrywanych w czeskiej Ostrawie.
Wystartował na Mistrzostwach Europy 2003 w niemieckim Lipsku, a o powołaniu na nie dowiedział się od selekcjonera dzień przez odjazdem słowackiej ekipy. Z zespołem Matador Púchov wywalczył mistrzostwo Słowacji w roku 2000, wielokrotnie zdobył wicemistrzostwo Słowacji. Wraz z Veroną awansował do Serie A. Zdobył mistrzostwo Austrii wraz z zespołem Tirol Innsbruck.
Kluby:

</doc>
<doc id="639319" url="https://pl.wikipedia.org/wiki?curid=639319" title="Ryan Ross">
Ryan Ross

George Ryan Ross III (ur. 30 sierpnia 1986 r. w Las Vegas) – amerykański gitarzysta i kompozytor, były wokalista i autor tekstów w zespole Panic! at the Disco, w latach 2009–2010 wokalista i gitarzysta zespołu The Young Veins. Aktualnie występuje jako solista.
Życiorys.
George Ryan Ross urodził się i dorastał w Las Vegas, w Nevadzie, gdzie uczęszczał do Bishop Gorman High School. Gdy w wieku dwunastu lat dostał swoją pierwszą gitarę na Święta Bożego Narodzenia, a jego przyjaciel Spencer Smith zestaw perkusyjny, chłopcy założyli zespół nazywający się Pet Salamander, a później The Summer League, w którym grali większość coverów zespołu Blink-182. Swoją pierwszą piosenkę napisał w wieku czternastu lat. Studiował w University of Nevada w Las Vegas, ale po pierwszym semestrze rzucił szkołę, aby poświęcić się muzyce.
Kariera muzyczna.
Ross i Smith założyli zespół Panic! at the Disco w 2004 r., gdy Smith zaangażował do zespołu znajomego ze szkoły, Brenta Wilsona, który grał na gitarze basowej i jeszcze jednego gitarzystę, którego później zastąpił Brendon Urie. Po jakimś czasie Ross przejął stanowisko gitary prowadzącej.
Dwie piosenki z debiutanckiego albumu Panic! at the Disco "A Fever You Can’t Sweat Out": „Camisado” i „Nails For Breakfast, Tacks for Snacks” dotyczą jego osobistych doświadczeń o życiu z ojcem alkoholikiem. 25 marca 2008 roku wraz z zespołem Ryan wypuścił na rynek płytę "Pretty.Odd.".
Na początku lipca 2009 roku Ryan Ross postanowił opuścić zespół Panic! at the Disco wraz z basistą Jonem Walkerem, ze względu na różnice koncepcyjne muzyczne. Razem z Walkerem założyli zespół The Young Veins. Wraz z nimi w zespole występowali: basista Andy Soukal, perkusista Nick Murray i klawiszowiec Nick White. Zespół nagrał jedną płytę, "Take a Vacation!".
Od 2013 r. Ross występuje jako solista.
Życie prywatne.
Od listopada 2006 roku do lutego 2009 spotykał się z tancerką Keltie Colleen. Poprzednią dziewczyną Ryana była Jac Vanek, fotografka i modelka.

</doc>
<doc id="639322" url="https://pl.wikipedia.org/wiki?curid=639322" title="CD El Nacional">
CD El Nacional

Club Deportivo El Nacional – ekwadorski klub piłkarski z siedzibą w mieście Quito. Nazwa pochodzi stąd, że Nacional jest klubem wojskowym, oraz że grają w nim tylko piłkarze narodowości ekwadorskiej. Stąd też wywodzą się przydomki klubu - "Puros Criollos" ("Sami Kreole") lub "El Equipo Militar" ("Wojskowa Drużyna").
Trzy kolory klubu - czerwony, jasnoniebieski i ciemnoniebieski, reprezentują trzy rodzaje ekwadorskiej armii. Logo klubu ma zamiast jasnoniebieskiego kolor żółty. U siebie drużyna gra w strojach z kolorami jasnoczerwonym oraz jasno- i ciemnoniebieskim. Stroje wyjazdowe są zwykle szare. Klub rozgrywa mecze u siebie na stadionie Estadio Olímpico Atahualpa, położonym około 2800 metrów nad poziomem morza.
Historia.
Nacional pod względem ilości zgromadzonych tytułów mistrza Ekwadoru ustępuje jedynie klubowi Barcelona SC z miasta Guayaquil.
Nacional ma trzech pierwszoligowych rywali, którzy także mają swą siedzibę w Quito. Są to: Sociedad Deportiva Aucas z południa miasta, oraz Liga Deportiva Universitaria i Sociedad Deportivo Quito z północy. Piąty z zespołów, który miał niegdyś siedzibę w Quito - policyjny klub Club Deportivo ESPOLI ("ES"cuela Superior de "POLI"cía or "ESPOLI") przeniósł się do miasta Cayambe, około dwie godziny na północ od Quito.
Największym sukcesem na arenie międzynarodowej było dotarcie do półfinału Copa Libertadores w roku 1985.
Słynni gracze w historii klubu.
Słynni gracze grający w zespole to napastnicy Ángel Fernández, Agustín Delgado, oraz Eduardo Hurtado, który znany jest z gry w amerykańskiej lidze Major League Soccer w klubie Los Angeles Galaxy oraz MetroStars.

</doc>
<doc id="639323" url="https://pl.wikipedia.org/wiki?curid=639323" title="Upodobnienie">
Upodobnienie



</doc>
<doc id="639328" url="https://pl.wikipedia.org/wiki?curid=639328" title="Przemysław Wacha">
Przemysław Wacha

Przemysław Marian Wacha (ur. 31 stycznia 1981 w Głubczycach) – polski badmintonista, dwukrotny brązowy medalista mistrzostw Europy, olimpijczyk z Aten, Pekinu, Londynu i Rio de Janeiro. Wychowanek Technika Głubczyce.
Kariera.
Wielokrotny złoty medalista Indywidualnych Mistrzostw Polski i Międzynarodowych Mistrzostw Polski w singlu. W 2006 zdobył również Mistrzostwo Polski w deblu w parze z Rafałem Hawlem.
Wielokrotny reprezentant Polski na turniejach międzynarodowych. Najlepszy polski singlista w historii.
Zajmuje 12. miejsce w rankingu światowym i 3. w rankingu europejskim (stan na 17.07.2008).
Swój największy międzynarodowy sukces osiągnął w 2007 roku na prestiżowym turnieju Super Serii China Masters, gdzie dotarł do półfinału, po drodze pokonując znacznie wyżej notowanych od siebie przeciwników, ostatecznie przegrywając w trzech setach z reprezentantem Malezji, Wong Choong Hann.
W Holandii tego samego roku udało mu się dotrzeć do finału Dutch Open.
Obecnie występuje w 1. Bundeslidze będąc od sezonu 2007/2008 pierwszą rakietą zespołu FC Langenfeld.
Sukcesem zakończył się start w Mistrzostwach Europy w Herning, gdzie Wacha zdobył dwa brązowe medale: w grze pojedynczej oraz w drużynie mieszanej.
Jako obecnie numer 12 w rankingu światowym zakwalifikował się do Igrzysk Olimpijskich w Pekinie, gdzie reprezentował Polskę w grze pojedynczej.
W 2010 roku podczas Drużynowych Mistrzostw Europy w Warszawie zdobył srebrny medal.

</doc>
<doc id="639329" url="https://pl.wikipedia.org/wiki?curid=639329" title="Monoceros">
Monoceros



</doc>
<doc id="639330" url="https://pl.wikipedia.org/wiki?curid=639330" title="Odpodobnienie">
Odpodobnienie



</doc>
<doc id="639334" url="https://pl.wikipedia.org/wiki?curid=639334" title="Droga ekspresowa H5 (Słowenia)">
Droga ekspresowa H5 (Słowenia)

Droga ekspresowa H5 (sło. "Hitra cesta H5, Krak Obalna cesta") – droga ekspresowa w Słowenii. Umożliwia dojazd z włoskiego miasta Triest do miasta Koper. Po przedłużeniu drogi do miasta Portorož droga stanie się głównym szlakiem komunikacyjnym łączącym miasta położone na słoweńskim odcinku wybrzeża Adriatyku, które są ważnymi ośrodkami turystycznymi.

</doc>
<doc id="639337" url="https://pl.wikipedia.org/wiki?curid=639337" title="Kaplica św. Ducha w Bytomiu">
Kaplica św. Ducha w Bytomiu



</doc>
<doc id="639339" url="https://pl.wikipedia.org/wiki?curid=639339" title="Dowód niewprost">
Dowód niewprost



</doc>
<doc id="639344" url="https://pl.wikipedia.org/wiki?curid=639344" title="Witalnik nostrzak">
Witalnik nostrzak

Witalnik nostrzak ("Chiasmia clathrata, Semiothisa clathrata") – owad z rzędu motyli o rozpiętości skrzydeł 11–15 mm. Pospolity na terenie całej Polski, z wyjątkiem Tatr. 
Gąsienice tego motyla żerują na koniczynie i lucernie.

</doc>
<doc id="639345" url="https://pl.wikipedia.org/wiki?curid=639345" title="Chiasmia clathrata">
Chiasmia clathrata



</doc>
<doc id="639346" url="https://pl.wikipedia.org/wiki?curid=639346" title="Semiothisa clathrata">
Semiothisa clathrata



</doc>
<doc id="639347" url="https://pl.wikipedia.org/wiki?curid=639347" title="Pterophorus pentadactyla">
Pterophorus pentadactyla



</doc>
<doc id="639353" url="https://pl.wikipedia.org/wiki?curid=639353" title="Zmiękczenie">
Zmiękczenie



</doc>
<doc id="639357" url="https://pl.wikipedia.org/wiki?curid=639357" title="Maggiore (wyspa)">
Maggiore (wyspa)

Maggiore ("Isola Maggiore") – druga pod względem wielkości wyspa na Jeziorze Trazymeńskim we Włoszech. Jest to jedyna zamieszkana wyspa na jeziorze, z populacją wynoszącą obecnie ok. 30 osób.
Święty Franciszek z Asyżu żył jako pustelnik na wyspie od 1211 roku. W XII wieku zbudowano na wyspie kościół świętego Michała Archanioła, który został ulokowany na szczycie wzgórza. 
Jedyna miejscowość na wyspie osiągnęła swój największy rozkwit w XIV wieku, po założeniu klasztoru franciszkańskiego w 1328 roku. Większość budynków pochodzi z tego okresu. 
W XVIII wieku miasto liczyło 700 mieszkańców, i od tamtej pory systematycznie ulegało wyludnieniu. 
Na wyspie znajduje się także Castello Isabela – czyli zamek Izabeli, wybudowany w XVI wieku, obecnie jest on zamknięty dla turystów z powodu przeprowadzanej jego odbudowy. Właściciele zamku uciekli z niego przed II wojną światową. Po wojnie zamek należał do franciszkanów.

</doc>
<doc id="639358" url="https://pl.wikipedia.org/wiki?curid=639358" title="Brakująca energia">
Brakująca energia

Brakująca energia – wielkość fizyczna używana w eksperymentalnej fizyce wysokich energii, określająca energię, która nie jest rejestrowana przez detektor cząstek elementarnych, ale oczekuje się, że była ona obecna w zarejestrowanym przypadku, ze względu na pogwałcenie pewnych zasad zachowania, takich jak zasada zachowania energii lub zasada zachowania pędu.
Przez brakującą energię rozumie się zwykle energię uniesioną przez nierejestrowalne w normalnych detektorach cząstki (jak neutrina lub cząstki dotychczas nieodkryte) lub cząstki niezarejestrowane (np. za względu na niedoskonałości detektora). W rzeczywistym eksperymencie do brakującej energii wkład wnoszą również błędy pomiaru energii poszczególnych cząstek.
W akceleratorach hadronowych zwykle rozważa się brakującą energię poprzeczną, czyli brakującą energię w kierunku prostopadłym do kierunku wiązki. Może ona być wyznaczona z tego, że całkowita energia poprzeczna przed zderzeniem była równa zero (za to całkowita energia cząstek przed zderzeniem nie jest znana, gdyż w zderzeniu uczestniczą partony zawarte w hadronach).

</doc>
<doc id="639359" url="https://pl.wikipedia.org/wiki?curid=639359" title="Liga Siatkówki Kobiet (2006/2007)">
Liga Siatkówki Kobiet (2006/2007)

Liga Siatkówki Kobiet 2006/2007 – organizowane przez Profesjonalną Ligę Piłki Siatkowej SA (PLPS SA) zmagania najwyższej w hierarchii klasy żeńskich ligowych rozgrywek siatkarskich w Polsce, będących jednocześnie najwyższym szczeblem centralnym (I poziom ligowy). Toczone systemem kołowym z fazą play-off i play-out na zakończenie sezonu i przeznaczone dla 10 najlepszych polskich klubów piłki siatkowej. 71. edycja rozgrywek o tytuł Mistrzyń Polski, po raz 2. prowadzona w formie ligi zawodowej.
Rozgrywki.
Play-off.
II runda.
Mecze o miejsca 1-4
Mecze o miejsca 5-8
III runda.
Mecze o 7. miejsce
Mecze o 5. miejsce

</doc>
<doc id="639360" url="https://pl.wikipedia.org/wiki?curid=639360" title="Fang Bang">
Fang Bang

Fang Bang – drugi album studyjny Wednesday 13. Wydawnictwo ukazało się 29 sierpnia w Wielkiej Brytanii, a 12 września w Stanach Zjednoczonych 2006 roku. Płytę zmiksował Bob Marlette, który współpracował także z Kiss oraz Alice'em Cooperem i Black Sabbath.
Lista utworów.
Wydanie japońskie zawiera też utwór zatytułowany „Good day to die”, natomiast amerykańskie wydanie zawiera „Burn The Flames (ROKY ERICKSON cover”).

</doc>
<doc id="639361" url="https://pl.wikipedia.org/wiki?curid=639361" title="Tigroid">
Tigroid

Tigroid, znane też jako tygroid, ciałka Nissla, ziarenka Nissla, ziarnistości Nissla (łac. "Globule substantiae basophilicae") – grudki substancji zasadochłonnej w komórkach nerwowych (neuronach) znajdowane w ciałach komórek nerwowych i dendrytach. Tigroid jest specyficzną dla neuronów postacią szorstkiej siateczki śródplazmatycznej i miejscem intensywnej syntezy białek (jest skupieniem rybosomów oraz RNA). Obecność tigroidu jest jedną z przyczyn szarej barwy skupisk ciał komórek nerwowych – stąd noszą one nazwę istoty szarej. Zostały opisane w 1894 roku przez Franza Nissla. Nazwę "tigroid" należy z kolei kojarzyć z tygrysem ("Panthera tigris") – z powodu wyglądu tychże grudek.

</doc>
<doc id="639362" url="https://pl.wikipedia.org/wiki?curid=639362" title="Brakująca energia poprzeczna">
Brakująca energia poprzeczna



</doc>
<doc id="639363" url="https://pl.wikipedia.org/wiki?curid=639363" title="Polvese">
Polvese

Polvese (wł. Isola Polvese) – największa wyspa na Jeziorze Trazymeńskim, w Umbrii we Włoszech. Powierzchnia wyspy to ok. 5,4 km², obecnie niezamieszkana.

</doc>
<doc id="639364" url="https://pl.wikipedia.org/wiki?curid=639364" title="Depalatalizacja">
Depalatalizacja

Depalatalizacja – proces fonetyczny przeciwny do palatalizacji (zmiękczenia). Np. zanik miękkości "sz", "cz", "ż", "c" w języku polskim.

</doc>
<doc id="639365" url="https://pl.wikipedia.org/wiki?curid=639365" title="Balbriggan">
Balbriggan

Balbriggan (irl. "Baile Brigín") - miasto w Irlandii znajdujące się około 30 kilometrów od granic Dublina. Obecnie administracyjnie część hrabstwa Fingal.
Położone nad morzem w zatoce jest doskonałym węzłem komunikacyjnym leżącym na trasie Dublin – Dundalk. Posiada stację kolejki podmiejskiej, połączenia autobusowe oraz autostradę bezpośrednio do Dublina.
Balbriggan obecnie przeżywa prawdziwy boom gospodarczy. Kwitnie budownictwo mieszkaniowe, tutaj lokują swoje siedziby znane, duże sieci handlowe (Tesco, Dunnes Stores, Super Value), powstają nowe ośrodki edukacji i oświaty. Miasto staje się dużym i nowoczesnym ośrodkiem sypialnym dla pracujących w większości w Dublinie i Droghedzie mieszkańców.

</doc>
<doc id="639371" url="https://pl.wikipedia.org/wiki?curid=639371" title="Kary Mullis">
Kary Mullis

Kary Banks Mullis (ur. 28 grudnia 1944 w Lenoir, zm. 7 sierpnia 2019 w Newport Beach) – amerykański biochemik, wynalazca reakcji łańcuchowej polimerazy (PCR), fundamentalnej dla biologii molekularnej techniki, pozwalającej na kopiowanie specyficznych sekwencji DNA. Za pracę w tej dziedzinie Kary Mullis otrzymał w 1993 Nagrodę Nobla w dziedzinie chemii, którą dzielił z Michaelem Smithem.
Kontrowersje.
W rozmowie z Albertem Hofmannem wyznał, że odkrycie reakcji łańcuchowej polimerazy zawdzięcza po części LSD. W wywiadzie opublikowanym we wrześniowym wydaniu "California Monthly" (1994), Mullis powiedział, że „w latach sześćdziesiątych i wczesnych siedemdziesiątych XX wieku zażywałem dużo LSD, podobnie jak inni pracownicy Uniwersytetu Berkeley. Było to doświadczenie otwierające umysł. Dużo ważniejsze niż jakiekolwiek zajęcia, w których brałem udział”.
W 1995 był jednym z konsultantów obrony O.J. Simpsona. W sprawie o morderstwo, określanej mianem procesu stulecia, policja korzystała z analizy DNA metodą PCR. W tym czasie nie była ona jeszcze standardową metodą wykorzystywaną w genetyce sądowej i nie istniały ściśle określone procedury postępowania. Policja popełniła szereg błędów podczas zabezpieczania śladów na miejscu zdarzenia, jak również podczas ich przechowywania. W efekcie tych działań materiał nie był należycie zabezpieczony przed degradacją i kontaminacją. Kary Mullis był na liście biegłych sądowych obrony, której strategia zakładała podważenie przez niego sposobu w jaki wykorzystano jego metodę. Ostatecznie nie zdecydowano się na jego przesłuchanie, ze względu na obawy przed podważeniem wiarygodności Mullisa w związku z nadużywaniem przez niego alkoholu i narkotyków.
Kary Mullis był wielobarwną postacią. Podważał zarówno istnienie globalnego ocieplenia, jak i dziury ozonowej. Uważał też, że nie ma wystarczających dowodów, by twierdzić, że AIDS jest wywoływany przez wirusa HIV. Był zdania, że pacjenci leczeni azydotymidyną są zwyczajnie truci. Był również założycielem firmy sprzedającej biżuterię z DNA znanych osób i orędownikiem astrologii. W 1998 wydał książkę autobiograficzną pod tytułem "Dancing Naked in the Mind Field", w której zawarł wiele ze swoich kontrowersyjnych opinii.
Był zapalonym surferem. Za pieniądze uzyskane dzięki wynalezieniu metody PCR przeniósł się do San Diego, gdzie osiedlił się w pobliżu znanego surferskiego spotu na plaży Windansea Beach.

</doc>
<doc id="639373" url="https://pl.wikipedia.org/wiki?curid=639373" title="Pseudopospieszność">
Pseudopospieszność

Pseudopospieszność formula_1 – wielkość fizyczna używana w eksperymentalnej fizyce wysokich energii. Pseudopospieszność pojedynczej cząstki biegnącej pod kątem formula_2 do osi wiązki zdefiniowana jest wzorem
Pseudopospieszność dla cząstek relatywistycznych formula_4 jest bliska pospieszności
gdzie formula_6 jest składową prędkości cząstki w kierunku wiązki. Można to określić z dokładnego związku pośpieszności z pseudopospiesznością
gdzie formula_8 jest składową pędu cząstki prostopadłą do kierunku wiązki.
Pseudopospieszność nie zależy od energii cząstki, a jedynie od kąta formula_2 jej emisji.

</doc>
<doc id="639377" url="https://pl.wikipedia.org/wiki?curid=639377" title="Schistosoma haematobium">
Schistosoma haematobium



</doc>
<doc id="639380" url="https://pl.wikipedia.org/wiki?curid=639380" title="Piotr Skwieciński">
Piotr Skwieciński

Piotr Skwieciński (ur. 1 maja 1963 w Warszawie) – polski dziennikarz, publicysta, dyplomata.
Życiorys.
Od 1982 studiował historię na Wydziale Historycznym Uniwersytetu Warszawskiego, pracę magisterską "Stronnictwo Ludowe wobec obozu rządzącego w latach 1936–1938", napisaną pod kierunkiem Andrzeja Garlickiego, obronił w 1989. W latach 80. czynny w ówczesnym podziemiu solidarnościowym (Oficyna Wydawnicza „Pokolenie” oraz Niezależne Zrzeszenie Studentów), w latach 90. – w Lidze Republikańskiej.
W latach 1990–1994 był dziennikarzem „Życia Warszawy”, w latach 1994–1996 wiceszefem programu informacyjnego "Wiadomości" TVP1, w latach 1996–1998 pracował w gazecie „Życie”. W latach 2003–2006 był kierownikiem publicystyki politycznej w telewizji TV Puls, współpracował z „Gazetą Polską”, „Rzeczpospolitą” i „Dziennikiem” oraz „Nowym Państwem”.
W latach 2006–2009 prezes Polskiej Agencji Prasowej (zastąpił Waldemara Siwińskiego), w przeszłości 1998–2003 kierownik jej krajowego oddziału. 15 stycznia 2009 złożył dymisję z funkcji prezesa zarządu PAP SA. Następnie współpracownik „Rzeczpospolitej”. Od marca do końca grudnia 2011 moskiewski korespondent tej gazety (1 stycznia 2012 „Rzeczpospolita” zlikwidowała placówkę w Moskwie w ramach oszczędności). Od stycznia 2012 do lutego 2013 publicysta „Rzeczypospolitej" i tygodnika „Uważam Rze”.
Od lutego 2013 do lutego 2019 publicysta tygodnika W Sieci. 
W 2020 Ministerstwo Kultury i Dziedzictwa Narodowego powołało go do Rady Centrum Polsko-Rosyjskiego Dialogu i Porozumienia. 1 marca 2019 został dyrektorem Instytutu Polskiego w Moskwie. W kwietniu 2022 został wydalony z Rosji wraz z grupą 45 polskich dyplomatów w ramach retorsji po inwazji Rosji na Ukrainę. 22 sierpnia 2022 objął stanowisko zastępcy dyrektora Departamentu Dyplomacji Publicznej i Kulturalnej Ministerstwa Spraw Zagranicznych.
W lutym 2023 roku Sejmowa Komisja Spraw Zagranicznych pozytywnie zaopiniowała jego kandydaturę na urząd ambasadora w Armenii.
W latach 2009–2010 był doradcą prezesa Narodowego Banku Polskiego Sławomira Skrzypka.

</doc>
<doc id="639381" url="https://pl.wikipedia.org/wiki?curid=639381" title="Movistar Team">
Movistar Team

Movistar Team () – hiszpańska grupa kolarska, sponsorowana przez giganta telekomunikacyjnego Telefónica. Menadżerem zespołu jest Eusebio Unzue.
W sezonie 2022 grupa zarejestrowana w dywizji UCI WorldTeams.
Historia.
Hiszpańska drużyna rozpoczęła swoje istnienie pod nazwą Reynolds w 1980 r., a następnie był sponsorowany przez Banesto i Iles Baleares. Następnie w 2006 roku zespół przejął francuski bank Caisse d’Epargne.
Caisse d’Epargne ogłosiło na początku roku 2010, że wycofuje się z kolarstwa. Od tego czasu szef zespołu, Eusebio Unzué walczył, aby znaleźć nowego sponsora tytularnego dla swojej drużyny z wieloma gwiazdami, w tym z Luisem Leonem Sanchezem, o którego zabiegały inne zespoły. Zaznaczył również, że musiał podjąć tę decyzję do 15 sierpnia, tak aby w razie niepowodzenia, zawodnicy mieli czas na znalezienie nowego pracodawcy. Dodatkowo w czerwcu lider zespołu Alejandro Valverde otrzymał dwa lata zawieszenia od Trybunału Arbitrażowego do Spraw Sportu za udział w aferze dopingowej Operación Puerto. Mimo wielu problemów, zespół znalazł nowego sponsora i od 1 stycznia 2011 roku nosi nazwę Movistar Team.

</doc>
<doc id="639385" url="https://pl.wikipedia.org/wiki?curid=639385" title="Park Narodowy Prince Albert">
Park Narodowy Prince Albert

Park Narodowy Prince Albert (ang. "Prince Albert National Park", fr. "Parc national de Prince Albert") – park narodowy położony w środkowej części prowincji Saskatchewan, w Kanadzie. Park został utworzony w 1927, na powierzchni 3874 km2. W odległości 200 km na południe od parku leży miasto Saskatoon – stolica prowincji Saskatchewan. Park jest otwarty dla zwiedzających przez cały rok, jednakże największa liczba zwiedzających przypada na okres letni. Różnica wysokości w parku zawiera się w przedziale od 488 m na zachodzie, do 724 m na wschodzie.

</doc>
<doc id="639397" url="https://pl.wikipedia.org/wiki?curid=639397" title="Las Piedras">
Las Piedras

Las Piedras – miasto w Urugwaju, w departamencie Canelones, według spisu ludności z 2004 roku, liczy 69 222 mieszkańców. 18 maja 1811 roku, w czasie wojny wyzwoleńczej, José Gervasio Artigas, urugwajski bohater narodowy stoczył pod Las Piedras zwycięską bitwę z siłami hiszpańskimi. Las Piedras prawa miejskie otrzymało 15 maja 1925 roku.
Ludność.
W 2004 roku w Las Piedras mieszkało 69 220 osób.
Źródło: "Instituto Nacional de Estadística de Uruguay".

</doc>
<doc id="639399" url="https://pl.wikipedia.org/wiki?curid=639399" title="Asybilacja">
Asybilacja

Asybilacja – proces fonetyczny, w wyniku którego spółgłoski zwarte zmieniają się w zwarto-szczelinowe i szczelinowe. Często następuje wraz z palatalizacją. Np. t &gt; ć (język polski), k &gt; č` &gt; c &gt; s (łacina), k &gt; č` lub c` (język prasłowiański).

</doc>
<doc id="639405" url="https://pl.wikipedia.org/wiki?curid=639405" title="Medal Służby Ogólnej (1918)">
Medal Służby Ogólnej (1918)

Medal Służby Ogólnej (ang. "General Service Medal", "GSM") – brytyjski medal ustanowiony w celu nagradzania za służbę w sytuacjach, które warte były upamiętnienia, ale nie było wcześniej takiej możliwości.
GSM wprowadzony został rozkazem Armii Nr 4 z dnia 19 stycznia 1923 jako odpowiednik medalu Naval General Service Medal (1915) nadawanego żołnierzom Armii Brytyjskiej i RAF.
Zasady nadawania.
Po 11 sierpnia 1920, jeśli odbiorca był nagrodzony przez Mentioned in Dispatches (MID), był upoważniony do noszenia emblematu liścia dębu na wstążce medalu.
Medal nadawano za służbę w różnych częściach świata, z wyjątkiem Indii i Afyki.
Klamry medalu.
Medal ma 17 klamer, które upamiętniają różne akcje.
Southern Desert: Iraq
Opis medalu.
awers: przedstawia wizerunek panującego władcy:
rewers: przedstawia uskrzydloną postać Wiktorii z trójzębem w jednej ręce i wieńcem w drugiej.

</doc>
<doc id="639408" url="https://pl.wikipedia.org/wiki?curid=639408" title="Cząstka relatywistyczna">
Cząstka relatywistyczna

Cząstka relatywistyczna to cząstka poruszająca się z prędkością porównywalną do prędkością światła w próżni. Określenie to jest ściśle związane z układem odniesienia: cząstka relatywistyczna w jednym układzie może nie być cząstką relatywistyczną w drugim.
Opis ruchu.
Prędkość cząstki relatywistycznej nie jest wygodnym parametrem opisu jej ruchu, właściwsze jest posługiwanie się jej pędem, masą relatywistyczną, energią lub pospiesznością; wielkości te mogą zmieniać się o wiele rzędów wielkości, podczas gdy prędkość cząstki zmienia się nieznacznie i pozostaje "w przybliżeniu równa" prędkości światła w próżni.
Czas życia.
Jednym z efektów towarzyszących cząstkom relatywistycznym jest wydłużenie ich czasu życia związane z dylatacją czasu i kontrakcją długości. Niektóre cząstki (np. mion, taon) są nietrwałe i rozpadają się ze średnim czasem życia krótszym od kilku mikrosekund w swoim własnym układzie odniesienia. Tymczasem ich czas życia w układzie, w którym cząstki te poruszają się z prędkościami relatywistycznymi, może być wielokrotnie dłuższy. Umożliwia to zaobserwowanie tych cząstek w miejscach, do których nie miałyby szans dotrzeć bez wspomnianych efektów relatywistycznych.

</doc>
<doc id="639410" url="https://pl.wikipedia.org/wiki?curid=639410" title="Pat Garrett i Billy Kid">
Pat Garrett i Billy Kid

Pat Garrett i Billy Kid (Pat Garrett i Billy the Kid) – antywestern z 1973 w reżyserii Sama Peckinpaha, z Jamesem Coburnem i Krisem Kristoffersonem w rolach głównych.
Opis fabuły.
Schyłkowy okres Dzikiego Zachodu. Na pograniczu meksykańskim szeryf Pat Garrett (Coburn) ściga swego dawnego przyjaciela, Billy’ego Kida (Kristofersson). Mimo wzajemnego zrozumienia, a nawet sympatii, warunki toczącego się między nimi swoistego pojedynku są twarde – szlak obydwu będzie znaczony krwią i okrucieństwem. Garrett w końcu dopadnie Kida, jednak nie zmaże wszystkich swoich przeszłych win – film klamrą spina scena zabójstwa samego Garretta na początku XX wieku.
"Pat Garret i Billy Kid", zrealizowany kilka lat po sukcesie "Dzikiej bandy" jest jednym z najlepszych antywesternów w historii kina. Peckinpah opowiada autentyczną historię w charakterystyczny dla siebie sposób, odzierając ją z romantycznej legendy – jego bohaterami kierują najbardziej prymitywne ludzkie instynkty. Paradoksalnie brutalność dzieła podkreślają dodatkowo barwne zdjęcia oraz spokojna muzyka Dylana.
Ścieżka dźwiękowa.
Autorem ścieżki dźwiękowej do filmu "Pat Garrett &amp; Billy the Kid" jest Bob Dylan, który pojawia się na ekranie w znaczącej roli Aliasa – członka bandy Kida. 
Produkcja i odbiór.
Podczas realizacji filmu Peckinpah walczył ze swym alkoholizmem, który zaczął nie tylko jemu wyjątkowo doskwierać. Dodatkowo złe nastroje twórców spotęgowała późniejsza recepcja i komercyjna porażka.

</doc>
<doc id="639413" url="https://pl.wikipedia.org/wiki?curid=639413" title="Jay Dee">
Jay Dee



</doc>
<doc id="639419" url="https://pl.wikipedia.org/wiki?curid=639419" title="Third Eye Blind">
Third Eye Blind

Third Eye Blind – grupa muzyczna pochodząca z San Francisco, USA.

</doc>
<doc id="639422" url="https://pl.wikipedia.org/wiki?curid=639422" title="Ranger 3">
Ranger 3

Ranger 3 – amerykańska bezzałogowa sonda kosmiczna. Razem ze statkami Ranger 4 i Ranger 5 stanowił drugą serię sond programu Ranger, tzw. Block II. Z powodu serii defektów, planowane zderzenie Rangera 3 z powierzchnią Księżyca nie doszło do skutku. Sonda weszła na orbitę heliocentryczną. Statek sam w sobie stanowił test urządzeń i rozwiązań dla przyszłych lotów międzyplanetarnych i księżycowych.
Plan misji.
Po wystrzeleniu w przestrzeń kosmiczną sonda miała lecieć w kierunku Księżyca, wykonując po drodze jedną korektę trajektorii, a następnie uderzyć w powierzchnię Srebrnego Globu. W trakcie lotu miały zostać wykonane pomiary promieniowania gamma i odbijalności fal radarowych od powierzchni Księżyca. Na odpowiedniej wysokości miała się odłączyć kapsuła z sejsmometrem oraz miał się odpalić jej silnik hamujący, by złagodzić uderzenie. Sonda miała przesłać zdjęcia powierzchni Księżyca wykonane w ciągu 10 minut przed uderzeniem w jego powierzchnię, a sejsmometr miał przesyłać dane o ewentualnej aktywności sejsmicznej Księżyca.
Przebieg misji.
Ranger 3 został wystrzelony 26 stycznia 1962 roku. Z powodu usterki w systemie kierowania rakiety nośnej, sonda otrzymała zbyt dużą, o 2%, prędkość. O fiasku misji zdecydowały jednak błędne komendy, które spowodowały obrót statku w niewłaściwym kierunku. To zaś sprawiło, że jego antena straciła kontakt z Ziemią i nie można było wykonać manewru korekty trajektorii. Statek nie przesłał żadnych zdjęć również z przyczyn technicznych – błędnego sygnału, jaki pojawił się w obwodach sondy. Podczas lotu statek przez ponad 40 godzin przesyłał dane zbierane przez detektor promieniowania gamma. 28 stycznia, o 23:23 GMT, mijając Księżyc w odległości 36 793 km, Ranger 3 wszedł na orbitę okołosłoneczną i nie zwrócił już żadnych danych.
Budowa i działanie.
Sonda została zbudowana przez Jet Propulsion Laboratory, część amerykańskiej NASA. Miała wysokość 3,1 m i masę 329,8 kg. Na jej szczycie znajdowała się kapsuła o średnicy 0,65 m, osłonięta drewnem balsą i wyposażona w silnik na paliwo jednoskładnikowe. Sześciokątna podstawa sondy miała średnicę 1,5 m i pokryta była chromem i złotem. U spodu sondy zamontowano antenę dużego zysku.
Również u spodu zamontowano dwa rozkładane panele ogniw słonecznych. W pozycji rozłożonej miały one rozpiętość 5,2 m. Prąd elektryczny generowało 8680 ogniw. Prąd zaś ładował akumulator AgZn. Miał on masę 11,5 kg i pojemność 1 kWh. Moc znamionowa wynosiła 135 W.
Kontrolę nad statkiem sprawował komputer pokładowy, programator oraz system przyjmujący polecenia z Ziemi. Położenie statku kontrolowały wykrywacze Słońca i Ziemi, żyroskopy oraz silniczki korekcyjne. System telemetrii składał się z dwóch nadajników pracujących na częstotliwości 960 MHz. Jeden miał moc 3 W, a drugi 50 mW. Korzystały one z anteny dużego zysku i anteny dookolnej.
Kontrolę temperatury statku zapewniało białe malowanie fragmentów sondy oraz dobrze odbijające pokrycia ze złota, chromu i srebra.

</doc>
<doc id="639423" url="https://pl.wikipedia.org/wiki?curid=639423" title="CS Emelec">
CS Emelec

Club Sport Emelec – ekwadorski klub piłkarski z siedzibą w mieście Guayaquil, stolicy prowincji Guayas. Występuje w rozgrywkach Serie A. Swoje domowe mecze rozgrywa na obiekcie Estadio George Capwell.
Historia.
Zebranie pracowników firmy Empresa Eléctrica del Ecuador (kompania energentyczna w Guayaquil) założyło klub 28 kwietnia 1929. Zebraniu przewodniczył wysoki urzędnik kompanii, przybyły z USA George Capwell, nazywany "El Gringo". Początkowo w klubie były uprawiane tylko dwie dyscypliny sportu – baseball i boks.
Klub związał się z futbolem podczas Copa América w roku 1947, który rozgrywany był w Ekwadorze. Od tego czasu Copa América znany jest także pod nazwą "Campeonato Sudamericano de Fútbol". Emelec po raz pierwszy zdobył tytuł mistrza Ekwadoru w roku 1957, z „drużyną marzeń”, w której występowali Cipriano Yu Lee, José Balseca, Cruz Ávila, Mariano Larraz, Carlos Raffo, Jaime Ubilla, Daniel Pinto, Rómulo Gómez oraz Suárez-Rizzo. Trenerem drużyny był Eduardo „Tano” Spandre.
Klub zdobył następne tytuły w latach 1961, 1965, 1972, 1979, 1988, 1993, 1994, 2001 i 2002. W 1995 dotarł aż do półfinału Copa Libertadores, gdzie przegrał walkę o finał z Grêmio Porto Alegre. W roku 2001 klub ponownie pokazał się na arenie międzynarodowej, docierając do finału Copa Merconorte. W grudniu roku 2001 klub osiągnął najwyższe w historii miejsce w światowym rankingu FIFA – 28.
Emelec jest pierwszym ekwadorskim klubem, który sprzedał swego zawodnika do włoskiej Serie A. Zawodnikiem tym był Iván Kaviedes.

</doc>
<doc id="639426" url="https://pl.wikipedia.org/wiki?curid=639426" title="Cannondale Pro Cycling">
Cannondale Pro Cycling

Cannondale () – włoska zawodowa grupa kolarska, której dyrektorem generalnym jest Roberto Amadio, a dyrektorem sportowym Biagio Conte. Głównym sponsorem, od którego pochodzi nazwa drużyny, jest amerykański producent rowerów – Cannondale Bicycle Corporation. Poprzedni sponsor tytularny Liguigas wycofał się ze sponsorowania kolarstwa z końcem sezonu 2012. 
W sezonie 2014 grupa otrzymała licencję na występy w dywizji UCI ProTeams.
Skład 2013.
"Stan na 1 stycznia 2013."

</doc>
<doc id="639431" url="https://pl.wikipedia.org/wiki?curid=639431" title="Intel-Action/2006">
Intel-Action/2006



</doc>
<doc id="639433" url="https://pl.wikipedia.org/wiki?curid=639433" title="Peter Stormare">
Peter Stormare

, właściwie Rolf Peter Ingvar Storm (ur. 27 sierpnia 1953 w Kumla
) – szwedzki aktor charakterystyczny, który wystąpił w licznych produkcjach hollywoodzkich.
Życiorys.
Wczesne życie.
Urodził się w Kumla w Szwecji. Wkrótce potem jego rodzina przeniosła się do Arbrå. Rolf Peter Ingvar Storm przybrał pseudonim „Peter Stormare”, gdy zorientował się, że jeden ze studentów szkoły filmowej nazywa się podobnie. Pierwotnie stosował też pseudonim Retep Mrots (jego własne nazwisko czytane od tyłu).
Kariera.
Stormare rozpoczął karierę w Szwedzkiej Królewskiej Akademii Teatralnej, do której należał 11 lat. W 1990 otrzymał stanowisko dyrektora artystycznego w teatrze Tokyo Globe, gdzie występował w rolach szekspirowskich, m.in. jako "Hamlet". 3 lata później wyjechał do Nowego Jorku i zajął się głównie produkcjami anglojęzycznymi. W Szwecji pracował z Ingmarem Bergmanem, który odkrył jego talent. Grał także rolę Carla Hamiltona, fikcyjnego szwedzkiego szpiega, podobnego do Jamesa Bonda.
Zebrał pochwały za rolę małomównego, bezwzględnego bandyty w "Fargo", ze Steve’em Buscemim (1996), oraz później za rolę „doktora od oczu” w "Raporcie mniejszości" (ang. "Minority report"). W 1998 pojawił się w filmie "Big Lebowski", jako Uli Kunkel, oraz w "Armageddon", jako rosyjski kosmonauta, natomiast w 2003 wystąpił w wielkim hicie "Bad Boys II". W "Constantine" z 2005, Stormare grał Lucyfera. Jego pierwszą główną postacią była rola Johna Abruzziego w serialu "Skazany na śmierć".
Podłożył głos do gier wideo: "Quake 4", "Mercenaries: Playground of Destruction" oraz "Icewind Dale 2". Pojawia się także w przerywnikach filmowych w grze . Odgrywa tam postać doktora Grzegorza Zielińskiego.
W lutym 2006 zagrał niemieckiego inżyniera w serii reklam telewizyjnych "VDub" koncernu Volkswagen, będącej parodią programu "Pimp My Ride", nadawanego na MTV.
W maju 2010 roku wystąpił w teledysku do piosenki „Uprising” szwedzkiej grupy heavy-metalowej Sabaton, gdzie zagrał niemieckiego oficera.
Życie prywatne.
Stormare mieszka zarówno w Stanach Zjednoczonych, jak i w Szwecji. Z byłą żoną, aktorką Karen Sillas, ma córkę o imieniu Kelly. Obecnie żonaty z Toshimi Stormare.
Stormare jest także muzykiem. Po tym jak Bono z U2 usłyszał twórczość Stormarego, zachęcił go do wydania albumu, który ukazał się w 2002 ("Dallerpölsa och småfåglar").
Stormare jest ojcem chrzestnym szwedzkiego aktora Gustafa Skarsgårda i gra w zespole Blonde From Fargo.

</doc>
<doc id="639437" url="https://pl.wikipedia.org/wiki?curid=639437" title="Questlove">
Questlove

Questlove, właściwie Ahmir Khalib Thompson (ur. 20 stycznia 1971 w Filadelfii w stanie Pensylwania) – afroamerykański DJ i producent muzyczny, współzałożyciel hip-hopowej grupy The Roots, gdzie gra na perkusji. Produkował dla takich artystów jak Common, Erykah Badu, Jay-Z, Zack de la Rocha, John Legend i D’Angelo, należy do grup producenckich "Soulquarians", "The Randy Watson Experience", "The Soultronics" i "The Grand Wizzards" (wcześniej "Grand Negaz"). Założyciel Okayplayer. Twórca filmu muzycznego "Summer of Soul" (2021), nagrodzonego Oscarem za najlepszy pełnometrażowy film dokumentalny.
Questlove ma ponad 2,5 mln "followersów" na Twitterze.
Życiorys.
Ahmir Khalib Thompson urodził się w 1971 w Filadelfii. Jego ojcem był piosenkarz Lee Andrews z grającej doo wop grupy Lee Andrews &amp; The Hearts. Matka Jacqueline była modelką i tancerką. Ich utwór „Are You Looking?” (nagrany wspólnie z ciotką Ahmira jako Congress Alley) został wykorzystany przez Dr. Dre w jego utworze „Nuthin’ but a „G” Thang”.
W Philadelphia High School for the Creative and Performing Arts poznał Tariqa Trottera, z którym w 1987 roku założył The Square Roots.
Jest dyrektorem muzycznym programu „Late Night With Jimmy Fallon”, w którym The Roots występują jako "house band". Regularnie występuje w klubach jako DJ. Jego kolekcja winyli obejmuje ok. 70 tys. egzemplarzy.
Wygląd.
Questlove jest znany ze swojego charakterystycznego wyglądu – według własnych zapewnień ma 6 stóp i 2 cale (188 cm) wzrostu oraz waży ponad 300 funtów (130 kg). Do tego nosi duże afro, a w nim zawsze rodzaj grzebienia – tzw. , których posiada ok. 2-3 tysięcy. W jednym z wywiadów twierdzi, że nie ścinał włosów od 2 czerwca 1989.
Poglądy polityczne.
Questlove deklaruje się jako lewicowy Demokrata. W 2011 roku wywołał skandal, kiedy zaakompaniował wejście kontrowersyjnej Republikanki Michele Bachmann na scenę programu „Late Night With Jimmy Fallon” utworem „Lyin' Ass Bitch” grupy Fishbone.
Autobiografia.
W czerwcu 2013 roku ukazała się jego autobiografia, napisana wspólnie z Benem Greenmanem – "Mo' Meta Blues: The World According to Questlove". Książka została bardzo pozytywnie przyjęta przez krytyków. Tytuł książki jest modyfikacją tytułu filmu "Mo' Better Blues" Spike’a Lee z 1990 roku.

</doc>
<doc id="639439" url="https://pl.wikipedia.org/wiki?curid=639439" title="Stefan Napierski">
Stefan Napierski

Stefan Napierski, właściwie Stefan Marek Eiger (ur. 15 marca 1899 w Warszawie, zm. 2 kwietnia 1940 w Palmirach) – polski poeta żydowskiego pochodzenia, tłumacz i eseista, w latach 1938–1939 wydawca dwumiesięcznika „Ateneum”.
Zarys biograficzny.
Był synem Bolesława Eigera, bogatego przedsiębiorcy i Jadwigi Diany, z d. Silberstein, córki Markusa Silbersteina. Jego starszą siostrą była Maria Eiger-Kamińska (1893-1983), działaczka komunistyczna, zastępca członka KC KPP (1930-32). Miał jeszcze dwóch młodszych braci: Kazimierza i Zdzisława. Napierski był zwolennikiem asymilacji żydowskiej i w młodości przyjął chrzest, używał też polskobrzmiącego pseudonimu artystycznego. Pomimo tego, że był homoseksualny (co było tajemnicą poliszynela środowisk artystycznych), w latach 1922-1935 był żonaty z Ireną Tuwim.
Napierski był znany głównie jako krytyk literacki i tłumacz, a jego poezja, wydawana własnym sumptem, cieszyła się znacznie mniejszą popularnością i poważaniem. Był związany z członkami grupy Skamander, ale do niej bezpośrednio nie należał, a w jego twórczości widoczne były wpływy młodopolskie i romantyczne (określano go „ostatnim dekadentem Młodej Polski”). Dzięki jego wstawiennictwu Jarosław Iwaszkiewicz otrzymał w 1923 pozycję sekretarza marszałka Sejmu. W latach 1938–1939 był wydawcą i redaktorem dwumiesięcznika „Ateneum”.
Zabrany z Pawiaka i rozstrzelany przez Niemców w masowej egzekucji w Palmirach, w grupie znaczących przedstawicieli polskiej inteligencji zamieszkałej w Warszawie.
Jego egzekucję uwieczniła w wierszu "Wiersz o nieznanym dniu i nieznanej godzinie" jego była żona Irena Tuwim: „"Obstąpili cię, obskoczyli cię/ Jak psów zgraja, głodna, wściekła, zła./ A to było w jakiejś strasznej chwili,/ Tam, w Warszawie. Jakiegoś dnia./ Szli brunatni, żelaźni i dzicy,/ Z przodu kat, z boku kat, z tyłu kat"”.

</doc>
<doc id="639440" url="https://pl.wikipedia.org/wiki?curid=639440" title="Fassa Bortolo">
Fassa Bortolo



</doc>
<doc id="639441" url="https://pl.wikipedia.org/wiki?curid=639441" title="Mazda Motor Corporation">
Mazda Motor Corporation



</doc>
<doc id="639463" url="https://pl.wikipedia.org/wiki?curid=639463" title="ROOT">
ROOT

ROOT – obiektowy szkielet aplikacji (ang. framework) wspomagający pisanie programów do analizy danych. Powstał w 1994 roku w laboratorium CERN na potrzeby analizy danych fizyki wysokich energii i jest od tego czasu stale rozwijany. ROOT zawiera:

</doc>
<doc id="639465" url="https://pl.wikipedia.org/wiki?curid=639465" title="Zarządzanie integralnością projektu">
Zarządzanie integralnością projektu

Zarządzanie integralnością projektu (ang. project integration management) stanowi, zgodnie ze standardami opracowanymi w PMBOK (Project Management Body of Knowledge) przez PMI, zespół procesów zarządzania projektami zorientowanych na zachowanie spójności i koordynacji specyficznych procesów zestandaryzowanych w poszczególnych grupach.&lt;br&gt;
Procesy, jakie PMI zalicza do grupy Zarządzanie integralnością projektu, to:

</doc>
<doc id="639472" url="https://pl.wikipedia.org/wiki?curid=639472" title="II Liceum Ogólnokształcące im. Marii Konopnickiej w Katowicach">
II Liceum Ogólnokształcące im. Marii Konopnickiej w Katowicach

II Liceum Ogólnokształcące z Oddziałami Dwujęzycznymi im. Marii Konopnickiej w Katowicach – szkoła ponadpodstawowa mieszcząca się w Śródmieściu Katowic przy ul. Bartosza Głowackiego 6.
Siedziba.
Szkoła działa w budynku z 1911 roku usytuowanym w południowej, modernistycznej części Śródmieścia Katowic (w sąsiedztwie placu Kardynała Augusta Hlonda). W obiekcie znajdują się trzy pełnowymiarowe sale gimnastyczne, wielofunkcyjne boisko zewnętrzne, siłownia i pływalnia (z roku 1977, generalny remont obiektu w styczniu 2008 roku). Uczniowie szkoły korzystają z biblioteki szkolnej, pracowni specjalistycznych (m.in. chemicznej, biologicznej, informatycznej), stołówki, kawiarni szkolnej, indywidualnych szafek oraz radiowęzła.
Historia.
Budynek liceum powstał w 1911 na potrzeby powszechnej szkoły niemieckiej – Kleistschule (jej patronem był niemiecki poeta Heinrich von Kleist). Działkę przy ówczesnej "Kleiststraße" (dziś ul. B. Głowackiego), na której powstała szkoła, o powierzchni 9021 m², magistrat Katowic kupił w 1905 r. za cenę ok. 33 000 ówczesnych marek. Po przyłączeniu terenów wschodniej części Górnego Śląska do Polski w budynku obecnego liceum rozpoczęła działalność Publiczna Szkoła Powszechna nr 2 im. Marii Konopnickiej (1922). Jej działalność została zawieszona w czasie II wojny światowej i wznowiona w roku 1945. W 1948 nastąpiło przekształcenie szkoły w Ogólnokształcącą Szkołę Żeńską Stopnia Podstawowego i Licealnego im. Marii Konopnickiej, co stało się właściwym początkiem działalności liceum. W 1952 zreformowano strukturę szkoły, która przyjęła nazwę IV Szkoły Podstawowej i Liceum Ogólnokształcącego, zaś rok później wprowadzono koedukację. W 1960 liceum i szkoła podstawowa usamodzielniły się, a oddział ponadpodstawowy przekształcił się w istniejące do dzisiaj II Liceum Ogólnokształcące im. Marii Konopnickiej. W 1977 roku oddano do użytku nowy segment sportowy z drugą pełnowymiarową salą gimnastyczną oraz basenem. W tej dekadzie latach liceum wyspecjalizowało się w nauczaniu języka angielskiego. Od 1994 roku liceum należy do Stowarzyszonych przy Polskim Komitecie UNESCO, dzięki czemu m.in. uczestniczy w wielu programach międzynarodowych: "The Baltic Sea Project", "Phenological Studies", "Bird Counting", "Environmental History". Jednym z priorytetów dydaktycznych stała się wówczas edukacja ekologiczna. Od 2003 liceum organizuje Międzyszkolne Sesje Matematyczne z okazji Dnia Liczby Pi (odbywające się m.in. w siedzibie Wyższej Szkoły Technicznej w Katowicach). Rok 2005 przyniósł kolejne poszerzenie oferty edukacyjnej – otwarto wówczas w liceum klasę dwujęzyczną z językiem hiszpańskim. W roku 2018 w związku z reformą struktury szkolnej do liceum przyłączone zostało – sąsiadujące w jednym budynku – Gimnazjum nr 2 (dawna szkoła podstawowa).
Z liceum współpracuje Stowarzyszenie absolwentów i nauczycieli KONOPA.
Języki nauczane.
W liceum nauczane są następujące języki: angielski, hiszpański oraz niemiecki.
Od roku 2005 szkoła prowadzi zajęcia w klasie dwujęzycznej z językiem hiszpańskim – nauka w tym oddziale odbywa się pod patronatem Ambasady Królestwa Hiszpanii.
Profile klas i patronaty naukowe.
Wszystkie klasy w II LO pracują pod patronatem naukowym instytucji:
Laur Absolwenta i tradycje szkolne.
Od 2008 r. w II Liceum Ogólnokształcącym z Oddziałami Dwujęzycznymi im. Marii Konopnickiej w Katowicach zasłużony absolwent o wybitnej osobowości otrzymuje najwyższe wyróżnienie szkoły, który przyznawany jest przez dziesięcioosobową Kapitułę Lauru Absolwenta. W skład Kapituły wchodzi dyrektor jako przewodniczący i nauczyciele wszystkich specjalności. Nominacje do Lauru zgłaszane są przez uczniów oraz wychowawców klas trzecich.
Podczas Akademii Ostatniego Dzwonka w obecności całej społeczności szkolnej, Rady Rodziców i zaproszonych gości Laureat otrzymuje Laur w kształcie medalu odlanego z brązu, na którym widnieje grawer z nazwiskiem Laureata i rok otrzymania nagrody. Projektantem i wykonawcą naszego szkolnego Lauru jest wybitny rzeźbiarz – Gerard Grzywaczyk, uznany śląski artysta nagrodzony w wielu konkursach w kraju i za granicą.
Podczas świąt państwowych i ważnych uroczystości szkolnych oprócz hymnu państwowego społeczność szkoły wykonuje wspólnie także hymn szkoły, pieśń napisaną i skomponowaną przez uczniów i śpiewaną w murach Konopnickiej od lat 70. XX wieku.

</doc>
<doc id="639479" url="https://pl.wikipedia.org/wiki?curid=639479" title="Ranger 5">
Ranger 5

Ranger 5 – amerykańska bezzałogowa sonda kosmiczna wysłana w ramach programu Ranger. Misja zakończyła się niepowodzeniem. Z powodu usterki w układzie zasilania wszystkie instrumenty pokładowe przestały działać po kilku godzinach od startu. Planowane zderzenie Rangera 5 z powierzchnią Księżyca nie doszło do skutku. Minął on powierzchnię Srebrnego Globu o 725 kilometrów, w dniu 21 października 1962 roku. Sonda krąży obecnie wokół Słońca. 
Plan misji.
Po wystrzeleniu w przestrzeń kosmiczną sonda miała lecieć w kierunku Księżyca, wykonując po drodze jedną korektę trajektorii, a następnie uderzyć w powierzchnię Srebrnego Globu. W trakcie lotu miały zostać wykonane pomiary promieniowania gamma i odbijalności fal radarowych od powierzchni Księżyca. Na odpowiedniej wysokości miała się odłączyć kapsuła z sejsmometrem oraz miały się odpalić silniczki hamujące, by złagodzić uderzenie. Sonda miała przesłać zdjęcia powierzchni Księżyca wykonane w ciągu 10 minut przed uderzeniem w jego powierzchnię, a sejsmometr miał przesyłać dane o ewentualnej aktywności sejsmicznej Księżyca.
Przebieg misji.
Człon Agena B rakiety nośnej wyniósł sondę na orbitę parkingową, a po 25 minutach odpalił się ponownie i skierował sondę w stronę Księżyca. Usterka w systemie kierowania członu Agena B sprawiła, że Ranger 5 uzyskał zbyt dużą prędkość. Sonda utraciła zasilanie z baterii słonecznych i przełączyła się na zasilanie z baterii. Nieprawidłowe komendy spowodowały, że antena telemetrii straciła połączenie z Ziemią. Uniemożliwiło to również odbiór sygnałów mających korygować tor lotu oraz odbiór wykonywanych zdjęć. Sonda minęła Księżyc i weszła na orbitę heliocentryczną. Statek był śledzony przez 8 godzin i 44 minuty, aż do wyczerpania baterii rezerwowej. Pokładowy detektor promieni gamma przekazał tylko niecałe 5 godzin danych o kosmicznym tle gamma, w dodatku w pozycji złożonej.
Budowa.
Ranger 5 był konstrukcyjnie niemal identyczny z sondami Ranger 3 i Ranger 4. Sonda o masie 342,5 kg i miała 3,1 m wysokości. Na jej szczycie znajdowała się kulista kapsuła o średnicy 0,65 m, pokryta drewnem balsa, zawierająca sejsmometr. Statek posiadał własny napęd: silnik odrzutowy na paliwo jednoskładnikowe, o ciągu 22,6 kN. Sześciokątna podstawa sondy miała 1,5 m średnicy i była pokryta chromem i złotem. Do jej spodu przytwierdzona była paraboliczna antena dużego zysku. Do boków podstawy zamocowano dwa panele ogniw słonecznych o łącznej rozpiętości 5,2 m. Prąd elektryczny generowało 8680 ogniw słonecznych, ładujących akumulatory AgZn (główny i zapasowy) o pojemności 1 kWh i masie 11,5 kg. Kontrolę nad statkiem sprawował prosty komputer pokładowy, programator i system przyjmowania komend radiowych z Ziemi. Położenie statku kontrolowały wykrywacze Słońca i Ziemi, żyroskopy oraz silniczki korekcyjne. System telemetrii składał się z dwóch nadajników pracujących na częstotliwości 960 MHz. Jeden miał moc 3 W, a drugi 50 mW. Korzystały one z anteny dużego zysku i anteny dookolnej. Kontrolę temperatury statku zapewniało białe malowanie fragmentów sondy oraz dobrze odbijające pokrycia ze złota, chromu i srebra.

</doc>
<doc id="639481" url="https://pl.wikipedia.org/wiki?curid=639481" title="Mierniczy">
Mierniczy



</doc>
<doc id="639483" url="https://pl.wikipedia.org/wiki?curid=639483" title="Skały Twardowskiego">
Skały Twardowskiego



</doc>
<doc id="639484" url="https://pl.wikipedia.org/wiki?curid=639484" title="Autostrada M7 (Węgry)">
Autostrada M7 (Węgry)

Autostrada M7 () – autostrada na Węgrzech w ciągu trasy europejskiej E71. Jej fragment przy granicy chorwackiej pokrywa się również z trasą E65.
Autostrada łączy Budapeszt z jeziorem Balaton, miastem Nagykanizsa i przejściem granicznym Letenye. Umożliwia dojazd ze stolicy Węgier do Chorwacji i do Słowenii, dzięki połączeniu z autostradą M70. Jest najważniejszym ciągiem komunikacyjnym południowo-zachodnich Węgier. Od granicy chorwackiej biegnie dalej jako autostrada A4.
Pierwsze odcinki drogi zostały wybudowane już w latach 60. (najstarszy odcinek węgierskiej autostrady w okolicach Budapesztu) i 70. XX wieku – w okresie państwa komunistycznego doprowadzono ją do Balatonu. Do czasu reformy sieci tras europejskich w latach 80. stanowiła fragment arterii E96.
Autostrada została oddana w całości do użytku w 2008 roku:
Trasy europejskie.
Autostrada M7 jest częścią kilku tras europejskich:

</doc>
<doc id="639485" url="https://pl.wikipedia.org/wiki?curid=639485" title="Henryk Kurta">
Henryk Kurta

Henryk Kurta (ur. 14 września 1935 w Paryżu zm. 21 października 1993 w Brukseli) – polski pisarz, dziennikarz, publicysta, tłumacz, scenarzysta komiksów. Prasoznawca, starszy wykładowca na Wydziale Dziennikarstwa Uniwersytetu Warszawskiego.
Życiorys.
Opublikował szereg książek naukowych i popularnonaukowych, kilka powieści oraz przewodniki turystyczne po Belgii i Luksemburgu. W latach 1969–1973 był redaktorem naczelnym czasopisma Widnokręgi. W 1976 został redaktorem naczelnym miesięcznika komiksowego Relax, na łamach którego ukazał się jego esej "Era wizji. O historii i bohaterach komiksu" oraz komiksy rysowane do jego scenariuszy przez Jerzego Wróblewskiego ("Tajemnica głębin") i Grzegorza Rosińskiego ("Przeobrażenie"), wydane ponownie w antologii komiksów "Ogień nad tajgą" (1982).

</doc>
<doc id="639491" url="https://pl.wikipedia.org/wiki?curid=639491" title="Surowce energetyczne">
Surowce energetyczne



</doc>
<doc id="639493" url="https://pl.wikipedia.org/wiki?curid=639493" title="Neferkare">
Neferkare

Neferkare – domniemany władca starożytnego Egiptu z II dynastii
Lata panowania.
2749-2744 p.n.e. ("Kwiatkowski")
O jego panowaniu nie wiemy nic. Nieznane są żadne zabytki z okresu panowania tego władcy. Wymienia go tylko Lista Królów z Sakkary i Kanon Turyński. U Manetona występuje jako Nefercheres. 
Niektóre klasyfikacje podają go jako samodzielnego władcę, umiejscawiając go między Peribsenem i Chasechemem / Chasechemui wraz z Neferkasokarem i „Hudżefą” I, inne wiążą go z pozostałymi, znanymi władcami (klasyfikacja z Cambridge utożsamia go z Chasechemem), natomiast niektóre nie podają jego imienia wcale.

</doc>
<doc id="639494" url="https://pl.wikipedia.org/wiki?curid=639494" title="Hauptschule">
Hauptschule

Hauptschule (niem. "szkoła główna") – niemiecka szkoła osiągająca stopień przygotowania do nauki zawodu. 
Uczęszczają do niej uczniowie, którzy ukończyli czteroletnią "Grundschule" (niem. "szkołę podstawową").
Hauptschule liczy 5 lub 6 klas (od klasy 5 do 9 lub 10); w 8 klasie istnieje możliwość dodatkowych zajęć (niem. "Zusatzunterricht"), do których są dopuszczani uczniowie ze średnią ocen 3,0 (w niemieckim systemie oceniania), aby po ukończeniu 9 klasy mieli możliwość awansu do "Realschule" (niem. "szkoły realnej").
Po ukończeniu Hauptschule uczeń otrzymuje świadectwo ukończenia szkoły głównej (niem."Hauptschulabschluss"), a po ukończeniu szkoły realnej Realschule świadectwo ukończenia szkoły realnej (niem. "Realschulabschluss"), który po dodatkowym kształceniu może dać uczniowi szansę na zdawanie matury. 
"Hauptschulabschluss" nie daje tych możliwości; można wtedy jedynie przysposabiać się do zawodu.

</doc>
<doc id="639495" url="https://pl.wikipedia.org/wiki?curid=639495" title="Roman Husarski">
Roman Husarski

Roman Husarski, pseudonim literacki Roman Hussarski (ur. 29 listopada 1923 w Warszawie, zm. 8 czerwca 2004) – polski rzeźbiarz, architekt, pedagog, wynalazca, pisarz, twórca techniki piropiktury (wraz z żoną Heleną).
Życiorys.
Ukończył studia na Wydziale Rzeźby i Architektury Wnętrz ASP w Krakowie, profesor dr hab. Wydziału Architektury Politechniki Krakowskiej.
Debiutował jako poeta na łamach prasy w 1946 roku. Publikował także opowiadania gatunku "pulp fiction" w "Co Tydzień Powieść". Po roku 1956 wycofał się z pisania prozy (jednak pozostał członkiem ZLP, a po 1989 SPP), publikując sporadycznie poezję w "Tygodniku Powszechnym" i "Życiu Literackim".

</doc>
<doc id="639497" url="https://pl.wikipedia.org/wiki?curid=639497" title="HAT-P-1">
HAT-P-1



</doc>
<doc id="639501" url="https://pl.wikipedia.org/wiki?curid=639501" title="Nadzieja Artymowicz">
Nadzieja Artymowicz

Nadzieja Artymowicz (, ur. 18 lutego 1946 w Augustowie k. Bielska Podlaskiego) – poetka literatury białoruskojęzycznej z mniejszości białoruskiej na Podlasiu.
Życiorys.
Jest wnuczką Ignacego Artymowicza z Augustowa, od końca XIX wieku malarza cerkwi w powiecie bielskim, córką Eudokima Artymowicza. Dorastała w Bielsku Podlaskim, do którego przeprowadzili się jej bliscy. Tam ukończyła Liceum Ogólnokształcące z Białoruskim Językiem Nauczania im. Bronisława Taraszkiewicza (1964). Ukończyła filologię białoruską na Uniwersytecie Warszawskim (1972). Po ukończeniu studiów pracowała jako tłumacz w Instytucie Wzornictwa Przemysłowego w Warszawie, a następnie w domu kultury w Bielsku Podlaskim. 
W 1970 roku debiutowała na łamach Niwy, na której łamach przez następne 5 lat opublikowała 13 utworów. Przełomowym w jej karierze był rok 1976, w którym jej poezja doczekała się pierwszej recenzji i zorganizowano jej pierwszy wieczór autorski. 
Mieszka w Bielsku Podlaskim. Jest członkiem Białoruskiego Stowarzyszenia Literackiego „Białowieża” i, od 1992 roku, Związku Literatów Polskich. Została odznaczona Złotą Odznaką Zasłużony Działacz Kultury. W 2009 roku występowała na Festiwalu Białoruskiej Poezji Śpiewanej i Piosenki Autorskiej „Jesień Bardów” wraz z Alehem Kabzarem, który komponuje muzykę do jej utworów poetyckich. O twórczości Nadziei Artymowicz pisała m.in. Teresa Zaniewska. 

</doc>
<doc id="639503" url="https://pl.wikipedia.org/wiki?curid=639503" title="PMI">
PMI



</doc>
<doc id="639506" url="https://pl.wikipedia.org/wiki?curid=639506" title="Jezioro Jasne">
Jezioro Jasne

3 jeziora w Polsce 
oraz nieoficjalna nazwa:

</doc>
<doc id="639508" url="https://pl.wikipedia.org/wiki?curid=639508" title="Projekt (informatyka)">
Projekt (informatyka)



</doc>
<doc id="639512" url="https://pl.wikipedia.org/wiki?curid=639512" title="Todtmoos">
Todtmoos

Todtmoos – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład związku gmin St. Blasien.
Geografia.
Leży w Schwarzwaldzie nad Wehrą. Najwyższym punktem gminy jest Hochkopf (1263 m n.p.m.). Na północy graniczy z Todtnau w powiecie Lörrach, na wschodzie z Ibach, na południu z Herrischried, na zachodzie zaś z Häg-Ehrsberg oraz miastem Schopfheim.
Dzielnice.
Dzielnice gminy: Au, Berghütte, Glashütte, Hintertodtmoos, Höfle, Lehen, Mättle, Prestenberg, Rütte, Schwarzenbach, Strick, Vordertodtmoos i Weg.
Polityka.
Ostatnie wybory samorządowe odbyły się 13 czerwca 2004. W radzie gminy zasiada 12 radnych z czego 5 pochodzi z CDU, a 7 ogłosiło bezpartyjność.

</doc>
<doc id="639513" url="https://pl.wikipedia.org/wiki?curid=639513" title="Jan Czykwin">
Jan Czykwin

Jan Czykwin (ur. 18 maja 1940 w Dubiczach Cerkiewnych, zm. 14 listopada 2022 w Bielsku Podlaskim) – białoruski i polski poeta, historyk literatury, tłumacz; profesor nauk humanistycznych.
Życiorys.
Debiutował na łamach pisma „Niwa” w 1957. W 1964 ukończył rusycystykę na Uniwersytecie Warszawskim. Od 1969 pracował w filii UW w Białymstoku, od 1985 do 1997 na Uniwersytecie Warszawskim, a od 1998 był pracownikiem Uniwersytetu w Białymstoku. W tymże roku uzyskał tytuł profesora nauk humanistycznych.
W 1989 został prezesem Białoruskiego Stowarzyszenia Literackiego „Białowieża”.
W 2008 został odznaczony Złotym Medalem „Zasłużony Kulturze Gloria Artis”.

</doc>
<doc id="639515" url="https://pl.wikipedia.org/wiki?curid=639515" title="The Secret Life of...">
The Secret Life of...

The Secret Life of... – debiutancki album zespołu The Veronicas wydany 14.10.2005 w Australii, a w USA w Walentynki. Album uplasował się na 2. pozycji wśród albumów w Australii i pokrył się platyną 4x. Ponadto album zadebiutował na 5. miejscu w Nowej Zelandii i dotarł na 3. miejsce listy Billboard Top Heatseekers. "The Secret Life of..." został rozprowadzony w nakładzie 50,000 kopii w USA.
Na płycie znajdują się utwory:
Bonus Track (Europa i Brazylia)
Bonus Track (USA)
Teledyski:

</doc>
<doc id="639525" url="https://pl.wikipedia.org/wiki?curid=639525" title="Andreas Johnson">
Andreas Johnson

Andreas Johnson, właściwie Jon Erik Andreas Johnson (ur. 22 marca 1970 w Bjärred) – szwedzki piosenkarz i autor piosenek.
Życiorys.
Wczesne lata.
Jest młodszym synem muzyków jazzowych, z którymi grywał na koncertach. 
Kariera.
Początki.
Profesjonalną karierę muzyczną rozpoczął po przeprowadzce do Sztokholmu jako wokalista zespołu Planet Waves, z którą w latach 1993-1995 przebywał w Nowym Jorku. Po powrocie do Sztokholmu w 1995 formacja wydała swój jedyny album studyjny, zatytułowany "Brutal Awakenings". Niedługo po wydaniu płyty zakończyła działalność.
W 1996 wydał swój debiutancki, solowy singiel, „Seven Days”, który zapowiadał jego pierwszy solowy album studyjny zatytułowany "Cottonfish Tales", wydany w 1997 nakładem wytwórni EMI. Pozostałymi singlami z płyty były utwory: „Crush” i „Cruel”. 
1999–2001: "Liebling".
Po konflikcie z wytwórnią przeniósł się do Berlina, gdzie podpisał kontrakt z wytwórnią WEA. W 1999 wydał swoją drugą solową płytę studyjną, zatytułowaną "Liebling". Promował ją singlem „Glorious”, który zadebiutował na trzecim miejscu listy przebojów we Włoszech i na czwartym miejscu w Wielkiej Brytanii. Dotarł z nim również do pierwszej dwudziestki notowania m.in.: we Francji i Norwegii. W 2003 roku utwór został wykorzystany w kampanii reklamowej produktów firmy Nutella. Pozostałymi singlami z płyty były piosenki: „The Games We Play” i „People”.
2002–2007: "Deadly Happy" i "Mr. Johnson, Your Room Is on Fire".
W marcu 2002 wydał trzecią solową płytę studyjną, zatytułowaną "Deadly Happy". Promował ją singlami: „Shine”, „End of the World” i „Waterfall”. 
W 2005 wydał czwarty album studyjny, zatytułowany "Mr. Johnson, Your Room Is on Fire", na którym umieścił single: „Show Me XXXX”, „Fools Like Us” i „Sunshine of Mine”. W 2006 udostępnił reedycję płyty, wzbogaconą o singiel „Sing for Me”, z którą brał udział w krajowych eliminacjach eurowizyjnych "Melodifestivalen 2006". 18 lutego wystąpił w pierwszym półfinale selekcji i z pierwszego miejsca awansował do finału. Zajął w nim trzecie miejsce.
W 2007 z piosenką „A Little Bit of Love” brał udział w eliminacjach "Melodifestivalen 2007". 24 lutego wystąpił w czwartym półfinale selekcji i z pierwszego miejsca awansował do finału. Zajął w nim drugie miejsce, przegrywając jedynie z zespołem The Ark. Piosenkę „A Little Bit of Love” wydał w formie singla i umieścił ją na swojej pierwszej płycie kompilacyjnej, zatytułowanej "The Collector". 
2008–2009: "Rediscovered".
W 2008 zakwalifikował się do stawki konkursowej "Melodifestivalen 2008" z utworem „One Love”, nagranym w duecie z Carolą Häggkvist. 16 lutego wystąpił w drugim półfinale selekcji i z trzeciego miejsca zakwalifikował się do rundy dogrywkowej, w której odpadł. W październiku wydał piąty solowy album, zatytułowy "Rediscovered", na której umieścił znane przeboje w autorskiej interpretacji, w tym m.in. „Sign Your Name” Sanandy Maitreyi, „Waterloo” zespołu ABBA czy „Can’t Take My Eyes Off You” Frankiego Valliego. Album promował singlem „Do You Wanna Dance”.
W 2009 wydał singiel „Escape”, a w 2010 – kolejne piosenki: „Solace” i „We Can Work It Out”, z którą brał udział w "Melodifestivalen 2010". 13 lutego wystąpił w drugim półfinale selekcji i z drugiego miejsca awansował do finału. Zajął w nim szóste miejsce.
2011–2012: "Village Idiot".
W 2011 wydał singiel „One Man Army”, który zwiastował jego kolejny album studyjny. W sierpniu ukazał się drugi singiel z płyty – „Buzzin’”. 
W 2012 z piosenką „Lovelight” brał udział w "Melodifestivalen 2012". 18 lutego wystąpił w trzecim półfinale selekcji i z trzeciego miejsca przeszedł do rundy dogrywkowej, w której odpadł. Pod koniec lutego wydał kolejny album studyjny, zatytułowany "Village Idiot".
Od 2013: Nowe single i współpraca z innymi artystami.
W październiku 2013 wydał świąteczny singiel „Vintersaga”. W maju 2014 nawiązał współpracę z niemieckim producentem muzycznym Yanou, dla którego gościnnie nagrał partie wokalne w utworze „Bring on the Sun”, wydanym pod koniec miesiąca. W lipcu ukazał się inny singiel z gościnnym udziałem Johnsona, „Hearts on Fire” z repertuaru Kjella „Brolle’a” Juniora Wallmarka. 
W 2015 wystąpił z utworem „Living to Die” w "Melodifestivalen 2015". 21 lutego zaśpiewał w trzecim półfinale selekcji i zajął w nim siódme miejsce, przez co nie przeszedł do finału.
27 listopada 2018 potwierdzono jego udział z piosenką „Army of Us” w szwedzkich eliminacjach eurowizyjnych "Melodifestivalen 2019". 9 lutego wystąpił w drugim półfinale selekcji, który został rozegrany w Malmö. 2 marca wystąpił w koncercie "Drugiej Szansy", w którym to przegrał z Anną Bergendahl i nie awansował do finału.

</doc>
<doc id="639528" url="https://pl.wikipedia.org/wiki?curid=639528" title="Anthony Le Tallec">
Anthony Le Tallec

Anthony Le Tallec (ur. 3 października 1984 w Hennebont), piłkarz francuski grający na pozycji napastnika.
Kariera klubowa.
Le Tallec urodził się w małym mieście Hennebont, ale piłkarską karierę zaczynał w mieście Hawr. Trafił do bardzo znanej szkółki piłkarskich talentów przy klubie Le Havre AC. Do pierwszego zespołu trafił już w wieku 17 lat, razem ze swoim kuzynem, rówieśnikiem, Florentem Sinama-Pongolle. Nim obaj zadebiutowali w Ligue 2, zostali wykupieni przez angielski Liverpool F.C. Jednak nie mieli żadnych szans na grę w Liverpoolu, była to raczej inwestycja na przyszłość, toteż obaj zostali wypożyczeni przez menedżera Gérarda Houlliera do Le Havre. Anthony w całym sezonie rozegrał 24 mecze i zdobył 5 goli w swoim pierwszym profesjonalnym sezonie, a jego drużyna z czwartego miejsca zdołała awansować do Ligue 1. Le Tallec w Ligue 1 zadebiutował już w 1. kolejce sezonu 2002/2003, 3 sierpnia 2002 w wygranym 2:1 wyjazdowym meczu z OGC Nice. Natomiast pierwszą bramkę zdobył w 14. kolejce ligi – 7 listopada w 60. minucie domowego meczu z Olympique Lyon wyrównał stan meczu na 1:1. Ogółem w całym sezonie Le Tallec rozegrał 30 ligowych meczów, w których zdobył 2 bramki.
Po sezonie razem z Sinamą-Pongolle w końcu trafili na dłużej do Liverpoolu. W Premiership Le Tallec zadebiutował 13 września 2003 roku w wygranym 3:1 wyjazdowym meczu z Blackburn Rovers. Jednak nie miał zbyt dużych szans na grę w pierwszym składzie (rozegrał tylko 13 meczów ligowych i nie zdobył w nich gola), a konkurencja w ataku LFC była naprawdę duża. Wystarczy wymienić takie nazwiska jak: Michael Owen, Emile Heskey, El Hadji Diouf czy Milan Baroš. Dlatego też latem 2004 Liverpool wypożyczył Le Talleca do beniaminka Ligue 1, AS Saint-Étienne. W Saint-Étienne również nie poszło mu najlepiej i przez rundę jesienną rozegrał 10 meczów zdobywając tylko 1 gola w meczu z RC Strasbourg. W styczniu 2005 Le Tallec powrócił do zespołu "The Reds", jednak w dalszym ciągu grał tylko końcówki meczów – przez rundę wiosenną uzbierało się ich 4. Za to może czuć się pełnoprawnym zdobywcą Pucharu Mistrzów, kiedy to Liverpool pokonał po rzutach karnych A.C. Milan. W drodze do tego triumfu Le Tallec miał i swój udział rozgrywając 4 mecze i m.in. zaliczając asystę w wygranym 2:0 meczu z Juventusem.
Na sezon 2005/2006 Le Tallec został wypożyczony do Sunderland A.F.C., aby móc w końcu grać w pierwszym składzie. Sam Le Tallec był bardzo ucieszony wypożyczeniem do transferu i powiedział nawet, iż "przyszedł do Sunderlandu po to by grać cały czas, gdyż w Liverpoolu było to niemożliwe". Niestety drużyna z Sunderlandu była outsiderem ligi i szybko pożegnała się z Premiership, a Le Tallec we wszystkich rozgrywkach zdobył ledwie 5 goli. Golem przeciwko Fulham FC przyczynił się do wygrania przez "Czarne Koty" jedynego meczu w sezonie na własnym stadionie. W maju 2006 Anthony powrócił do Liverpoolu, gdyż w Sunderlandzie zrezygnowano z jego usług i nie zdecydowano się na przedłużenie wypożyczenia. Jednak menedżer Rafael Benítez nie przyznał mu nawet numeru na nowy sezon, co oznaczało, że nie widzi dla niego miejsca w składzie na nowy sezon. W sierpniu 2006 Liverpool ponownie wypożyczył Anthony’ego, tym razem do zespołu FC Sochaux. W 2007 roku wygrał z Sochaux Puchar Francji, a latem ponownie został wypożyczony tym razem do zespołu Le Mans FC. Latem 2010 roku za sumę 3 milionów euro przeszedł do AJ Auxerre podpisując 3-letni kontrakt.
Le Tallec nie zadebiutował jeszcze w pierwszej reprezentacji Francji. Pierwszy raz świat o nim usłyszał podczas Młodzieżowych Mistrzostw Europy Under-16, a także Młodzieżowych Mistrzostw Świata Under-17, na których to Francuzi wywalczyli mistrzostwo świata, a Le Talleca uznano drugim (po kuzynie Sinamie-Pongolle) najlepszym graczem turnieju. Z Francją zagrał także na Mistrzostwach Europy w kategorii Under-21 rozegranych w Portugalii, tam jednak Francuzi z Pongollem w składzie odpadli w półfinale z późniejszym zwycięzcą, Holandią.
4 września 2012 roku, Le Tallec podpisał kontrakt z Valenciennes FC.

</doc>
<doc id="639531" url="https://pl.wikipedia.org/wiki?curid=639531" title="Fatima Zahra">
Fatima Zahra



</doc>
<doc id="639533" url="https://pl.wikipedia.org/wiki?curid=639533" title="Fiat Siena">
Fiat Siena

Fiat Siena – samochód osobowy klasy miejskiej produkowany pod włoską marką FIAT w latach 1996–2021.
Pierwsza generacja.
Fiat Siena I został zaprezentowany po raz pierwszy w 1996 roku.
Siena została zbudowana w ramach projektu samochodu typ 178. Technicznie była to wersja sedan międzynarodowego samochodu Palio, który był sprzedawany głównie jako hatchback. W ramach tego projektu, w Polsce produkowano także wersję kombi pierwszej generacji pod nazwą Fiat Palio Weekend.
Produkcja Fiata Siena pierwszej generacji rozpoczęła się w grudniu 1996 roku w Córdobie w Argentynie. Z tego zakładu pochodziły podzespoły dla montażu, a następnie produkcji tego modelu w Bielsku-Białej (od wiosny 1997). W okresie od sierpnia do października 2000 przeniesiono produkcję do zakładu do Tychów, gdzie zakończyła się jesienią 2001. Od 1998 roku Fiat Siena był produkowany w Turcji przez powiązaną z Fiatem firmę Tofas. Druga generacja tego modelu powstała tam w 2002 roku pod nazwą Fiat Albea. W 1999 roku rozpoczęła się produkcja w brazylijskim zakładzie firmy Fiat Automóveis w Betim.
Auta przeznaczone na rynek polski (zarówno Siena, jak i Palio Weekend) były wyposażane w dwie wersje jednostek napędowych: ośmiozaworową – o pojemności 1372 cm³ i mocy 70 KM (51 kW) (zastąpiona w 1999 roku jednostką o pojemności 1242 cm³ i mocy maksymalnej 73 KM (54 kW) oraz szesnastozaworową o pojemności 1581 cm³ i mocy 101 KM (74 kW).
Na bazie Fiata Sieny pierwszej generacji w kwietniu 2002 firma Pyeonghwa Motors z Nampo w Korei Północnej uruchomiła montaż modelu Pyeonghwa Hwiparam.
Modernizacje.
Auto było produkowane w Polsce od 1997 do 2001 roku, po czym zostało zastąpione przez Fiata Albea produkowanego w tureckiej firmie Tofas. W 2002 zamknięto zakład w Córdoba i przeniesiono produkcję serii Siena do Betim w Brazylii. Tam produkcja tego modelu po kolejnych trzech modernizacjach trwała aż do 2016 roku, przez 4 lata równolegle z drugim wcieleniem przedstawionym w 2012 roku.
Pierwszy lifting (2001).
Po zamknięciu zakładu w Córdobie w Argentynie produkcję Sieny po pierwszym liftingu skoncentrowano w zakładzie firmy Fiat Automóveis w Betim w Brazylii. Model ten przechodził podobne zmiany techniczne jak odpowiednie generacje modelu Fiat Palio
Pomimo uruchomienia w marcu 2004 roku produkcji modelu po kolejnej, drugiej modernizacji, samochód pozostał w produkcji pod nazwą Fiat Siena Fire do 2007 roku z najmniejszym silnikiem benzynowo-alkoholowym o pojemności 1,0 dm³ i mocy maksymalnej około 65-66 KM. Dopiero w lipcu 2006 model Fire otrzymał nadwozie trzeciej generacji.
Blisko spokrewnionym z Sieną po 1. liftingu modelem Fiata był model Albea, który produkowano w latach 2002 – 2010 w Bursie w zakładzie firmy Tofas. Poza identycznym przodem i kokpitem, samochód miał jednak dłuższe nadwozie i zupełnie inaczej stylizowany tył.
Drugi lifting (2004).
Fiat Siena po drugiej modernizacji została przedstawiona w marcu 2004 roku. Przeszedł podobne zmiany techniczne jak bratni model Palio. Najmniejszy silnik ma pojemność 1,0 dm³ i moc maksymalną 48 kW (65 KM). Od czerwca 2006 produkowano model napędzany silnikiem Tetrafuel – benzynowo-alkoholowo-gazowym (CNG) o pojemności 1,4 dm³.
Podobnie jak poprzednio – po debiucie modelu po kolejnej modernizacji, schodzący wariant wciąż produkowany jest tańszy model Fiat Siena Fire Flexi silnikiem benzynowo-alkoholowym o pojemności 1,0 dm³.
Trzeci lifting (2007).
Siena po trzeciej, ostatniej i zarazem najrozleglejszej modernizacji pojawiła się na rynku w 2007 roku. Samochód zyskał zupełnie inaczej stylizowany przód, inny kształt tylnej części nadwozia, a nawet inne przetłoczenia na drzwiach. Pojazd stał się także wyraźnie dłuższy, a także szerszy i wyższy. Nie zmieniono jednak wyglądu kokpitu, którego projekt pozostał głębiej niezmieniony w stosunku do modelu z 1996 roku.
Siena po trzecim liftingu napędzana była m.in. silnikiem Tetrafuel – benzynowo-alkoholowo-gazowym (CNG) o pojemności 1,4 dm³. Najmniejszy silnik o pojemności nieco poniżej 1,0 dm³ posiada wersja Fiat Siena EL 1000 8v.
W 2011 roku wprowadzono do produkcji sportową wersję Fiat Siena Sporting 1.6R 16v wyposażoną w automatyczną skrzynię biegów Dualogic.
Samochód produkowano równolegle razem z przedstawioną w 2012 roku zupełnie nową generacją do 2016 roku, kiedy to dzieje drugiej generacji się ostatecznie zakończyły. W międzyczasie samochód przeszedł ostatnią, czwartą modernizację, w ramach której przemodelowano atrapę chłodnicy i zderzak.
Wyposażenie (1996-2002).
EL:
HL:
Druga generacja.
Fiat Siena II został zaprezentowany po raz pierwszy w 2012 roku.
Samochód został zbudowany na bazie zupełnie nowej płyty podłogowej, która nie ma nic wspólnego z wywodzącym się jeszcze z lat 90. poprzednikiem. Auto po raz pierwszy oficjalnie zaprezentowane zostało w 2012 roku i przez kolejne 4 lata było produkowane równolegle z pierwszą generacją – to dlatego w nazwie pojawił się dodatkowy przedrostek, czyli Grand Siena, pod którą oferowano go do 2016 roku.
Pojazd napędzany może być dwoma czterocylindrowymi silnikami benzynowymi o pojemności 1.4 l EVO i mocy 85 KM lub 1.6 l E-torQ o mocy 115 KM. Obie jednostki dostosowane zostały do pracy na dwóch rodzajach paliwa: benzynie oraz etanolu, który zwiększa ich moc odpowiednio do 87 i 117 KM.
Meksyk.
W 2012 roku Dodge rozpoczął sprzedaż importowanego z Brazylii Fiata Grand Siena pod własną marką na potrzeby rynku meksykańskiego jako Dodge Vision.
Wersje wyposażeniowe.
W zależności od wersji wyposażeniowej pojazdu, auto wyposażone może być m.in. w system ABS i EBD, 4 poduszki powietrzne, światła przeciwmgłowe, wielofunkcyjną kierownicę oraz czujniki parkowania, a także klimatyzację, system audio z Bluetooth oraz elektryczne sterowanie szyb i elektryczne sterowanie lusterek.

</doc>
<doc id="639535" url="https://pl.wikipedia.org/wiki?curid=639535" title="That’s Where You Take Me">
That’s Where You Take Me

„That’s Where You Take Me” – ostatni singel amerykańskiej piosenkarki Britney Spears, pochodzącym z płyty pt. "Britney". Piosenka wydana została w 2003 roku na Filipinach. Piosenka została napisana przez Britney Spears i jej producentów – Briana Kierulfa i Josha Schwartza.
Teledysk.
Piosence nie towarzyszył żaden teledysk. Aby stworzyć wideo, zebrano zbiór wszystkich występów Britney na żywo i za kulisami (w tym występów z Live from Las Vegas).

</doc>
<doc id="639539" url="https://pl.wikipedia.org/wiki?curid=639539" title="Rurecznicowate">
Rurecznicowate

Rurecznicowate, fletnicowate (Aulostomidae) – rodzina drapieżnych, morskich ryb promieniopłetwych z rzędu igliczniokształtnych (Syngnathiformes). W języku polskim nazywane są rurecznicami, fletnicami lub fletami.
Zasięg występowania.
Szeroko rozprzestrzenione w strefie tropikalnej wszystkich oceanów, zwykle w pobliżu raf koralowych.
Cechy charakterystyczne.
Ciało bocznie spłaszczone, mocno wydłużone. Głowa wydłużona na kształt rurki, otwór gębowy zaopatrzony w cienkie, słabe zęby. Na końcu dolnej szczęki występuje mięsisty wąsik. Płetwa grzbietowa dwuczęściowa, pierwsza część złożona z 8–12 pojedynczych, oddzielonych od siebie płetewek opartych na promieniach twardych, druga ciągła, oparta na 23–28 promieniach miękkich, sięgająca nasady ogona. Płetwa odbytowa i płetwy piersiowe są znacznie przesunięte ku tyłowi ciała. Płetwa ogonowa zaokrąglona. Wyraźna linia boczna. Ubarwienie mimetyczne.
Osiągają do 80 centymetrów długości. Żywią się małymi rybami i skorupiakami. Często pływają z głową skierowaną w dół – skośnie lub pionowo. Polują z zasadzki lub zbliżają się do ofiary wykorzystując osłonę większej, niedrapieżnej ryby.
Klasyfikacja.
Rodzaj zaliczany do rodziny:

</doc>
<doc id="639540" url="https://pl.wikipedia.org/wiki?curid=639540" title="Puchar Świata w skokach narciarskich 1998/1999">
Puchar Świata w skokach narciarskich 1998/1999

Puchar Świata w skokach narciarskich 1998/1999 – 20. edycja Pucharu Świata mężczyzn w skokach narciarskich, która rozpoczęła się 28 listopada 1998 w Lillehammer, a zakończyła 21 marca 1999 w Planicy.
Zdobywcą Kryształowej Kuli został Niemiec Martin Schmitt.
W porównaniu do pierwotnego kalendarza doszło do następujących zmian: konkursy w Oberhofie i Lahti zostały zakończone po pierwszej serii z powodu silnego wiatru, a konkursy na mamuciej skoczni w Harrachovie zostały odwołane z powodu braku możliwości naśnieżenia zeskoku – pierwszy z nich przeniesiono na dużą skocznię, a drugi zastąpiono konkursem dodatkowym w Planicy (19 marca).

</doc>
<doc id="639545" url="https://pl.wikipedia.org/wiki?curid=639545" title="Barwy Kampanii">
Barwy Kampanii



</doc>
<doc id="639552" url="https://pl.wikipedia.org/wiki?curid=639552" title="Ühlingen-Birkendorf">
Ühlingen-Birkendorf

Ühlingen-Birkendorf – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, siedziba związku gmin Oberes Schlüchttal. Leży w Schwarzwaldzie, nad rzeką Schlücht i Steiną.
Dzielnice.
Ważniejsze dzielnice: Berau, Birkendorf, Brenden, Hürrlingen, Obermettingen, Riedern am Wald, Ühlingen, Untermettingen.
Współpraca.
Miejscowości partnerskie:

</doc>
<doc id="639553" url="https://pl.wikipedia.org/wiki?curid=639553" title="Uhlingen">
Uhlingen



</doc>
<doc id="639554" url="https://pl.wikipedia.org/wiki?curid=639554" title="Uhlingen-Birkendorf">
Uhlingen-Birkendorf



</doc>
<doc id="639556" url="https://pl.wikipedia.org/wiki?curid=639556" title="Suka biłgorajska">
Suka biłgorajska

Suka biłgorajska – staropolski smyczkowy instrument muzyczny z grupy chordofonów ludowych, budową przypominający skrzypce.
Historia.
Wczesne formy skrzypiec jak np. gęśle oraz inne instrumenty, na których uzyskiwano dźwięk poprzez wodzenie po strunach smyczkiem znane są na terenie Polski co najmniej od X wieku. Obecnie głównie dzięki odkryciom archeologicznym znanych jest kilka unikalnych konstrukcji instrumentów smyczkowych, które zachowały się na terenie Polski. Odnalezione zostały takie oryginalne instrumenty jak pochodzące z XI wieku gęśle z Opola, znaleziony w 1948 roku w Gdańsku pięciostrunowy instrument z XII wieku, a także sześciostrunowy instrument pochodzący z XV wieku, wykopany w 1985 roku w Płocku zwany fidelą płocką.
O charakterystycznych dla Polski polskich skrzypcach wspomniali również muzykolodzy z zagranicy. Polskie skrzypce wspomniał wczesny niemiecki kompozytor oraz nauczyciel muzyki Martin Agricola w dziele „Musica instrumentalis” wydanym w Wittenberdze w 1528 roku oraz w dziele „Syntagma Musicum” z 1619 roku niemiecki teoretyk muzyki oraz kompozytor Michael Praetorius.
Stosunkowo najdłużej w użyciu pozostawała suka, która jako instrument ludowy funkcjonowała jeszcze w XIX wieku. O jej pochodzeniu, stopniu rozpowszechnienia nie ma żadnych pewnych danych. Prawdopodobnie na instrumencie tym grano w okolicach Biłgoraja oraz Janowa Lubelskiego. Jedyny opisany egzemplarz suki pochodził ze wsi Bielaki k/Kocudzy, które od roku 1831 stanowią część Zdzisławic. Raczej była instrumentem uniwersalnym co do repertuaru, chociaż ze względu np. na brzmienie szczególnie dobrze współgra ze śpiewem, zapewne więc towarzyszyła wykonywaniu pieśni, w tym tzw. "pieśni dziadowskich", możliwe, że wchodziła również w skład kapel.
Do naszych czasów nie przetrwał żaden egzemplarz suki. Została ona zrekonstruowana na podstawie akwareli Wojciecha Gersona (1895) m.in. przez lutników Zbigniewa Butryna z Janowa Lubelskiego i Andrzeja Kuczkowskiego z Warszawy.
Budowa.
Pudło instrumentu żłobione jest z jednego kawałka drewna czereśniowego. Ma kształt zbliżony kształtem i wielkością do altówki, posiada od 4 do 7 strun.
Instrument charakteryzuje się krótką i szeroką szyjką, ozdobną rozetą wyciętą w podstrunnicy i podstawkiem opartym o płytę spodnią.
Sposób gry.
Instrument trzymany jest na kolanie w pozycji pionowej, oparty o ramię grającego. Gra się techniką paznokciową, tzn. struny są skracane nie przez nacisk z góry, lecz poprzez boczny dotyk paznokciem. Technikę tę jako charakterystyczną dla polskich instrumentów opisał w XVI wieku niemiecki teoretyk Martin Agricola.
W latach 90. próby odtworzenia sposobu gry na suce podjęło się niezależnie od siebie dwóch muzyków: Zbigniew Butryn z Janowa Lubelskiego oraz Maria Pomianowska z Warszawy.
Technika paznokciowa zachowała się i jest znana w praktyce wykonawczej krajów azjatyckich – w grze na sarangi w Indiach i Nepalu oraz sarindzie w Bengalu.
Wykonawstwo.
W latach 90. XX w pracowali nad rekonstrukcją suki niezależnie od siebie w dwóch ośrodkach: Zbigniew Butryn – lutnik i muzyk ludowy z okolic Biłgoraja oraz muzyk Maria Pomianowska z Warszawy.
W 2007 roku Zbigniew Butryn wraz ze swoim synem Krzysztofem (który przejął od ojca umiejętność gry) założył Szkołę Suki Biłgorajskiej, w ramach której odbywają się m.in. regularne warsztaty gry, spotkania i prezentacje poświęcone suce oraz muzyce tradycyjnej regionu Roztocza Zachodniego .
Maria Pomianowska zainteresowała się instrumentem oraz zamówiła jego rekonstrukcję w latach 90. XX w. Będąc uznanym muzykiem grającym na orientalnym instrumencie sarangi, z którego dźwięk wydobywa się techniką paznokciową a trzymanym w pozycji kolanowej szybko stała się specjalistką gry na suce. W późniejszym czasie podjęła się prób odnalezienia instrumentów pokrewnych (suka mielecka, fidel płocka) oraz ich rekonstrukcji. Od 2010 r. prowadzi w Akademii Muzycznej w Krakowie na Wydziale Instrumentalnym klasę fideli kolanowych, gdzie naucza gry na suce biłgorajskiej oraz fideli płockiej. Utwory wykonywane na suce znajdują się w repertuarze Zespołu Polskiego Marii Pomianowskiej.
W 2011 roku powstał pierwszy na świecie zespół muzyczny złożony wyłącznie z suk biłgorajskich, suk mieleckich oraz fideli płockich, zwany Arcus Poloniae.

</doc>
<doc id="639565" url="https://pl.wikipedia.org/wiki?curid=639565" title="Zdzisław Tuszyński">
Zdzisław Tuszyński

Zdzisław Tuszyński (ur. 15 sierpnia 1938 w Poznaniu) – polski polityk, związkowiec, działacz PZPR, poseł na Sejm I, II i III kadencji.
Życiorys.
Ukończył w 1980 technikum mechaniczne. W 1957 został zatrudniony w Zakładach „H. Cegielski”. Przez wiele lat był etatowym pracownikiem związkowym działającym we władzach krajowych OPZZ. Od 1987 przewodniczył Federacji Zakładowych Organizacji Związkowych Przemysłu Metalowego, Elektrycznego i Maszynowego – „Metalowcy”.
Brał udział w obradach Okrągłego Stołu w grupie roboczej do spraw nowego ładu ekonomicznego. W latach 1991–2001 przez trzy kadencje sprawował mandat poselski z ramienia Sojuszu Lewicy Demokratycznej. W 1996 jako jedyny zagłosował przeciwko uchwale Sejmu oddającej hołd uczestnikom Poznańskiego Czerwca 1956. W 2001 nie ubiegał się o reelekcję.
W 2002 otrzymał Krzyż Oficerski Orderu Odrodzenia Polski.

</doc>
<doc id="639566" url="https://pl.wikipedia.org/wiki?curid=639566" title="AmigaE">
AmigaE

Amiga E (określana również jako E) to język programowania stworzony przez Woutera van Oortmerssena na platformę Amiga w 1993 roku. Jego oryginalny kompilator nie jest już rozwijany, lecz projekt jest wciąż aktywny dzięki powstającym do dziś nowym implementacjom. W czasach świetności platformy język ten cieszył się wśród jej programistów dużą popularnością — stworzono w nim m.in. znany amigowy program graficzny Photogenics.
Amiga E łączy w sobie cechy wielu różnych języków. Składnia wzorowana jest koncepcyjnie na C, natomiast tworzony kod charakteryzuje się dużą czytelnością. Dostępne funkcjonalności obejmują elastyczny system typów, mechanizm modułów, wyjątki oraz możliwość programowania obiektowego. Oryginalny kompilator został napisany w asemblerze i cechuje się dużą szybkością działania.
Implementacje.
Amiga E.
Pierwszy kompilator, napisany przez Woutera van Oortmerssena w asemblerze M68K. Dodatkowe narzędzia napisane w E. Generuje kod maszynowy M68000.
CreativE.
Rozwinięcie oryginalnego kompilatora stworzone przez Tomasza Wiszkowskiego. Dodaje wiele różnych rozszerzeń
PowerD.
Wzorowany na języku E, lecz niekompatybilny ze względu na różnice w składni. Autorem jest Martin Kuchinka.
YAEC.
Kompilator napisany w języku E. Używa zewnętrznego asemblera oraz linkera. Autorem jest Leif Salomonsson.
ECX.
Kompilator oraz dodatkowe narzędzia napisane w E. Potrafi się sam skompilować, obsługuje wiele platform oraz dodatkowe rozszerzenia języka. Autorem jest Leif Salomonsson.
PortablE.
Meta-kompilator napisany w E. Obsługuje wiele platform oraz potrafi się sam skompilować. Autorem jest Christoper Handley.

</doc>
<doc id="639568" url="https://pl.wikipedia.org/wiki?curid=639568" title="NGC 7099">
NGC 7099



</doc>
<doc id="639581" url="https://pl.wikipedia.org/wiki?curid=639581" title="Neferkasokar">
Neferkasokar

Neferkasokar – hipotetyczny władca starożytnego Egiptu z II dynastii
Lata panowania.
Neferkasokar miał panować w okresie 2744-2736 p.n.e. ("Kwiatkowski")
Neferkasokar nie jest wymieniany w części znanych klasyfikacji władców Egiptu, w innych umiejscawiany jest między Peribsenem i Chasechemem / Chasechemui wraz z Neferkare i „Hudżefą” I.
Wymieniany, podobnie jak Neferkare i „Hudżefa” I, jedynie na Liście Królów z Sakkary i Kanonie Turyńskim, a więc wiele wieków później, natomiast nie potwierdzany przez współczesne mu źródła i zabytki. Zachowana pieczęć cylindryczna z jego imieniem prawdopodobnie pochodzi z okresu późniejszego. Maneton nazywa go Sesochorisem lub Sesochrisem. Późnej Neferkasokar cieszył się znaczną popularnością. 

</doc>
<doc id="639592" url="https://pl.wikipedia.org/wiki?curid=639592" title="Hans Cranach">
Hans Cranach

Hans Cranach, też Johann Lucas Cranach (ur. ok. 1513 w Wittenberdze, zm. 9 października 1537 w Bolonii) – niemiecki malarz, starszy syn Lucasa Cranacha.
Życiorys.
Był uczniem i współpracownikiem swojego ojca. Odegrał ważną rolę w warsztacie Cranacha, na zamku w Torgau. Malował na desce i na płótnie. Jego prace nie wykazują jednak ani stylistycznej, ani tematycznej niezależności od twórczości Lucasa Cranacha starszego. Możliwe, że wraz z młodszym bratem – Lucasem, był współautorem niektórych dzieł przypisywanych ich ojcu.
Znane są tylko dwa obrazy sygnowane przez Hansa Cranacha: "Portret brodatego mężczyzny" (1534) oraz "Herkules na dworze Omphale" (1537) (znany też jako "Herkules i Omphale"), oba znajdują się w Madrycie, w Muzeum Thyssen-Bornemisza. Podpis Hansa Cranacha pojawia się również w przechowywanym w hanowerskim Museum August Kestner szkicowniku z 1536, ze studiami portretów wykonanych w technice silverpoint i niektórymi pejzażami miejsc widzianych na trasie do Włoch.

</doc>
<doc id="639593" url="https://pl.wikipedia.org/wiki?curid=639593" title="Zasada 5-4-3">
Zasada 5-4-3

Zasada 5-4-3 – stworzona przez standard ethernetowy IEEE 802.3. Określa ona limity dla sieci Ethernet: między dowolnymi dwoma komputerami (węzłami sieci) może być maksimum 5 segmentów sieci (fizycznych kabli, skrętka, lub koncentryk), 4 repeatery (hub, bridge) i jedynie 3 z 5 segmentów mogą być "obsadzone" stacjami końcowymi (czyli dwa segmenty mogą służyć jedynie do połączenia repeaterów). Całość tworzy tzw. domenę kolizyjną (p. kolizje w Ethernecie). Z zasady tej wynikają ograniczenia na fizyczną rozpiętość sieci Ethernet i rekomendacje odnośnie do lokalizacji elementów aktywnych.
Uwagi:
1. Wprowadzenie przełączników (switch) Ethernet znacznie zmieniło zasady projektowania sieci, gdyż domena kolizyjna kończy się właśnie na switchu, co oznacza, że w/w zasada 5-4-3 traktuje port switcha jako urządzenie końcowe. Limity dla sieci przełączanych (switchowanych) są znacznie łagodniejsze i mniej jednoznaczne, gdyż wynikają z pojemności pamięci switcha (ilość pamiętanych adresów MAC) oraz timeoutów określonych w transmitowanych protokołach wyższego rzędu.
2. Innym sposobem pozwalającym na przekroczenie limitów wynikających z 5-4-3 jest użycie routera spinającego dwie sieci, jednakże odbywa się to w wyższej warstwie i jest możliwe dla protokołów rutowalnych (co bywa wadą, ale i zaletą gdyż pozwala na ograniczenie broadcastów).
3. zasada 5-4-3 ma zastosowanie wyłącznie do sieci Ethernet 10Mbps.
Dla sieci FastEthernet i szybszych obowiązują inne zasady: w sieci FastEthernet występują dwie klasy repeaterów. Repeater klasy I może być tylko jeden dla całej domeny kolizyjnej, zaś klasy II mogą być dwa w domenie. Zasady te obowiązują przy maksymalnych długościach kabli i nie dotyczą switchy (bo to nie są repeatery). W przypadku sieci Gigabit Ethernet repeatery w ogóle nie są dopuszczone, w sieci mogą być wyłącznie switche.

</doc>
<doc id="639596" url="https://pl.wikipedia.org/wiki?curid=639596" title="Threshold">
Threshold

Threshold znaczy po angielsku "próg".

</doc>
<doc id="639598" url="https://pl.wikipedia.org/wiki?curid=639598" title="Policykliczne węglowodory aromatyczne">
Policykliczne węglowodory aromatyczne



</doc>
<doc id="639599" url="https://pl.wikipedia.org/wiki?curid=639599" title="Weilheim (powiat Waldshut)">
Weilheim (powiat Waldshut)

Weilheim – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład wspólnoty administracyjnej Waldshut-Tiengen. Leży nad rzeką Schlücht, ok. 3 km od Waldshut-Tiengen.
Współpraca.
Miejscowość partnerska:

</doc>
<doc id="639601" url="https://pl.wikipedia.org/wiki?curid=639601" title="Terence Rattigan">
Terence Rattigan

Terence Rattigan (ur. 10 czerwca 1911 w Londynie, zm. 30 listopada 1977 w Hamilton na Bermudach) – brytyjski pisarz, dramaturg i scenarzysta. Jeden z najpopularniejszych angielskich dramatopisarzy połowy XX wieku.
Pisał głównie komedie społeczno-obyczajowe, np. "The Winslow Boy" (1946) oraz dramaty psychologiczne, m.in.: "Głębokie, błękitne morze" (1952, polska premiera w telewizji 1980), "Ross" (1960, poświęcony postaci Lawrence’a z Arabii).

</doc>
<doc id="639602" url="https://pl.wikipedia.org/wiki?curid=639602" title="Hełmówka jadowita">
Hełmówka jadowita

Hełmówka jadowita ("Galerina marginata" (Batsch) Kühner) – gatunek grzybów należący do rodziny "Hymenogastraceae".
Systematyka i nazewnictwo.
Pozycja w klasyfikacji według Index Fungorum: "Galerina, Hymenogastraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1789 August Johann Batsch nadając mu nazwę "Agaricus marginatus". Obecną, uznaną przez Index Fungorum nazwę nadał mu w roku 1935 Robert Kühner, przenosząc go do rodzaju "Galerina". Ma 24 synonimy łacińskie. Niektóre z nich:
Nazwę polską zaproponował Władysław Wojewoda w 2003 r. W polskim piśmiennictwie mykologicznym gatunek ten opisywany był też jako łuskwiak obrzeżony lub hełmówka obrzeżona. 
Morfologia.
Średnica 1,5–5 cm, początkowo półkulisty, później wypukły, na koniec płaski. Zazwyczaj posiada tępy, szeroki garb. Jest silnie higrofaniczny; w stanie suchym ma kolor od bladobeżowego do żółtoochrowego, podczas wilgotnej pogody staje się ochrowobrązowy lub czerwonobrązowy. Wysychając jaśnieje od wierzchołka. Podczas wilgotnej pogody widoczne jest promieniste prążkowanie, podczas suchej prążkowanie jest niewidoczne.
Nieco wybrzuszone, szeroko przyrośnięte i przy trzonie wykrawane ząbkiem. Mają kolor początkowo ochrowobrązowy, później rdzawobrązowy, ostrza blaszek są jaśniejsze.
Wysokość 2–8 cm, grubość 0,1–0,6 cm. Walcowaty, w środku pusty. Posiada nietrwałą strefę pierścieniowa, powyżej której ma ochrowy kolor i jest mączyście oprószony, poniżej ma brązowawy kolor i pokryty jest podłużnymi, srebrzystobiałymi włókienkami, u podstawy jest ciemniejszy (w kolorze od oliwkowobrązowego do czarnego).
W kapeluszu jasnoochrowy, w trzonie umbrobrązowy. Smak i zapach mączny z domieszką rzodkiewkowego.
Rdzawobrązowy. Zarodniki eliptyczne, o powierzchni chropowatej lub pomarszczonej i rozmiarach 11–08 × 5–6.5 μm.
Występowanie i siedlisko.
Hełmówka jadowita jest szeroko rozpowszechniona na całej półkuli północnej. W Europie Środkowej jest pospolita, w Polsce również. 
Rośnie na drewnie obumarłych drzew oraz na ściółce leśnej. W starszych atlasach grzybów podawano, że wyrasta tylko na drewnie drzew iglastych, jest to jednak nieprawda. W górach istotnie najczęściej spotyka się ją pod świerkami, jednak na niżu rośnie głównie na drewnie buka. Zazwyczaj występuje gromadnie, w mniejszych lub większych grupach. Owocniki pojawiają się od sierpnia do pierwszych przymrozków.
Znaczenie.
Saprotrof. Grzyb trujący – zatrucia cyklopeptydowe, cytotoksyczne. Dla człowieka potencjalnie jest śmiertelnie trujący, ze względu na obecność amanityny, tej samej trucizny, która występuje w niektórych muchomorach. Jak dotąd jednak nie zanotowano żadnego przypadku śmiertelnego zatrucia hełmówką jadowitą.
Gatunki podobne.
Może być łatwo pomylona z łuskwiakiem zmiennym ("Kuehneromyces mutabilis"), który jest grzybem jadalnym. Różni się cynamonowego koloru blaszkami i występowaniem na trzonie pod pierścieniem czarnobrązowych łusek. Podobna jest również płomiennica zimowa ("Flammulina velutipes"). Ta ma jednak ciemny trzon bez pierścienia.

</doc>
<doc id="639605" url="https://pl.wikipedia.org/wiki?curid=639605" title="Genoa 1893">
Genoa 1893



</doc>
<doc id="639607" url="https://pl.wikipedia.org/wiki?curid=639607" title="Ajman al zawahiri">
Ajman al zawahiri



</doc>
<doc id="639610" url="https://pl.wikipedia.org/wiki?curid=639610" title="Katolicki Komitet Wyborczy Ojczyzna">
Katolicki Komitet Wyborczy Ojczyzna



</doc>
<doc id="639611" url="https://pl.wikipedia.org/wiki?curid=639611" title="Łukowska Nizina">
Łukowska Nizina



</doc>
<doc id="639613" url="https://pl.wikipedia.org/wiki?curid=639613" title="Gujana Holenderska">
Gujana Holenderska

Gujana Holenderska – holenderska kolonia istniejąca w latach 1600-1975 w Ameryce Południowej.
Pierwsze holenderskie osiedla powstały na terenie Gujany w 1600 roku. 31 lipca 1667 roku zawarto pokój w Bredzie, który przyniósł Holendrom kilka zmian w Akcie Nawigacyjnym. W zamian za utratę Nowego Amsterdamu Holendrzy pozyskali potwierdzenie międzynarodowe władzy nad Gujaną Holenderską. Brytyjczycy kontynuowali jednak przygotowania do odzyskania pozycji mocarstwa na morzu. W 1718 roku Wielka Brytania zajęła obszar obecnej Gujany i w roku 1814 ostatecznie potwierdziła tę własność tworząc kolonię, Gujanę Brytyjską. Gujana Holenderska ogłosiła niepodległość jako Surinam 25 listopada 1975 roku.

</doc>
<doc id="639614" url="https://pl.wikipedia.org/wiki?curid=639614" title="The Wall (album muzyczny)">
The Wall (album muzyczny)



</doc>
<doc id="639617" url="https://pl.wikipedia.org/wiki?curid=639617" title="Wutach (gmina)">
Wutach (gmina)

Wutach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, wchodzi w skład wspólnoty administracyjnej Bonndorf im Schwarzwald. Leży w Schwarzwaldzie, nad Wutach, pomiędzy Bonndorf im Schwarzwald a Blumberg.
Największymi dzielnicami gminy są (w nawiasie podano liczbę mieszkańców): Ewattingen (800), Münchingen (287), Lembach (195).

</doc>
<doc id="639620" url="https://pl.wikipedia.org/wiki?curid=639620" title="Batalion Zaremba-Piorun">
Batalion Zaremba-Piorun

Batalion Zaremba–Piorun – oddziały bojowe Armii Krajowej walczące w okresie powstania warszawskiego. Batalion został sformowany w pierwszych dniach powstania na terenie operacyjnym III rejonu Śródmieście Południe z jednostek Rejonu IX Obwodu Powiat Warszawski, oddziałów Bazy Lotniczej "Łużyce", oraz żołnierzy którzy nie zdołali stawić się w wyznaczonych punktach koncentracji 1 sierpnia o godz. 17.00 oraz ochotników.
Historia.
Oddział powstał w 1941 jako oddziały Rejonu IX "Lubicz" Obwodu Powiat Warszawski AK, stanowiącego wyodrębnioną jednostkę nie mającą charakteru terytorialnego. Stanowił ochronę sztabu i przewidziany był do działań w Warszawie. W październiku 1943 w rejonie było 229 żołnierzy, w lutym 1944 - 244 żołnierzy, zaś 17 maja 1944 - 269 żołnierzy. Początkowo w rejonie działał pluton dyspozycyjny pod dowództwem sierż. pchor. Mariana Koralewskiego "Marian". W 1943 funkcjonowała kompania sztabowa obwodu, złożona z czterech plutonów i piątego w organizacji). 
W ramach kompanii, w 1943 wyodrębniono Oddział Specjalny "Lubicz" dowodzony przez chor. Józefa Ciesielskiego-Cymermana "Sylwester", którego trzon tworzyli żołnierze plutonu 1799. Oddział ten stanowił najlepiej uzbrojona jednostkę Rejonu IX.
Organizacja i obsada personalna Zgrupowania 31 lipca 1944.
W lipcu 1944 Rejon IX stanowiły dwie kompanie dowodzone przez sierż. pchor. Mariana Koralewskiego "Marian: 
Udział w Powstaniu.
W III rejonie walki zostały rozpoczęte przez oddział ppor. Józefa Ciesielskiego – Cymermana "Sylwester", który wraz z żołnierzami z kompanii por. Stefana Karolewskiego "Marian" zdobył Zakłady Jajczarsko-Mleczarskie przy ul. Hożej 51. Podjęto też nieudaną próbę zdobycia umocnionej placówki niemieckiej tzw. Frontleistelle, gdzie mieściły się warsztaty samochodowe i magazyny materiałów pędnych. W toku dalszych działań obsadzono gmach lecznicy Św. Józefa na rogu ul. Hożej i Emilii Plater, która następnie pełniła funkcję szpitala powstańczego. Nie powiodło się opanowanie budynku Centrali Telekomunikacyjnej przy ul. Poznańskiej róg Nowogrodzkiej. Dowództwo batalionu stacjonowało przy Poznańskiej 12. Po przeprowadzonej reorganizacji oddział po uzupełnieniu przez ochotników oraz żołnierzy 4 kompanii Bazy Lotniczej "Łużyce" składał się z:
3 sierpnia dowództwo batalionu objął oficer sztabu Inspektora Prawobrzeżnego Okręgu Warszawskiego rtm. Romuald Radziwiłłowicz "Zaremba", a po jego ciężkim zranieniu (utrata ręki), od 28 sierpnia kpt. Franciszek Malik "Piorun". Od tego czasu batalion przyjął nazwę "Zaremba - Piorun".
Od 3 sierpnia oddziały prowadziły walki pozycyjne pozostając pod ostrzałem broni maszynowej i ręcznej z bunkrów nieprzyjaciela rozmieszczonych wzdłuż ulic: Wspólnej, Poznańskiej, Hożej i Żurawiej. Duże straty w ludziach i sprzęcie przyniósł ostrzał pozycji III rejonu przez niemieckie działo kolejowe 38-cm-Kanone Siegfried (E), które przybyło 19 sierpnia do Piaseczna oraz bombardowania z powietrza.
9 sierpnia kompania "Ambrozja" została zaatakowana w rejonie fabryki dźwigów Groniowskiego przy Emilii Plater 10. Niemcy zostali odparci. 
W nocy z 12 na 13 sierpnia powstańcy przeprowadzili atak na bronione przez 150 Niemców budynki Frontleistelle przy ul. Emilii Plater. Spalono warsztaty samochodowe i magazyny benzyny. Nie zdobyto głównych budynków i oddziały wycofały się na pozycje wyjściowe. 
Od 13 sierpnia, do końca powstania, przedpole po nieparzystej stronie ul. Emilii Plater było terenem zaciętych walk. 17 sierpnia Niemcy zaatakowali prawe skrzydło kompanii Ambrozja w celu wyparcia powstańców z ulic Wspólnej i Hożej. Użyto w sumie 9 goliatów, z których 6 eksplodowało. Mimo wprowadzenia do walk czołgu udało się utrzymać pozycje.
Od początku września 1944 po reorganizacji struktura batalionu przedstawiała się następująco:

</doc>
<doc id="639623" url="https://pl.wikipedia.org/wiki?curid=639623" title="Narożnica zbrojówka">
Narożnica zbrojówka

Narożnica zbrojówka ("Phalera bucephala") – gatunek motyla z rodziny garbatkowatych. Zamieszkuje Palearktykę, od Półwyspu Iberyjskiego po Chiny i Rosyjski Daleki Wschód. Gąsienice żerują na drzewach i krzewach liściastych. Osobniki dorosłe aktywne nocą.
Taksonomia.
Gatunek ten opisany został po raz pierwszy w 1758 roku przez Karola Linneusza na łamach dziesiątego wydania "Systema Naturae" pod nazwą "Phalaena bucephala". Współcześnie jest gatunkiem typowym rodzaju "Phalera", w którym to umieścił go w 1819 roku Jacob Hübner. W obrębie tego gatunku wyróżniane bywają podgatunki:
Część źródeł uznaje jednak "Phalera bucephalina" za osobny gatunek. Z kolei "P. b. tenebrata" i "P. b. influgens" bywają synonimizowane z podgatunkiem nominatywnym.
Morfologia.
Owad dorosły.
Motyl o krępym ciele i rozpiętości skrzydeł sięgającej od 50 do 68 mm. Głowa jest zaopatrzona w łyse oczy złożone, przyoczka i krótką ssawkę. Na wierzchu szerokiego tułowia znajduje się tarcza ze złotożółtego do rudego owłosienia, obwiedziona włoskami czarnymi oraz otoczona owłosieniem szarym i brunatnym. Skrzydło przedniej pary jest długie, osiąga od 26 do 32 mm długości. Tło przedniego skrzydła jest szaropopielate ze srebrzystym połyskiem i z przednią częścią ściemniałą. Na tym tle występują: niesięgająca poza pierwszą żyłkę kubitalną, jasnożółta z oliwkowobrązowym środkiem plama wierzchołkowa, czarne plamki łukowate przy brzegu skrzydła, wąskie i podwójne przepaski faliste barwy czarnej i rudobrunatnej oraz drobna, słabo widoczna plamka na żyłce poprzecznej o kolorze białawym. Strzępina przedniego skrzydła jest żółtawa z czarnym nakrapianiem. Tylne skrzydło jest owalne, ubarwione białawożółto z ciemniejszym polem środkowym i z niewyraźną, ciemną przepaską. Na spodach obu par skrzydeł biegnie wyraźna brunatnoczarna przepaska. 
Cylindryczny odwłok ma barwę złocistożółtą.
Stadia rozwojowe.
Jaja są składane w jednowarstwowych, ciasnych klastrach, w których poprzyciskane są do siebie. Mają około 1 mm średnicy. Nie są przykrywane łuskami z odwłoka samicy. Ich kształt jest półkulisty. Są białe lub niebieskawobiałe z brązowym spodem i cienkim, przejrzystym chorionem. Na chorionie w części wierzchołkowej jaja występuje ciemna plamka. Powierzchnia chorionu podzielona na słabo lub umiarkowanie rozwinięte żeberka i komórki. Żeberka na większej powierzchni chorionu są cienkie. Gąsienica opuszcza jajo wygryzając duży otwór o okrągłym lub łukowatym kształcie w jego wierzchołkowej części.
Gąsienice przywodzą wyglądem na myśl te u bielinka kapustnika. Osiągają do 60 mm długości. Mają silne owłosienie, nietworzące kępek. Ubarwione są żółto z czarną głową, poprzerywanymi czarnymi prążkami podłużnymi i pomarańczowymi, międzysegmentalnymi liniami poprzecznymi.
Poczwarki mają ciemnofioletowobrązowe ciało długości od 25 do 28 mm. Ich kremaster wyposażony jest w dwie pary krótkich kolców.
Biologia i ekologia.
Owad ten zasiedla doliny rzeczne, lasy liściaste i mieszane, zadrzewienia, parki, ogrody, zarośla oraz nasadzenia przydrożne i osiedlowe. Jaja składane są na spodniej stronie liści roślin żywicielskich w jednowarstwowym, ciasnym pakiecie. Gąsienice aktywne są od lipca do września. Są foliofagami żerującymi na liściach brzóz, buków, dębów, jarzębów, klonu pospolitego, lip, olsz, róży czerwonawej, topól, wiązów oraz wierzb, a sporadycznie także na gruszach, jabłoniach, kasztanach, leszczynach, śliwach i wiśniach. Żerowanie gąsienic odbywa się gromadnie i w przypadku zaniepokojenia wszystkie unoszą przód i tył ciała ku górze. Wyrośnięte gąsienice nie konstruują kokonów, lecz przepoczwarczają się w jamkach wykopanych w glebie. Stadium zimującym jest poczwarka.
Owady dorosłe w warunkach środkowoeuropejskich latają od maja do lipca, w jednym pokoleniu. Nie pobierają pokarmu. Aktywne są nocą. Chętnie przylatują do sztucznych źródeł światła. Dzień spędzają na pniach drzew i innych częściach roślin.
Do parazytoidów narożnicy zbrojówki należą błonkoskrzydłe: "Cales noacki" z rodziny Aphelidae, 
"Cyclogastrella deplanata" z rodziny siercinkowatych i "Telenomus brevis" z rodziny Scelionidae oraz muchówki z rodziny rączycowatych: "Carcelia gnava", "Compsilura concinnata", "Drino imberbis", "Drino inconspicua", "Exorista fallax", "Exorista larvarum", "Exorista rossica", "Exorista segregata", "Nilea hortulana", "Pales pavida", "Senometopia excisa", "Sturmia bella", "Winthemia cruentata" i "Zenillia libatrix". Motyl ten pada także ofiarą grzyba "Beauveria bassiana" z rodziny maczużnikowatych.
Rozprzestrzenienie.
Gatunek palearktyczny. W Europie znany jest z Portugalii, Hiszpanii, Andory, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Mołdawii, Bułgarii, Słowenii, Chorwacji, Bośni i Hercegowiny, Serbii, Czarnogóry, Albanii, Macedonii Północnej, Grecji oraz europejskich części Rosji i Turcji. Występuje na niektórych wyspach Morza Śródziemnego, w tym Korsyce, Sardynii, Sycylii.
Dalej na południe występuje we wschodniej części Afryki Północnej. W Azji zamieszkuje azjatycką część Turcji, Syberię, Rosyjski Daleki Wschód, Koreę i północe Chiny: Sinciang, Mongolię Wewnętrzną, Jilin oraz Heilongjiang.
W Polsce i na Ukrainie jest owadem pospolitym.
Znaczenie gospodarcze.
Ze względu na gromadne żerowanie gąsienic gatunek ten notowany jest jako szkodnik, zwłaszcza w młodnikach i uprawach wierzb. Żerowanie młodszych stadiów prowadzi do żółknięcia i usychania zaatakowanych liści, natomiast starszych do defoliacji pędów. W przypadku pojawienia się niewielkich skupisk zaleca się ręczne usuwanie i niszczenie jaj i gąsienic. W przypadku masowych pojawów stosować można zwalczanie biologiczne preparatami zawierającymi bakterie "Bacillus thuringiensis" var. "kurstaki", przy czym prowadzić je należy, gdy gąsienice są jeszcze młode.

</doc>
<doc id="639624" url="https://pl.wikipedia.org/wiki?curid=639624" title="Phalera bucephala">
Phalera bucephala



</doc>
<doc id="639626" url="https://pl.wikipedia.org/wiki?curid=639626" title="Tajemniczy blondyn w czarnym bucie">
Tajemniczy blondyn w czarnym bucie

Tajemniczy blondyn w czarnym bucie ("Le Grand Blond avec une chaussure noire") – francuski film fabularny (komedia) z 1972 roku. W 1974 nakręcono dalszy ciąg w filmie pt. "Powrót tajemniczego blondyna".
W Hollywood powstał remake "Człowiek w czerwonym bucie".
Opis fabuły.
François Perrin, roztargniony skrzypek, zostaje na lotnisku Paryż-Orly nieświadomą ofiarą rywalizacji wywiadów. Dzień i noc jest śledzony – a wszystko, co mówi i co robi, jest odpowiednio interpretowane.

</doc>
<doc id="639629" url="https://pl.wikipedia.org/wiki?curid=639629" title="Komitet Pomocy i Obrony Represjonowanych Pracowników">
Komitet Pomocy i Obrony Represjonowanych Pracowników



</doc>
<doc id="639631" url="https://pl.wikipedia.org/wiki?curid=639631" title="Kumen">
Kumen

Kumen, 2-fenylopropan, izopropylobenzen – organiczny związek chemiczny z grupy węglowodorów aromatycznych zbudowany z pierścienia benzenowego połączonego z węglem 2 propanu.
Jest cieczą otrzymywaną z benzenu przez alkilowanie propenem w obecności katalizatora (np. chlorku glinu AlCl3) lub ze smoły węglowej i ropy naftowej w procesie reformingu. Po raz pierwszy został otrzymany w 1841 roku przez Charles’a Gerhardta i Auguste’a Cahours’a w wyniku destylacji kwasu kuminowego ((CH3)2CHC6H4COOH) z wapnem palonym.
Izomerami kumenu są m.in. pseudokumen (1,2,4-trimetylobenzen) i mezytylen (1,3,5-trimetylobenzen).

</doc>
<doc id="639632" url="https://pl.wikipedia.org/wiki?curid=639632" title="David Gilmour (album)">
David Gilmour (album)

David Gilmour – pierwszy album Davida Gilmoura. Został wydany 25 maja 1978 roku nakładem wytwórni Harvest Records i EMI w Wielkiej Brytanii oraz Columbia Records w USA.
W roku 1978 album osiągnął 29 pozycję na liście popowych albumów Billboardu. Z tego albumu wydano jedyny singiel – "There's No Way Out of Here" .
W roku 2006 wydano zremasterowaną wersję, na której wszystkie utwory są dłuższe, w związku z dłuższym ich wyciszaniem.

</doc>
<doc id="639634" url="https://pl.wikipedia.org/wiki?curid=639634" title="Jake Lloyd">
Jake Lloyd

Jake Lloyd, także Jake Broadbent, właściwie Jacob Christopher Lloyd (ur. 5 marca 1989 w Fort Collins) – amerykański aktor filmowy i telewizyjny, występował w roli młodego Anakina Skywalkera w filmie "".
Życiorys.
Wczesne lata.
Urodził się w Fort Collins w stanie Kolorado jako syn Williama 'Billa' Lloyda, w sanitariusza, i Lisy Riley, agentki rozrywki. Uczęszczał do Carmel High School w Carmel w stanie Indiana.
Kariera.
Mając siedem lat wystąpił w czterech odcinkach serialu NBC "Ostry dyżur" ("ER", 1996) jako Jimmy Sweet oraz komedii familijnej Briana Levanta "Świąteczna gorączka" ("Jingle All the Way", 1996) u boku Arnolda Schwarzeneggera.
Zyskał światową sławę jako 10-latek, gdy został wybrany przez George’a Lucasa do roli młodego Anakina Skywalkera w filmie "" (1999), pierwszym w prequelu trylogii "Gwiezdne wojny", gdzie wystąpił wraz z Natalie Portman, Ewanem McGregorem i Liamem Neesonem. Powtórzył tę rolę w pięciu kolejnych grach wideo (1999-2002).
W 2001 roku postanowił nie wracać już więcej na plan zdjęciowy, porzucił aktorstwo, powołując się na zastraszanie ze strony kolegów, których stał się obiektem drwin, i stres jaki przeżywał, udzielając 60 wywiadów dziennie. Zaczął studiować psychologię w Columbia College Chicago w Chicago, jednak odpadł po pierwszym semestrze.
Życie prywatne.
17 czerwca 2015 roku w Karolinie Południowej został zatrzymany przez policję za zbyt szybką jazdę. Przy okazji złamał kilka przepisów drogowych i rozbił auto, a także wyszło na jaw, że nie ma prawa jazdy.
W kwietniu 2016 trafił na leczenie w zamkniętym ośrodku terapeutycznym. Jego matka potwierdziła, że u Lloyda zdiagnozowano schizofrenię.

</doc>
<doc id="639635" url="https://pl.wikipedia.org/wiki?curid=639635" title="Przejście dla pieszych">
Przejście dla pieszych

Przejście dla pieszych (potocznie "pasy" lub "zebra") – powierzchnia jezdni, drogi dla rowerów lub torowiska przeznaczona do przekraczania tych części drogi przez pieszych, oznaczona odpowiednimi znakami drogowymi.
Pionowym znakiem jest znak informacyjny D-6 (pokazany po prawej stronie), natomiast poziomym znak poziomy P-10 (równoległe do drogi białe pasy tworzące ciąg biegnący w poprzek drogi, potocznie zwany zebrą). W tak oznaczonym miejscu pieszy ma pierwszeństwo przed uczestnikami ruchu poruszającymi się po tej drodze, o ile przejście to nie jest kierowane przez upoważnioną do tego osobę lub sygnalizację świetlną.
Kierujący pojazdem zbliżający się do miejsca oznaczonego znakiem D-6 lub D-6b jest obowiązany zmniejszyć prędkość tak, aby nie narazić na niebezpieczeństwo pieszych lub rowerzystów znajdujących się w tych miejscach (zasada ta dotyczy też miejsc oznaczonych znakiem D-6a, informujących o przejeździe dla rowerzystów). 
Zgodnie z rozporządzeniem ministra infrastruktury z 2003 roku (w sprawie szczegółowych warunków technicznych dla znaków i sygnałów drogowych oraz urządzeń bezpieczeństwa ruchu drogowego i warunków ich umieszczania na drogach), na każdym przejściu dla pieszych musi występować znak D-6 (punkt 5.2.5.3 "Zasady stosowania znaku D-6") . Sam znak P-10 szeroko stosowany bez znaku pionowego nie oznacza przejścia dla pieszych. Znak P-10 jest uzupełnieniem znaków D-6 . 
Umieszczona pod znakiem D-6 lub D-6b tabliczka T-27 wskazuje, że przejście dla pieszych jest szczególnie uczęszczane przez dzieci.
Zabronione jest przejeżdżanie rowerem i motorowerem przez przejście dla pieszych – do tego służy przejazd dla rowerzystów – dopuszczalne jest natomiast przeprowadzenie pojazdu. Wyjątkiem od tego zakazu jest niepełnosprawny poruszający się na wózku inwalidzkim, osoba pchająca wózek inwalidzki lub wózek dziecięcy oraz dziecko w wieku do 10 lat kierujące rowerem pod opieką osoby pełnoletniej – taki użytkownik drogi jest również uznawany za pieszego i może w pełni korzystać z przejścia. Rowerzyście za niedozwolony i nieuprawniony przejazd rowerem po przejściu dla pieszych grozi mandat w wysokości 100 zł.

</doc>
<doc id="639638" url="https://pl.wikipedia.org/wiki?curid=639638" title="Compiz">
Compiz

Compiz – menedżer okien i kompozycji stworzony z myślą o wykorzystaniu możliwości XGL, opublikowany na otwartej licencji. Wypuszczony po raz pierwszy przez Novella w styczniu 2006. Oferuje różnorodne efekty graficzne, w minimalnym stopniu obciążając jednocześnie procesor (efektami zajmuje się karta graficzna). Niektóre z jego funkcji to wirtualne pulpity w formie sześcianu, "galaretowate" zachowanie okien podczas ich przesuwania, podgląd wszystkich okien programu/z konkretnego pulpitu/wszystkich otwartych.
Compiz działa zgodnie ze standardem ICCCM i może zastępować standardowe Metacity ze środowiska GNOME czy KWin z KDE.
Początkowo Compiz współpracował jedynie z XGL, od 22 maja 2006 może opierać się też na modyfikacji X Window System z włączonym AIGLX.
Beryl.
18 września 2006 ogłoszono, że eksperymentalna, rozwijana przez społeczność gałąź Compiz-Quinnstorm usamodzielnia się pod nazwą Beryl. Wśród powodów wymieniono brak komunikacji z głównym autorem Compiza oraz odmienną wizję rozwoju programu, a także potrzebę wprowadzenia ustrukturyzowanego zarządzania oraz uzyskania niezależności i własnego szyldu, by zyskać wiarygodność wśród twórców dystrybucji. Prace nad aplikacją miały stać się lepiej skoordynowane i uregulowane, a także podzielone na dwie gałęzie: stabilną (zdatniejszą m.in. dla dystrybucji) oraz niestabilną. Z drugiej strony główny programista Compiza David Reverman odpierał te zarzuty argumentując, że podstawowym powodem braku akceptacji części łatek autorstwa społeczności była niska jakość kodu. 
Projekty ponownie połączyły się na przełomie marca i kwietnia 2007.
Compiz Fusion.
30 marca 2007 społeczności Beryla i Compiza doprowadziły do porozumienia w sprawie złączenia obu projektów w jeden o nazwie Compiz Fusion. System ten bazuje na ostatnim jądrze Compiza i ma dostarczać najlepsze wtyczki, dekoracje okien, narzędzia do konfiguracji i powiązane aplikacje z obu projektów.

</doc>
<doc id="639641" url="https://pl.wikipedia.org/wiki?curid=639641" title="About Face">
About Face

About Face – drugi solowy album Davida Gilmoura. Został wydany 27 marca 1984 roku nakładem wytwórni Columbia Records. Dwa utwory na płycie Gilmour napisał do spółki z liderem zespołu The Who – Pete’em Townshendem. W roku 1984 album osiągnął 32 pozycję popowych albumów Billboardu.
14 sierpnia 2006 EMI w Europie, a 12 września w USA i Kanadzie Legacy Recordings/Columbia Records wydały zremasterowaną wersję, na której czas niektórych utworów różni się nieco od wydania oryginalnego.
Lista utworów.
Wszystkie, z wyjątkiem opisanych skomponował David Gilmour, w nawiasach podano czas utworów z wydania 2006 r.
Pozycje na listach przebojów.
Album – Billboard (Ameryka Północna)
Single – Billboard (Ameryka Północna)

</doc>
<doc id="639645" url="https://pl.wikipedia.org/wiki?curid=639645" title="Garbatka zygzakówka">
Garbatka zygzakówka

Garbatka zygzakówka, zębica zygzakówka, garbatka wieniawka, wieniawka ("Notodonta ziczac") – gatunek motyla z rodziny garbatkowatych. Zamieszkuje Palearktykę, od Afryki Północnej i Półwyspu Iberyjskiego po Rosyjski Daleki Wschód. Osobniki dorosłe są aktywne nocą.
Taksonomia.
Gatunek ten opisany został po raz pierwszy w 1758 roku przez Karola Linneusza pod nazwą "Phalaena dromedarius" na łamach dziesiątego wydania "Systema Naturae". W jego obrębie wyróżnia się dwa podgatunki:
Morfologia.
Motyl o krępym ciele i rozpiętości skrzydeł sięgającej od 44 do 48 mm. Głowa jest zaopatrzona w niecałkowicie owłosione oczy złożone, krótkie głaszczki i uwstecznioną ssawkę, natomiast pozbawiona jest przyoczek. Czułki osiągają ⅓ długości przedniego skrzydła i wykazują znaczny dymorfizm płciowy w budowie, będąc obustronnie grzebykowanymi u samca, zaś piłkowanymi lub ząbkowanymi u samicy. Owłosienie krótkiego i szerokiego tułowia jest gęste, ale nie formuje czuba pośrodku grzbietu. Skrzydło przedniej pary osiąga od 18 do 22 mm długości, ma wydłużony wierzchołek, skośną krawędź zewnętrzną i ząb na krawędzi tylnej. Tło tegoż skrzydła jest białawe lub białobrunatne z żółtawym lub oliwkowym odcieniem w części nasadowej, a z różowym odcieniem na środku części przedniej. Na tle tym występuje wzór obejmujący czarno zaznaczone żyłki, ciemnobrunatną plamę sierpowatą na żyłce poprzecznej, słabo wyodrębnione, zębate przepaski oraz ukośne czarne plamki przy przednim brzegu skrzydła. Barwa strzępiny jest brązowopopielata, miejscami ciemniejsza. Dość małe, owalne skrzydło tylne ma kolor białawy do kawowoszarego z ciemną linią na żyłce poprzecznej, czarnobrunatną plamą przy kącie tylnym i ciemną obwódką wzdłuż zewnętrznego brzegu. Odnóża są silnie owłosione, te tylnej pary mają dwie pary ostróg na goleniach. Duży odwłok ma cylindryczny kształt i gęste owłosienie.
Gąsienica charakteryzuje się obecnością dwóch lekko odgiętych, mięsistych garbów zlokalizowanych na grzbietowych częściach segmentów ciała piątego i szóstego. Ubarwienie gąsienicy jest zmienne. Brak jest u niej ciemnych tarczek nad stopami.
Ekologia i występowanie.
Owad ten zasiedla lasy liściaste, w tym łęgowe, lasy mieszane, parki oraz przydrożne nasadzenia. Gąsienice są foliofagami żerującymi na liściach topól (w tym białej, balsamicznej, czarnej i osiki), wierzb (w tym: białej, borówkolistnej, iwy, kruchej, lapońskiej, pięciopręcikowej, płożącej, szarej, śniadej, uszatej), a rzadziej brzóz i olsz. Owady dorosłe nie pobierają pokarmu i są aktywne nocą. Przylatują do sztucznych źródeł światła.
W Europie Środkowej występują dwa pokolenia w ciągu roku. Motyle pierwszego z nich latają od drugiej połowy kwietnia do pierwszej połowy czerwca, a wydane przez nie gąsienice żerują w czerwcu i lipcu. Motyle drugiego pokolenia aktywne są od lipca do sierpnia. Gąsienice drugiego pokolenia żerują od sierpnia do września lub października. Gdy są wyrośnięte schodzą na glebę. Płytko pod jej powierzchnią konstruują oprzęd, w którym następuje przepoczwarczenie. Stadium zimującym jest poczwarka drugiego pokolenia.
Gatunek palearktyczny. W Europie znany jest z Portugalii, Hiszpanii, Andory, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Bułgarii, Słowenii, Chorwacji, Bośni i Hercegowiny, Serbii, Czarnogóry, Albanii, Macedonii Północnej, Grecji oraz europejskich części Rosji i Turcji. Na terenie Afryki Północnej stwierdzono go m.in. w Maroku. W Azji zamieszkuje Turcję, Lewant, Irak, Iran, Syberię, Rosyjski Daleki Wschód i Koreę. W Polsce jest gatunkiem pospolitym.

</doc>
<doc id="639646" url="https://pl.wikipedia.org/wiki?curid=639646" title="Notodonta ziczac">
Notodonta ziczac



</doc>
<doc id="639647" url="https://pl.wikipedia.org/wiki?curid=639647" title="Objaw Oppenheima">
Objaw Oppenheima

Objaw Oppenheima (ang. "Oppenheim sign") – objaw świadczący o uszkodzeniu dróg piramidowych (ośrodkowego neuronu ruchowego).
Wywołuje się go, uciskając przednią krawędź kości piszczelowej, a potem przesuwając ucisk obwodowo (w kierunku stawu skokowego). Jeżeli nastąpi charakterystyczny wyprost palucha, to objaw jest dodatni. Objaw Oppenheima zyskuje na znaczeniu, gdy pacjent, siłą woli powstrzymując odruch, uniemożliwia zbadanie klasycznego objawu Babińskiego.
Objaw opisał w 1902 roku Hermann Oppenheim.

</doc>
<doc id="639650" url="https://pl.wikipedia.org/wiki?curid=639650" title="Jurij Brezan">
Jurij Brezan



</doc>
<doc id="639653" url="https://pl.wikipedia.org/wiki?curid=639653" title="Bitwa pod Łojowem">
Bitwa pod Łojowem



</doc>
<doc id="639654" url="https://pl.wikipedia.org/wiki?curid=639654" title="KPiORP">
KPiORP



</doc>
<doc id="639656" url="https://pl.wikipedia.org/wiki?curid=639656" title="Bielmica sinogłówka">
Bielmica sinogłówka

Bielmica sinogłówka ("Diloba caeruleocephala", "D. coeruleocephala") - owad z rzędu motyli. Rozpiętość skrzydeł do 40 mm. Skrzydła szare z rysunkiem w kolorach ciemno- i jasnoszarym. Gąsienice o długości 40 mm, niebiesko-zielone w czarne, pomarańczowe i żółte plamy żerują na drzewach owocowych, głogu i tarninie.

</doc>
<doc id="639657" url="https://pl.wikipedia.org/wiki?curid=639657" title="Diloba coeruleocephala">
Diloba coeruleocephala



</doc>
<doc id="639659" url="https://pl.wikipedia.org/wiki?curid=639659" title="Park Narodowy Tuktut Nogait">
Park Narodowy Tuktut Nogait

Park Narodowy Tuktut Nogait (ang. "Tuktut Nogait National Park", fr. "Parc national Tuktut Nogait") – park narodowy położony w północnej części Terytoriów Północno-Zachodnich, w Kanadzie, 170 km na północ od koła podbiegunowego. Park został utworzony w 1996, na powierzchni 16 340 km2. Nazwa parku pochodzi od zwrotu "tuktut nogait", który w języku Inuitów oznacza "młodego renifera".
Fauna.
Na terenie Parku Narodowego Tuktut Nogait występuje bardzo wiele gatunków zwierząt, wśród których można wymienić: renifera, piżmowołu, grizzly, wilka. Park jest również ostoją dla wielu gatunków ptaków, wśród których można wymienić sokoła wędrownego, myszołowa włochatego, sokoła norweskiego, orła przedniego.

</doc>
<doc id="639660" url="https://pl.wikipedia.org/wiki?curid=639660" title="On an Island">
On an Island

On an Island – trzeci solowy album Davida Gilmoura. Wydany 6 marca 2006 w 60. urodziny artysty, nakładem wytwórni EMI. Większość utworów została nagrana w prywatnym studiu znajdującym się na barce Astoria.
Równocześnie wydano limitowaną, dwupłytową (CD+DVD) wersję albumu. Wydanie to zawiera oryginalny album oraz ekskluzywne DVD z materiałem koncertowym zarejestrowanym podczas nowojorskiej "AOL Session", w kwietniu 2006 roku. Na DVD znajduje się między innymi nowa, premierowa wersja utworu "Astronomy Domine" Syda Barretta, pochodzącego z debiutanckiego albumu Pink Floyd z roku 1967 – "The Piper at the Gates of Dawn". Ten utwór został zarejestrowany na potrzeby nowej serii wydawnictw muzycznych "Live From Abbey Road" w sierpniu 2006 roku.
Udział w pracy nad płytą wzięli polscy artyści: Leszek Możdżer oraz Zbigniew Preisner, który dokonał aranżacji utworów na orkiestrę.
Album w Polsce uzyskał status platynowej płyty.

</doc>
<doc id="639662" url="https://pl.wikipedia.org/wiki?curid=639662" title="Wutöschingen">
Wutöschingen

Wutöschingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut, siedziba wspólnoty administracyjnej Wutöschingen. Leży w Klettgau, nad Wehrą, przy granicy ze Szwajcarią, oraz drodze krajowej B314.
W Wutöschingen działa klub piłki nożnej, "SpVgg Wutöschingen 1920 e.V.".

</doc>
<doc id="639663" url="https://pl.wikipedia.org/wiki?curid=639663" title="Wutoschingen">
Wutoschingen



</doc>
<doc id="639664" url="https://pl.wikipedia.org/wiki?curid=639664" title="Wutoeschingen">
Wutoeschingen



</doc>
<doc id="639666" url="https://pl.wikipedia.org/wiki?curid=639666" title="Oko (go)">
Oko (go)

 – w go oznacza niezajęty punkt otoczony przez kamienie tego samego koloru. Oko może również znajdować się w rogu (punkcie 1-1) lub na brzegu planszy.
Jest to jedno z najważniejszych pojęć w go, ponieważ jedno oko daje dużą przewagę w semeai, a grup posiadających dwoje oczu nie można zabić. Pomimo tego, nie ustalono jego precyzyjnej definicji. Często tą samą nazwą określa się obszary zawierające więcej niż jedno wolne pole. Ten brak jednoznaczności utrudnia rozpoznawanie fałszywych oczu w programach grających w go.
Czasami też potencjalne oko określa się mianem pół-oka, a kształt zawierający wiele potencjalnych oczu niekiedy nazywa się ocznym.

</doc>
<doc id="639668" url="https://pl.wikipedia.org/wiki?curid=639668" title="Bogufał III z Czerlina">
Bogufał III z Czerlina

Bogufał III herbu Poraj, (ur. ?, zm. 16/17 grudnia 1264) – biskup poznański od 1254, proboszcz gnieźnieńskiej kapituły katedralnej w 1250 roku.
Urodził się w Czerlinie (część opracowań twierdzi, że we Wronczynie). Studiował na bliżej nieokreślonym uniwersytecie zachodnim, zdobywając tytuł magistra, co otworzyło mu drogę kariery kościelnej. Około 1221-1222 był już kanonikiem gnieźnieńskim, w 1232 scholastykiem łęczyckim, w 1238 archidiakonem gnieźnieńskim, w tym samym roku został też kanonikiem poznańskim. W latach 1240-1246 był kanclerzem księcia Przemysła I. W 1250 ustąpił ze scholasterii łęczyckiej, obejmując zarazem prepozyturę gnieźnieńską. W 1254 został wybrany przez kapitułę biskupem poznańskim i uzyskał zatwierdzenie wyboru przez metropolitę. 21 lutego 1255 konsekrowany w Lądzie przez arcybiskupa gnieźnieńskiego Pełkę w asyście 4 biskupów. W 1257 wziął udział w synodzie prowincjonalnym w Łęczycy, dokończył budowę nowego prezbiterium katedry poznańskiej. Prowadził świecki tryb życia dbając o powiększenie majątków biskupich, erygował kilka nowych parafii.

</doc>
<doc id="639672" url="https://pl.wikipedia.org/wiki?curid=639672" title="Objaw Schäffera">
Objaw Schäffera

Objaw Schäffera – objaw, świadczący o uszkodzeniu ośrodkowego neuronu ruchowego (układu piramidowego), i mający wartość diagnostyczną głównie tam, gdzie pacjent świadomie powstrzymuje powstanie odruchu w klasycznym objawie Babińskiego.
Objaw Schäffera jest dodatni, gdy po uciśnięciu kostki stawu skokowego dochodzi do charakterystycznego wyprostu palucha.
Objaw opisał niemiecki neurolog Max Schäffer (1852-1923).

</doc>
<doc id="639675" url="https://pl.wikipedia.org/wiki?curid=639675" title="Synergetyka">
Synergetyka

Synergetyka (gr. „sin” – wspólny, „ergos” – działanie) – interdyscyplinarny kierunek naukowy mający na celu opis procesów samoorganizacji układów dynamicznych, w których lokalnie występuje zjawisko wzrostu miary wewnętrznej organizacji, czyli zmniejszanie się ich entropii.
Termin ten został wprowadzony przez Hermana Hakena. Synergetyka funkcjonuje na pograniczu takich dyscyplin jak fizyka, chemia, biologia i nauki techniczne. Wykorzystując podstawowe prawa fizyki zmierza głównie do wyjaśnienia zjawisk spontanicznego formowania się złożonych, zdolnych do samoreprodukcji związków organicznych, a w konsekwencji procesów powstania życia.

</doc>
<doc id="639677" url="https://pl.wikipedia.org/wiki?curid=639677" title="Hudżefa I">
Hudżefa I

Hudżefa I – domniemany władca starożytnego Egiptu z II dynastii
Miał panować w latach 2736-2734 p.n.e. ("Kwiatkowski")
Nie jest wymieniany w części znanych klasyfikacji władców Egiptu, w innych umiejscawiany jest między Peribsenem i Chasechemem / Chasechemui wraz z Neferkare i Neferkasokarem.
Na Liście Królów z Sakkary i Kanonie Turyńskim wymieniany między Neferkasokarem a Chasechemui. Najprawdopodobniej Hudżefa to nie jest imię (stąd cudzysłów). Słowo to oznacza w języku egipskim "zniszczone". Pisarz sporządzający listę panujących odnotował w ten sposób, że jedno imię jest nieczytelne, a jego następcy - kopiści zinterpretowali ten wpis jako imię władcy.

</doc>
<doc id="639681" url="https://pl.wikipedia.org/wiki?curid=639681" title="Hermann Haken">
Hermann Haken



</doc>
<doc id="639682" url="https://pl.wikipedia.org/wiki?curid=639682" title="Peter Clentzos">
Peter Clentzos

Peter Clentzos, także Chlentzos, , "Piter Klendzos" (ur. 15 czerwca 1909 w Oakland, zm. 11 września 2006 w Rancho Mirage) – lekkoatleta amerykański pochodzenia greckiego, tyczkarz, reprezentant Grecji na igrzyskach olimpijskich w Los Angeles w 1932.
Życiorys.
Urodził się w rodzinie greckich emigrantów z Kithiry Diamantosa Haralambosa Chlentzosa i Yanouli Coulentianos. Studiował na University of Southern California, gdzie był wyróżniającym się sportowcem, uprawiającym obok skoku o tyczce futbol amerykański. W 1932 rywalizował o miejsce w amerykańskiej reprezentacji olimpijskiej w tyczce, ale nie sprostał silnym konkurentom, wśród których byli przyszli mistrz William Miller i brązowy medalista igrzysk George Jefferson (4. miejsce zajął kolejny Amerykanin, William Graber). Ostatecznie jednak Clentzos wystąpił w olimpijskim konkursie, ale w barwach Grecji, wykorzystując swoje podwójne obywatelstwo. Z rezultatem 3.75 m uplasował się na siódmym miejscu.
W 1935 ustanowił rekord Grecji w skoku o tyczce, który przetrwał 15 lat. W tymże roku sięgnął po złoto igrzysk krajów bałkańskich w Stambule. Zamierzał uczestniczyć w olimpiadzie w Berlinie, ale sytuacja gospodarcza w USA zmusiła go do koncentracji na pracy zarobkowej. Został nauczycielem historii w Bartson Union High School, jednocześnie udzielając się jako trener kilku dyscyplin sportowych. Jak sam wspominał w wywiadach, to z jego treningów futbolu amerykańskiego wywodził się popularny później okrzyk zawodników „hubba-hubba” (co miało odzwierciedlać polecenia trenera „hurry up, hurry up, up, up”).
W latach 1942–1946 służył w wojsku, gdzie zajmował się przygotowaniem fizycznym żołnierzy. Po wojnie powrócił do zawodu nauczyciela i trenera szkolnych drużyn. Pracował kolejno w Roosevelt High School w Los Angeles (1946–1959), Narbonne High School (1959), wreszcie we Franklin High School (1959–1974). W 1974 przeszedł na emeryturę, ale pozostawał aktywny w środowisku sportowym. Zajmował się m.in. golfem. Wszedł również w skład komitetu organizacyjnego olimpiady w 1984, kiedy igrzyska ponownie rozgrywano w Los Angeles. W 2004 sędziwy sportowiec znalazł się w składzie sztafety z ogniem olimpijskim, a następnie był gościem honorowym organizatorów igrzysk w Atenach.
Z małżeństwa z Helen (zm. 1985), którą żartobliwie określał mianem Heleny Trojańskiej (pochodziła z Troy w stanie Nowy Jork), miał syna Petera juniora. W chwili śmierci był uważany za najstarszego greckiego olimpijczyka i ostatniego członka greckiej reprezentacji z igrzysk 1932.

</doc>
<doc id="639683" url="https://pl.wikipedia.org/wiki?curid=639683" title="Bragança Paulista">
Bragança Paulista

Bragança Paulista – miasto brazylijskie w stanie São Paulo. W 2021 liczyło 172 346 mieszkańców.
Miasto jest siedziba klubu piłkarskiego Bragantino.
W mieście rozwinął się przemysł meblarski, włókienniczy, odzieżowy, papierniczy oraz spożywczy.

</doc>
<doc id="639684" url="https://pl.wikipedia.org/wiki?curid=639684" title="Rejon siegieżski">
Rejon siegieżski

Rejon siegieżski (ros. " Сегежский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie i powierzchnia.
Rejon ma powierzchnię 10,7 tys. km². i leży na równinnym obszarze w środkowej części Karelii. Większość powierzchni pokrywa tajga, sosnowo-świerkowa, z niewielką domieszką drzew liściastych. Na terenie tym znajdują się liczne rzeki i jeziora, spośród których największe są Wygoziero i Siegoziero. Sporą część obszaru rejonu stanowią bagna i torfowiska.
Przez obszar Rejonu siegieżskiego przebiega droga wodna łącząca Bałtyk z Morzem Białym – Kanał Białomorsko-Bałtycki.
Ludność.
Rejon zamieszkany jest przez 48.731 osób (2005 r.), głównie Rosjan, a także przez rdzennych mieszkańców Karelii – Karelów, którzy stanowią większość na obszarach wiejskich. Kilkuprocentowy udział w populacji mają też dwie inne napływowe nacje: Ukraińcy i Białorusini. Osadnicy niewywodzący się z autochtonicznej ludności zamieszkują niemal wyłącznie w większych ośrodkach osadniczych, poza nimi większość mieszkańców stanowią Karelowie.
Tylko 4.372 osób zamieszkuje na wsiach, a ludność miejska stanowi niemal 90% ogółu mieszkańców.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi 4,5 os./km².
Miasta i ośrodek administracyjny.
Największym miastem na terenie rejonu siegieżskiego, skupiającym niemal 70% całej populacji rejonu jest Siegieża, licząca 33.585 mieszkańców (2005 r.). Stanowi ona ośrodek administracyjny tej jednostki podziału terytorialnego.
Siegieża jest jedynym ośrodkiem osadniczym posiadającym prawa miejskie położonym na terenie rejonu. Poza nim na obszarze tej jednostki administracyjnej znajduje się jedno osiedle typu miejskiego – Nadwojcy, liczące 10.774 mieszkańców (1 stycznia 2005 r.),
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo.
W Siegieży – głównym mieście rejonu znajduje się przemysł drzewny i celulozowo-papierniczy, a także spożywczy i metalurgiczny. Także Nadwojcach znajdują się zakłady produkujące wyroby z żelaza i aluminium, oraz zakłady papiernicze i spożywcze. W innych większych ośrodkach osadniczych znajduje się niewielki przemysł drzewny a oraz małe zakłady przemysłu spożywczego (jak piekarnie czy masarnie), zatrudniające kilka-kilkanaście osób, produkujące na potrzeby rynku lokalnego.
Istotne znaczenie gospodarcze odgrywa szeroko rozumiana sfera usług.
Uprawa roli z powodów klimatycznych nie odgrywa większego znaczenia, uprawiane są w niewielkich ilościach, dla zaspokojenia części lokalnych potrzeb jedynie odporne na złe warunki, szybko rosnące warzywa, a także ziemniaki oraz zboża: jęczmień, rzadziej żyto, także w niewielkich ilościach.
W rejonie prowadzony jest na niewielką skalę chów bydła, świń, drobiu, oraz zwierząt futerkowych.
Klimat.
Na terenie Rejonu panuje klimat umiarkowany chłodny, przejściowy pomiędzy morskim a kontynentalnym.
Średnia roczna temperatura powietrza wynosi poniżej 3 °C. Średnia temperatura najchłodniejszego miesiąca – lutego wynosi -11 °C ÷ -12 °C, zaś najcieplejszego – czerwca – ok. +16 °C. Okres bez przymrozków wynosi ok. 100 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="639685" url="https://pl.wikipedia.org/wiki?curid=639685" title="Rejon łouchski">
Rejon łouchski

Rejon łouchski () – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon łouchski jest najbardziej na północ wysuniętym rejonem Karelii. Wschodnie krańce rejonu położone są nad Morzem Białym, zaś do zachodu rejon graniczy z Finlandią.
Powierzchnia.
Rejon ma powierzchnię ok. 22,5 tys. km²; blisko połowę tego obszaru (10.330 km²) stanowią ziemie wchodzące w skład położonego na terenie rejonu Parku Narodowego „Paanajarwi”. Znajduje się tu też część Rezerwatu Kandałakszańskiego.
Większość obszaru stanowi równina, na zachodzie przechodząca w wyżynę. Teren rejonu pokrywają sosnowe lasy tajgi. Na obszarze jednostki administracyjnej znajdują liczne rzeki i jeziora, spośród których największymi są Piaoziero i Topoziero. Dużą część powierzchni rejonu pokrywają rozległe torfowiska i bagna.
Ludność.
Rejon zamieszkany jest przez 19.036 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini.
Karelowie stanowią zdecydowaną większość na obszarach wiejskich, natomiast w ośrodkach typu miejskiego dominują Rosjanie i inni osadnicy spoza Karelii.
7.025 osób zamieszkuje na wsiach, stąd ludność ośrodków typu miejskiego stanowi blisko 64% populacji.
Miasta i stolica.
Na terenie rejonu jest znajdują się 3 osiedla typu miejskiego, jednak żaden z nich nie posiada praw miejskich.
Ośrodkiem administracyjnym jest miasteczko Łouchi, liczące 5.646 mieszkańców (2005 r.), oprócz niego osadami typu miejskiego są jeszcze Czupa (3.793 mieszkańców) i Piaoziorskij (2.572 mieszkańców).
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu i chów zwierząt, a także myślistwo i rybołówstwo. W większych ośrodkach osadniczych znajduje się drobny przemysł drzewny i celulozowo-papierniczy, a także niewielkie zakłady przemysłu spożywczego (jak piekarnie czy masarnie), produkujące na rynek lokalny.
Uprawa roli z powodów klimatycznych nie odgrywa prawie znaczenia, uprawiane są w bardzo niewielkich ilościach, dla zaspokojenia części lokalnych potrzeb jedynie odporne na złe warunki, szybko rosnące warzywa.
Duże znaczenie odgrywa rybołówstwo, zarówno śródlądowe, mające korzystne warunki do rozwoju, z uwagi na obfitość rzek i jezior, jak i morskie.
W ostatnich latach lokalne władze starają się wykorzystać turystyczne walory rejonu, w celu wypromowania tego obszaru jako atrakcyjnego miejsca na turystycznej mapie północno-zachodniej Rosji. Głównym atutem turystycznym ma być Park Narodowy Paanajarvi, jednak z powodu niekorzystnego klimatu i trudności z dojazdem park odwiedza jedynie ok. 2,5 tys. osób rocznie.
Klimat.
Na terenie rejonu panuje klimat umiarkowany chłodny, przejściowy pomiędzy morskim a kontynentalnym.
Średnia roczna temperatura powietrza wynosi ok. 1°. Średnia temperatura najchłodniejszego miesiąca – lutego wynosi od -11 °C na wybrzeżu do -13 °C i poniżej w rejonie fińskiej granicy, zaś najcieplejszego – czerwca – ok. +15 °C. Okres bez przymrozków wynosi ok. 100 – 120 dni.
W rejonie notuje się wysoki poziom opadów (520 mm), głównie w postaci deszczu, których największe nasilenie ma miejsce w sierpniu. Zalegająca zimą pokrywa śnieżna osiąga grubość 70 – 80 cm.

</doc>
<doc id="639686" url="https://pl.wikipedia.org/wiki?curid=639686" title="Rejon kondopożski">
Rejon kondopożski

Rejon kondopożski (ros. " Кондопожский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon kondopożski leży na południu Karelii, nad jeziorem Onega.
Powierzchnia.
Rejon ma powierzchnię 5.947 km², którą stanowią równiny; większość obszaru pokrywa tajga sosnowo-świerkowa, z domieszką drzew liściastych, głównie brzozy i osiki. Na terenie tym znajdują się liczne jeziora i rzeki. Sporą część obszaru rejonu stanowią torfowiska i bagna.
Na terenie rejonu znajduje się rezerwat przyrody "Kiwacz", założony w celu ochrony walorów krajobrazowych i przyrodniczych okolic wodospadu o tej samej nazwie.
Ludność.
Rejon zamieszkany jest przez 43 661 osób (2005 r.), głównie Rosjan, a także przez rdzennych mieszkańców Karelii – Karelów (którzy przeważają liczebnie na obszarach wiejskich). Kilkuprocentowy udział w populacji mają też dwie inne napływowe nacje: Ukraińcy i Białorusini.
Zaledwie 9280 mieszkańców rejonu zamieszkuje na wsiach, stąd ludność miejska stanowi prawie 79% ogółu ludności.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Gęstość zaludnienia na terenie rejonu wynosi 7,17 os./km², czyli blisko dwukrotnie więcej, niż wynosi karelska średnia, jednak wartość tę znacznie zawyża miasto Kondopoga. Poza jego granicami gęstość zaludnienia wynosi zaledwie 1,5 os./km².
Miasta.
Jedynym miastem na terenie kondopożskiego rejonu jest skupiająca blisko 80% wszystkich mieszkańców rejonu Kondopoga, licząca 34381 mieszkańców (2005 r.). Jest ona ośrodkiem administracyjnym tej jednostki podziału terytorialnego.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR jest pogrążona w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, rolnictwo i chów zwierząt. Myślistwo i rybołówstwo śródlądowe mają mniejsze znaczenie niż w innych rejonach Karelii.
W Kondopodze głównym źródłem utrzymania ludności jest szeroko rozumiana sfera usług, poza tym w mieście znajduje się przemysł, celulozowo-papierniczy i drzewny. Z Kondopogi pochodzi ok. 1/3 rosyjskiej produkcji papieru gazetowego. Także w innych większych ośrodkach osadniczych znajduje się drobny przemysł drzewny, a także zakłady przemysłu spożywczego, zatrudniające zwykle niewielką liczbę osób, produkujące głównie na potrzeby lokalnego rynku. Część produktów pochodzenia zwierzęcego po wstępnym przetworzeniu wysyłana rest w inne rejony Karelii i poza jej granice.
W rejonie kondopożskim, inaczej niż w większości pozostałych rejonów kraju, istnieją względnie korzystne warunki do uprawy roli. Uprawiane są głównie ziemniaki, a także warzywa oraz zboża: głównie jęczmień, rzadziej żyto i owies. Chów zwierząt obejmuje bydło domowe i drób. Produkcja ta odbywa się głównie dla zaspokojenia lokalnych potrzeb, ale także w celu wysłania do innych rejonów Karelii, w których występują trudności w uprawie roli związane niekorzystnym klimatem.
W ostatnich latach lokalne władze starają się wykorzystać turystyczne walory rejonu, w celu wypromowania tego obszaru jako atrakcyjnego miejsca na turystycznej mapie północno-zachodniej Rosji
Bogactwa naturalne.
Na terenie rejonu głównym bogactwem jest drewno z lokalnych lasów, ale występują tu też złoża surowców mineralnych wykorzystywanych w budownictwie: łupki, porfiry, granity i gliny.
Klimat.
Na terenie rejonu panuje klimat umiarkowany chłodny, typu pośredniego między kontynentalnym a morskim.
Lato krótkie i dość ciepłe, zima długa i chłodna Średnia roczna temperatura powietrza wynosi ok. 3 – 4 °C. Średnia temperatura najchłodniejszego miesiąca – lutego wynosi ok. -11 °C, zaś najcieplejszego – czerwca – ok. +17 °C.
Okres bez przymrozków wynosi zwykle poniżej 120 dni.

</doc>
<doc id="639687" url="https://pl.wikipedia.org/wiki?curid=639687" title="Rejon kiemski">
Rejon kiemski

Rejon kemski (ros. " Кемский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon kiemski leży na północnym wschodzie Karelii, nad Morzem Białym.
Powierzchnia.
Rejon ma powierzchnię 8,03 tys. km². Cały obszar rejonu stanowi równina, której większość pokrywa tajga – lasy iglaste złożone głównie z gatunków iglastych: sosny z domieszką świerku. Na terenie tym znajdują się liczne jeziora i rzeki, z których największą jest Kiem. Część obszaru rejonu stanowią rozległe bagna i torfowiska.
Ludność.
Rejon zamieszkany jest przez 19.952 osób (2005 r.), głównie Rosjan, a także przez rdzennych mieszkańców Karelii – Karelów (którzy przeważają liczebnie na obszarach wiejskich). Kilkuprocentowy udział w populacji mają też dwie inne napływowe nacje: Ukraińcy i Białorusini.
Tylko 5.833 mieszkańców rejonu zamieszkuje na wsiach, stąd ludność miejska stanowi 70% ogółu ludności.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia na terenie rejonu wynosi 2,5 os./km², jednak dane zawyża znacznie miasto Kiem, gdzie wynosi ona blisko 680 os./km²; poza miastem gęstość zaludnienia wynosi poniżej 1 os./km²
Miasto i ośrodek administracyjny.
Jedynym miastem na terenie rejonu kiemskiego jest skupiający 70% mieszkańców rejonu Kiem, w którym zamieszkuje 14.119 osób (2005 r.). Jest on zarazem stolicą tej jednostki administracyjnej.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu zamieszkałych poza ośrodkiem administracyjnym jest pozyskiwanie drewna dla potrzeb przemysłu, chów zwierząt, a także myślistwo i rybołówstwo, głównie morskie, ale także i śródlądowe.
Uprawa roli z powodów klimatycznych nie odgrywa praktycznie żadnego znaczenia, uprawiane są w niewielkich ilościach, dla zaspokojenia części lokalnych potrzeb jedynie odporne na złe warunki, szybko rosnące warzywa oraz zboża: jęczmień, rzadziej żyto, także w niewielkich ilościach.
W Kiemie największa liczba osób znajduje zatrudnienie w sferze szeroko rozumianych usług, w mieście znajduje się przemysł drzewny i celulozowo-papierniczy, a także energetyczny i związany z przetwórstwem rybnym. Również i w innych większych ośrodkach osadniczych znajduje się niewielki przemysł drzewny oraz małe zakłady przemysłu spożywczego (jak piekarnie czy masarnie), zatrudniające kilka-kilkanaście osób, produkujące na potrzeby rynku lokalnego.
Bogactwa naturalne.
Rejon kiemski nie posiada większych złóż surowców naturalnych. Poza drewnem jedynymi bogactwami pozyskiwanymi w rejonie są gliny i kamienie wykorzystywane w przemyśle budowlanym oraz torf.
Klimat.
Na terenie rejonu panuje klimat umiarkowany chłodny, typu morskiego i przechodniego.
Lato jest krótkie i dość chłodne, zwłaszcza na wybrzeżu, zima – długa i raczej zimna.
Średnia roczna temperatura powietrza wynosi poniżej 3°. Średnia temperatura najchłodniejszego miesiąca – lutego wynosi -10 °C ÷ -12 °C, zaś najcieplejszego – czerwca – ok. +15 °C ÷ +16 °C. Okres bez przymrozków wynosi ok. 100 dni, dłużej trwa on na wybrzeżu, krócej w głębi lądu.

</doc>
<doc id="639688" url="https://pl.wikipedia.org/wiki?curid=639688" title="Rejon biełomorski">
Rejon biełomorski

Rejon biełomorski (ros. " Беломорский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon białomorski leży na wschodzie Karelii, nad Morzem Białym.
Powierzchnia.
Rejon biełomorski ma powierzchnię 13 tys. km². Niemal całość jego obszaru stanowi nadmorska równina, którą pokrywają sosnowo – świerkowe lasy typu tajgowego. Na terenie tym znajdują się ok. 40 jezior i 10 rzek. Znaczną cżęść obszaru rejonu stanowią liczne torfowiska i bagna.
Na terenie rejonu bierze początek droga wodna łącząca Bałtyk z Morzem Białym – Kanał Białomorsko-Bałtycki.
Ludność.
Rejon zamieszkany jest przez 23.058 osób, głównie Rosjan, a także przez rdzennych mieszkańców Karelii – Karelów (którzy przeważają liczebnie na obszarach wiejskich). Kilkuprocentowy udział w populacji mają też dwie inne napływowe nacje: Ukraińcy i Białorusini.
10.454 osób zamieszkuje na wsiach, stąd ludność miejska stanowi blisko 55% populacji.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi 1,77 os./km²., przy czym wielkość ta jest znacznie zróżnicowana: w Biełomorsku jest to kilkaset os./km²., zaś na prowincji jedna osoba przypada na kilka km².
Miasto i stolica.
Jedynym miastem na terenie tej jednostki administracyjnej jest skupiający ponad połowę mieszkańców rejonu Biełomorsk, liczące 12.604 mieszkańców (2005 r.). Pełni ono funkcję ośrodka administracyjnego tej jednostki podziału terytorialnego.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, chów zwierząt, a także myślistwo i rybołówstwo, zarówno morskie, jak i śródlądowe.
W Biełomorsku głównym źródłem utrzymania ludności jest szeroko rozumiana sfera usług, poza tym w mieście znajduje się niewielki przemysł, głównie celulozowo-papierniczy i drzewny oraz przetwórstwa rybnego. Także w innych większych ośrodkach osadniczych znajduje się drobny przemysł drzewny, a także małe zakłady przemysłu spożywczego, zatrudniające po kilka-kilkanaście osób (jak piekarnie czy masarnie), produkujące na rynek lokalny.
Uprawa roli z powodu trudnych warunków klimatycznych nie odgrywa praktycznie żadnego znaczenia; uprawiane są w niewielkich ilościach, dla zaspokojenia części lokalnych potrzeb jedynie odporne na złe warunki, szybko rosnące warzywa oraz zboża: jęczmień, rzadziej żyto, także w niewielkich ilościach.
W ostatnich latach lokalne władze starają się wykorzystać turystyczne walory rejonu, a także jego archeologiczne zabytki (spośród których najwięcej zainteresowania budzą petroglify) w celu wypromowania tego obszaru jako atrakcyjnego miejsca na turystycznej mapie północno-zachodniej Rosji.
Petroglify.
Na terenie rejonu, w pobliżu Biełomorska odkryto ślady artystycznej działalności dawnych mieszkańców rejonu petroglify. Są to wyryte w skale liczne wizerunki ludzi i zwierząt, sceny polowań itp. W sumie odnalezionych zostało ok. 470 takich obrazów, pochodzących z III – I tys. p.n.e.
Klimat.
Na terenie rejonu panuje klimat umiarkowany chłodny, typu morskiego, z silnymi wpływami kontynentalnymi.
Średnia roczna temperatura powietrza wynosi ok. 3°. Średnia temperatura najchłodniejszego miesiąca – lutego wynosi -9 °C ÷ -10 °C, zaś najcieplejszego – czerwca – ok. +15 °C. Okres bez przymrozków wynosi ok. 110-120 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="639689" url="https://pl.wikipedia.org/wiki?curid=639689" title="Rejon kalewalski">
Rejon kalewalski

Rejon kalewalski, właściwie Kalewalski Rejon Narodowy (ros. " Калевальский национальный район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon kalewalski leży na północnym zachodzie Karelii, przy granicy z Finlandią.
Powierzchnia.
Rejon ma powierzchnię 13,3 tys. km²; większość obszaru stanowi równina przechodząca na zachodzie w wyżynę. większą jej część stanowią lasy iglaste typu tajgowego, złożone głównie z sosen z niewielką domieszką świerków i drzew liściastych. Na terenie tym znajdują się liczne rzeki oraz jeziora, spośród których największe jest jezioro Kujto. Wszystkie jeziora łącznie zajmują 1/6 terytorium rejonu. Znaczną część obszaru rejonu stanowią rozległe bagna i torfowiska.
Ludność.
Rejon zamieszkany jest przez 10.252 osób (2005 r.), głównie rdzennych mieszkańców Karelii – Karelów (ok. 45,1%), a także przez ludność napływową: głównie Rosjan (ok. 40,9%), Białorusinów (6,6%) i Ukraińców (4,4%). Osadnicy niewywodzący się z autochtonicznej ludności zamieszkują niemal wyłącznie w większych ośrodkach osadniczych.
Rejon kalewalski jest jedynym rejonem Karelii, w którym autochtoniczny Karelowie stanowią najliczniejszą grupę ludności, stąd w oficjalnej nazwie tej jednostki administracyjnej znalazło się określenie „Narodowy”.
4.793 osób zamieszkuje na wsiach, stąd ludność miejska stanowi ponad 53% populacji.
Gęstość zaludnienia na terenie rejonu jest jedną z najniższych w Karelii i wynosi średnio 0,77 os./km², jednak poza miasteczkiem Kalewała, na obszarach wiejskich jest ona znacznie niższa i tam 1 osoba przypada na kilka km².
Ośrodek administracyjny.
Jedynym ośrodkiem typu miejskiego na terenie Kalewalskiego Rejonu Narodowego jest skupiająca ponad połowę ludności rejonu – Kalewała (do roku 1963 nosząca nazwę Uchta), licząca 5.459 mieszkańców (2005 r.), która jest ośrodkiem administracyjnym tej jednostki podziału terytorialnego.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, chów zwierząt, a także tradycyjne zajęcia: myślistwo i rybołówstwo (śródlądowe).
W większych ośrodkach osadniczych, głównie w Kalewali, znajduje się niewielki przemysł drzewny, a także małe zakłady przemysłu spożywczego, zatrudniające po kilka-kilkanaście osób (jak piekarnie czy masarnie), produkujące na rynek lokalny. Spore znaczenie ma także rynek szeroko rozumianych usług.
Górnictwo, mimo znajdowania się na terenie rejonu złóż surowców mineralnych, nie odgrywa większej roli, podobnie jak rolnictwo.
Z powodów klimatycznych uprawiane są jedynie w niewielkich ilościach, dla zaspokojenia części lokalnych potrzeb odporne na złe warunki, szybko rosnące warzywa oraz zboża: jęczmień, rzadziej żyto, także w niewielkich ilościach.
Bogactwa naturalne.
Podstawowym bogactwem tej jednostki administracyjnej jest drewno z zajmujących ok. 75% powierzchni lądowej lasów.
Na terenie rejonu znajdują się złoża rud żelaza, molibdenu, miedzi, a także kwarc i torf.
Klimat.
Na terenie rejonu kalewalskiego panuje klimat umiarkowany typu chłodnego, przejściowy pomiędzy morskim a kontynentalnym.
Lato krótkie i dość ciepłe, zima długa i chłodna
Średnia roczna temperatura powietrza wynosi ok. 3°. Średnia temperatura najchłodniejszego miesiąca – lutego wynosi -12 °C, zaś najcieplejszego – czerwca – ok. +16 °C.
Okres bez przymrozków wynosi zwykle poniżej 100 dni.

</doc>
<doc id="639690" url="https://pl.wikipedia.org/wiki?curid=639690" title="Rejon ołoniecki">
Rejon ołoniecki

Rejon ołoniecki (ros. " Олонецкий район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon ołoniecki jest najbardziej na południe wysuniętym rejonem Karelii. Obszar ten leży nad jeziorem Ładoga.
Powierzchnia.
Rejon ołoniecki stanowi obszar równinny, o powierzchni niespełna 4 tys. km². Jego większość pokrywa tajga sosnowo – świerkowa, z domieszką brzozy i osiki oraz niewielkich ilości grabu i lipy. Na terenie tym znajdują się liczne niewielkie jeziora i rzeczki. Część obszaru rejonu stanowią torfowiska i bagna.
Ludność.
Rejon zamieszkany jest przez 26.289 osób (2005 r.), jako jedyny w większości przez rdzennych mieszkańców Karelii – Karelów (stanowią 63% ogółu ludności), a ponadto przez Rosjan. Kilkuprocentowy udział w populacji mają też dwie inne napływowe nacje: Ukraińcy i Białorusini.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz w wyniku niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi 6,6 os./km².
16.473 osób zamieszkuje na wsiach, stąd ludność miejska stanowi niespełna 38% populacji.
Miasto i ośrodek administracyjny.
Jedynym miastem na terenie tej jednostki podziału terytorialnego jest ośrodek administracyjny rejonu – Ołoniec, liczący 9.816 mieszkańców (2005 r.), tj. 38% populacji rejonu.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. W Ołońcu znajduje się przemysł drzewny i celulozowo-papierniczy; także w innych większych ośrodkach osadniczych znajduje się drobny przemysł drzewny, a także niewielkie zakłady przemysłu spożywczego, zatrudniające kilka-kilkanaście osób (jak piekarnie czy masarnie), produkujące na rynek lokalny.
Znaczenie rolnictwa w gospodarce rejonu nie jest duże. Uprawiane są głównie ziemniaki i rośliny pastewne, a także w niewielkich ilościach, dla zaspokojenia lokalnych potrzeb – warzywa oraz zboża: jęczmień i żyto, rzadziej owies.
Obok uprawy roli w rejonie istnieje też chów zwierząt. Obejmuje ona zarówno chów bydła i świń, jak i zwierząt futerkowych.
Klimat.
Na terenie rejonu panuje klimat umiarkowany chłodny, przechodni pomiędzy klimatem morskim a kontynentalnym.
Średnia roczna temperatura powietrza wynosi ok. 4°. Średnia temperatura najchłodniejszego miesiąca – lutego wynosi ok. -10 °C, zaś najcieplejszego – czerwca – ok. +17 °C. Okres bez przymrozków wynosi ok. 130 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="639691" url="https://pl.wikipedia.org/wiki?curid=639691" title="Rejon pitkiarancki">
Rejon pitkiarancki

Rejon pitkiarancki, ros. Питкярантский район – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon pitkiarancki leży na południu Karelii, nad jeziorem Ładoga.
Powierzchnia.
Obszar rejonu, o charakterze równinnym, ma powierzchnię 2253 km²; jego większość pokrywa tajga sosnowo-świerkowa, z domieszką brzozy i osiki oraz niewielkich ilości grabu i lipy. Na terenie tym znajdują się liczne niewielkie jeziora i małe rzeczki. Część obszaru stanowią bagna i torfowiska.
Ludność.
Rejon zamieszkany jest przez 23.181 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
10.030 osób zamieszkuje na wsiach, stąd ludność miejska stanowi blisko 54% populacji.
Gęstość zaludnienia wynosi 10,3 os./km² i jest 2,5-krotnie wyższa niż średnia karelska
Miasto i ośrodek administracyjny.
Jedynym miastem na terenie rejonu piktiaranckiego jest skupiająca ponad połowę wszystkich mieszkańców rejonu Pitkiaranta, zamieszkana przez 13.151 osób (2005 r.). Stanowi ona ośrodek administracyjny tej jednostki podziału terytorialnego.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. W Pitkiarancie znajduje się przemysł drzewny i celulozowo-papierniczy, a także drobny przemysł spożywczy oraz budowlany, bazujący na lokalnych złożach surowców. Także i w innych większych ośrodkach osadniczych znajduje się niewielki przemysł drzewny a oraz małe zakłady spożywcze (jak piekarnie czy masarnie), zatrudniające kilka-kilkanaście osób, produkujące na potrzeby rynku lokalnego.
Uprawa roli, mimo dość korzystnych warunków klimatycznych nie odgrywa większego znaczenia, uprawiane są w niewielkich ilościach, dla zaspokojenia lokalnych potrzeb jedynie ziemniaki, rośliny pastewne, niektóre warzywa oraz zboża: jęczmień, rzadziej żyto, także w niewielkich ilościach.
Na terenie rejonu prowadzona jest także chów bydła, świń oraz zwierząt futerkowych.
Bogactwa mineralne.
Na terenie rejonu, ok. 12 km od Pitkiaranty od końca XIX eksploatowane są złoża unikatowych czerwonych granitów i gnejsów granitowych, zwanych złożami walaamskimi, używanych do wykańczania ekskluzywnych budynków w Petersburgu i w miastach Finlandii.
Klimat.
Na terenie rejonu panuje klimat umiarkowany chłodny, przejściowy między morskim a kontynentalnym. Jest on w znacznym stopniu łagodzony bliskością dużych zbiorników wodnych (Morza Bałtyckiego i jeziora Ładoga).
Średnia roczna temperatura powietrza wynosi ok. 3°. Średnia temperatura najchłodniejszego miesiąca – lutego wynosi –9 do –10 °C, zaś najcieplejszego – czerwca – ok. +17 °C. Okres bez przymrozków wynosi ok. 130-150 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="639692" url="https://pl.wikipedia.org/wiki?curid=639692" title="Rejon pudożski">
Rejon pudożski

Rejon pudożski (ros. " Пудожский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie.
Rejon pużowski leży na południowym wschodzie Karelii, nad jeziorem Onega.
Powierzchnia.
Terytorium rejonu ma powierzchnię ok. 12,5 tys. km².; większość obszaru stanowi równina, porośnięta tajga, sosnowo-świerkowa, z domieszką drzew liściastych, głównie brzozy i osiki.
Na terenie tym znajdują się liczne jeziora i rzeki, spośród których największą jest Wodła. Sporą część obszaru rejonu stanowią bagna i torfowiska. Na rzece Wodle znajduje się duży wodospad.
Na terenie rejonu znajduje się część Wodłozierskiego Parku Narodowego. Pudożska część Parku zajmuje ok. 1.300 km²., tj. ponad 10% powierzchni rejonu.
Ludność.
Rejon zamieszkany jest przez 26.338 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini.
16.101 osób zamieszkuje na wsiach, a ludność miejska stanowi niespełna 39% ogółu ludności.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi nieco ponad 2 os./km².
Większość ludności wyznaje prawosławie.
Ośrodek administracyjny.
Jedynym miastem na terenie rejonu pudożskiego jest Pudoż, liczący 10.237 mieszkańców (2005 r.), t.j 39% populacji rejonu. Stanowi on ośrodek administracyjny tej jednostki podziału terytorialnego
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. W Pudożu znajduje się przemysł drzewny i celulozowo-papierniczy, a także zakłady mleczarskie i mięsne, bazujące na produkcji zwierzęcej rejonu. Także i w innych większych ośrodkach osadniczych znajduje się niewielki przemysł drzewny oraz małe zakłady przemysłu spożywczego (jak piekarnie czy masarnie), zatrudniające kilka-kilkanaście osób, produkujące na rynek lokalny.
Uprawa roli, mimo nie najgorszych, jak na Karelię warunków klimatycznych nie odgrywa większego znaczenia. Uprawiane są w niewielkich ilościach, dla zaspokojenia lokalnych potrzeb jedynie ziemniaki i rośliny pastewne, a także odporne, szybko rosnące gatunki warzyw oraz zboża: głównie jęczmień, rzadziej żyto i owies.
Obok uprawy roli w rejonie istnieje też chów zwierząt. Ma on duże znaczenie i obejmuje zarówno chów bydła i świń, jak i zwierząt futerkowych.
W ostatnich latach władze lokalne starają się poprawić sytuację gospodarczą dzięki rozwojowi turystyki. Atrakcjami turystycznymi mają być przede wszystkim walory przyrody rejonu, zwłaszcza położony na jego terytorium Wodłozierski Park Narodowy, którego rangę miałoby podnieść wpisanie go na listę światowego dziedzictwa UNESCO, o co czyni starania administracja rejonu.
Surowce mineralne.
W rejonie pudożskim znajdują się złoża rud tytanu, a także złoża cennego szarego i szaro-różowego granitu, wykorzystywanego w celach dekoracyjnych w budownictwie.
Klimat.
Na terenie Rejonu panuje klimat umiarkowany chłodny, przejściowy pomiędzy morskim a kontynentalnym.
Średnia roczna temperatura powietrza wynosi ok. 3°.
Średnia temperatura najchłodniejszego miesiąca – lutego wynosi -11 °C ÷ -12 °C, zaś najcieplejszego – czerwca – ok. +16 °C. Okres bez przymrozków wynosi ok. 100 – 120 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="639693" url="https://pl.wikipedia.org/wiki?curid=639693" title="Hermann Haken (fizyk)">
Hermann Haken (fizyk)

Hermann Haken (ur. 12 lipca 1927) – niemiecki fizyk, twórca synergetyki. Emerytowany profesor Uniwersytetu w Stuttgarcie.

</doc>
<doc id="639694" url="https://pl.wikipedia.org/wiki?curid=639694" title="Siegieża">
Siegieża

Siegieża (ros. Сегежа, fiń. Sekee) – miasto w północno-zachodniej Rosji (Republika Karelia), stolica i największe miasto rejonu siegieżskiego. Położone na rzece Siegieża i zachodnim brzegu jeziora Wygoziero.
Ludność.
W Siegieży zamieszkuje 32 074 osób (2010), głównie Rosjan. Liczba mieszkańców miasta w ciągu ostatnich kilkunastu lat szybko spada. Spowodowane jest to kryzysem gospodarczym i emigracją mieszkańców w poszukiwaniu pracy do większych ośrodków miejskich, głównie Petersburga. Przez ostatnie 17 lat populacja miasta zmniejszyła się o 1/7.
Zmiany liczby mieszkańców miasta:
Siegieża jest jedynym ośrodkiem na terenie rejonu siegieżskiego posiadającym prawa miejskie. Oprócz tego na obszarze tym leży nie posiadające statusu miasta duże osiedle typu miejskiego – Nadwojcy.
Historia.
Siegieża została założona w 1914 r., jako stacja kolejowa na linii Petersburg – Murmańsk.
Nazwa miasta została wzięta od nazwy pobliskiej rzeki Siegieży, która z kolei pochodzi od karelskiego słowa "sees" - jasny, czysty.
Rozwój osady nastąpił po 1939 r., kiedy to rozpoczęto budowę kombinatu celulozowo-papierniczego. Prawa miejskie od 1943.
Gospodarka.
Po rozpadzie Związku Radzieckiego gospodarka miasta znalazła się w stanie kryzysu. 
Podstawą gospodarki miasta jest przemysł drzewny i celulozowo-papierniczy. W Siegieży znajdują się także zakłady produkujące wyroby żelbetowe oraz mięsne, przetwarzające hodowany w rejonie drób. 
W miejscowości zlokalizowane są również inne niewielkie zakłady przemysłu spożywczego, zatrudniające zwykle po kilka-kilkanaście osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi
Transport.
Miasto jest portem śródlądowym, położonym na Kanale Białomorsko-Bałtyckim, posiada także lotnisko. Przez Siegieżę przebiega kolej murmańska, prowadząca na północ do Murmańska, a na południe do Petersburga.

</doc>
<doc id="639696" url="https://pl.wikipedia.org/wiki?curid=639696" title="Trzecia część nocy">
Trzecia część nocy

Trzecia część nocy – polski film wojenny z 1971 w reżyserii Andrzeja Żuławskiego, na podstawie scenariusza napisanego wspólnie z ojcem Mirosławem Żuławskim. "Trzecia część nocy" była pełnometrażowym debiutem fabularnym Andrzeja Żuławskiego, opartym na autentycznych doświadczeniach obu scenarzystów z czasów II wojny światowej. Choć film początkowo był niedoceniany w Polsce, z czasem dopatrywano się w nim akuratnego przedstawienia grozy okupacji hitlerowskiej.
Opis fabuły.
Akcja filmu rozgrywa się w czasie okupacji hitlerowskiej. Ukazuje on wydarzenia wojenne w konwencji apokaliptycznej i onirycznej. Głównym bohaterem jest Michał, któremu Niemcy zabijają (we dworku na skraju lasu) matkę, żonę Helenę i syna. Michał ucieka do miasta. Przypadkiem spotyka tam w starym domu rodzącą właśnie kobietę, Martę, łudząco podobną do jego zmarłej żony. Michał postanawia zaopiekować się kobietą i jej dzieckiem. By ich utrzymać, zostaje karmicielem wszy w instytucie produkującym szczepionki przeciw tyfusowi. Ma zamiar również odbić z rąk hitlerowców Jana – męża Marty, który został zatrzymany przez Niemców omyłkowo zamiast Michała.
"Trzecia część nocy" ma klamrową konstrukcję: otwiera i zamyka ją lektura Biblii w przekładzie Wujka (Ap 8,12) – żona Michała (Małgorzata Braunek) czyta Apokalipsę. Tytuł filmu nawiązuje do fragmentu Apokalipsy św. Jana:
Potem zatrąbił czwarty Anioł,
a uderzona jest trzecia część słońca
i trzecia część księżyca, i trzecia część gwiazd,
tak iż się trzecia część ich zaćmiła,
i trzecia część dnia nie świeci, także i nocy.
Produkcja.
Kierownikiem literackim "Trzeciej części nocy" był Ernest Bryll. Scenariusz powstał na podstawie przeżyć wojennych Mirosława Żuławskiego. Jego syn Andrzej Żuławski odwoływał się do wspólnych doświadczeń – ojca i syna – ze Lwowa czasu wojny. Mirosław Żuławski przebywał tam z żoną i synkiem, utrzymując rodzinę jako karmiciel wszy w Instytucie Weigla. Reżyser filmu przekonywał, że mimo autorskiej wizji II wojny światowej podstawowe realia filmu były autentyczne: „to, że mój ojciec karmił wszy, to, że dowódca oddziału partyzanckiego był ślepy i to, że ja się urodziłem w podobnych okolicznościach, jak dziecko bohatera filmu […]. Wszystko, na czym jest film oparty, jest prawdziwe”.
Zdjęcia do filmu powstawały między innymi w budynku dworskim we wsi Lipków.
Odbiór.
"Trzecia część nocy" była początkowo filmem niezrozumianym przez krytyków. Aleksander Ledóchowski pisał w otwartym liście do Andrzeja Żuławskiego, że „film jest pełen zaprzeczeń i ma w sobie coś z labiryntu: korytarze, które prowadzą donikąd, lustra odbijające przeszłe obrazy i ślepe lub iluzoryczne okna”. Z czasem jednak upatrywano w debiucie Żuławskiego „artystycznego manifestu autora”, wzorowanego pod względem ekspresyjnego stylu na teatrze okrucieństwa Antoine’a Artauda. Monika Maszewska-Łupiniak pisała, że autobiograficzna opowieść Andrzeja i Mirosława Żuławskich akuratnie oddaje „chaos i absurdalność wojennych obrazów”, które zostały przefiltrowane przez perspektywę „małoletniego świadka autentycznych wydarzeń wojennych”. Robert Birkholc stwierdzał, że „Żuławskiemu udało się znakomicie połączyć realistyczny obraz wojny z mistycznymi odniesieniami do Biblii, narracyjne eksperymenty ze zmysłowym konkretem”. Zdaniem Miłosza Stelmacha głównym tematem filmu „jest w istocie subiektywna perspektywa jednostki zagubionej w świecie pozbawionym jasnych wartości i skazanej przez to na katastrofę”.

</doc>
<doc id="639698" url="https://pl.wikipedia.org/wiki?curid=639698" title="Miasta w Niemczech">
Miasta w Niemczech

Według danych oficjalnych pochodzących z 1 stycznia 2016 Niemcy posiadają 2059 miejscowości, które otrzymały prawa miejskie. Stolica kraju – Berlin, oraz Hamburg, Monachium i Kolonia mają ponad milion mieszkańców; ludność 14 innych miast liczy od 500 tys. do miliona; istnieją 62 miasta z ludnością od 100 do 500 tys., oraz 106 miast z ludnością 50–100 tys.; pozostałe miasta mają poniżej 50 tys. mieszkańców.
Największe miasta w Niemczech.
Największe miasta w Niemczech według liczebności mieszkańców (stan na 31 grudnia 2019):
Alfabetyczna lista miast w Niemczech.
Lista miast w Niemczech zawiera listę wszystkich 2060 miejscowości, które otrzymały prawa miejskie w Niemczech, w porządku alfabetycznym (stan na 1 stycznia 2015).
__BEZSPISU__
A B C D E F G H I J K L M N O P Q R S T U V W X Z
A.
__BEZSPISU__
A B C D E F G H I J K L M N O P Q R S T U V W X Z
B.
__BEZSPISU__
A B C D E F G H I J K L M N O P Q R S T U V W X Z
C.
__BEZSPISU__
A B C D E F G H I J K L M N O P Q R S T U V W X Z
D.
__BEZSPISU__
A B C D E F G H I J K L M N O P Q R S T U V W X Z
E.
__BEZSPISU__
A B C D E F G H I J K L M N O P Q R S T U V W X Z
F.
__BEZSPISU__
A B C D E F G H I J K L M N O P Q R S T U V W X Z
G.
__BEZSPISU__
A B C D E F G H I J K L M N O P Q R S T U V W X Z
H.
__BEZSPISU__
A B C D E F G H I J K L M N O P Q R S T U V W X Z
I.
__BEZSPISU__
A B C D E F G H I J K L M N O P Q R S T U V W X Z
J.
__BEZSPISU__
A B C D E F G H I J K L M N O P Q R S T U V W X Z
K.
__BEZSPISU__
A B C D E F G H I J K L M N O P Q R S T U V W X Z
L.
__BEZSPISU__
A B C D E F G H I J K L M N O P Q R S T U V W X Z
M.
__BEZSPISU__
A B C D E F G H I J K L M N O P Q R S T U V W X Z
N.
__BEZSPISU__
A B C D E F G H I J K L M N O P Q R S T U V W X Z
O.
__BEZSPISU__
A B C D E F G H I J K L M N O P Q R S T U V W X Z
P.
__BEZSPISU__
A B C D E F G H I J K L M N O P Q R S T U V W X Z
Q.
__BEZSPISU__
A B C D E F G H I J K L M N O P Q R S T U V W X Z
R.
__BEZSPISU__
A B C D E F G H I J K L M N O P Q R S T U V W X Z
S.
__BEZSPISU__
A B C D E F G H I J K L M N O P Q R S T U V W X Z
T.
__BEZSPISU__
A B C D E F G H I J K L M N O P Q R S T U V W X Z
U.
__BEZSPISU__
A B C D E F G H I J K L M N O P Q R S T U V W X Z
V.
__BEZSPISU__
A B C D E F G H I J K L M N O P Q R S T U V W X Z
W.
__BEZSPISU__
A B C D E F G H I J K L M N O P Q R S T U V W X Z
X.
__BEZSPISU__
A B C D E F G H I J K L M N O P Q R S T U V W X Z

</doc>
<doc id="639700" url="https://pl.wikipedia.org/wiki?curid=639700" title="Eutychia">
Eutychia

Eutychia – imię żeńskie pochodzenia greckiego. Wywodzi się od greckiego imienia "Ευτυχιος (Eutychios)", które powstało od greckiego "ευτυχης (eutyches)" "ta, której fortuna sprzyja". Patronką tego imienia jest św. Eutychia, zm. w Tesalonice w IV wieku.
Eutychia imieniny obchodzi 3 kwietnia.
Męskie odpowiedniki: Eutychiusz, Eutyches

</doc>
<doc id="639701" url="https://pl.wikipedia.org/wiki?curid=639701" title="CA Lanús">
CA Lanús

Club Atlético Lanús − argentyński klub piłkarski z siedzibą w mieście Lanús będącym częścią zespołu miejskiego Buenos Aires.
Historia.
Klub założony został 3 stycznia 1915.
W roku 1978 długi klubu przekroczyły wartość 2 milionów dolarów. Klub znalazł się w najgorszym kryzysie w historii. Jednak dzięki wsparciu kibiców możliwy był zarówno powrót do drugiej ligi argentyńskiej, jak i spłata długów. W roku 1978 klub miał 2000 członków, a w 1981 – już 10000.

</doc>
<doc id="639704" url="https://pl.wikipedia.org/wiki?curid=639704" title="Bzzzzz">
Bzzzzz

Bzzzzz – (zapisywane bzzzzz) drugi studyjny album grupy O.N.A., wydany we wrześniu 1996.
Nagrania uzyskały certyfikat dwukrotnie platynowej płyty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="639705" url="https://pl.wikipedia.org/wiki?curid=639705" title="Manganit">
Manganit

Manganit – minerał z grupy tlenowodorotlenków. Należy do minerałów rzadkich, rozpowszechnionych tylko w niektórych rejonach Ziemi.
Nazwa pochodzi od składu chemicznego tego minerału.
Charakterystyka.
Właściwości.
Zazwyczaj tworzy kryształy o pokroju słupkowym, igiełkowym bardzo często wykazują pionowe zbrużdżenia. Ładnie wykształcone kryształy występują w druzach, gdzie tworzą szczotki krystaliczne. 
Występuje w skupieniach ziarnistych, pręcikowych, włóknistych, promienistych, czasami naciekowych. Tworzy też konkrecje. Występują zbliźniaczenia – kolankowe lub krzyżowe. Jest kruchy, przeświecający, tworzy pseudomorfozy po kalcycie.
Występowanie.
Minerał hydrotermalny niskich temperatur oraz niektórych płytkomorskich osadów. Współwystępuje z kalcytem, barytem, hematytem, piroluzytem, psylomelanem. 
Miejsca występowania:

</doc>
<doc id="639708" url="https://pl.wikipedia.org/wiki?curid=639708" title="Niedźwiedziówka włodarka">
Niedźwiedziówka włodarka

Niedźwiedziówka włodarka, włodarka chorągiewka ("Arctia villica") – gatunek motyla z rodziny mrocznicowatych (Erebidae) i podrodziny niedźwiedziówkowatych.
Długość przedniego skrzydła od 28 do 32 mm. Przednie skrzydła czarne z białym deseniem, tylne pomarańczowo-żółte z czarnymi plamami. Gąsienice żywią się roślinami zielonymi takimi jak jasnota, krwawnik, mniszek, a także malina właściwa. Owady dorosłe występują w czerwcu i lipcu. Zimują gąsienice.
Preferuje nasłonecznione, stepowe zbocza, lasostepy i miejskie ogrody.
Niedźwiedziówka włodarka występuje w całej Europie z wyjątkiem jej północnej części, w północnej Afryce, południowej Azji aż po Indie. W Polsce jest szeroko rozsiedlony (poza terenami górskimi), ale rzadko spotykany.

</doc>
<doc id="639709" url="https://pl.wikipedia.org/wiki?curid=639709" title="Arctia villica">
Arctia villica



</doc>
<doc id="639710" url="https://pl.wikipedia.org/wiki?curid=639710" title="Ákos Engelmayer">
Ákos Engelmayer

Ákos Engelmayer (ur. 1938 w Segedynie) – węgierski dziennikarz, historyk i wykładowca, dyplomata, w latach 1990–1995 ambasador Węgier w Polsce z akredytacją na Białorusi. 
Życiorys.
Uczestniczył w rewolucji węgierskiej 1956. Pracował jako zecer w związku z niemożnością podjęcia studiów w kraju. W latach 1962–1968 studiował etnografię na Uniwersytecie Warszawskim. Po ukończeniu studiów pozostał w Polsce, był zatrudniany m.in. jako przewodnik wycieczek oraz tłumacz. W latach 1970–1989 pracował w Interpressie (z przerwą na okres 1981–1982), gdzie był kierownikiem redakcji węgierskiej oraz szefem redakcji węgierskojęzycznego czasopisma "Polska". W 1980 przystąpił do NSZZ "Solidarność". W 1987 był współzałożycielem Solidarności Polsko-Węgierskiej. 
Po przełomie politycznym premier József Antall powierzył mu funkcję ambasadora nadzwyczajnego i pełnomocnego w Polsce, pierwszego po upadku komunizmu. W 1992 złożył listy uwierzytelniające Stanisławowi Szuszkiewiczowi jako ambasador na Białorusi (z rezydencją w Warszawie). Obie funkcje pełnił do 1995. Po odejściu z pracy w Ministerstwie Spraw Zagranicznych podjął się pracy wykładowcy historii Europy Środkowo-Wschodniej w Akademii Humanistycznej im. Aleksandra Gieysztora w Pułtusku, współpracował również ze Studium Europy Wschodniej Uniwersytetu Warszawskiego. 
Obecnie jest m.in. prezesem Wspólnoty Węgierskiej w Polsce. Żonaty z Krystyną Golińską, mieszka w Podkowie Leśnej. 

</doc>
<doc id="639712" url="https://pl.wikipedia.org/wiki?curid=639712" title="Gandolf">
Gandolf

Gandolf, Gandulf - imię męskie pochodzenia germańskiego, oznaczające "wilkołak". Patronem tego imienia w Kościele katolickim jest bł. Gandolf Sacchi z Binasco.
Gandolf, Gandulf imieniny obchodzi 3 kwietnia.

</doc>
<doc id="639714" url="https://pl.wikipedia.org/wiki?curid=639714" title="Gandulf">
Gandulf



</doc>
<doc id="639715" url="https://pl.wikipedia.org/wiki?curid=639715" title="Ubiorek">
Ubiorek

Ubiorek ("Iberis" L.) – rodzaj roślin z rodziny kapustowatych. Należy do niego ok. 27–28 gatunków roślin zielnych i krzewinek. Występują one w południowej Europie, południowo-zachodniej Azji i Afryce Północnej, a jako rośliny introdukowane także w środkowej i północnej Europie, na różnych obszarach Azji i Ameryki Północnej, w Ameryce Południowej i Nowej Zelandii. Największe zróżnicowanie gatunków występuje na Półwyspie Iberyjskim i w północnej Afryce. W Polsce spotykane są tylko w uprawie. Charakterystyczną cechą tych roślin są spłaszczone i zagęszczone na szczycie kwiatostany, wydłużające się w czasie owocowania.
Niektóre gatunki są wykorzystywane lokalnie jako rośliny lecznicze, ale najczęściej uprawiane są jako rośliny ozdobne. Popularne są zwłaszcza ubiorek baldaszkowy "I. umbellata" oraz ubiorek wiecznie zielony "I. sempervirens". Silnym aromatem kwiatów wyróżnia się ubiorek gorzki "I. amara".
Systematyka.
"Arabis" Adans., "Biauricula" Bubani
"Iberis" J. Hill
Rodzaj z plemienia "Iberideae" z rodziny kapustowatych ("Brassicaceae"), rzędu kapustowców.

</doc>
<doc id="639716" url="https://pl.wikipedia.org/wiki?curid=639716" title="Objaw Ewarta">
Objaw Ewarta

Objaw Ewarta (właściwie: objaw Bambergera-Pinsa-Ewarta) – objaw chorobowy opisany przez Williama Ewarta, świadczący o obecności płynu w worku osierdziowym.
Objaw Ewarta bada się, opukując klatkę piersiową pacjenta – gdy poniżej kąta łopatki lewej pojawia się pas stłumienia (powstały z ucisku podstawy płuca prawego przez płyn w worku osierdziowym), to objaw jest dodatni. Obecnie, dzięki postępowi metod diagnostycznych, objaw ten stracił na znaczeniu.

</doc>
<doc id="639717" url="https://pl.wikipedia.org/wiki?curid=639717" title="Piaskowiec kwarcytowy">
Piaskowiec kwarcytowy

Piaskowiec kwarcytowy, piaskowiec kwarcytyczny – zwięzła, twarda skała osadowa, odmiana piaskowca kwarcowego, cechująca się częściową rekrystalizacją krzemionkowego spoiwa.
Od kwarcytu osadowego (ortokwarcytu) różni się tym, że w kwarcycie rekrystalizacja spoiwa krzemionkowego jest pełna, a w piaskowcu kwarcowym – częściowa. Należy do skał okruchowych.

</doc>
<doc id="639719" url="https://pl.wikipedia.org/wiki?curid=639719" title="Phonak (grupa kolarska)">
Phonak (grupa kolarska)



</doc>
<doc id="639720" url="https://pl.wikipedia.org/wiki?curid=639720" title="Niedźwiedziówka babkówka">
Niedźwiedziówka babkówka

Niedźwiedziówka babkówka, misiówka czwórka ("Parasemia plantaginis") – gatunek motyla z rodziny mrocznicowatych (Erebidae) i podrodziny niedźwiedziówkowatych.
Przednie skrzydło długości 16 do 21 mm. Oba skrzydła o tle od kremowobiałego przez ochrowe aż po ciemnożółte lub czerwone, a deseniu czarnym, w formie pozlewanych przepasek, tak szerokim, że tło widoczne jest jako plamy. Wzór zmienny.
Gąsienica czarnobrunatna z czarną głową i brunatnawym owłosieniem. Do jej roślin żywicielskich należą m.in.: babka lancetowata, borówka, jastrzębiec, lepnica rozdęta, mniszek pospolity, szczaw zwyczajny. 
Rozsiedlenie palearktyczne.

</doc>
<doc id="639721" url="https://pl.wikipedia.org/wiki?curid=639721" title="Parasemia plantaginis">
Parasemia plantaginis



</doc>
