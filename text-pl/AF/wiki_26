<doc id="639722" url="https://pl.wikipedia.org/wiki?curid=639722" title="Nemzeti Bajnokság I">
Nemzeti Bajnokság I

Nemzeti Bajnokság I (nazywana także OTP Bank Liga od nazwy sponsora) – najwyższa w hierarchii klasa męskich ligowych rozgrywek piłkarskich na Węgrzech, będąca jednocześnie najwyższym szczeblem centralnym (I poziom ligowy), utworzona w 1901 roku i od samego początku zarządzana przez Węgierski Związek Piłki Nożnej (MLSZ). Zmagania w jej ramach toczą się cyklicznie (co sezon) i przeznaczone są dla 12 najlepszych krajowych klubów piłkarskich. Jej triumfator zostaje Mistrzem Węgier, zaś najsłabsze drużyny są relegowane do NB II (II ligi węgierskiej).
Historia.
Chronologia nazwy ligi.
Od 2000 roku wielokrotnie zmieniała się nazwa rozgrywek, przy czym nazwą oficjalną jest niezmiennie "Nemzeti Bajnokság I" co tłumaczy się jako Narodowe Mistrzostwo. Zmiany dotyczyły komercyjnej nazwy ligi.
Początki (do 1900 roku).
Początki rozwoju węgierskiej piłki ściśle są związane z położeniem politycznym ówczesnego Królestwa Węgier. Jako równoważna z Austrią część Austro-Węgier, Węgry były silnie związane z Niemcami. W Budapeszcie mieszkała duża ich liczba. W 1840 roku Ignatz Clair założył Nemzeti Torna Egylet (NTE) – Węgierski Towarzystwo Gimnastyczne, który był klubem przede wszystkim asymilującej się niemieckiej klasy średniej. Powstanie tego klubu było kolejnym krokiem w jej kierunku. Wkrótce zaznaczyły się dwa kierunki rozwoju sportu.
Gentlemani i arystokracja uprawiały ustalone rodzaje sportów, niechętnie przyjmując nowinki. W 1875 roku utworzyli oni swój klub z hrabią Miksą Esterhazym na czele. Wkrótce niższe warstwy zaczęły tworzyć własne kluby sportowe, przede wszystkim o lokalnym, dzielnicowym zasięgu. W 1885 roku powstało Újpesti Torna Egylet (Nowopeszteńskie Towarzystwo Gimnastyczne), Budapesti Torna Club (Budapeszteński Klub Gimnastyczny). BTC miało pierwszą sekcję piłkarską na Węgrzech, powstałą w 1895 roku, a jego mecz z wiedeńską First Vienna FC 1894 rozegrany 31 października 1897 roku uznano na Węgrzech za datę powstania w tym kraju zorganizowanego piłkarstwa. Widać było coraz wyraźniej, że oprócz gimnastyki zaczyna się uprawiać także inne sporty, w tym te z użyciem piłki. Ogromny wkład w rozwój futbolu w Budapeszcie mają K. Loweurosen i Fr. Ray.
Odłączając się od NTE, zwiększająca się grupa żydowska uznająca samą gimnastykę za zbyt nudną założyła w 1888 roku Magyar Testgyakorlók Köre (MTK) (w wolnym tłumaczeniu "Krąg Węgrów Ćwiczących Swe Ciała"). Swą nazwą członkowie klubu chcieli zasugerować, że nie ograniczają się tylko do społeczności lokalnej, lecz są klubem wszystkich Węgrów. Był to jeden z elementów jakimi Żydzi chcieli się zasymilować. Założone i finansowane przez liberalnych żydów z centrum Budapesztu (biznesmenów, fachowców) MTK, miało być klubem otwartym dla każdego, kto chciał uprawiać "nowe" sporty.
W latach 90. Budapeszt ogarnęło futbolowe szaleństwo. Wszystkie kluby gimnastyczne zakładały sekcje piłki nożnej. W 1899 roku w dzielnicy znajdującej się wówczas na obrzeżach miasta, w Ferencvárosie, powstał Ferencvárosi Torna Club. Dzielnicę tę zamieszkiwali głównie robotnicy z niższej klasy średniej i mniejszość niemiecka. Właśnie ona miała duży udział w powstaniu klubu. Sekcja piłkarska powstała tam w 1900 roku.
Era ligowa (1900-1926).
Z inicjatywy 14 klubów: (Budapesti AC, Budapesti Egyetemi AC, Budapesti Versenypalya Sz, Budapesti Torna Club (TC)
, Magyar Úszó Egylet (ÚE), Budapesti Sport Club (SC), Budai GFC, Ferencvárosi Torna Club, Ganz VTSE, Magyar FC, Magyar AC, 33 Football Clubja, Budapesti Posta és Távirda, Tisztviselők SE Műegyetemi FC)
założono w styczniu 1901 roku w Budapeszcie Węgierski Związek Piłkarski (Magyar Labdarúgó Szövetség).
W tym samym roku zadebiutowała liga piłkarska z pięcioma klubami w I Lidze i ośmioma w II Lidze.
Skład ligi w sezonie 1901
Obok Ferencvárosi TC i BTC, grali przedstawiciele MUE – Węgierskiego Stowarzyszenia Pływackiego, a także MAFC, czyli Politechniki.
Liga węgierska jest, zaraz po belgijskiej, najstarsza na kontynencie. Do czasu swego amatorskiego charakteru, występowały w niej tylko zespoły z Budapesztu i okolic. Pierwszym mistrzem został BTC. W następnym sezonie także ten klub był najlepszy. Gwiazdą zespołu był Miltiades Manno – król strzelców w pierwszych dwóch sezonach ligi. Od 1903 roku liczyła ona już 8 zespołów. Awansowało do niej MTK. Od 1903 do 1929 roku tylko MTK i FTC zdobywały tytuły mistrzowskie. Odzwierciedlało to też niemiecko-żydowską rywalizację na polu sportowym ale i w tym, kto lepiej się zasymilował. Reprezentacja narodowa opierała się na zawodnikach tych dwóch klubów. Gwiazdą MTK był napastnik Jenő Károly, najlepszy strzelec ligi w sezonach 1903 i 1905. Jednak w omawianym okresie bez cienia wątpliwości najlepszym zawodnikiem ligi, był występujący w FTC Imre Schlosser. Zadebiutował on w sezonie 1905, a od sezonu 1908/09 zdobywał miano króla strzelców nieprzerwanie do sezonu 1916/17. Jego przejście z FTC do MTK podczas 2-letniej przerwy w rozgrywkach (1914–1916) było hitem transferowym ówczesnych lat i sukcesem działaczy MTK.
FTC zdominowało rozgrywki w latach 1908–1913, a po pięciu z rzędu mistrzostwach "Fradich" przyszła kolej na 10 tytułów z rzędu dla MTK (1913/14, 1916/17-1924/25).
BTC i FTC grały piłkę bardzo prostą, opierającą się na zasadzie kopnij i biegnij. Dodatkowo ich gra była bardzo ostra, miały w swych składach dobrze zbudowanych zawodników. Charyzmatyczny prezydent MTK, Alfred Brűll, zatrudnił w klubie szkockiego zawodnika Shiresa, a w 1911 r. szkoleniowca Robertsona. MTK dzięki temu jako pierwsze zaczęło grać "rozumem". Zawodnicy grali podaniami, byli nieźle wyszkoleni technicznie. Wyspiarska piłka stojąca wtedy dużo wyżej od kontynentalnej, pozwoliła klubowi wspiąć się na wyższy poziom piłkarski od pozostałych ligowych rywali. Długie pasmo sukcesów tego klubu było też możliwe dzięki takim gwiazdom jak napastnicy Alfréd Schaffer, György Orth, czy doskonały obrońca Gyula Mandl.
Rywalizacja między FTC a MTK, toczyła się też na polu organizacyjnym. W 1911 roku "Fradi" otworzyli swój nowy stadion przy Üllői út. Rok później uczyniło to MTK. Miało ono super nowoczesny jak na owe czasy obiekt mieszczący 20 000 widzów. Nie przypadkowa jest też nazwa ulicy – Hungaria utca. Brűll kontynuował politykę asymilacji klubu i wybierał maksymalnie patriotyczne nazwy i rozwiązania.
FTC z kolei miało opinię zespołu grającego sercem, z większym poświęceniem. Wykalkulowana i elegancka gra była odzwierciedleniem bogatszych klas społecznych stojących za MTK, co nie zjednywało mu sympatii u szerokich mas, które kibicowały, oprócz swoich lokalnych drużyn, FTC.
Powstanie ogólnokrajowej ligi zawodowej (1926-1944).
W 1926 roku liga staje się zawodowa. MTK zmieniło nazwę na Hungária FC, kontynuując politykę asymilacyjną, jednak po 1926 roku największe sukcesy odnosił już Ferencvárosi FC i nowa siła Újpest FC. Amatorskie kluby utworzyły swoją ligę, która przetrwała do sezonu 1934/35. Pierwszy jej mistrz – Budapesti SE.
W latach 20., Újpest FC stał się czołowym klubem ligowym. Regularnie zdobywał trzecie lub drugie miejsce w tabeli. Dzięki temu mógł występować w Pucharze Mitropa. W 1929 roku zespół wywalczył to trofeum, uzyskując miano najlepszej drużyny środkowej Europy. Rok wcześniej dokonał tego FFC. Újpest FC potwierdził swą klasę zdobywając pierwszy tytuł mistrzowski w następnym sezonie – 1929/30. Miasto Újpest nie wchodziło jeszcze w skład stolicy (należało do stołecznej aglomeracji), więc był to pierwszy tytuł zespołu z prowincji. Lata 30. to rywalizacja FFC z Újpest FC, a Hungária FC spadła na trzecie miejsce w hierarchii. W sezonie 1931/32 Ferencváros dokonał niezwykłego wyczynu, wygrał wszystkie 22 spotkania ligowe. Ponownie "Fradi" stali się najlepsi w środkowej Europie w 1937 roku, Újpest FC po raz drugi sięgnęło po te trofeum w 1939 roku Zarówno "Fradi" jak i "Fioletowi" mieli w swych składach wiele gwiazd europejskiej piłki lat 30. Zawodnicy tych 2 klubów stanowili większość reprezentacji, która zdobyła wicemistrzostwo świata w 1938 r. Chyba największymi symbolami tych drużyn w tamtych latach byli świetni napastnicy György Sárosi w FTC i Gyula Zsengellér z Újpest FC. Sarosi grał w lidze do 1943 roku, Zsengellér do 1947 roku.
Po 1939 roku następowała stopniowa faszyzacja Węgier, naród w większości popierał zmiany, gdyż Węgrzy chcieli za wszelką cenę zmienić postanowienia traktatu wersalskiego. Z powodów swego pochodzenia Hungária FC była celem coraz większej, antysemickiej presji. Po wybuchu wojny, Węgry zaostrzyły politykę wobec obcokrajowców. Kluby popierane przez lewicę nie miały zbyt dobrze, a Hungária FC, symbol "kapitalistycznego żydostwa", została wycofana z ligi po sezonie 1939/40, mimo że zdobyła wicemistrzostwo. Prezes Hungária FC wezwał swych kibiców do wspierania lewicowego budapeszteńskiego Vasas SC.
Ferencváros stał się drużyną władzy. Poprzez popularność "Fradich", Strzałokrzyżowcy chcieli sami zdobyć poparcie dla siebie. Ferencváros stał się najbardziej prawicowym klubem Węgier. Nie można powiedzieć, że każdy kibic tego klubu był faszystą, ale był ich bardzo duży tam odsetek, tak jak w Hungária FC duży był odsetek żydowski. Czasy wojenne wyniosły też niektóre kluby na czoło ligi. Często mówi się, że wojenne mistrzostwa Weisz Manfréd FC Csepel i Nagyváradi AC nie były wolne od manipulacji. Csepel sponsorowały zakłady "Manfred Weiss", a NAC ponoć zdobył mistrzostwo, bo dobrze wyglądało to propagandowo, że klub z ziem "odzyskanych" odnosi sukcesy. Jeden z głównych producentów przemysłu wojennego – koncern Gamma sponsorował Újpest, a w lidze pojawił się też nowy klub – Gamma FC.
Sezon 1944/45 został przerwany po kilku kolejkach z powodu postępów sowieckich na linii frontu. Sezon 1945 zagrały tylko kluby z Budapesztu. Następnym roku system rozgrywek wrócił do normy, jednak liga grała już jakby w całkiem innym kraju.
Czas stalinizmu – piłkarskie rządy Sebesa (1945-1956).
Okres przejściowy (1945–48)
Do 1948 roku panował w węgierskiej piłce w miarę przedwojenny układ sił. Co prawda komuniści utrudniali życie FTC, lecz o sile i popularności tego klubu niech świadczy to, że udało mu się zdobyć mistrzostwo jeszcze w sezonie 1948/49 i to pomimo tego, że jeszcze w 1948 r. planowano skasować w ogóle klub, a później próbowano zawiesić go w rozgrywkach na 4 tygodnie. Jednak komuniści nie ośmielili się na taki krok, gdyż doszło to potężnego sprzeciwu kibiców "Fradich". Wcześniej, przez pierwsze powojenne sezony prym wiódł Újpesti TE, mistrzem został też Csepeli MTK, nadal mający silne oparcie w sąsiednich zakładach.
Era Sebesa (1949–1956)
Gdy w 1949 r. komuniści dopełnili farsy i także teoretycznie objęli rządy na Węgrzech, organizacja sportu w tym kraju również musiała się dopasować do radzieckich standardów. W kraju rządził Mátyás Rákosi, zwany "Największym pupilem Stalina".
"Według autentycznej anegdoty, w jakiś poniedziałkowy ranek 1949 roku Rákosi zapytał swego sekretarza jaki był wynik meczu FTC z Vasasem, ten odpowiedział, że nie wie, bo był zajęty ważniejszymi sprawami, wówczas "największy pupil Stalina" odpowiedział mu, że zawsze gdy gra zespół prawicowy z lewicowym, każdego polityka powinien "obchodzić" wynik."
Po 1949 roku w węgierskim sporcie zaczęto wprowadzać metody sprawdzone w Związku Radzieckim. Gusztáv Sebes, który jeszcze przed wojną należał do partii komunistycznej, został nie tylko kapitanem związkowym kadry futbolowej, ale także wiceministrem do spraw sportu z prawem decydującego głosu w sprawach piłki nożnej i przewodniczącym Węgierskiego Komitetu Olimpijskiego. Był w przyjaznych stosunkach z najważniejszymi osobami w kraju – faktycznym dyktatorem (oficjalnie przywódcą partii) Mátyásem Rákosim oraz ministrem obrony, odpowiedzialnym także za sport Mihalym Farkasem. Nie było dla niego sprawy nie do załatwienia.
Sebes przystąpił więc do organizowania jedynie słusznego modelu piłki nożnej. Najpierw wypadało zacząć od zmian nazw klubów podejrzanych o burżuazyjne sympatie i ewentualnie doprowadzenie do ich likwidacji.
I tak zaczęto od zmiany nazw:
Dawne nazwy utrzymały Csepel i Vasas.
Później od osłabiania pozycji niewygodnych klubów :
Celem numer jeden na tej liście był Ferencváros – ÉDOSz, który był na tyle bezczelny, że jeszcze pod starą nazwą w sezonie 1948/49 zdobył mistrzostwo. "Fradi" byli przecież najbardziej prawicowym klubem Węgier i w ogóle całą IX dzielnicę Budapesztu uważano za burżuazyjną.
Kolejnym krokiem Sebesa było wytypowanie, jakie drużyny będą odgrywać w lidze pierwsze skrzypce. Sebes obmyślił sobie, że będą to dwa dominujące kluby, jak w modelu włoskim, czy hiszpańskim. Skoro nie FTC – ÉDOSz i Újpest – Dózsa, popierane przez poprzedni ustrój, to trzeba było wybrać inny zespół. Najlepiej pasował do tego ligowy średniak – Honvéd SE, z uwagi na swój robotniczy charakter i to, że grali już tam dwaj zawodnicy wokół, których Sebes planował zbudować wielki klub – Ferenc Puskás i József Bozsik. Aby takim klubem nie byli przypadkiem "Fradi" już latem 1949 roku jednym telefonem sprowadził Sebes z FTC do Honvédu najlepszych zawodników Sándora Kocsisa i László Budaia, nieco później Zoltána Czibora. Deak i bramkarz Henni musieli odejść z FTC do milicyjnej Dózsa SE (przewidzianej na trzecią siłe w kraju). Vasas zmuszony był do oddania "wojskowym" Gyuli Lóránta, a młody prezes tego hutniczego klubu János Kádár nie miał wtedy nic do powiedzenia, mimo że był już członkiem Biura Politycznego Partii.
Drugą siłą zostało MTK (grające jako Textiles SE, Bástya SK i Vörös Lobogó), które miało burżuazyjną przeszłość, było jednak prześladowane przez faszystów ze względu na swe Żydowstwo, a poza tym sam Sebes grał kiedyś w MTK i sam miał żydowskie pochodzenie (jego prawdziwe nazwisko to Scharenpeck).
Szczególną troską otoczono klub Dunaújváros FC z nowego miasta – Sztálinváros. Dostał on kilku zawodników ze stolicy i obietnice nie spadnięcia z ligi.
Mając skoszarowanych piłkarzy reprezentacji w dwóch klubach miał Sebes dużą ilość czasu na stworzenie "Złotej Jedenastki". Tworzyło ją siedmiu piłkarzy Honvédu i czterech MTK. Miał on też do pomocy świetnych fachowców trenerskich, jak szkoleniowiec MTK Márton Bukovi, czy Géza Kalocsay, Pál Titkos i inni. To właśnie Bukovi w MTK pierwszy wprowadził ulepszenie do systemu "WM" zwane planowanym chaosem, co dziś jest jednym z największych wkładów ligi węgierskiej w rozwój piłki. Węgry wykorzystały go z powodzeniem w meczu stulecia. Tak więc nie dziwi, że po tryumfie FTC, sezon 1949/50 wygrał Honvéd, a rok 1950 przyniósł mu jeszcze jedno mistrzostwo, gdyż wzorem radzieckim rozgrywki przestawiono na system wiosna – jesień, więc sezon 1950 skończył się tylko na jednej rundzie, którą wygrali właśnie "wojskowi". Do sezonu 1956 tytuły zgarnęła oprócz Honvédu – 52, 54, 55, właśnie druga siła – MTK jako Bástya (1951) i Vörös Lobogó (1953). FTC zgodnie z oczekiwaniami lokowało się głównie w drugiej trójce ligi (choć to i tak było za wysoko dla partii). Honvéd stał się za to prawdopodobnie najlepszym klubem świata w latach 1950-56. Był najlepszą drużyną klubową w historii węgierskiej piłki. Na szlagierowych meczach ligowych organizowanych na Nepstadionie pojawiało się czasem nawet prawie 100 000 widzów.
Burzę w węgierskiej piłce przyniosło zdobycie przez reprezentację tylko wicemistrzostwa świata w 1954 r., jednak prawdziwym wstrząsem była dla całego państwa rewolucja w Budapeszcie z października 1956 r.
Początek pucharów 
W dniach 2, 3 marca 1955 r. kongres UEFA zadecydował o rozpoczęciu klubowych mistrzostw Europy. Rozgrywki ruszyły już 4 września 1955 r., a 7. węgierskie puchary zadebiutowały meczem MTK z RSC Anderlecht. 6:3 dla MTK i październikowe zwycięstwo 4:1 w Anderlechcie oznaczały pewny awans do ćwierćfinału, a w nim grudniowy dwumecz z Stade de Reims. Tym razem jednak to MTK musiało uznać wyższość przeciwników, jak się okazało późniejszych finalistów i czołowego zespołu końca lat 50. Porażka 4:2 we Francji i 4:4 u siebie, gdzie do przerwy było już po sprawie (1:3) świadczy o klasie rywali.
W następnej edycji wystąpił już mistrz Węgier, czyli Honvéd. W I rundzie otrzymał on wolny los, w 1/8 finału los skojarzył go z Athletic Bilbao. Na Węgrzech trwała już rewolucja więc teoretycznie spotkanie nie powinno się odbyć. Przebywający jednak na zagranicznym tournée piłkarze postanowili nie wracać do kraju i rozegrać mecze. W Bilbao padł wynik 3:2 dla gospodarzy, w Brukseli nie dawano Hiszpanom wielu szans. Jednak mecz ułożył się po ich myśli, Honvéd musiał grać część spotkania w dziesiątkę, zamiast kontuzjowanego bramkarza musiał bronić jeden z zawodników z pola, w dodatku do 80 min Athletic prowadziło 3:1, ostatecznie skończyło się na 3:3, Honvédowi zabrakło jeszcze paru minut. Zresztą trudno było węgierskim zawodnikom skupić się na grze, gdy w Brukseli otoczeni byli chmarą agentów, a myślami byli z walczącymi o wolność rodakami.
Sezonu 1956 nie dokończono, mistrzostwa nie przyznano, a zmiana układu sił w państwie, odejście od stalinizmu i "odwilż" polityczna, zmieniła też nieco układ sił w ligowej stawce.
Spadanie ze szczytów – mocni średniacy (1956-1975).
Rok 1956 okazał się przełomowym dla węgierskiej piłki. Od tego czasu futbol Węgrów stopniowo tracił na wartości, choć jeszcze przez długi czas się liczył i odnosił sukcesy. Sama liga straciła piłkarsko na Rewolucji. Nigdy w niej nie było już takich gwiazd. Nadal grali w niej jednak dobrzy zawodnicy, nieco mniejszego jednak formatu.
Tymczasem do władzy w państwie doszedł János Kádár. Władza nie tłamsiła już brutalnie klubów, postanowiono przywrócić pozorną normalność, pozorną, gdyż zmieniono tylko taktykę na bardziej finezyjną. Zespoły odzyskały dawne barwy i nazwy. Najbardziej na "odwilży" utracił Honvéd, którego zawodnicy w chwili Powstania pozostawali na zagranicznym tournée i nie wracali do kraju przez kilka miesięcy. Fakt ten omal nie spowodował spadku z ligi niedawnej potęgi w krótkim sezonie 1957 (1 runda, powrót do systemu jesień-wiosna). Część starego Honvédu zdecydowała się powrócić na Węgry, część (Puskás, Czibor, Kocsis) pozostała na emigracji w Hiszpanii.
Jeśli chodzi o zmiany w ligowej hierarchii po 1956 roku, to trzeba powiedzieć o stopniowym traceniu na znaczeniu MTK. Władza widząc niechęć publiczności do tego klubu, przestała na niego stawiać. Niechęć, gdyż nie dość utraty części przedwojennych fanów na skutek hitlerowskiej deportacji żydów, to jeszcze pieczę nad klubem miała AVH, uznawana powszechnie za "żydokomunistyczną" (tak jak polskie UB) tajna milicja znienawidzona przez naród. Kádár był pragmatykiem pod tym względem, popieranie mało popularnego klubu mijało się dla niego z celem. Mistrzem w sezonie 1957 został Vasas, którego prezesem przed Rewolucją był on sam. Nie dziwi więc fakt, że ów klub dołączył do najlepszych na Węgrzech i utrzymywał się wśród nich przez całe lata 60. Na sile zyskał również Újpesti Dózsa SC, który stopniowo zdominował rozgrywki ligowe począwszy od końcówki lat 60.
Jednak najbardziej spektakularny był los FTC. Zgodnie z wygodną i opłacalną dla siebie taktyką popierania popularnych klubów, partia przestała "gnębić" "Fradich", nawet trochę im pomagała (wcześniej Strzałokrzyżowcy też korzystali na popularności FTC). Pomoc ta głównie objawiła się w przeznaczaniu dużych środków finansowych na gruntowny remont stadionu. Ukończony w 1974 roku obiekt "Ullői ut" ponownie stał się dość nowoczesny. Władza odpuściła, więc "Fradi" znów zdobywali mistrzostwa. Pośród fanów FTC w latach 60. powstała przyśpiewka ""Mistrzem jest Ferencváros, równy gościu Kádár János." Trzeba w tym miejscu zaznaczyć, że właśnie w tych latach na Węgrzech zapanował względny dobrobyt jak na komunistyczne warunki, w 1963 roku wyszli na wolność ostatni więźniowie powstania 1956, nastroje społeczne nie były najgorsze.
Wracając jednak do samej piłki, zacząć trzeba od początku opisywanego okresu. Mistrz z 1957 roku – Vasas SC, przystąpił do 3 edycji Pucharu Mistrzów. Grał tam całkiem dobrze, w I rundzie wyeliminował mistrza Bułgarii CSKA Sofia, gromiąc go nawet u siebie 6:1, w II rundzie byli BSC Young Boys, w ćwierćfinale AFC Ajax. W półfinale Vasas trafił przeszkodę nie do przejścia. Real Madryt wygrał u siebie 4:0 i rewanż miał być formalnością. Vasas rozegrał dobry mecz pokonując rywali 2:0 na wypełnionym Nepstadionie, jednak na więcej "królewscy" nie pozwolili. W następnym sezonie mistrzami zostali dość niespodziewanie gracze MTK trenowani przez znakomitego Mártona Bukovi.
Csepeli Vasas zdobył jeszcze mistrzostwo 1958/59, lecz był to ostatni sukces piłkarzy z wyspy. Lata 60. to już dla zawodników z Béke tér raczej środek tabeli. W edycji pucharów 1958/59 mistrz MTK, zagrał słabo, po wyeliminowaniu bytomskiej Polonii odpadli z YB Berno, które zrewanżowało się Węgrom z ubiegłoroczną porażkę z Vasasem.
Następny udany sezon w pucharach to 1961/62, gdy Újpesti Dózsa dotarł do półfinału Pucharu Zdobywców Pucharów, a MTK do półfinału Pucharu Miast Targowych. Rok później "Fradi" doszli do półfinału PMT, ulegając w nim Dinamu Zagrzeb
W ligowej stawce od czasu do czasu w czołówce pojawiały się zespoły z prowincji. Oprócz Győri Vasas ETO, mocną pozycję miały klubyw wywodzące się z górniczych okolic. Tatabányai Bányász SC przez wiele lat był mocnym średniakiem. Mocne były też zespoły w Komló (Komlói Bányász SK), Dorog – (Dorogi Bányász) czy Salgótarján (Salgótarjáni Bányász TC). Inne miasta z prowincji doczekały się silnych drużyn nieco później. Spektakularny sukces dla prowincji odniósł Győr, który zdobył tytuł w 1963 roku. Tamtego mistrzostwa nie traktuje się jednak jako pełnowartościowe. Sezon był właściwie rundą jesienną, gdyż powrócono do systemu radzieckiego, wiosna-jesień, w połowie 1963 roku. Do dziś ta kuriozalna decyzja pozostaje krytykowana.
Do 1968 roku najwięcej w lidze do powiedzenia miał FTC i Vasas. "Fradi" zdobyli mistrza w sezonach 1962/63, 1964, 1967, 1968, "hutnicza" jedenastka w 1961, 1962, 1965, 1966. Oprócz tego w europejskich pucharach dobre występy notowały MTK i Újpesti Dózsa, będące w lidze najczęściej za czołową dwójką.
Pucharowy sezon 1963/64 przyniósł pierwszy finał. Dotarło do niego MTK w Pucharze Zdobywców Pucharów. W finale minimalnie lepszy okazał się Sporting CP.
Kolejna edycja pucharów 1964/65 przyniosła jeszcze większe sukcesy. Mistrz sezonu 1963 – Győri Vasas doszedł aż do półfinału Pucharu Mistrzów, jednak w drodze do niego przeciwnicy nie byli bardzo wymagający (Chemie Lipsk, Lokomotiw Sofia, AFC DWS). SL Benfica pokazała jednak ile brakuje Győrowi do czołówki pokonując go 1:0 i 4:0 u siebie.
FTC w tym czasie dokonuje największego sukcesu klubowego w węgierskiej piłce. Zdobył Puchar Miast Targowych. W finale pokonał w jednym wyjazdowym starciu sam Juventus F.C. (1:0). Na uwagę zasługuje fakt, że "Fradi" sami zgodzili się rozegrać jeden wyjazdowy mecz, na taką właśnie propozycję rywala chętnie przystali. Sukces ten osiągnęli w składzie :
Geczi, Novak, Horvath, Juhasz, Matrai, Orosz, Karaba, Varga, Albert, Rakosi, Fenyvesi
Jedynie Honvéd odpadł od razu w PZP.
Następny sezon okazał się ćwierćfinałowy, gdyż FTC w Pucharze Mistrzów, Honvéd w PZP i Újpest FC w PMT odpadły w ćwierćfinałach.
W lidze od 1968 r. zaczęła się długoletnia dominacja Újpesti Dózsa. Co prawda spoza boiskowych powodów nie zdobył on mistrzostwa ad 1968, to jednak następne 7 sezonów należało nieprzerwanie do "fioletowych". Po ćwierćfinałowych mistrzostwach świata dla Węgrów, trener reprezentacji Lajos Baróti, przeniósł się do UTE i był twórcą jego potęgi. Wyniki kadry po odejściu z niej Barotiego pokazały, że MŚ 1966 nie były złym rezultatem, a krytykowany Baroti i tak "zrobił" wynik ponad stan. Wyniki UTE też świadczą o jego klasie trenerskiej.
Lata 70. niosą zmianę w układzie sił w lidze. Słabnie pozycja MTK, które coraz częściej kończy rozgrywki w środku tabeli. Do 1975 roku hegemonem są "Fioletowi". Za drugą siłę można uznać "Fradich". Vasas i Honvéd są czołówką, ale zdobycie tytułu to za dużo w tym czasie dla tych klubów. UTE byli świetną drużyną, regularnie docierali do ćwierćfinałów pucharów europejskich, a wiosną 1974 roku w półfinale PEMK, zmierzyli się nawet z Bayernem Monachium późniejszym tryumfatorem tych rozgrywek. W kraju "Fioletowi" nie mieli sobie równych, a sam zespół nazywano magicznym. Dzięki sukcesom pucharowym Újpesti Dózsa doczekał się wielu fan-clubów w całym kraju w tym czasie. Epoka magicznego Újpestu zakończyła się w 1975 roku. Układ sił znów się nieco zaczął zmieniać.
Jakkolwiek by nie patrzeć, po 1956 roku obniżył się poziom piłki węgierskiej. Skończono z ręcznym sterowaniem ligą, nie było jednego "super klubu", myśl trenerska uległa stagnacji. Kluby mając trochę więcej samodzielności zaczęły "dorabiać" handlując punktami, gdyż nie było za to realnych kar. System wynagrodzeń dla piłkarzy sam nie jako powodował zjawisko korupcji.
Bundy
Bunda czyli, w języku węgierskim w skrócie przekupstwo. W latach 50. jeszcze nie odgrywały tak dużej roli, jednak z upływem lat stał się częstą praktyką w lidze socjalistycznych Węgier. Winny był wadliwy system nie tylko funkcjonowania piłki, ale również państwa. Piłkarze sprzedawali i kupowali mecze, a Magyar Labdarúgó Szövetség nie interweniował. Gdy jeden z kierowników drużyny poprosił kiedyś o to, został powiadomiony, żeby nie zajmował się takimi "śmiesznymi sprawami", a śledztwo przejęła prokuratura, która z powodów politycznych "ukręciła łeb sprawie". Wiadomo, że za korupcją w piłce mogli stać prezesi dużych zakładów pracy, którzy winę zepchnęli by na trenerów i zawodników, a to skompromitowałoby środowisko piłkarskie w oczach społeczeństwa i socjalistyczny model sportu wobec zachodnich rywali.
To był jeden powód, innym był czysty pragmatyzm. Obserwując rozgrywki ligowe można było ze zdziwieniem stwierdzić jak szybko drużyny zagrożone spadkiem zbierają punkty. "Mocny" prezes dużego przedsiębiorstwa, uważał za sprawę honoru utrzymanie sponsorowanego zespołu w lidze, więc sięgał do kieszeni i z państwowych pieniędzy płacił większe premie piłkarzom. Kierownicy drużyn, bądź sami piłkarze dogadywali się z drużynami, ze środka tabeli by "odpuszczały" i dzielili się premią z rywalami. Prezesi, często nie wiedzieli nawet o tym. Nie było takich rund ligowych, w których nie rozegrano by podejrzanych o "bundę" spotkań. Zespoły, które nie miały wiele pieniędzy, lub nie mogły kupować meczów, musiały być o wiele lepsze od przeciwników, żeby się utrzymać w lidze. Szegedi EAC, zespół akademicki nie miał pieniędzy, w Egri Dózsa grali milicjanci z tamtejszego komisariatu, oni nie mogli ustawiać wyników, gdyż to byłby już za duży skandal. Obie te drużyny nie miały osiągnięć w czasach komunistycznych.
Kolejnym powodem był wspomniany system premii. Łatwo było podzielić się premiami za zwycięstwo, nie wypłacano stałych stawek od zajętego miejsca, co byłoby jakimś bodźcem do nie sprzedawania spotkań. Ustalano stawki premiowe za dodatkowe punkty, a gdy dana drużyna już taką ilość zdobyła, resztę spotkań najczęściej „oddawała” za pieniądze. Mówić o tym publicznie zaczęto na Węgrzech w latach 80. Wcześniej korupcja w piłce była tematem tabu. Mówić było można, ale trudniej było temu zaradzić. Można było tylko ograniczyć to zjawisko, gdyż w systemie komunistycznym całe amatorstwo było przecież iluzją. W 1977 r. sędzia przerwał mecz II ligowy z powodu „niepoważnej” gry. W I lidze, żaden by się nie odważył, zbyt możni sponsorzy stali za zespołami.
Ostatnie sukcesy – słabi średniacy (1975-1989).
W 1975 r. zakończył się okres ligowej dominacji milicyjnego Újpest Dózsa. Powoli zaczął się zmieniać też układ sił w klubowej piłce. Do głosu zaczęły dochodzić dwa kluby z prowincji, które miały oparcie w wielkich zakładach: Rába ETO Győr i Székesfehérvári Videoton.
W sezonie 1975/76 mistrzostwo zdobył Ferencváros. Rok wcześniej, w maju 1975 roku grał on w Bazylei w finale Pucharu Zdobywców Pucharów z Dynamem Kijów, w którym przegrał 0:3. W drodze do finału "Fradi" wyeliminowali Cardiff City, , Malmo FF i Crvenę Zvezdę Belgrad
Rok później ostatni tytuł wywalczył Vasas. Kolejne dwa sezony wygrał Újpest, w nieco zmienionym składzie w porównaniu do "magicznego" okresu.
Lata 80. to sukcesy Honvédu. Po 25 latach, ten legendarny klub znów zdominował rozgrywki ligowe, dzięki pracy trenerskiej Lajosa Tichego i grze gwiazd tamtego okresu, Illesa, Vincze, czy Detariego, na arenie międzynarodowej klub nie odniósł już jednak żadnych sukcesów. Rywalem "wojskowych" był w tym czasie Rába ETO Győr, który zdobył mistrzostwo kraju w sezonach 1981/82 i 1982/83. Jednak także i Rába ETO nie zwojował nic wielkiego w Europie.
Brak tytułu mistrzowskiego powetował sobie za to Videoton, który w lidze plasował się tylko w górnej części tabeli. Miał w swym składzie jednak wielu dobrych zawodników. Potencjał ten został wykorzystany w edycji Pucharu UEFA 1984/85. Gracze z Székesfehérvár doszli w niej do finału eliminując kolejno – Duklę Praga, Paris Saint-Germain, Partizan Belgrad, Manchester United i Željezničara Sarajewo. Finał został rozstrzygnięty w pierwszym meczu. Real Madryt wygrał w Székesfehérvárze 3:0 i drugi mecz w Madrycie był formalnością. Wygrali go, grający do końca, Węgrzy 1:0. Był to ostatni duży sukces klubowej piłki węgierskiej.
Warto jeszcze odnotować losy MTK w tym okresie. Po spadku z ligi w 1981 r. zespół ten po roku wrócił do elity, stopniowo odzyskując siły, aż w sezonie 1986/87 zdobył pierwsze od 29 lat mistrzostwo. Do upadku komunizmu na Węgrzech i w pierwszych latach przełomu na krajowym podwórku dominował Honvéd.
Treningi na pół gwizdka
Jeszcze z lat świetności pozostało przekonanie u piłkarzy węgierskich, że mają świetną technikę. W latach 60. zmieniły się na świecie metody treningu, a oni dalej nie chcąc się wysilać woleli na treningach żonglować i grać "w dziada". Trenowano średnio ok. półtorej godziny dziennie. Trener, który wymagał treningów tak jak na zachodzie, z reguły smutno kończył. Cała drużyna była przeciw niemu i musiał wcześniej, czy później odejść. Świat szedł do przodu, a nad Balatonem trenowano jak w latach 50. Nawet do dziś są odczuwalne skutki takiej postawy piłkarzy i systemu, który nie był w stanie tego zmienić. Jeszcze w latach 80. taka postawa pozwalała być kiepskim średniakiem, który dostanie się nawet na Mistrzostwa Świata (ostatnie – Meksyk 1986), ale później zarówno piłka klubowa i reprezentacyjna stała się słaba.
Skansen – mocni słabiacy (1989-obecnie).
Liga węgierska po przeobrażeniach ustrojowych nie zmieniła modelu funkcjonowania. Pozostały stare układy i dawni ludzie nie zainteresowani rozwojem piłki, lecz utrzymywaniem własnych stanowisk. W lidze pojawiły się nowe, silne, a niegdyś mało znaczące kluby, zawdzięczające swe sukcesy możnemu sponsorowi. Zjawisko częste w krajach byłego bloku socjalistycznego. Najgłośniejszym tego przykładem był Vác FC, który dzięki wsparciu firmy Samsung zdobył mistrzostwo kraju w sezonie 1993/94, a gdy wkrótce po tym klub stracił sponsora, równie szybko jak dołączył do czołówki, tak ją opuścił. Lata 90. to na początku dominacja Honvédu, powracającego do dawnej nazwy Kispest, później okres "Fradich". Jedynym sukcesem od 1989 roku, był awans Ferencvárosu do Ligi Mistrzów w sezonie 1995/96. W drugiej połowie lat 90. dominowała drużyna MTK, lecz bez żadnych sukcesów międzynarodowych.
Po 2000 roku zachwiana została dominacja Budapesztu (2000 r. – Dunaújváros, 2002 – Zalaegerszeg, 2005, 2006, 2007 – Debreczyn). Obecnie na Węgrzech dominuje drużyna Debreceni VSC, a od 10 lat bezskutecznie tytuł próbuje odzyskać Újpest FC. W 2006 roku, po 104 sezonach nieprzerwanej gry w niej, po raz pierwszy w historii ligę opuścił FTC. Spadł nie za wyniki piłkarskie, gdyż ligę zakończył na 5. miejscu, lecz za przekroczone dopuszczalne zadłużenie. Słaba liga, straciła jeszcze dodatkowo na swej wartości przez to wydarzenie. Osłabieni kłopotami finansowymi "Fradi", dopiero po 3 sezonach powrócili do ekstraklasy, a przez ten czas do Debreczyna w walce o mistrzostwo dołączył Videoton. Drużyny stołeczne przechodzą kryzys. W sezonie 2009/10 pierwszy raz w historii nikt z Budapesztu nie stanął na podium mistrzostw, sytuacja powtórzyła się w sezonie 2011/12. Po sezonie 2014/15, aż 4 kluby (Gyor, Nyregyhaza, Pecs, Kecskemet) nie uzyskały licencji na następny sezon, zdecydowano, że liga zostanie zmniejszona do 12 drużyn.
System rozgrywek.
Obecny format ligi obowiązuje od sezonu 1901.
Rozgrywki składają się z 33 kolejek spotkań rozgrywanych pomiędzy drużynami systemem kołowym. Każda para drużyn rozgrywa ze sobą dwa mecze – jeden w roli gospodarza, drugi jako goście. W trzecim kole drużyny losowo rozgrywają ze sobą mecze – 5 lub 6 u siebie oraz 6 lub 5 na wyjeździe. Od sezonu 2015/16 w lidze występuje 12 zespołów. W przeszłości liczba ta wynosiła od 5 do 18. Drużyna zwycięska za wygrany mecz otrzymuje 3 punkty (do sezonu 1993/94 2 punkty), 1 za remis oraz 0 za porażkę.
Zajęcie pierwszego miejsca po ostatniej kolejce spotkań oznacza zdobycie tytułu Mistrzów Węgier w piłce nożnej. Mistrz zdobywa prawo gry w eliminacjach do Ligi Mistrzów UEFA. Druga oraz trzecia drużyna zdobywają możliwość gry w Lidze Europy UEFA. W przypadku, w którym zdobywca Pucharu Węgier zajmie pierwsze miejsce w lidze – możliwość gry w Lidze Europy otrzymuje również czwarta drużyna klasyfikacji końcowej. Zajęcie 2 ostatnich miejsc wiąże się ze spadkiem drużyn do 1. deild.
W przypadku zdobycia tej samej liczby punktów, klasyfikacja końcowa ustalana jest w oparciu o wynik dwumeczu pomiędzy drużynami, w następnej kolejności w przypadku remisu – różnicą bramek w pojedynku bezpośrednim, następnie ogólnym bilansem bramkowym osiągniętym w sezonie, większą liczbą bramek zdobytych oraz w ostateczności losowaniem.
Formuła ligi:
Statystyka.
Tabela medalowa.
Mistrzostwo Węgier zostało do tej pory zdobyte przez 14 różnych drużyn.
Stan po sezonie 2021/22
Najlepsi strzelcy.
Ponad 250 goli w lidze węgierskiej zdobyło jeszcze 4 zawodników: Nándor Hidegkuti, Flórián Albert, Sándor Kocsis, László Fazekas.
Frekwencja.
Najpopularniejszym klubem Węgier był tradycyjnie FTC, którego największym rywalem stał się przez lata UTE. Sporo fanów miał też Honvéd i Vasas. MTK jak na sukcesy sportowe nie miał nigdy zbyt wielu kibiców po wojnie. Poza Budapesztem popularny jest Győri ETO FC oraz DVSC, DVTK, PMFC i Videoton. Kluby te miały sporo fanów. Tłumy gromadziły mecze ZTE zaraz po awansie do I ligi po 1973 roku, popularnością cieszył się też Nyíregyházi Spartacus, czy Békéscsaba.
Średnia widzów w latach 50. i 60. sięgała ok. 15 000 na mecz (Ferencvaros przekraczał nieraz średnią 40 000), a później do 1989 r. wahała się między 7000 -10 000. Widownię napędzały derby stolicy organizowane na ogromnym stadionie narodowym (Népstadion), ściągające z reguły ponad 50 000 ludzi. Stołecznych derbów na Népstadionie zaprzestano, wraz ze spadkiem zainteresowania ligą w latach 80.
W latach 90. średnia widzów spadła do 4500–6000 na mecz.
Po 2000 r. nastąpiła prawdziwa katastrofa. Do 2006 r. średnia frekwencja wynosiła ok. 3000-4000 widzów na mecz, zaś w latach 2006-2011 spadła ona jeszcze bardziej do ok. 2500-3000. W sezonie 2011/2012 była najwyższa od dekady – wyniosła 3761 widzów. Liga jest słaba piłkarsko, są podejrzenia o korupcję, ludzie przestali się nią interesować. W Budapeszcie trochę widzów gromadzą mecze FTC (także w czasach II ligi) i DVTK, inne kluby mają widzów tylko, gdy walczą o mistrzostwo (ostatnio Debreceni VSC, wcześniej Zalaegerszegi TE). Kilka większych miast nie ma I ligi (np: Szeged), co też wpływa negatywnie na widownię.
W 2014 r. oddane dwa nowe stadiony ligowe dla zespołów DVSC i FTC powinny powoli odwracać ten negatywny trend, choć duża część kibiców nie chce zaakceptować wprowadzonej przez rząd zasady, że każdy kto wchodzi na mecz musi mieć identyfikator i być zarejestrowany w systemie komputerowym. Planowane są także renowacje pozostałych obiektów ligowych przy wsparciu państwa.
98 000 – Nepstadion Ferencváros (jako Kinizsi) – Honvéd 27 marca 1955 (6. kolejka sezonu 1955).
ok. 17 200 – w sezonie 1955 sprzedano ponad 3 100 000 biletów na 182 spotkania.
48 846 Ferencvárosi TC w sezonie 1959/60
Bibliografia.
artykuły

</doc>
<doc id="639723" url="https://pl.wikipedia.org/wiki?curid=639723" title="Misiówka czwórka">
Misiówka czwórka



</doc>
<doc id="639727" url="https://pl.wikipedia.org/wiki?curid=639727" title="Ferencváros Budapeszt">
Ferencváros Budapeszt



</doc>
<doc id="639728" url="https://pl.wikipedia.org/wiki?curid=639728" title="Sumińskie Jezioro">
Sumińskie Jezioro

Sumińskie Jezioro – jezioro na Kociewiu, położone w gminie Starogard Gdański (powiat starogardzki, województwo pomorskie), ok. 10 km na południowy zachód od Starogardu Gdańskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sumińskie Jezioro".
Powierzchnia zwierciadła wody według różnych źródeł wynosi od 95,4 ha do 98,9 ha.
Zwierciadło wody położone jest na wysokości 99,3 m n.p.m. lub 99,7 m n.p.m. Średnia głębokość jeziora wynosi 3,4 m, natomiast głębokość maksymalna 6 m lub 7,0 m.
W oparciu o badania przeprowadzone w 1999 roku wody jeziora zaliczono do wód pozaklasowych.

</doc>
<doc id="639729" url="https://pl.wikipedia.org/wiki?curid=639729" title="Ferencvárosi Torna Club">
Ferencvárosi Torna Club



</doc>
<doc id="639732" url="https://pl.wikipedia.org/wiki?curid=639732" title="Objaw skarpetkowy">
Objaw skarpetkowy

Objaw skarpetkowy – objaw patologiczny, charakterystyczny dla zaburzeń przepływu krwi w naczyniach krwionośnych, częstych zwłaszcza w cukrzycy. Objaw skarpetkowy jest dodatni, gdy po opuszczeniu uniesionej stopy dochodzi w ciągu 1-2 minut do jej sinego zabarwienia, ujawniającego wynikłą z niedokrwienia hipoksję.

</doc>
<doc id="639735" url="https://pl.wikipedia.org/wiki?curid=639735" title="Akos Engelmayer">
Akos Engelmayer



</doc>
<doc id="639737" url="https://pl.wikipedia.org/wiki?curid=639737" title="Paweł Orleański">
Paweł Orleański

Paweł Michał Orleański (ur. 17 lipca 1974 w Bytomiu) – polski aktor filmowy, telewizyjny, dubbingowy i teatralny, model, prezenter telewizyjny, lektor reklamowy.
Życiorys.
W 1993 roku ukończył XII Liceum Ogólnokształcące we Wrocławiu. W 1998 roku otrzymał dyplom ukończenia wrocławskiego Wydziału Aktorskiego Państwowej Wyższej Szkoły Teatralnej im. Ludwika Solskiego w Krakowie. W 1999 roku był prowadzącym teleturniej "Bądź gotowy dziś do drogi" na antenie TVP1.
20 października 2001 roku zadebiutował na scenie Teatru Polskiego we Wrocławiu jako Bjarne w przedstawieniu "Imię" Jona Fosse’a w reżyserii Tomasza Mana. Występował także w Teatrze Poniedziałkowym we Wrocławiu (2003). Pojawił się w niewielkich rolach w serialach telewizyjnych: "Życie jak poker", "Samo życie", "Biuro kryminalne", "Fala zbrodni". Podjął współpracę z TV4, gdzie prowadził teleturnieje: "Daję słowo" (2003–2006), "Przetrwanie" (2006) i "Lingo" (2007). Prowadzi program popularnonaukowy "Galileo", emitowany od kwietnia 2007 roku na antenie stacji TV4, a także jest lektorem w programie "Dekoratornia" oraz w produkcjach Discovery Channel. Od 2007 bierze także udział w różnych telewizyjnych reklamach. W 2014 roku był lektorem 1. sezonu paradokumentalnego "Dzień, który zmienił moje życie".
Jest twórcą i założycielem "Fabryki Dźwięków Różnych", która zajmuje się produkcją reklam radiowych, postprodukcją reklam telewizyjnych, udźwiękowieniem filmów i prezentacji multimedialnych, montażem filmów reklamowych i korporacyjnych oraz montażem i udźwiękowieniem trailerów filmowych, mieszczącej się na warszawskiej Saskiej Kępie.
Od 22 września 2017 do 4 stycznia 2019 był prowadzącym teleturniej "The Wall. Wygraj marzenia", emitowanego na antenie TVP1. Od 12 maja do lipca 2020 prowadzący "Galileo w domu" na antenie TV4.
Życie prywatne.
W czerwcu 1999 ożenił się z aktorką Joanną Pierzak, którą poznał na pierwszym roku studiów aktorskich. Mają córkę Antoninę (ur. listopad 2006).
W 2003 w letnim teatrze Pod Gryfami przy wrocławskim Rynku zagrali razem małżeństwo w spektaklu "Oskar i Ruth" Ingmara Villquista w reżyserii Tomasza Mana.

</doc>
<doc id="639740" url="https://pl.wikipedia.org/wiki?curid=639740" title="Odtwarzacz CD">
Odtwarzacz CD

Odtwarzacz CD – elektroniczne urządzenie cyfrowe służące do odtwarzania płyt CD z nagranym dźwiękiem w formacie Audio za pomocą wiązki lasera, w Polsce początkowo znane pod nazwą "gramofon laserowy cyfrowy", "gramofon cyfrowy" lub "dyskofon" albo też "odtwarzacz płyt kompaktowych".
Historia.
Odtwarzacze CD pojawiły się w pierwszej połowie lat 80. XX wieku i były konstruowane jako dodatkowe urządzenia do podłączenia do wież stereo.
Pierwszym produkowanym seryjnie na świecie odtwarzaczem CD był Sony CDP-101, którego premiera rynkowa odbyła się w Tokio 1 października 1982 roku.
W roku 1986 na rynku oferowanych było ok. 100 typów odtwarzaczy CD wytwarzanych przez 30 producentów. Na przykład w RFN do połowy roku 1986 sprzedano 500 tysięcy odtwarzaczy CD i około 6 milionów płyt CD.
Konstrukcja.
W dobie miniaturyzacji urządzeń elektronicznych, odtwarzacze są również umieszczane w jednej obudowie wraz ze wzmacniaczem, tunerem oraz (w XXI w. coraz rzadziej) magnetofonem. Takie urządzenia potocznie nazywane są mini-wieżami.
Istnieją różne rodzaje odtwarzaczy CD. Jednym z nich jest przenośny odtwarzacz z wyjściem słuchawkowym, potocznie zwany discmanem od nazwy odtwarzacza produkowanego przez firmę Sony.
W Polsce produkcją gramofonów laserowych cyfrowych (zwanych przed producentów krajowych również dyskofonami) zajmowały się trzy firmy:

</doc>
<doc id="639742" url="https://pl.wikipedia.org/wiki?curid=639742" title="Copa CONMEBOL 1992">
Copa CONMEBOL 1992

I Copa Conmebol 1992
1/8 finału.
 CA Vélez Sarsfield – Deportivo Español 0:0 i 0:2
 Atlético Junior – CS Marítimo de Venezuela 6:0 i 1:0
 Oriente Petrolero – Club Olimpia 0:4 i 0:1
 CA Peñarol – Danubio FC 0:0 i 1:1, karne 7:6
 CD O’Higgins – Gimnasia y Esgrima La Plata 0:0 i 0:2
 Universitario de Deportes – CD El Nacional 1:3 i 1:3
 CA Bragantino – Grêmio Porto Alegre 2:2 i 1:1, karne 6:7
 Fluminense FC – Clube Atlético Mineiro 2:1 i 1:5
1/4 finału.
 Club Olimpia – Deportivo Español 0:0 i 0:0, karne 4:3
 Grêmio Porto Alegre – CD El Nacional 1:0 i 1:4
 CA Peñarol – Gimnasia y Esgrima La Plata 0:0 i 1:3
 Atlético Junior – Clube Atlético Mineiro 2:2 i 0:3
1/2 finału.
 Club Olimpia – Gimnasia y Esgrima La Plata 0:0 i 0:0, karne 3:0
 CD El Nacional – Clube Atlético Mineiro 1:0 i 0:2
FINAŁ.
 Clube Atlético Mineiro – Club Olimpia 2:0 i 0:1
16 września 1992? ? (?)
 Clube Atlético Mineiro – Club Olimpia 2:0
Sędzia: ?
Bramki: ?
Clube Atlético Mineiro: ?
Club Olimpia:?
23 września 1992? ? (?)
 Club Olimpia – Clube Atlético Mineiro 1:0
Sędzia: ?
Bramki: ?
Club Olimpia: ?
Clube Atlético Mineiro:?

</doc>
<doc id="639743" url="https://pl.wikipedia.org/wiki?curid=639743" title="Boris">
Boris

 – japoński zespół znany z tego, że na każdym albumie zmienia gatunek muzyczny. Dotychczas zespół grał stoner metal, psychodeliczny rock, drone doom, sludge metal, noise, ambient oraz tradycyjny rock.
Nazwa zespołu wzięła się od utworu "Boris" grupy Melvins (z albumu "Bullhead").
W swoich wczesnych albumach zespół grał głównie drone doom oraz stoner metal. Późniejsze albumy, takie jak "Akuma no Uta" lub "Pink", opierają się bardziej na tradycyjnym rocku (inspirowanym Motörhead) o mainstreamowym brzmieniu.
Boris nagrał albumy wspólnie z japońskimi muzykami: Keijim Haino oraz Merzbowem. Ich album, "Altar", nagrany wraz z amerykańskim zespołem Sunn O))) został wydany 31 października 2006 roku.

</doc>
<doc id="639744" url="https://pl.wikipedia.org/wiki?curid=639744" title="Jezioro Staroleskie">
Jezioro Staroleskie

Jezioro Staroleskie (także: "Stary Las") – jezioro na Kociewiu, położone w gminie Starogard Gdański (powiat starogardzki, województwo pomorskie), ok. 5 km na zachód od Starogardu Gdańskiego na obszarze Pojezierza Starogardzkiego.
Powierzchnia całkowita tego owalnego akwenu wynosi 15,3 ha, a głębokość maksymalna 15 metrów. Roślinność wodna jest bujna.
Wędkarski połów ryb możliwy jest z brzegu i z łodzi, zarówno w nocy, jak i w dzień. Dominującym gatunkiem jest szczupak, ale obficie występują też karaś srebrzysty, karp, leszcz, lin, okoń, płoć, węgorz, wzdręga i amur biały. Znacznie mniej jest suma, karasia pospolitego i jazgarza.
Przy brzegu zachodnim parking niestrzeżony.

</doc>
<doc id="639745" url="https://pl.wikipedia.org/wiki?curid=639745" title="Prawie wszędzie">
Prawie wszędzie



</doc>
<doc id="639746" url="https://pl.wikipedia.org/wiki?curid=639746" title="P.w.">
P.w.



</doc>
<doc id="639750" url="https://pl.wikipedia.org/wiki?curid=639750" title="Objaw Mayra">
Objaw Mayra

Objaw Mayra – występujący w zakrzepicy żył głębokich objaw o niezadowalającej czułości i swoistości (obie &lt;50%, podobnie jednak jak większość objawów zakrzepicy). Polega on na bolesności łydki przy jej ucisku ręką.

</doc>
<doc id="639755" url="https://pl.wikipedia.org/wiki?curid=639755" title="Owijka">
Owijka

Owijka – taśma owijana wokół kierownicy roweru szosowego, której zadaniem jest zapobiegnięcie ślizganiu się rąk, zapewniając przy tym dobrą kontrolę roweru podczas jazdy. 
W kierownicy szosowej nie stosuje się tzw. "rączek" - tak jak w przypadku innych konstrukcji - przez wzgląd na to, iż kolarz podczas jazdy korzysta z całej jej długości, co jest z kolei spowodowane konstrukcją tejże kierownicy.

</doc>
<doc id="639756" url="https://pl.wikipedia.org/wiki?curid=639756" title="Derby Warszawy w piłce nożnej">
Derby Warszawy w piłce nożnej

Derby Warszawy – derby piłkarskie, w których uczestniczą kluby ze stolicy Polski, Warszawy.
Derby Polonia – Legia.
Początek derbów pomiędzy Polonią Warszawa a Legią Warszawa datuje się na rok 1921. Do chwili obecnej w bezpośrednich pojedynkach jest remis wygranych meczów 29 - 29.
Puchar Ligi.
Finał Pucharu Ligi Polskiej w sezonie 1999/2000
Puchar Ekstraklasy.
Polonia Warszawa - Legia Warszawa 3:0 (wo) (na boisku 1:1 (1:0)) Wydział Gier PZPN zweryfikował wynik spotkania jako walkower dla Polonii z powodu gry nieuprawnionych zawodników w drużynie Legii.
Legia Warszawa - Polonia Warszawa 4:0 (1:0)
Puchar Polski.
Sezon 1950/1951.
Kolejarz Warszawa - CWKS Warszawa 2:2 (1:1),(2:2) dogr. 
Uwaga: Władze komunistyczne zmieniły nazwy klubów na bardziej „socjalistyczne”; dlatego też Polonia funkcjonowała wówczas pod nazwą Kolejarz Warszawa, a drużyna Legii jako CWKS Warszawa.
Uwaga: Zgodnie z panującymi ówcześnie regulacjami, mecze nierozstrzygnięte po dogrywce były powtarzane. W związku z tym obie drużyny zagrały ponownie 28 czerwca 1951 roku.
CWKS Warszawa - Kolejarz Warszawa 0:3 (0:1)
Sezon 1954/1955.
Legia Warszawa - Polonia Warszawa 2:1 (2:1)
Statystyki.
Do tej pory obie drużyny rozegrały 78 oficjalnych spotkań w rozgrywkach ligowych oraz pucharowych.
Derby Gwardia – Legia.
Derby Warszawy pomiędzy Gwardią a Legią w lidze odbyły się 46 razy i były rozgrywane w 23 sezonach I ligi z przerwami w latach od 1953 do 1983.
Poza kilkoma wyjątkami, spotkania derbowe były rozgrywane na macierzystych obiektach obu klubów, tj. na Stadionie Gwardii oraz na Stadionie Wojska Polskiego, będącym obiektem domowym Legii. Do 1956 drużyna Legii uczestniczyła w rozgrywkach piłkarskich jako „CWKS Warszawa”.

</doc>
<doc id="639758" url="https://pl.wikipedia.org/wiki?curid=639758" title="Bazylika katedralna św. Michała Archanioła i św. Floriana Męczennika w Warszawie">
Bazylika katedralna św. Michała Archanioła i św. Floriana Męczennika w Warszawie

Bazylika katedralna św. Michała Archanioła i św. Floriana Męczennika, zwyczajowo katedra św. Floriana – kościół na warszawskiej Pradze-Północ, katedra diecezji warszawsko-praskiej.
Historia.
Zgodę na budowę kościoła uzyskano po długich staraniach w 1886, kiedy liczba wiernych w praskiej parafii przy kościele Najświętszej Matki Bożej Loretańskiej sięgnęła ok. 32 tys. Z uwagi na ubóstwo mieszkańców, car Aleksander III wyraził zgodę na zbiórkę pieniędzy także poza Warszawą. Grunt pod budowę świątyni, położony przy jednej z głównych arterii komunikacyjnych Pragi, prowadzącej od Dworca Petersburskiego do mostu Kierbedzia, ofiarowało miasto. Znajdował się on w południowej części okrągłego placu Aleksandrowskiego (obecnego placu Weteranów 1863 roku). Wcześniej odbywały się tam m.in. konne jarmarki.
Kościół został wzniesiony w latach 1888–1904 według wyłonionego w konkursie projektu Józefa Piusa Dziekońskiego (przy współpracy Ludwika Panczakiewicza). Do udziału w konkursie dopuszczono wyłącznie architektów krajowych. Nadesłano łącznie 25 prac. Drugie miejsce zajął Władysław Marconi, a trzecie Ignacy Jórski. Przed zatwierdzeniem dokumentacji dokonano zmian w projekcie, wymuszonych względami oszczędnościowymi (m.in. skrócono korpus główny o jedno przęsło i ograniczono kamienny detal na rzecz cegły). W dniu wmurowania kamienia węgielnego zebrane fundusze wynosiły ok. 50 tys. rubli, z czego 6 tys. rubli podarowała Aleksandra Potocka.
Z uwagi na podmokłość terenu, zlokalizowanego na nadwiślańskich błoniach, konieczne było zastosowanie wzmocnionych fundamentów. Do budowy kościoła zamówiono cegły o podwyższonej wytrzymałości mechanicznej wytwarzane ręcznie w zakładach Kazimierza Granzowa.
W 1890, w związku z wyczerpywaniem się środków finansowych, wystąpiono do władz rosyjskich o dotację w wysokości 100 tys. rubli. Przyznana dotacja, wypłacana w ratach, pozwoliła na kontynuowanie budowy w kolejnych latach.
Świątynia ma formę trzynawowej bazyliki z transeptem. Posiada dwie wysokie wieże w fasadzie i trzy niższe: sygnaturkę oraz dwie wieże przy prezbiterium mieszczące schody. Forma i układ przestrzenny kościoła nawiązują do tzw. gotyku mazowieckiego lub nadwiślańskiego. Świątynia ta jest traktowana przez znawców architektury jako wzorcowa w polskiej architekturze sakralnej. Sam Józef Pius Dziekoński uznał ją za swoje największe osiągnięcie artystyczne.
Kościół został konsekrowany 29 września 1901 – w dniu patronalnym św. Michała Archanioła – przez bpa Kazimierza Ruszkiewicza. W uroczystości uczestniczyło 30 tys. osób. Świątynia mogła pomieścić ok. 8000 wiernych. Koszt jej budowy wyniósł 300 tys. rubli.
W latach 1932–1934 dwie 75-metrowe wieże kościoła obniżono do 2/3 ich pierwotnej wysokości. Powodem było pękanie ścian świątyni pod wpływem ciężaru hełmów wież.
7 kwietnia 1943, po mszy żałobnej odprawionej w kościele za rozstrzelanego oficera „Wachlarza” Wilhelma Baranowskiego ps. "Borkowski", Gestapo aresztowało ok. 20 uczestniczących w niej członków tej organizacji.
Kościół został wysadzony w powietrze przez wycofujących się Niemców 14 września 1944. Do wysadzenia świątyni użyto także materiałów wybuchowych przeznaczonych pierwotnie do zniszczenia sąsiedniego Szpitala Praskiego, w wyniku czego szpital ocalał. Z całej budowli ocalały fragmenty ścian bocznych z figurami patronów świątyni, św. Michała Archanioła i św. Floriana Męczennika, wykonanymi przez Tadeusza Skoniecznego. Po zakończeniu pierwszego etapu odbudowy została ona oddana do użytku wiernym – jeszcze bez wież i transeptu – w 1951. Do tego czasu nabożeństwa odbywały się w sali parafialnej zaadaptowanej na kaplicę. Autorem projektu rekonstrukcji świątyni był Stanisław Marzyński. Odbudowę zakończono w 1972.
Od marca 1992 kościół jest katedrą diecezji warszawsko-praskiej. W 1997 uzyskał tytuł bazyliki mniejszej.
W 1994 na placu przed świątynią odsłonięto kamień poświęcony ofiarom rzezi Pragi.
W 1997 na frontowej elewacji kościoła umieszczono dwie mozaiki: z postacią Chrystusa i herbem pierwszego biskupa warszawsko-praskiego Kazimierza Romaniuka, a w 1998 trzecią mozaikę z herbem Pragi według wzoru z 1648.
13 czerwca 1999, podczas swojej VII pielgrzymki do Polski, Jan Paweł II spotkał się przed katedrą z wiernymi oraz przewodniczył liturgii słowa.
W czasie, kiedy biskupem diecezji warszawsko-praskiej był Sławoj Leszek Głódź, w posadzkę świątyni wmurowano rozetę z jego herbem, imieniem i nazwiskiem (herb i dane osobowe ukaranego za tuszowanie pedefilii hierarchy zostały usunięte z posadzki w 2022 roku). W sierpniu 2005 przed katedrą odsłonięto pomnik ks. Ignacego Skorupki dłuta Andrzeja Renesa. 
Przy świątyni (od strony ul. Sierakowskiego) posadzono tzw. dąb papieski, wyhodowany z żołędzia dębu Chrobry, poświęconego w 2004 przez Jana Pawła II.
Wnętrze świątyni.
W bazylice znajduje się m.in. popiersie i relikwiarz z sercem ks. Ignacego Kłopotowskiego oraz wiele tablic pamiątkowych m.in. poświęconych Józefowi Piusowi Dziekońskiemu, Stanisławowi Marzyńskiemu, Bolesławie Lament, profesorom i wychowankom Gimnazjum i Liceum im. Władysława IV oraz żołnierzom 1 Warszawskiej Dywizji Piechoty poległym podczas walk o wyzwolenie Pragi we wrześniu 1944.
Na postumencie w prawej nawie znajduje się barokowa figura św. Floriana Męczennika – patrona strażaków, który wraz ze św. Michałem Archaniołem jest patronem świątyni.
Inne informacje.
Od wezwania świątyni pochodzi nazwa sąsiadującej z nią ul. Floriańskiej.

</doc>
<doc id="639761" url="https://pl.wikipedia.org/wiki?curid=639761" title="CD Universidad Católica">
CD Universidad Católica

Club Deportivo Universidad Católica – chilijski klub piłkarski z siedzibą w stołecznym mieście Santiago. Występuje w rozgrywkach Primera División. Swoje domowe mecze rozgrywa na obiekcie Estadio San Carlos de Apoquindo.
Historia.
Klub rodził się stopniowo jako jedna z gałęzi sportowych uczelni Pontificia Universidad Católica de Chile. Oficjalnie założony został w roku 1937, choć ściśle mówiąc już około roku 1910 rozpoczęła się futbolowa rywalizacja z Universidad de Chile. Gdy tylko pojawił się pomysł utworzenia piłkarskiego klubu zawodowego – klub taki został oficjalnie utworzony 21 kwietnia 1937. Swój debiut w drugiej lidze rozpoczął od starcia ze swym odwiecznym rywalem – Club Universidad de Chile. Sportowa rywalizacja pomiędzy dwoma uczelniami była niejako przedłużeniem rywalizacji w sferze nauki i dydaktyki. Walka obu klubów, będących wizytówkami obu uniwersytetów, z biegiem czasu nabrała takiego znaczenia, że w całym kraju mecze z udziałem tych drużyn zyskały sobie miano derbów uniwersyteckich. Walka obu klubów trwa do dziś, a mecze z ich udziałem należą w Chile do spotkań, które każdy kibic musi obejrzeć.
Klub dziewięciokrotnie zdobywał mistrzostwo Chile, a w 1993 zawędrował na same szczyty światowego futbolu, czyli do finału Copa Libertadores, w którym przegrał z brazylijskim São Paulo FC.

</doc>
<doc id="639762" url="https://pl.wikipedia.org/wiki?curid=639762" title="Universidad Catolica Santiago">
Universidad Catolica Santiago



</doc>
<doc id="639765" url="https://pl.wikipedia.org/wiki?curid=639765" title="Amortyzacja rowerowa">
Amortyzacja rowerowa

Amortyzacja jest spotykana w rowerach MTB, oraz turystycznych. Ma ona na celu zwiększenie komfortu jazdy, poprawy przyczepności i bezpieczeństwa w nierównym terenie. Amortyzatory rowerowe łączą funkcję, które w układzie zawieszenia samochodu pełnią amortyzator oraz sprężyny. W zależności od zastosowanych technologii amortyzatory można podzielić na olejowe, powietrzne, elastomerowe oraz sprężynowe. Istnieją również amortyzatory wykorzystujące więcej niż jedną technologię, np.: SR Suntour XCR posiada sprężynę oraz elastomery. Wiele amortyzatorów posiada niezależne systemy pozwalające na ugięcie oraz spowolnienie wybicie amortyzatora, tzw. tłumienie odbicia (np. RockShox Sid i Reba – sprężyna powietrzna oraz tłumienie olejowe).
Amortyzatory montuje się na widelcu przednim, tylnym, lub w centralnym punkcie ramy, pomiędzy widelcem tylnym, a górną lub dolną rurą ramy. Istnieją również amortyzowane sztyce i mostki, jednak nie są tak popularne jak amortyzowane widelce i dampery. Rolę amortyzatora pełnią również opony.
Rowery przystosowane do montażu amortyzatorów na tylnym widelcu, są w tym celu specjalnie skonstruowane. Najczęściej spotyka się amortyzowany przedni widelec, z powodu prostoty tego rozwiązania i braku konieczności przekonstruowywania ramy roweru, ramy z amortyzatorem tylnym (damperem) są rzadsze, ale dość popularne w kolarstwie górskim.
Widelec amortyzowany.
Widelce amortyzowane, potocznie nazywane po prostu amortyzatorami lub skrótowo amorami, są najczęściej używanym rodzajem amortyzacji w rowerach. Występują głównie w rowerach górskich (MTB), jednak można je spotkać w rowerach trekkingowych, gdzie pełnią jedynie funkcję zwiększenia komfortu jazdy. Widelce amortyzowane mogą mieć od 50 mm do 300 mm skoku (długości, o jaką dolne i górne golenie mogą się zbliżyć przy maksymalnym ściśnięciu widelca). W zależności od skoku, amortyzatory przeznaczone są do różnych dyscyplin:
Damper.
Dampery, czyli amortyzatory tylne mają mniejszy skok, niż widelce amortyzowane ze względu na sposób działania zawieszenia; w przeciwieństwie do widelca, damper nie jest przymocowany bezpośrednio do piasty, tylko do dwóch części ramy, połączonych łożyskami, które pozwalają na przemieszczenie tylnego koła w zależności od napotkanego terenu. Skok dampera zależny jest od konstrukcji ramy i stosowanego przełożenia zawieszenia (stosunku kompresji dampera do przemieszczenia osi tylnego koła), skok zawieszenia jest zwykle podobny do skoku widelca w danym rowerze.

</doc>
<doc id="639768" url="https://pl.wikipedia.org/wiki?curid=639768" title="Wielkie Jezioro (gmina Chmielno)">
Wielkie Jezioro (gmina Chmielno)

 
Wielkie Jezioro (kaszb. " Wiôldżé Jezoro") – jezioro rynnowe na Pojezierzu Kaszubskim w powiecie kartuskim (województwo pomorskie), sąsiaduje od północy z Miechucinem.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wielkie Jezioro". W różnych publikacjach i na mapach topograficznych jezioro to występuje pod nazwą "Jezioro Wielkie".
Powierzchnia zwierciadła wody według różnych źródeł wynosi od 32,5 ha przez 33,6 ha do 34,7 ha. Głębokość maksymalna jeziora wynosi 18,2 m lub 17,5 m.
W oparciu o badania przeprowadzone w 1996 roku wody jeziora zaliczono do II klasy czystości.

</doc>
<doc id="639769" url="https://pl.wikipedia.org/wiki?curid=639769" title="Thomas Walter Brand">
Thomas Walter Brand



</doc>
<doc id="639771" url="https://pl.wikipedia.org/wiki?curid=639771" title="Thomas Henry Brand">
Thomas Henry Brand



</doc>
<doc id="639773" url="https://pl.wikipedia.org/wiki?curid=639773" title="Pomnik Lincolna">
Pomnik Lincolna



</doc>
<doc id="639774" url="https://pl.wikipedia.org/wiki?curid=639774" title="Lincoln Memorial">
Lincoln Memorial



</doc>
<doc id="639775" url="https://pl.wikipedia.org/wiki?curid=639775" title="David Francis Brand">
David Francis Brand



</doc>
<doc id="639776" url="https://pl.wikipedia.org/wiki?curid=639776" title="Anthony David Brand">
Anthony David Brand



</doc>
<doc id="639777" url="https://pl.wikipedia.org/wiki?curid=639777" title="Sissi">
Sissi



</doc>
<doc id="639778" url="https://pl.wikipedia.org/wiki?curid=639778" title="Sisi">
Sisi



</doc>
<doc id="639780" url="https://pl.wikipedia.org/wiki?curid=639780" title="Tomáš Kmeť">
Tomáš Kmeť

Tomáš Kmeť, wym. (ur. 1 grudnia 1981 w Popradzie) – słowacki siatkarz, reprezentant kraju, grający na pozycji środkowego. 
Jako reprezentant Słowacji startował na mistrzostwach świata kadetów w Arabii Saudyjskiej w 1999. Występował także na mistrzostwach świata do lat 20 rozgrywanych w 2001 w Polsce. Wraz z reprezentacją uczestniczył w mistrzostwach Europy seniorów 2001 i 2007. Z zespołem Petrochemy zdobył złoty (2001), srebrny (2002) i brązowy (2003) medal słowackiej ekstraligi. Występował także w polskich zespołach: w Gwardii Wrocław i Kędzierzyn-Koźle. W 2005 został zwycięzcą konkursu na najlepszego słowackiego siatkarza roku.
Sukcesy klubowe.
Mistrzostwo Słowacji:
MEVZA:
Mistrzostwo Austrii:
Puchar Austrii:
Puchar Niemiec:
Mistrzostwo Niemiec: 
Liga Mistrzów:
Puchar Niemiec:
Puchar CEV:
Sukcesy reprezentacyjne.
Liga Europejska 

</doc>
<doc id="639781" url="https://pl.wikipedia.org/wiki?curid=639781" title="J2000">
J2000



</doc>
<doc id="639782" url="https://pl.wikipedia.org/wiki?curid=639782" title="Infiniband">
Infiniband



</doc>
<doc id="639784" url="https://pl.wikipedia.org/wiki?curid=639784" title="Tomas Kmet">
Tomas Kmet



</doc>
<doc id="639785" url="https://pl.wikipedia.org/wiki?curid=639785" title="Filtr kubełkowy">
Filtr kubełkowy

Filtr kubełkowy (zewnętrzny) – filtr akwarystyczny, mechaniczno-biologiczny, w postaci szczelnie zamkniętego zbiornika z pompą, umożliwiający najczęściej wielopoziomową filtrację wody. Filtr ten umieszczany jest najczęściej pod lub obok akwarium w zależności od jego konstrukcji i wysokości zbiornika.
Fabrycznie produkowane filtry kubełkowe wyposażone są najczęściej w kilka pojemników na różne substancje filtrujące i dają użytkownikowi możliwość ich doboru w zależności od zapotrzebowania. Mogą być wyposażone w różne systemy odprowadzenia wody do akwarium (np. deszczownia) czy jej doprowadzania do filtru. Dla wygody użytkowników wielu producentów wyposaża je w automatyczne zawory odcinające, pomagające szybko odłączyć filtr od akwarium. Zdarza się, że posiadają również zawory do regulacji przepływu wody.

</doc>
<doc id="639786" url="https://pl.wikipedia.org/wiki?curid=639786" title="HAT-P-1 b">
HAT-P-1 b

HAT-P-1 b – planeta pozasłoneczna orbitująca wokół jednego ze składników gwiazdy podwójnej, ADS 16402 B, znajdującej się około 450 lat świetlnych od Ziemi w gwiazdozbiorze Jaszczurki. Jej odkrycie ogłoszono we wrześniu 2006. W momencie odkrycia była największą i najmniej gęstą spośród planet o znanej średnicy (odkryta niedługo później TrES-4 okazała się zarówno większa, jak i jeszcze mniej gęsta). Gęstość HAT-P-1 b jest prawie cztery razy mniejsza od gęstości wody. Jej średnica została wyznaczona na 1,32 średnicy Jowisza, a masa to trochę więcej niż połowa jego masy. Planeta nie posiada skalnego jądra.
Jej gęstość sugeruje, że należy do klasy gazowych olbrzymów. Składa się głównie z wodoru i helu. W jej atmosferze wykryto także cząsteczki wody i sodu.
HAT-P-1 b znajduje się około 0,056 j.a. od ADS 16402 B, a jej rok wynosi 4,5 dni.
Mimo że HAT-P-1 b należy do największych znanych planet, istnieje wiele innych gazowych olbrzymów, których masa jest wielokrotnie większa. Dla większości z nich, ze względu na skąpe dane obserwacyjne i trudności techniczne, średnica nie została wyznaczona. HAT-P-1 b jest natomiast niewątpliwie planetą o unikatowych cechach. Jej znikoma gęstość, której nie wyjaśnia rozdmuchiwanie atmosfery gorącego jowisza przez wiatr słoneczny gwiazdy, wokół której krąży, stoi w sprzeczności ze wszystkimi znanymi obecnie teoriami na temat powstawania planet.
Odkrycie.
HAT-P-1 b została odkryta w ramach programu HATNet używającego teleskopów w znajdujących się w Arizonie i na Hawajach. Odkrycie nowej planety ogłoszono oficjalnie 14 września 2006. Nowo odkryta planeta została zauważona, gdyż w czasie tranzytu zasłania nieco gwiazdę, którą okrąża, przez co zmienia się nieco obserwowana jasność tej gwiazdy. W momencie zasłonięcia gwiazdy ADS 16402 B przez HAT-P-1 b, jej jasność obserwowana z Ziemi spada o 0,6%.
Orbita i masa.
HAT-P-1 b znajduje się zaledwie 8,3 miliona kilometrów od ADS 16402 B i należy do kategorii gorących jowiszy. Obecnie nie ma jeszcze wystarczających danych, aby wyliczyć mimośród orbity, ale planeta znajduje się tak blisko swego słońca, że jeżeli w tym systemie nie ma innych obiektów o znacznej masie, jej orbita jest zapewne bardzo zbliżona do kołowej. Okres orbitalny (miejscowy rok) HAT-P-1 b wynosi zaledwie 4,5 dnia.
Masa planety została wyliczona na podstawie zmian w prędkości radialnej ADS 16402 B, co z kolei zostało wyliczone na podstawie obserwacji przesunięcia dopplerowskiego w widmie gwiazdy. Połączenie tych informacji ze znaną inklinacją planety pozwoliło na wyliczenie jej masy wynoszącej ok. połowę masy Jowisza oraz gęstości – ok. 282 kg/m³.
Charakterystyka.
Biorąc pod uwagę znaczne rozmiary i stosunkowo niską masę, HAT-P-1 b jest najprawdopodobniej gazowym olbrzymem składającym się głównie z wodoru i helu i nie ma dobrze zdefiniowanej powierzchni. Według obecnych teorii uważa się, że takie planety powstały najprawdopodobniej na obrzeżach układów planetarnych i pod wpływem procesu migracji planetarnej mogły przesunąć się bliżej swojego słońca.
Rozmiary HAT-P-1 b w porównaniu do jej masy są znacznie większe niż przewidują to wszystkie obecne teorie na temat powstawania planet. Nie jest wykluczone, że wewnątrz planety znajduje się jakieś źródło ciepła. Według jednej z hipotez może być to powodowane przez siły pływowe wynikające z wysokiej ekscentryczności orbity, niemniej wartość ta nie jest jeszcze znana, a inna podobnie „rozdęta” planeta HD 209458 b porusza się po orbicie kołowej.
Innym hipotetycznym wytłumaczeniem jest bardzo duże nachylenie osi planety w stosunku do płaszczyzny orbity, jak dla Urana w naszym systemie planetarnym.

</doc>
<doc id="639788" url="https://pl.wikipedia.org/wiki?curid=639788" title="Zdzisław Smektała">
Zdzisław Smektała

Zdzisław Smektała (ur. 12 lutego 1951 w Zgorzelcu, zm. 17 stycznia 2018 we Wrocławiu) – polski dziennikarz, felietonista, literat, aktor i showman wrocławski.
Życiorys.
Debiutował jako poeta w 1977, w latach 1978–1980 był dyrektorem klubu „Piwnica Świdnicka” we Wrocławiu, od 1980 do 1984 – Klubu Dziennikarza. W 1981–1990 pisał w „Gazecie Robotniczej”, a także w miesięczniku „Odra”, w „Akcencie”, „Radarze”, „Szpilkach”, „Wiadomościach” i in. W 1992 założył własną „wrocławską popołudniówkę Popo” (tygodnik), która jednak po roku zbankrutowała. W latach 1993–1999 pracował w „Wieczorze Wrocławia”, w latach następnych był komentatorem „Gazety Wrocławskiej”. Publikował również felietony „Smektała na weekend” w oficjalnym serwisie miejskim Wrocławia wroclaw.pl.
W 1982 ukończył Studium Scenariuszowe PWSFTviT w Łodzi. Zagrał parę ról drugo- i trzecioplanowych w kilku filmach. Był twórcą i właścicielem Międzynarodowego Festiwalu „Blues Brothers Day” i firmy promocyjnej „Jazz dla Mass”.
Jako felietonista starał się nawiązywać do stylu Arta Buchwalda, jako pisarz – do Charlesa Bukowskiego; swoje muzyczne zainteresowania – jazzowe i bluesowe – określał jako zbliżone do Jimmy’ego Smitha, Roberta Johnsona, a także Jimiego Hendrixa i Janis Joplin.
25 maja 2018, decyzją Prezydenta Wrocławia Rafała Dutkiewicza, został pośmiertnie odznaczony medalem „Merito de Wratislavia – Zasłużony dla Wrocławia”. 26 marca 2019, decyzją Urzędu Miasta Zgorzelec, został odznaczony Medalem Miasta Zgorzelec, czym uhonorowano jego wielkie przywiązanie do miejsca urodzin oraz wieloletnią, konsekwentną promocję tej nadgranicznej miejscowości. 14 czerwca 2019 odsłonięto poświęconą mu tablicę na tzw. Alei Gwiazd Satyrykonu w Legnicy, w uznaniu dla jego wkładu w rozwój Festiwalu „Satyrykon”, gdzie pełnił rolę przewodniczącego jury.
Jego synami są: Tymon Smektała (doktor ekonomii specjalizujący się w public relations) oraz Radosław Smektała (scenarzysta).

</doc>
<doc id="639789" url="https://pl.wikipedia.org/wiki?curid=639789" title="Derby Warszawy">
Derby Warszawy



</doc>
<doc id="639794" url="https://pl.wikipedia.org/wiki?curid=639794" title="Lakkadiwy">
Lakkadiwy



</doc>
<doc id="639795" url="https://pl.wikipedia.org/wiki?curid=639795" title="Anthony Antone">
Anthony Antone

Anthony Antone (urodzony 9 grudnia 1917, stracony 26 stycznia 1984) był Amerykaninem skazanym na śmierć na Florydzie za współudział w planowaniu morderstwa Richarda Clouda. Zbrodnię popełniono 23 października 1975, Antone został skazany na najwyższy wymiar kary 27 sierpnia 1976. Pierwszy nakaz jego egzekucji został anulowany, ale drugi wszedł w życie. W celi śmierci przebywał 7 lat i 10 miesięcy.
Egzekucja Antonego była kontrowersyjna. W jej momencie miał skończone 66 lat (wiek zaliczany już do podeszłego i emerytalnego) i był najstarszą osobą w celach śmierci na Florydzie. Wielu uważało, iż jego egzekucja będzie aktem skandalicznym i niehumanitarnym. W kampanię o złagodzenie wyroku włączył się m.in. katolicki episkopat na Florydzie. 14 stycznia sąd odroczył egzekucję.
Gubernator Bob Graham odrzucił jednak prośby o łaskę i w końcu Antone został stracony na krześle elektrycznym. Był najstarszą osobą straconą w USA po przywróceniu kary śmierci aż do 2004, kiedy w Alabamie stracono Jamesa Hubbarda.

</doc>
<doc id="639796" url="https://pl.wikipedia.org/wiki?curid=639796" title="Datowanie izotopowe">
Datowanie izotopowe

Datowanie izotopowe (radiodatowanie) – metody datowania próbek, oparte na zjawisku niezależności od warunków fizycznych szybkości przebiegu rozpadu promieniotwórczego, stosowane głównie w naukach geologicznych i archeologicznych.
Historia.
W 1902 roku Ernest Rutherford i Frederick Soddy publikują wyniki eksperymentów z substancjami radioaktywnymi, wśród ich obserwacji znalazło się stwierdzenie, że niestabilne atomy (nie wiedziano wówczas, że atom ma jądro) przekształcają się w inne pierwiastki, a liczba rozpadów jest proporcjonalna do liczby atomów. W 1905 roku Rutherford zasugerował, że na podstawie ilości pierwiastka powstającego w wyniku rozpadu można określić wiek Ziemi.
Ideę Rutherforda podchwycił Bertram Boltwood, który w 1907 r. opublikował wyniki datowania skał na podstawie zawartości w nich uranu, toru oraz ołowiu jako produktu rozpadu. Stwierdził on, że badane skały mają wiek w zakresie od 400 milionów do 2,2 miliarda lat.
Początkowo czas określano na podstawie analiz chemicznych, które nie jest w stanie rozróżnić izotopów pierwiastków. Rozwój wiedzy o budowie atomów, poznanie izotopów i rozwój metod badawczych, szczególnie spektrometrii mas, spowodował, że precyzyjne datowanie z użyciem technik jądrowych odbywa się od około 1950 roku.
Technika datowania pozostałości organizmów, zwana datowaniem radiowęglowym została opracowana w 1949 r. przez Willarda Libby’ego i współpracowników, za co otrzymał w 1960 r. Nagrodę Nobla w dziedzinie chemii.
Podstawy teoretyczne.
Podstawą datowania radioizotopowego jest przemiana izotopów promieniotwórczych niezależnie od otoczenia zgodnie z prawem rozpadu naturalnego. Dla przypadku gdy izotop rozpada się tylko w jeden sposób, tworząc trwały izotop. Ilość rozpadającego się izotopu określa wzór:
Jeżeli powstający izotop nie rozpada się, to przybywa go tyle, ile ubywa izotopu promieniotwórczego:
Wiek określa się poprzez określenie stosunku ilości izotopu rozpadającego się do ilości izotopu powstającego:
Stąd czas, od kiedy w próbce zaczął gromadzić się izotop potomny, określa wzór:
Między czasem połowicznego rozpadu a stałą rozpadu zachodzi związek:
By datowanie metodą izotopową było możliwe, musi spełniać kilka warunków:
Opis.
Metody stosowane są do datowania wydarzeń (krzepnięcie, osadzenie, wbudowanie w organizm), po których następuje uwięzienie w materiale rozpadającego się izotopu oraz produktów rozpadu promieniotwórczego, a uwolnieniu ich przed danym wydarzeniem. Czas od wystąpienia wydarzenia określa się na podstawie proporcji pomiędzy zawartością określonego izotopu i produktów jego rozpadu. Jeżeli nie następuje ucieczka bądź napływ analizowanych izotopów do badanego materiału w badanym czasie, to proporcja ilości izotopów zależna jest wyłącznie od czasu, w którym następowało gromadzenie się produktów rozpadu.
Do metod datowania izotopowego zalicza się m.in.:

</doc>
<doc id="639798" url="https://pl.wikipedia.org/wiki?curid=639798" title="Zabytki w Nowej Soli">
Zabytki w Nowej Soli

Zabytki Nowej Soli
Do najważniejszych zabytków Nowej Soli należą:
Nowa Sól posiada też wiele ciekawych przykładów architektury przemysłowej z XIX i XX wieku, jak choćby zabudowania byłych Dolnośląskich Zakładów Metalurgicznych „Dozamet”, znajdujące się przy głównej arterii miasta, ul. Piłsudskiego, czy też budynek browaru nowosolskiego z 1916 roku przy ul. Wrocławskiej. Nowa Sól przetrwała niezniszczona II wojnę światową, stąd wiele budynków użyteczności publicznej szczyci się długą historią. Przykładem może być m.in. siedziba sądu rejonowego przy ul. Piłsudskiego czy też dawna łaźnia miejska przy ul. 8 Maja. Zabytkowy jest też zespół spacerowy w parku w pobliżu byłych zakładów „Odra”. Bogaty wystrój sztukatorski posiadają kamienice secesyjne przy głównych ulicach miasta: Zjednoczenia, J. Piłsudskiego i Pl. Wyzwolenia.

</doc>
<doc id="639800" url="https://pl.wikipedia.org/wiki?curid=639800" title="Jan Kanty Andrusikiewicz">
Jan Kanty Andrusikiewicz

Jan Kanty Andrusikiewicz (ur. 9 października 1815 w Słopnicach, zm. 9 stycznia 1850 w Kamienicy) – polski nauczyciel ludowy i organista w parafii chochołowskiej, jeden z przywódców powstania chochołowskiego z 1846 r.
Życiorys.
Na świat przyszedł w Słopnicach Królewskich jako syn organisty. Szkołę powszechną ukończył w Bochni, naukę w gimnazjum musiał przerwać z powodu ciężkich warunków materialnych rodziców. Od ojca nauczył się grać na organach i na skrzypcach. Przez krótki okres dokształcał się w Krakowie u organisty katedralnego i kompozytora Wincentego Gorączkiewicza. Po powrocie z Krakowa Andrusikiewicz zasiadł na chórze w Staniątkach, potem w Rychwałdzie, Makowie Podhalańskim, a wreszcie od 1833 r. w Chochołowie, gdzie został mianowany przez konsystorz tarnowski nauczycielem parafialnym. Zgromadził około 700 egzemplarzy książek i chętnie wypożyczał je chłopom. Uczył ich również pieśni ludowych i religijnych. Niepokoiło to miejscowego proboszcza i Kajetana Borowskiego – właściciela Chochołowa, który traktował chłopów jak niewolników.
Po niedługim czasie Andrusikiewicz stał się popularny wśród górali, prowadził agitację niepodległościową na Podhalu, a 21 lutego 1846 roku stanął u boku ks. Józefa Leopolda Kmietowicza i ks. Michała Głowackiego oraz Juliana Goslara na czele powstania górali chochołowskich przeciwko zaborcy austriackiemu i feudałom. W pierwszych dniach walk uczestniczył w rabowaniu straży skarbowych. Raniony bagnetem, został zmuszony do przekazania kierownictwa nad powstaniem ks. Kmietowiczowi. Po upadku powstania ukrywał się na dworze Maksymiliana Marszałkowicza w Kamienicy. Aresztowany przez władze austriackie, został skazany na 20 lat więzienia. Był więziony w latach 1846–1848 w twierdzy Szpilberg w Brnie. Zwolniony dzięki amnestii, zastał swoją rodzinę w Chochołowie w skrajnej nędzy. Pomimo starań nie znalazł dla siebie posady nauczyciela ani organisty.
Przebywał w dworze w Łopusznej Leona Przerwy-Tetmajera.
W tej sytuacji dzięki pomocy swego przyjaciela z pobytu na Szpilbergu, Antoniego Skąpskiego, rozpoczął pracę w administracji papierni Maksymiliana Marszałkowicza w Kamienicy koło Łącka. Tam zmarł na tyfus 9 stycznia 1850 r., mając zaledwie 34 lat. Pochowano go na cmentarzu w Kamienicy.
Upamiętnienie.
Imię Jana Kantego Andrusikiewicza nosi obecnie Szkoła Podstawowa nr 1 w Słopnicach oraz ulica w Krakowie na Prokocimiu, Bochni i Limanowej.

</doc>
<doc id="639801" url="https://pl.wikipedia.org/wiki?curid=639801" title="Ulica Ząbkowska w Warszawie">
Ulica Ząbkowska w Warszawie

Ulica Ząbkowska – ulica warszawskiej dzielnicy Praga-Północ.
Historia.
Dawna droga do Woli Ząbkowskiej (od XVIII w. nazywanej Ząbkami). Od nazwy tej miejscowości pochodzi nazwa ulicy.
Przy Ząbkowskiej znajdował się m.in. ratusz Skaryszewa (na rogu ul. Targowej) i folwark Szmula Zbytkowera. W 1770 ulicę w rejonie dzisiejszej ul. Markowskiej przecięto okopem Lubomirskiego, przy którym stanęły rogatki Ząbkowskie. Zostały one likwidowane po włączeniu w 1889 Szmulowizny do Warszawy i przesunięciu granicy miasta na wschód.
W 1882 na posesji znajdującej się między ulicami: Targową, Ząbkowską i Brzeską otwarto bazar Różyckiego.
W miejscu folwarku w końcu XIX w. powstała wytwórnia spirytusu. Innym dużym zakładem produkcyjnym była działająca pod nr 50 fabryka Tow. Akc. Emalierni i Warsztatów „Labor”. W 1914 zatrudniała ona ok. 1000 pracowników.
W 1919 ulicą poprowadzono linię tramwajową w stronę Michałowa (pętle przy nasypie kolejowym na ul. Radzymińskiej i Kawęczyńskiej obok bazyliki Najświętszego Serca Jezusowego), zlikwidowaną w 1968 – pozostawiono wtedy jeden tor służący do wyjazdów tramwajów z zajezdni przy ul. Kawęczyńskiej. Ostatecznie tramwaje wycofano w 2000, gdy przeprowadzono kapitalny remont ulicy. Kontrowersje wzbudzało zastąpienie zabytkowego bruku asfaltem, ostatecznie brukowana nawierzchnia pozostała na krótkim odcinku między Targową i Brzeską.
Przed II wojną światową ok. połowy mieszkańców ulicy stanowili Żydzi, a w budynkach nr 7, 11, 12 i 19 mieściły się żydowskie domy modlitwy (pod nr 12 na futrynach drzwi wejściowych na klatkę schodową oraz do mieszkań zachowały się wgłębienia po mezuzach). Z powodu dużego odsetka ludności żydowskiej ulica była nazywana „praskimi Nalewkami”.
Po obu stronach ulicy zachowały się domy mieszkalne z przełomu XIX i XX wieku. Po 1990 wybudowano kilka nowych budynków, m.in. blok mieszkalny Dom Rodzinny (nr 23/25) z wbudowanymi w jego elewację replikami fasad trzech kamieniczek (dawne numery 17, 19 i 21), zajmujący całą nieparzystą stronę między ulicami Brzeską i Markowską. W uskoku elewacji bloku zachowano stary dąb.
W 2006 odcinek ulicy między ulicami Targową i Brzeską został jako założenie urbanistyczne wpisany o rejestru zabytków.
W 2010 w pobliżu skrzyżowania z ul. Targową na betonowym podeście ustawiono grupę rzeźbiarską przedstawiającą niebieskie aniołki. Rzeźby zostały zaprojektowane przez Marka Sułka.
Przez kilka lat, do 2011, organizowane było Święto ulicy Ząbkowskiej. Od 2015 na ulicy odbywa się festiwal „Otwarta Ząbkowska”, a od 2017 w letnie weekendy jest ona zamykana dla ruchu kołowego.

</doc>
<doc id="639805" url="https://pl.wikipedia.org/wiki?curid=639805" title="Szelit">
Szelit

Szelit (lub scheelit) – minerał z gromady wolframianów. Jest minerałem rzadkim. Nazwa minerału pochodzi od nazwiska szwedzkiego chemika Carla Scheelego, który odkrył, że jest to sól kwasu wolframowego.
Właściwości.
Tworzy kryształy izometryczne lub tabliczkowe. Zwykle krystalizuje jako podwójna piramida tetragonalna, czasami zbliżony do oktaedru. Często wykazuje ukośne zbrużdżenia. Występuje w skupieniach zbitych, ziarnistych i jako naskorupienia. Jest kruchy i przezroczysty; izostrukturalny z wulfenitem. Często tworzy roztwór stały z powellitem.
Pod wpływem promieni katodowych świeci na niebiesko.
Występowanie.
Spotykany jest w pegmatytach i utworach hydrotermalnych. Stanowi składnik żył kwarcowych. Występuje w paragenezie z wolframitem, kasyterytem, pirytem, molibdenitem, topazem, fluorytem, kwarcem.
Miejsca występowania:

</doc>
<doc id="639808" url="https://pl.wikipedia.org/wiki?curid=639808" title="65 mm armata górska mle 1906">
65 mm armata górska mle 1906

Canon de 65 M (montagne) modele 1906 – francuska armata górska, używana w czasie I i II wojny światowej.
Służyła między innymi w wojsku polskim jako armata górska 65 mm wz. 1906, we wrześniu 1939 Polska dysponowała 24 działami tego typu. Po upadku Francji armata była także używana w wojsku niemieckim jako 6.5cm GebK 221(f), używały jej także siły Albanii, Grecji oraz Izraela (używana jeszcze była w 1948 w czasie pierwszej wojny izraelsko-arabskiej).

</doc>
<doc id="639809" url="https://pl.wikipedia.org/wiki?curid=639809" title="Skapolity">
Skapolity

Skapolity – grupa minerałów zaliczana do gromady krzemianów. Należą do grupy minerałów rzadkich, rozpowszechnionych tylko w niektórych rejonach Ziemi. 
Nazwa pochodzi od gr. "skapos" = pręt (słup) i "lithos" = kamień (skała), nawiązuje do wyglądu kryształów tych minerałów.
Właściwości.
Tworzą szereg izomorficzny: marialit - dipyr - mizzonit - mejonit. 
Do grupy skapolitów należą też: 
Najczęściej mają pokrój słupkowy – wykształcają słupy o przekroju kwadratu lub ośmiokąta (często z poprzecznym prążkowaniem). Występują w skupieniach zbitych, włóknistych, w formie szczotek krystalicznych. Są kruche, przezroczyste, mają różne barwy. Niektóre po oszlifowaniu wykazują efekt kociego oka, czasami asteryzm. W promieniach ultrafioletowych wykazują silną, pomarańczową fluorescencję. 
Występowanie.
Składniki skał metamorficznych powstałych w strefie przeobrażeń kontaktowych skarny, hornfelsy, gnejsy. Bywają spotykane też w pegmatytach. Współwystępują z diopsydem, hornblendą, granatami, epidotem, wezuwianem, kalcytem, muskowitem. 
Miejsca występowania: Madagaskar, Cejlon, Brazylia, USA, Rosja, Chiny, Australia, Finlandia, Szwajcaria, Hiszpania. 
W Polsce – na Dolnym Śląsku, w Masywie Śnieżnika, w Górach Sowich, Karkonoszach, Rudawach Janowickich.

</doc>
<doc id="639812" url="https://pl.wikipedia.org/wiki?curid=639812" title="ADS 16402">
ADS 16402

 
ADS 16402 – układ podwójny, znajdujący się w gwiazdozbiorze Jaszczurki. Jest oddalony o około 453 lata świetlne. Na układ składają się dwie gwiazdy ciągu głównego (ADS 16402 A i ADS 16402 B) oddalone od siebie o mniej więcej 1550 j.a. Obie gwiazdy są podobnego typu jak Słońce, ale są nieco młodsze – mają ok. 3,6 miliarda lat.
Jedną z gwiazd, ADS 16402 B, obiega gazowy olbrzym HAT-P-1 b, którego odkrycie ogłoszono w 2007 roku.

</doc>
<doc id="639813" url="https://pl.wikipedia.org/wiki?curid=639813" title="ADS 16402 A">
ADS 16402 A



</doc>
<doc id="639814" url="https://pl.wikipedia.org/wiki?curid=639814" title="ADS 16402 B">
ADS 16402 B



</doc>
<doc id="639817" url="https://pl.wikipedia.org/wiki?curid=639817" title="Xinjiang">
Xinjiang



</doc>
<doc id="639820" url="https://pl.wikipedia.org/wiki?curid=639820" title="Corylus">
Corylus



</doc>
<doc id="639821" url="https://pl.wikipedia.org/wiki?curid=639821" title="Skrzydłówko">
Skrzydłówko

Skrzydłówko (kaszb. "Skrzidłówkò") – osada kaszubska w Polsce położona w województwie pomorskim, w powiecie kościerskim, w gminie Nowa Karczma przy drodze wojewódzkiej nr 226. Miejscowość jest częścią składową sołectwa Skrzydłowo.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
niem. "Nieder Schriedlau"

</doc>
<doc id="639823" url="https://pl.wikipedia.org/wiki?curid=639823" title="Górnobadachszański Okręg Autonomiczny">
Górnobadachszański Okręg Autonomiczny



</doc>
<doc id="639824" url="https://pl.wikipedia.org/wiki?curid=639824" title="Krasopani hera">
Krasopani hera

Krasopani hera ("Euplagia quadripunctaria") – owad z rzędu motyli.
Morfologia i biologia.
Rozpiętość skrzydeł do 52-58 mm. Przednie skrzydła czarne z ukośnymi, biało-żółtymi paskami. Tylne skrzydła pomarańczowo-czerwone z czarnymi plamami. Owady dorosłe występują w lipcu i sierpniu. Żywią się nektarem ostów. Gąsienice żywią się roślinami zielonymi takimi jak jasnota, wierzbownica, leszczyna, malina, wiciokrzew, żarnowiec, pokrzywa zwyczajna, sadziec konopiasty. Zimują gąsienice.
Rozmieszczenie geograficzne.
Krasnopani hera występuje w Europie Środkowej i Południowej, centralnej Rosji oraz Azji Mniejszej. W Polsce spotykany pojedynczo w górach i na Pogórzu Karpackim. Dawniej występował na terenie obecnego województwa zachodniopomorskiego, ale na tym terenie zaniknął. Podczas monitorngu w latach 2006-2007 potwierdzono występowanie tego gatunku w Pieninach (Grabczychy, Podskalnia Góra, Macelowy Wąwóz, Kosarzyska), na Pogórzu Strzyżowskim i Pogórzu Przemyskim (7 stanowisk). Do typowych biotopów tego motyla należą nasłonecznione stoki górskie oraz doliny strumieni i skaliste wąwozy.
Zagrożenie i ochrona.
W Polsce, na mocy rozporządzenia Ministra Środowiska, jest objęty ochroną ścisłą . Umieszczony jest również w załączniku II i IV dyrektywy siedliskowej.

</doc>
<doc id="639825" url="https://pl.wikipedia.org/wiki?curid=639825" title="Euplagia quadripunctaria">
Euplagia quadripunctaria



</doc>
<doc id="639829" url="https://pl.wikipedia.org/wiki?curid=639829" title="Windows Preinstallation Environment">
Windows Preinstallation Environment

Windows Preinstallation Environment, Windows PE – środowisko przed-instalacyjne systemu Windows.
Środowisko Windows PE jest systemem operacyjnym opracowanym przez Microsoft. Pierwotnie Windows PE był wyłącznie zaawansowanym środowiskiem rozruchowym, które umożliwiało przygotowywanie komputerów klienckich do instalowania systemu Microsoft Windows XP Professional. W chwili obecnej jest to pełnoprawny system operacyjny umożliwiający uruchamianie różnego rodzaju oprogramowania, łączenie się z siecią itp. Podstawowym zastosowaniem pozostaje jednak instalacja (w tym instalacja zautomatyzowana) systemów Windows.
W dokumentacji narzędzia Solution Accelerator for BDD zaleca się przygotowywanie komputerów klienckich do instalacji docelowego systemu operacyjnego za pomocą środowiska Windows PE. Wdrażanie środowiska Windows PE może się odbywać za pomocą Usług instalacji zdalnej (RIS), z dysków CD-ROM/DVD lub z Live USB.
Braki w stosunku do pełnej wersji Windows.
Windows PE został z różnych względów ograniczony (wielkości, szybkości ładowania itp). Nie obsługuje on między innymi:

</doc>
<doc id="639834" url="https://pl.wikipedia.org/wiki?curid=639834" title="Krzysztof Myszkowski (muzyk)">
Krzysztof Myszkowski (muzyk)

Krzysztof Myszkowski (ur. 2 stycznia 1963 w Złocieńcu) – polski kompozytor, wokalista, gitarzysta, założyciel i lider zespołu Stare Dobre Małżeństwo (SDM).
Życiorys.
W latach 1977–1981 uczęszczał do I Liceum Ogólnokształcącego w Drawsku Pomorskim. Jego kolega z klasy w tym liceum, Andrzej Sidorowicz, wspólnie z Myszkowskim założył zespół Stare Dobre Małżeństwo. Pierwszy koncert zespół zagrał 12 grudnia 1983 roku, gdy muzycy byli studentami Uniwersytetu im. Adama Mickiewicza w Poznaniu. W 1987 Myszkowski ukończył tam studia pedagogiczne.
Od 1983 koncertuje i komponuje dla swojego zespołu (na 23 płytach wydanych przez Stare Dobre Małżeństwo prawie wszystkie kompozycje są jego autorstwa). Jest pomysłodawcą oraz twórcą Festiwalu Sztuk Różnych "Bieszczadzkie Anioły".
Równolegle do Starego Dobrego Małżeństwa – wraz z Ryszardem Żarowskim i Andrzejem Stagraczyńskim – na potrzeby realizacji projektu z wierszami Jana Rybowicza – utworzył w 2005 roku formację The Gruz Brothers Band. Udzielał się na płytach Oli Kiełb „Lepsze widoki” i „Niedojrzałe czereśnie” oraz na płycie zespołu Pod Strzechą „Na kredyt”. Oprócz 23 wydawnictw muzycznych z SDM ma w swoim dorobku cztery płyty solowe, dwie z The Gruz Brothers Band oraz jedną z zespołem Hlev.
W 1998 otrzymał tytuł Honorowego Obywatela Miasta Złocieńca.

</doc>
<doc id="639835" url="https://pl.wikipedia.org/wiki?curid=639835" title="Franciszek Mączyński">
Franciszek Mączyński

Franciszek Mączyński (ur. 21 września 1874 w Wadowicach, zm. 28 kwietnia 1947 w Krakowie) – polski architekt tworzący m.in. w stylu secesji, konserwator zabytków.
Życiorys.
Studia podjął w 1888 roku na Wyższej Szkole Przemysłowej pod kierunkiem Sławomira Odrzywolskiego i zakończył je w roku 1892. W latach 1892–1894 i 1895–1896 był zatrudniony w pracowni Odrzywolskiego, a w latach 1897–1899 u Tadeusza Stryjeńskiego, z którym współpracował także w następnych latach. Na przełomie lat 1897 i 1898 roku wyjechał do Wiednia, gdzie zapoznał się z dorobkiem Otto Wagnera (czego świadectwem są rysunki w jego szkicowniku), a w 1899 roku przez semestr studiował w École des Beaux-Arts w Paryżu, odbył także szereg podróży po innych krajach europejskich. W latach 1902–1904 kontynuował studia w krakowskiej ASP u Konstantego Laszczki. Był członkiem towarzystw: Stowarzyszenia Architektów RP, Towarzystwa „Polska Sztuka Stosowana” (1902), Towarzystwa Miłośników Historii i Zabytków Krakowa i Warsztatów Krakowskich (1919–1926).
Zmarł w Krakowie 28 kwietnia 1947 roku. Pochowany został na Cmentarzu Salwatorskim (sektor SC7-10-46).
Działalność architektoniczna przed I wojną światową.
Projekty Mączyńskiego sprzed I wojny światowej charakteryzują się własnym stylem, łączącym różne wpływy, takie jak historyzm, Art Nouveau, idea szczerości materiałowej (Materialgerechtigkeit) i malowniczość; do pewnego stopnia obecna jest także recepcja secesji wiedeńskiej i być może architektury Hendrika Petrusa Berlage.
Gmachy użyteczności publicznej i domy mieszkalne:
Kościoły i budynki sakralne:
Działalność architektoniczna po I wojnie światowej.
Po pierwszej wojnie światowej twórczość Mączyńskiego odchodzi od secesji i historyzmu w kierunku modernizmu. W pierwszych powojennych projektach wprowadza on elementy monumentalnego klasycyzmu, natomiast w latach 30. pojawiają się geometryczne moduły i dużo prostsze, mniej skomplikowane plany budowli:
Poza tym autor licznych przebudów, takich jak np. wnętrz i oficyn Drukarni Związkowej w Krakowie (1929–1942), kościoła Najświętszej Marii Panny w Krynicy (1932–1935), czy kamienicy Woźniakowskich przy ul. Basztowej w Krakowie (1934).
Jako konserwator brał udział w pracach w Kościele Mariackim, kościele św. Floriana, przy renowacji krużganków franciszkanów.

</doc>
<doc id="639843" url="https://pl.wikipedia.org/wiki?curid=639843" title="Dave Sabo">
Dave Sabo

David Michael „The Snake” Sabo (ur. 16 września 1964 w Perth Amboy) – amerykański gitarzysta rockowy, najbardziej znany ze swojej pracy w latach 80. i 90. z rockowym zespołem Skid Row i z takich piosenek jak „I Remember You” (1989) i „18 and Life” (1989).
Życiorys.
Urodził się w Perth Amboy w stanie New Jersey. Jego matka Dorothy jest również znana jako „Mama Snake”, w hołdzie dla pseudonimu Dave'a „The Snake”. Jego siostrzeniec to były zawodowy tenisista Matt Sabo. Dorastał w Sayreville, mieszkając na tej samej ulicy co Jon Bon Jovi, założyciel grupy Bon Jovi. Zaczął grać na gitarze swojego brata w wieku 14 lat po tym, jak jego brat stracił zainteresowanie tym instrumentem. W 1982 ukończył Sayreville War Memorial High School Class w Sayreville. 
Zaczął grać z Bon Jovi w 1983 roku. Po krótkim okresie spędzonym w Bon Jovi, Sabo przegrał rywalizację z Richiem Samborą i został przez niego zastąpiony. Nieco później, podczas pracy w sklepie muzycznym, poznał basistę Rachela Bolana, a niedługo po tym Sebastiana Bacha. Wtedy powstało Skid Row, hard rockowy zespół, z którego jest znany.

</doc>
<doc id="639844" url="https://pl.wikipedia.org/wiki?curid=639844" title="Wirus nabytego niedoboru odporności">
Wirus nabytego niedoboru odporności



</doc>
<doc id="639846" url="https://pl.wikipedia.org/wiki?curid=639846" title="FC Istres">
FC Istres

Football Club Istres Ouest Provence, francuski klub piłkarski z siedzibą w mieście Istres w Prowansji, założony w 1920 roku.
Historia.
Klub został założony w 1920 przez Édouarda Guizonniera jako "SS Istréenne". W 1966 zespół wywalczył Puchar Prowansji, zaś w 1969 połączył się z wielosekcyjnym klubem "Istres Sports", który przejął barwy zespołu Istréenne. W 1977 prezesem klubu został Michel Aviet, który zatrudnił na stanowisku trenera Jugosłowianina Georgesa Koraca, byłego bramkarza. Podczas ich rządów zespół awansował z niższych lig do Ligue 2. W 2004 zespół po raz pierwszy awansował do Ligue 1. Jednak zajął w niej ostatnie miejsce i spadł do Ligue 2 w roku 2005, a w 2007 po zajęciu 19. miejsca w rozgrywkach klub został zdegradowany do Championnat National. W sezonie 2008/2009 zajął pierwsze miejsce i awansował do Ligue 2.

</doc>
<doc id="639848" url="https://pl.wikipedia.org/wiki?curid=639848" title="Despota">
Despota

Despota (, "despotēs", r.ż. δέσποινα, "despoina", bułg. i serb. деспот, "despot", r.ż. деспотица, "despotitsa") – tytuł dworski w Cesarstwie Bizantyjskim, przyjęty w Cesarstwie Łacińskim, Bułgarii, Serbii i Cesarstwie Trapezuntu.
Był to tytuł honorowy nadawany synom lub zięciom cesarzy bizantyjskich. Pierwszy raz został użyty w 1163 wobec przyszłego króla Węgier Beli III, który był zięciem cesarza Manuela I Komnena.
Strojem dworskim despoty była korona murowa, czerwona lub purpurowa tunika i para czerwonych lub purpurowych pantofli.
Po IV wyprawie krzyżowej tytuł ten był związany z administracją pewnych terytoriów cesarstwa, despotatów: Epiru, Morei, Peloponezu i Serbii.
Pochodzenie.
Greckie słowo δεσπότης ("despotēs") oznacza „pana” i jest synonimem słowa κύριος ("kyrios"). W grece termin ten był stosowany jako ekwiwalent łacińskiego "dominus" i był początkowo używany jako określenie wyrażające respekt. Jako taki był stosowany do osób posiadających jakieś znaczenie, a szczególnie w stosunku do Boga, biskupów, patriarchów i cesarzy. Okazjonalnie pojawiał się na monetach (począwszy od Leona III Izauryjczyka) i oficjalnych dokumentach.
Na początku XII wieku tytuł był przyznawany wysokim urzędnikom bizantyńskim. Jednak dopiero Manuel I Komnen użył go w zupełnie nowy sposób. W 1163 przyznał go królowi węgierskiemu Beli III, swemu zięciowi i do czasu narodzin Aleksego II w 1169 jego najbardziej prawdopodobnemu następcy. Począwszy od tego czasu aż do upadku Cesarstwa tytuł "despoty" oznaczał najwyższą godność w państwie, osobę "następną po cesarzu".

</doc>
<doc id="639854" url="https://pl.wikipedia.org/wiki?curid=639854" title="Bela II">
Bela II



</doc>
<doc id="639856" url="https://pl.wikipedia.org/wiki?curid=639856" title="Granma (prowincja)">
Granma (prowincja)

Granma – jedna z 14 prowincji Kuby, leżąca na południowym wschodzie kraju, jedna z najgęściej zaludnionych prowincji na Kubie. Nazwa upamiętnia jacht, na którym Fidel Castro i Ernesto „Che” Guevara wraz z 80 rewolucjonistami dostali się na wyspę w 1956 roku, by obalić reżim Fulgencio Batisty.
Opis.
Prowincja leży na południowym wschodzie wyspy Kuby. Od północy graniczy z prowincją Las Tunas, z północnego zachodu z prowincją Holguín, od południowego zachodu z Santiago de Cuba, z południa z Morzem Karaibskim, a ze wschodu z Golfo del Guacanayabo.
Stolica prowincji Granma to Bayamo.
Powierzchnia prowincji to 8327 km², co stanowi 7,5% powierzchni całego kraju.
W prowincji Granma rzeźba terenu jest zróżnicowana. W prowincji znajduje się wiele z najwyższych kubańskich szczytów górskich, a także obszerna równina Cauto, która jest jedną z największych na Kubie.
Najwyższe wzniesienie w prowincji Granma to szczyt La Bayamesa, który wynosi 1730 metrów nad poziomem morza. Jedną trzecią powierzchni Granmy zajmuje pasmo górskie Sierra Maestra. W paśmie tym ma swe źródła większość najważniejszych rzek prowincji. Największa z nich, rzeka Cauto, to najdłuższa rzeka na Kubie. Poza tym w Sierra Maetra biorą swój początek rzeki: Cautillo, Bayamo, Buey, Jicotea, Jibacoa, Macío, Mota Vicana i Yara.
Gminy.
Prowincja Granma podzielona jest na trzynaście gmin. Te gminy to: Bartolomé Masó, Bayamo, Buey Arriba, Campechuela, Cauto Cristo, Guisa, Jiguaní, Manzanillo, Media Luna, Niquero, Pilón, Río Cauto i Yara.
Inne miejscowości umieszczone w prowincji to: Veguitas, Santa Rita, Vado del Yeso, Babiney, Cauto Embarcadero, Cauto El Paso, Bueycito, Calicito, San Ramón i Ceiba Hueca.
Demografia.
Liczba ludności zamieszkującej prowincję Granma wynosi 835 218, z czego 482 022 to ludność miejska a 353 196 to ludność wiejska.
Prowincja jest piątą co do gęstości zaludnienia prowincją Kuby. Na km² przypada blisko 100 ludzi. 48,97% populacji stanowią kobiety, a pozostałe 51,03% stanowią mężczyźni. Przyrost naturalny wynosi 3,1 na 1000 mieszkańców.

</doc>
<doc id="639858" url="https://pl.wikipedia.org/wiki?curid=639858" title="Chip Foto-Video Digital">
Chip Foto-Video Digital

Chip Foto-Video Digital – miesięcznik poświęcony fotografii cyfrowej oraz wideofilmowaniu, wydawany przez holding Vogel Burda Communications. 
Historia.
Pierwszy numer ukazał się na polskim rynku w czerwcu 2004 r. i został przygotowany przez redakcję miesięcznika "Chip" we Wrocławiu. Od numeru 10/2004 przygotowywany przez osobny zespół. We wrześniu 2006 r. redakcja została przeniesiona do Warszawy. W kwietniu 2007 podjęto decyzję o zamknięciu tytułu.
Misja.
Ukazanie fotografii cyfrowej jako całościowego procesu, od wyboru optymalnego sprzętu i akcesoriów, poprzez wykonanie dobrej jakości zdjęć, ich edycję i obróbkę, aż po ich archiwizowanie, katalogowanie i przesyłanie.

</doc>
<doc id="639863" url="https://pl.wikipedia.org/wiki?curid=639863" title="Jelenia Góra Orle">
Jelenia Góra Orle

Jelenia Góra Orle – przystanek kolejowy w Jeleniej Górze, w województwie dolnośląskim, w Polsce.
Przystanek został oddany do użytku w 1987 roku. W roku 2017 przystanek obsługiwał 20–49 pasażerów na dobę.

</doc>
<doc id="639865" url="https://pl.wikipedia.org/wiki?curid=639865" title="Projekt Pilot">
Projekt Pilot

Projekt Pilot – projekt badawczy Marynarki Wojennej USA mający na celu opracowanie rakiety nośnej dla sztucznych satelitów. Projekt konkurował z rakietą Jupiter C Wojsk Lądowych USA, rakietą Atlas Sił Powietrznych USA oraz cywilnym Vanguardem. Żaden z 10 lotów (w tym 4 testowych) nie zakończył się sukcesem. Niepotwierdzone pozostaje umieszczenie na orbicie okołoziemskiej dwóch rakiet, ze względu na utratę kontaktu radiowego.
Projekt został zaproponowany przez inżynierów Naval Ordnance Test Station (NOTS) w China Lake. Zakładał on budowę małej wielostopniowej rakiety nośnej, której wystrzelenie odbywałoby się spod skrzydła samolotu. Rakieta miała być napędzana paliwem stałym. W celu większego zainteresowania programem, postanowiono, że wyniesie on małego satelitę, który wykona pomiary podczas przeprowadzania wysokościowych testów jądrowych (Projekt Argus). NOTS otrzymał pozwolenie i fundusze na realizację programu. Nazwą oficjalną był Projekt Pilot, ale jest on znany również jako NOTSNIK. Połączenie skrótu "NOTS" i "Sputnik". Loty w ramach Projektu Pilot odbywały się w lipcu i sierpniu 1958.
Budowa i działanie.
Zbudowano dwa warianty rakiety nośnej: Project Pilot 1 i Project Pilot 2. Istniała również wersja antysateliterna rakiety. Rakieta posiadała pięć stopni, ale często określana jest jako sześciostopniowa, z samolotem jako stopniem pierwszym. Wszystkie starty z ładunkiem odbywały się z pomocą zaadaptowanego myśliwca F4D-1 "Skyray". Przenosił on rakietę na pylonie pod skrzydłem. Rakieta była wystrzeliwana przy prędkości 740 km/h, a dziób samolotu był zadarty o 50° w górę. Wysokość na jakiej odpalano rakietę z samolotu wynosiła zwykle ok. 12,5 km. Ładunkiem był bardzo mały satelita. Miał średnicę 20 cm, ważył 1,05 kg. Posiadał on czujnik wykonujący zgrubny pomiar promieniowania podczerwonego. Oznacza to, że statek był satelitą wywiadowczym. Z tego powodu cały projekt był ściśle tajny.
Chronologia.
1. 25 lipca 1958; "miejsce startu:" NAWS China Lake (RW), USA; "wersja": Project Pilot 1. Pilot 1. Rakieta umieszczona na samolocie F4D-1 747. Wystrzelona z wysokości 12 km. Utracono kontakt radiowy. Niepotwierdzone wejście na orbitę.
2. 12 sierpnia 1958; "miejsce startu:" NAWS China Lake (RW), USA; "wersja": Project Pilot 2. Pilot 2. Rakieta umieszczona na samolocie F4D-1 747. Wystrzelona z wysokości 12 km. Rakieta eksplodowała podczas zapłonu silników.
3. 22 sierpnia 1958; "miejsce startu:" NAWS China Lake (RW), USA; "wersja": Project Pilot 2. Pilot 3. Rakieta umieszczona na samolocie F4D-1 747. Utracono kontakt radiowy. Niepotwierdzone wejście na orbitę.
4. 25 sierpnia 1958; "miejsce startu:" NAWS China Lake (RW), USA; "wersja": Project Pilot 2. Pilot 4. Rakieta umieszczona na samolocie F4D-1 747. Rakieta eksplodowała 0,75 sekundy po starcie.
5. 26 sierpnia 1958; "miejsce startu:" NAWS China Lake (RW), USA; "wersja": Project Pilot 2. Pilot 5. Rakieta umieszczona na samolocie F4D-1 747. Nie doszło do zapłonu silnika. Rakieta spadła do Pacyfiku.
6. 28 sierpnia 1958; "miejsce startu:" NAWS China Lake (RW), USA; "wersja": Project Pilot 2. Pilot 6. Rakieta umieszczona na samolocie F4D-1 747. Nie doszło do zapłonu w jednym z silników pierwszego członu.

</doc>
<doc id="639867" url="https://pl.wikipedia.org/wiki?curid=639867" title="Synagoga wojskowa w Warszawie">
Synagoga wojskowa w Warszawie

Synagoga wojskowa w Warszawie – zburzona synagoga znajdująca się w Warszawie przy ulicy Jagiellońskiej 42.
Synagoga została zbudowana w 1938 r. Jej uroczysta poświęcenie nastąpiło 4 grudnia 1938 r. i dokonał go Naczelny Rabin Wojsk Polskich Baruch Steinberg przy asyście rabinów wojskowych i rabina prof. Mojżesza Schorra. Modlitwy odśpiewali kantorzy Mosze Kusewicki i Jakub Lichterman. W uroczystościach brali także udział zaproszeni goście: Maurycy Mayzel, Adam Czerniaków, Majer Bałaban, Jakub Trockenheim, Zdzisław Żmigryder-Konopka, adw. Hasfeld, B. Dawidowicz, M. Lichtenbaum, Ł. Łabędź, H. Tempel, P. Wasserman, płk dr Krawczyk, szef Biura Wyznań Niekatolickich dyr. D. Lachowski. 
Służyła żydom odbywającym służbę wojskową w garnizonie warszawskim. Podczas II wojny światowej została zburzona przez Niemców. Po wojnie nie została odbudowana.

</doc>
<doc id="639870" url="https://pl.wikipedia.org/wiki?curid=639870" title="Shaoshan">
Shaoshan

Shaoshan () – miasto na prawach powiatu w Chinach, w prowincji Hunan, w prefekturze miejskiej Xiangtan. W 1999 roku liczba mieszkańców miasta wynosiła 101 029.
W Shaoshan urodził się Mao Zedong, twórca Chińskiej Republiki Ludowej. Miejscowość jest z tego powodu jednym z najważniejszych miejsc związanych z kultem Przewodniczącego, w jego rodzinnym domu mieści się muzeum, a okolica stanowi atrakcję turystyczną.

</doc>
<doc id="639871" url="https://pl.wikipedia.org/wiki?curid=639871" title="Polska Synagoga w Warszawie">
Polska Synagoga w Warszawie

Polska Synagoga w Warszawie – synagoga, która znajdowała się w Warszawie przy ulicy Nalewki. 
Służyła ona Żydom postępowym, głównie bogaczom, zaawansowanym w asymilacji i integracji z ludnością polską. Kazania głoszono w języku polskim.
Historia.
Synagoga została założona w 1852 roku z inicjatywy Zeliga Natansona. Uroczyste otwarcie nastąpiło 10 kwietnia, kazanie wygłosił rabin Izaak Kramsztyk.
Podczas II wojny światowej Niemcy zburzyli synagogę.

</doc>
<doc id="639872" url="https://pl.wikipedia.org/wiki?curid=639872" title="Hoplostethus atlanticus">
Hoplostethus atlanticus



</doc>
<doc id="639874" url="https://pl.wikipedia.org/wiki?curid=639874" title="Niemiecka Synagoga w Warszawie">
Niemiecka Synagoga w Warszawie

Niemiecka Synagoga w Warszawie – synagoga istniejąca w latach 1849–1878 w Warszawie przy ulicy Daniłowiczowskiej 8/10.
Historia.
Przed budową.
Koncepcje budowy nowej reformowanej synagogi narodziły się już w latach 30. XIX wieku. Od tego czasu zaczęto zbierać fundusze na jej budowę. W październiku 1842 roku Dozór Bożniczy Okręgu Warszawskiego wydał pozwolenie na wzniesienie nowej synagogi.
Wkrótce na prośbę Eisenbauma zamówiono projekt u znamienitego członka warszawskiego rodu architektów Henryka Marconiego. Wykonał on najprawdopodobniej w latach 1842–1843 jeden projekt w dwóch wersjach rzutu, gdzie ukazał różne rozmieszczenie klatek schodowych oraz apsydę prostokątną zamiast trójbocznej. Synagoga miała powstać w stylu mauretańskim.
Jednoprzestrzenna główna sala modlitewna synagogi miała być kwadratowa, z klatkami schodowymi wciętymi w zachodnie narożniki, między którymi znajdował się lekko wysunięty przedsionek. Na wysokości piętra, wokół ściany północnej, południowej oraz nad przedsionkiem miały znajdować się galerie dla kobiet (babiniec). Projekt z niewiadomych przyczyn nie został zrealizowany.
Budowa.
W 1843 roku wystawiono na miejscu starej synagogi jedno duże, tymczasowe pomieszczenie, gdzie ulokowano salę modlitewną z galerią dla kobiet. Zupełnie nowy budynek powstał w 1849 roku, według nowych planów, które bezpłatnie wykonał Alfons Kropiwnicki oraz częściowo nauczyciel matematyki Jakub Centnerschwer. Do dnia dzisiejszego nie jest znany wygląd synagogi.
Nabożeństwa w synagodze odprawiano na wzór niemiecki, z ciszą i powagą, kazania wygłaszano w języku niemieckim. W późniejszym czasie wprowadzono chór i akompaniament instrumentalny.
Likwidacja.
W 1878 roku po wybudowaniu i otwarciu Wielkiej Synagogi przy placu Tłomackie kongregacja sprzedała budynek, który został w 1880 roku przebudowany przez Bronisława Brodzic-Żochowskiego na Teatr Mały. Podczas II wojny światowej budynek został zburzony i nieodbudowany po zakończeniu wojny.

</doc>
<doc id="639875" url="https://pl.wikipedia.org/wiki?curid=639875" title="Marzymłódka proporzec">
Marzymłódka proporzec



</doc>
<doc id="639876" url="https://pl.wikipedia.org/wiki?curid=639876" title="Hypocrite jacobeae">
Hypocrite jacobeae



</doc>
<doc id="639877" url="https://pl.wikipedia.org/wiki?curid=639877" title="Równina Łukowska">
Równina Łukowska

Równina Łukowska (318.96) – mezoregion fizycznogeograficzny obejmujący równinę sandrową w środkowej i wschodniej części Niziny Południowopodlaskiej. Powierzchnia 2566 km².
Sąsiednie mezoregiony: od południo-zachodu i zachodu Wysoczyzna Żelechowska, na północo-zachodzie na krótkim odcinku w rejonie źródeł Kostrzynia Obniżenie Węgrowskie, od północy Wysoczyzna Siedlecka i Podlaski Przełom Bugu, częściowo od południa Pradolina Wieprza – należące do Niziny Południowopodlaskiej oraz, zaczynające się od doliny Krzny, Zaklęsłość Łomaska i Równina Kodeńska – zaliczane do Polesia Zachodniego.
Równina Łukowska rozciąga się od okolic Jedlanki, Adamowa i Kocka aż po dolinę Bugu pomiędzy Terespolem a Mielnikiem. Północna granica Równiny biegnie od okolic Domanic, przez Biardy, Kornicę w stronę Mielnika. Wzdłuż tej linii ciągną się wzniesienia strefy marginalnej wyznaczającej zasięg zlodowacenia Warty, młodszego ze zlodowaceń środkowopolskich. Równinna wysoczyzna łagodnie obniża się stamtąd do Pradoliny Wieprza i Krzny – od ok. 180 do ok. 140 m n.p.m. Wysoczyzna, zbudowana z glin zlodowacenia Odry, została jakby spłukana i zrównana przez wody roztopowe zlodowacenia Warty, które formowały sandry. Na terenie położonym na południe od Łukowa (w rejonie Domaszewnicy) erozja wodnolodowcowa zdarła powierzchniowy pokład gliny, miejscami odsłaniając ten, który pochodzi aż z poprzedniego zlodowacenia, ze zlodowacenia Sanu II. Pogłębione w interglacjale eemskim doliny podczas zlodowacenia Wisły wypełniały się osadami, a cała wysoczyzna, jak inne niziny środkowopolskie, podlegała procesom peryglacjalnym. Po ostatnim zlodowaceniu pokrywy piasków zostały częściowo uformowane w wydmy i płaskie wały. Miało też miejsce płytkie rozczłonkowanie wysoczyzny na skutek kolejnego pogłębienia dolin. Następnie dna dolin i kotlin wytopiskowych do wysokości korespondującej ze zwierciadłem wód podziemnych pokryła warstwa torfu, szczególnie w dolinach Krzny Południowej i Bystrzycy, a także dopływów tych rzek.
Większe rzeki: w dorzeczu Bugu – Krzna Południowa, Krzna Północna i Klukówka; w dorzeczu Wieprza – Bystrzyca Północna z Małą Bystrzycą i Czarną.
Równina Łukowska obejmuje większą część powiatu łukowskiego, północny fragment powiatu lubartowskiego, zach. połowę powiatu radzyńskiego i północną część powiatu bialskiego. Ponadto na terenie mezoregionu znajduje się skrawek województwa mazowieckiego: południowe krańce gmin Wiśniew i Zbuczyn, południowo-wschodnia część tejże – w powiecie siedleckim oraz południowo-wschodnie części gmin Huszlew i Stara Kornica – w powiecie łosickim.
Głównym miastem mezoregionu, najstarszym i w całości na nim usytuowanym jest Łuków. Położone przy południowej granicy, na skraju wysoczyzny, do Równiny Łukowskiej należą części miast: Kock, Radzyń Podlaski oraz lewobrzeżne Międzyrzec Podlaski (blisko środka mezoregionu) i Biała Podlaska – wraz z zabytkowym śródmieściem. W zasięgu krainy znajdują się miejscowości gminne: Stanin, Wojcieszków, Ulan, Borki, Kąkolewnica, Trzebieszów, Huszlew, Leśna Podlaska, Konstantynów, Janów Podlaski i Rokitno. Przy zachodniej granicy mezoregionu leżą miejscowości gminne: Krzywda, Adamów i Serokomla.
Niektóre okolice posiadają gleby średnio urodzajne. Region w dużej części jest zalesiony. Lasy Łukowskie, z rezerwatami Jata i Topór, stanowią największy kompleks leśny na Nizinie Południowopodlaskiej.
Rezerwaty przyrody: Jata, Topór (leśne i florystyczne), Kra Jurajska (przyrody nieożywionej), Las Wagramski (florystyczny, leśny), Kania (leśny), Czapliniec w Uroczysku Feliksówka (faunistyczny, leśny), Chmielinne (leśny) i Stary Las (leśny, florystyczny).
Równinny teren wykorzystują linie kolejowe węzła łukowskiego, w tym magistrala z Europy Zachodniej do Rosji i aż na Daleki Wschód. Przez powiat bialski przebiega międzynarodowa droga E30 i w tym samym korytarzu transportowym Europy planowana jest autostrada.

</doc>
<doc id="639879" url="https://pl.wikipedia.org/wiki?curid=639879" title="Liu Shaoqi">
Liu Shaoqi

Liu Shaoqi (ur. 24 listopada 1898 w Ningxiang, zm. 12 listopada 1969 w Kaifeng) – chiński polityk i teoretyk komunistyczny. W latach 1959–1968 przewodniczący Chińskiej Republiki Ludowej.
Życiorys.
Urodził się w bogatej chłopskiej rodzinie w Ningxiang w prowincji Hunan. Uczęszczał do tej samej szkoły, co Mao Zedong w stolicy prowincji, mieście Changsha, następnie studiował w Szanghaju i Pekinie. W 1921 wstąpił do Komunistycznej Partii Chin i został wysłany na studia do Moskwy. Po powrocie do Chin w 1922 poprowadził kilka strajków kolejarzy. W latach 1925–1926 był przywódcą strajków i wystąpień robotniczych w okręgach górniczych na pograniczu prowincji Hunan i Jiangxi. Od 1927 był członkiem Komitetu Centralnego KPCh. W 1932 został członkiem Biura Politycznego i równocześnie sekretarzem KPCh w prowincji Fujian. W 1934 wziął udział w Wielkim Marszu. Ponownie wyjechał do Moskwy, a po powrocie został komisarzem politycznym Nowej Czwartej Armii. W 1942 został wybrany do Biura Politycznego KPCh. W 1948 poślubił swoją sekretarkę, Wang Guangmei.
Po utworzeniu Chińskiej Republiki Ludowej w 1949 Liu zajął się sprawami gospodarczymi. Był zwolennikiem centralnego planowania i rozwijania przemysłu ciężkiego ma modłę radziecką. W latach 1954–1959 był przewodniczącym Stałego Komitetu OZPL. Sceptycznie odnosił się do wielkiego skoku naprzód i przez to stał się przeciwnikiem Mao. 
Od 27 kwietnia 1959 do 31 października 1968 pełnił funkcję przewodniczącego ChRL. Od 1962 był postrzegany przez Mao Zedonga jako chiński Nikita Chruszczow, mogący zagrozić kultowi jego osoby. 
Po rozpoczęciu w 1966 rewolucji kulturalnej wraz z Deng Xiaopingiem został uznany za reprezentanta "linii burżuazyjnej", wkrótce nasiliły się ataki personalne na niego. W 1968 Liu został potępiony, zmuszony do samokrytyki i usunięty ze wszystkich stanowisk i partii. Aresztowany i zamknięty w areszcie domowym wkrótce zniknął. 
Dopiero po zakończeniu rewolucji kulturalnej i śmierci Mao w 1976 poznano jego losy. W 1969 zmarł w więzieniu w Kaifengu. Doprowadziły do tego złe warunki życia oraz nieleczona cukrzyca i zapalenie płuc.
Rehabilitacja i upamiętnienie.
W lutym 1980, po objęciu władzy przez Deng Xiaopinga, został pośmiertnie zrehabilitowany. Od tego momentu jego nazwisko jest stale wymieniane wśród najważniejszych chińskich rewolucjonistów i działaczy państwowych.
23 listopada 2018 Sekretarz Generalny Komunistycznej Partii Chin Xi Jinping wygłosił przemówienie w Wielkiej Hali Ludowej w Pekinie z okazji zbliżającej się 120. rocznicy urodzin Liu Shaoqi.

</doc>
<doc id="639881" url="https://pl.wikipedia.org/wiki?curid=639881" title="Mikołaj z Kozłowa">
Mikołaj z Kozłowa

Mikołaj z Kozłowa herbu Lis. (zm. 6 listopada 1443) – profesor i rektor Akademii Krakowskiej uczestnik soboru bazylejskiego.
Był synem Mszczuja komornika sądu ziemskiego krakowskiego. 14 września 1398 otrzymał stopień bakałarza w 1402 – "magister artium" Uniwersytetu Praskiego. Z Akademią Krakowska związał się ok 1404, w 1410 – "magister artium" Akademii Krakowskiej. W 1410-1411 był rektorem Akademii i rozpoczął studia teologiczne. Bakałarzem teologii został w 1412 w jego studiach nastąpiła kilkuletnia przerwa, bo w 1420 był dalej bakałarzem. W latach 1414-1420 – wicekanclerz Uniwersytetu Krakowskiego, doktor 1425 i profesor teologii 1427; 1422 – kanonik poznański, 1426/1427 – kanonik kolegiaty św. Floriana na Kleparzu, 1433 – kanonik katedralny krakowski. Zbigniew Oleśnicki mianował go w 1433 swoim reprezentantem na soborze w Bazylei. Inkorporował się do soboru 17 października 1433 r. razem z Tomaszem Strzępińskim, delegatem arcybiskupa gnieźnieńskiego podczas soboru występował jako kanonik krakowski.

</doc>
<doc id="639882" url="https://pl.wikipedia.org/wiki?curid=639882" title="Gardłosz atlantycki">
Gardłosz atlantycki

 ("Hoplostethus atlanticus") – gatunek ryby z rodziny gardłoszowatych (Trachichthyidae). 
Występowanie.
Zamieszkuje głębokie wody, poniżej stoku kontynentalnego, grzbiety i rowy oceaniczne ok. 800 do 1800 m p.p.m. Występuje we wszystkich oceanach z wyjątkiem Arktycznego. 
Charakterystyka.
Młode żywią się skorupiakami, dorosłe także rybami. Poławiane włokami dennymi na stokach oceanicznych w okolicach Nowej Zelandii i Australii przez cały rok, na północno-zachodnim Atlantyku od stycznia do marca.
Rośnie bardzo wolno, dorasta do 60 cm, maksymalnie do 75 cm, żyje do 150 lat.

</doc>
<doc id="639890" url="https://pl.wikipedia.org/wiki?curid=639890" title="Campanula">
Campanula



</doc>
<doc id="639891" url="https://pl.wikipedia.org/wiki?curid=639891" title="Taszlich">
Taszlich

Taszlich ( = „wyrzucisz”; "taszlech") – w judaizmie obrzęd symbolicznego oczyszczenia z grzechów, wywodzony z Księgi Micheasza 7, 19 („Wyrzucisz wszystkie ich grzechy w głąb morza”). Polega on na wyrzuceniu w nurt rzeki, strumienia lub do morza drobin wytrząśniętych z kieszeni. Czynności tej towarzyszą stosowne modlitwy. Taszlichu dokonuje się w pierwszy dzień Rosz ha-Szana (jeśli jest to szabat, to w drugi dzień). Gdy nie jest możliwe wykonanie obrzędu nad brzegiem rzeki lub morza, odbywa się on przy sztucznym zbiorniku wodnym – nawet przy studni. W takiej formie zwyczaj jest praktykowany np. w Jerozolimie. Ortodoksyjni Żydzi nowojorscy odprawiają rytuał, korzystając z licznych mostów Brooklynu i Manhattanu.
Pierwsze wzmianki o obrzędzie pochodzą z pism żyjącego na przełomie XIV i XV wieku talmudysty, rabina Jaakowa ben Mosze ha-Lewi Moellna, który był autorytetem w dziedzinie judaistycznych obyczajów i liturgii. Moelln wywodził rytuał z opowieści midraszowej (komentarza hagadycznego) do Księgi Rodzaju i tłumaczył, że gdy Abraham miał poświęcić swojego syna Izaaka, szatan przegrodził mu drogę zamieniając się w potok, lecz Abraham przezwyciężył tę przeszkodę. Inne autorytety (Mojżesz Szmukler z Przemyśla; Mojżesz ben Israel Isserles) zwracały uwagę na symbolikę ryb, które zamieszkują w rzekach i morzach. Ich zdaniem ryby – które miały być pierwszymi świadkami stwarzania świata – winny być uznawane za istotne elementy ceremonii, by w ten sposób oddawać hołd Bogu-Stwórcy. Inne komentarze (np. "Shenei Luḥot HaBerit" szesnastowiecznego kabalisty Izajasza Horowitza) wskazywały również na fakt, że ryby nie zamykają oczu, więc ceremonia symbolicznie odnosi się do Bożych oczu, zawsze otwartych.
Kalman Szulman z Mohylewa twierdził (w „Ha-Meliẓ”, 1868, VIII, nr 14), że najstarsze wzmianki na temat żydowskich celebracji odprawianych nad brzegiem morza można odnaleźć w "Iudaike archaiologia" („Dawne dzieje Izraela”) Józefa Flawiusza. Flawiusz wzmiankował (XIV 10, § 23), że mieszkańcy Halikarnasu zezwalali Żydom, by ci „wykonywali swoje święte obrzędy zgodnie z żydowskimi prawami i mieli swoje miejsca modlitwy nad morzem, zgodnie ze zwyczajami ich przodków”.
Taszlich odbywa się pierwszego dnia Rosz ha-Szana, zazwyczaj późnym popołudniem. Zasadniczym elementem rytu są recytacje tekstów biblijnych, głównie z Księgi Micheasza (7,18–20), ale dołączane bywają także fragmenty Psalmu 118 (5–9), Psalmu 33, Psalmu 130 i Księgi Izajasza (11,9). Kabaliści dołączali także fragmenty Zoharu. Wyznawcy judaizmu w Kurdystanie wchodzili podczas ceremonii do wody. Żydzi z niektórych części Bułgarii dokonywali taszlichu po południu, w dniu święta Jom Kipur.

</doc>
<doc id="639894" url="https://pl.wikipedia.org/wiki?curid=639894" title="Fałszywe oko">
Fałszywe oko



</doc>
<doc id="639896" url="https://pl.wikipedia.org/wiki?curid=639896" title="Trójnik">
Trójnik



</doc>
<doc id="639897" url="https://pl.wikipedia.org/wiki?curid=639897" title="191 (ujednoznacznienie)">
191 (ujednoznacznienie)



</doc>
<doc id="639898" url="https://pl.wikipedia.org/wiki?curid=639898" title="NGC 6779">
NGC 6779



</doc>
<doc id="639899" url="https://pl.wikipedia.org/wiki?curid=639899" title="Objaw Lowenberga-Maya">
Objaw Lowenberga-Maya

Objaw Lowenberga-Maya – występujący w zakrzepicy żył głębokich objaw o małej czułości i swoistości (jedna i druga &lt; 50 %). Polega on na wystąpieniu bolesności łydki po uciśnięciu jej mankietem sfigmomanometru.

</doc>
<doc id="639900" url="https://pl.wikipedia.org/wiki?curid=639900" title="Ekkehard I">
Ekkehard I

Ekkehard I (ur. ok. 960, zm. 30 kwietnia 1002) – margrabia Miśni w latach 985-1002. Syn Güntera, brat Guncelina.
Życiorys.
Od 985 margrabia Marchii Miśnieńskiej (po śmierci Rygdaga). Spowinowacił się z rodem Thietmara I, poprzez małżeństwo z wdową po Thietmarze, Swanhildą. Ekkehard wyrobił sobie wysoką pozycje przez działania wojenne, które podejmował; odbił Miśnię, stolicę marchii zdobytą przez Wieletów w 983. Podbił też plemię Milczan.
W 1002 roku zmarł cesarz Otton III. Pretensje do tronu zgłosiło trzech kandydatów. Największe szanse miał Ekkehard, cieszący się wielkim uznaniem zmarłego cesarza. Starania przerwał spisek, który doprowadził do śmierci margrabiego 30 kwietnia 1002 roku. Odtąd wadziło się dwóch kandydatów: książę szwabski Herman oraz przyszły cesarz Henryk książę bawarski. Zamieszanie wykorzystał książę Polski Bolesław Chrobry zajmując Łużyce, Milsko oraz Miśnię. Wojnę zakończył pokój w Budziszynie w 1018 r. oraz małżeństwo Ody, córki Ekkeharda z Bolesławem Chrobrym. Ostatecznie marchię miśnieńską otrzymał brat Ekkeharda, Guncelin.
Potomstwo.
Z żoną Swanhildą miał 7 dzieci:

</doc>
<doc id="639904" url="https://pl.wikipedia.org/wiki?curid=639904" title="Dzwonek karpacki">
Dzwonek karpacki

Dzwonek karpacki ("Campanula carpatica" Jacq.) – gatunek rośliny z rodziny dzwonkowatych ("Campanulaceae"). Na świecie ma swoje naturalne stanowiska wyłącznie w Karpatach, ale poza granicami Polski. Jest endemitem karpackim. Jako gatunek zawleczony rozprzestrzenił się w niektórych miejscach w USA oraz w niektórych państwach Europy (w Norwegii, Włoszech). Jest często uprawiany, jako roślina ozdobna
Biologia i ekologia.
Bylina, hemikryptofit. W Polsce kwitnie od czerwca do lipca. W naturalnym swoim środowisku rośnie na skałach, szczególnie wapiennych.
Zastosowanie.
Roślina ozdobna. Jest w pełni mrozoodporna (strefy mrozoodporności 3 – 9). Nadaje się szczególnie na rabaty i do ogrodów skalnych. Rozrasta się wolno, nie jest ekspansywna. Wymaga próchniczno-gliniastej gleby i słonecznego lub półcienistego stanowiska. Lubi podłoże średnio wilgotne, z dużą ilością wapnia. Można go uprawiać z nasion, lub przez podział bryły korzeniowej. Zwykle sam się rozsiewa. Jeżeli nie chcemy, aby się rozsiewał w ogrodzie, po przekwitnieniu należy ściąć kwiatostany.
Oprócz typowych form o lazurowym kolorze istnieją także odmiany białe 'Alba'. 

</doc>
<doc id="639905" url="https://pl.wikipedia.org/wiki?curid=639905" title="Trójnik (hydraulika)">
Trójnik (hydraulika)

Trójnik – rodzaj kształtki rurowej używanej przy pracach kanalizacyjnych, wodociągowych itp.składającej się z trzech wylotów. Za pomocą trójnika możliwe jest wykonanie odgałęzienia bocznego sieci. Instalacje ze stali czarnej, ocynku, mosiądzu łączy się gwintami. Istnieją trójniki z gwintami wewnętrznymi, zewnętrznymi i ich kombinacje. W instalacjach hydraulicznych wykonanych z miedzi nie stosuje się połączeń gwintowanych. Elementy miedziane łączy się ze sobą lutowaniem miękkim bądź przy użyciu kształtek zaciskowych (na dołączonym zdjęciu pierwsza z prawej).

</doc>
<doc id="639909" url="https://pl.wikipedia.org/wiki?curid=639909" title="192 (ujednoznacznienie)">
192 (ujednoznacznienie)



</doc>
<doc id="639911" url="https://pl.wikipedia.org/wiki?curid=639911" title="Trójnik (elektryka)">
Trójnik (elektryka)

Trójnik – w elektrotechnice rodzaj układu o trzech odgałęzieniach (końcówkach). Trójnik może mieć dowolną strukturę połączeń opartą np. na elementach typu R, L, C: oporniki, cewki czy kondensatory.

</doc>
<doc id="639912" url="https://pl.wikipedia.org/wiki?curid=639912" title="193 (ujednoznacznienie)">
193 (ujednoznacznienie)



</doc>
<doc id="639914" url="https://pl.wikipedia.org/wiki?curid=639914" title="Trzna">
Trzna



</doc>
<doc id="639918" url="https://pl.wikipedia.org/wiki?curid=639918" title="194 (ujednoznacznienie)">
194 (ujednoznacznienie)



</doc>
<doc id="639919" url="https://pl.wikipedia.org/wiki?curid=639919" title="Kandern">
Kandern

Kandern – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba wspólnoty administracyjnej Kandern. Leży nad rzeką Kander, ok. 12 km na północ od Lörrach.
Dzielnice.
Miasto składa się z siedmiu dzielnic:
Polityka.
Ostatnie wybory samorządowe odbyły się 13 czerwca 2004, w radzie miasta zasiada 20 radnych.

</doc>
<doc id="639921" url="https://pl.wikipedia.org/wiki?curid=639921" title="Grupa (go)">
Grupa (go)



</doc>
<doc id="639922" url="https://pl.wikipedia.org/wiki?curid=639922" title="Andrea (ujednoznacznienie)">
Andrea (ujednoznacznienie)



</doc>
<doc id="639923" url="https://pl.wikipedia.org/wiki?curid=639923" title="Music Genome Project">
Music Genome Project

Music Genome Project to stworzony w styczniu 2000 przez Tima Westergrena serwis mający na celu opisanie za pomocą ponad czterystu właściwości jak największą liczbę piosenek.
Jest on aktualnie używany przez Pandorę w celu prowadzenia internetowego radia dla użytkowników według ich preferencji. Użytkownicy tworzą własne "stacje radiowe" poprzez wybór odpowiednich artystów lub piosenek. Pandora używa wtedy odpowiednich algorytmów w celu wybrania następnych piosenek o podobnych własnościach.

</doc>
<doc id="639924" url="https://pl.wikipedia.org/wiki?curid=639924" title="The Music Genome Project">
The Music Genome Project



</doc>
<doc id="639925" url="https://pl.wikipedia.org/wiki?curid=639925" title="Dawid Stachyra">
Dawid Stachyra

Dawid Stachyra (ur. 15 sierpnia 1985 w Rzeszowie) – polski żużlowiec.
Wychowanek TŻ Lublin. Magister filologii rosyjskiej. Syn Janusza Stachyry.
Jego największe osiągnięcia to złote medale Młodzieżowych Drużynowych Mistrzostw Polski i Młodzieżowych Mistrzostw Polski Par Klubowych zdobyte w sezonie 2006. W tym samym roku Dawid otarł się o podium Młodzieżowych Indywidualnych Mistrzostw Polski (zajął 4. miejsce w finale), a w Srebrnym Kasku uplasował się na piątym miejscu.

</doc>
<doc id="639927" url="https://pl.wikipedia.org/wiki?curid=639927" title="Deportivo Bolito">
Deportivo Bolito



</doc>
<doc id="639928" url="https://pl.wikipedia.org/wiki?curid=639928" title="195 (ujednoznacznienie)">
195 (ujednoznacznienie)



</doc>
<doc id="639929" url="https://pl.wikipedia.org/wiki?curid=639929" title="Cannabis">
Cannabis



</doc>
<doc id="639930" url="https://pl.wikipedia.org/wiki?curid=639930" title="Błędnica trzaska">
Błędnica trzaska

Błędnica trzaska, kapturnica trzaska, rolnica trzaska ("Xylena exsoleta") – gatunek motyla z rodziny sówkowatych. Szeroko rozpowszechniony w Palearktyce. Gąsienice są polifagicznymi fitofagami.
Taksonomia.
Gatunek ten opisany został po raz pierwszy w 1758 roku przez Karola Linneusza pod nazwą "Phalaena (Noctua) exsoleta". Jako miejsce typowe wskazał on Europę. W 1816 roku Ferdinand Ochsenheimer sklasyfikował go jako gatunek typowy rodzaju "Xylena". W obrębie gatunku wyróżnia się trzy podgatunki:
Morfologia.
Motyl ten osiąga od 55 do 68 mm rozpiętości skrzydeł. Ciało jego ma niewielką głowę o dobrze wykształconej ssawce i wąskim, porośniętym przylegającymi, włosowatymi łuskami czole. Na szerokim i z wierzchu wysklepionym tułowiu występują łuski włosowate i łopatowate. Skrzydło przednie jest wąskie, długie, o długości od 26 do 30 mm. Tło skrzydła jest brunatnoszare z nie ciemniejszym od reszty brzegiem tylnym. Na jego wzór składają się: wyraźna, podwójnie czarno obrzeżona plamka okrągła, również podwójnie i czarno obrzeżona plamka nerkowata, słabo zaznaczone przepaski wewnętrzna i zewnętrzna oraz czarna kreska wybiegająca z przepaski falistej i nie osiągająca plamki. Skrzydło tylne jest zaokrąglone i ubarwione jednolicie brunatno. Spłaszczony odwłok ma kilka kępek łusek na wierzchniej stronie.
Młoda gąsienica jest zielona z parą czarnych pasków przygrzbietowych z niewielkimi przerwami między segmentami oraz parą jasnych pasków bocznych. Ubarwienie starszej gąsienicy jest zielone. Każdym bokiem ciała biegną dwa paski, górny żółty i dolny żółty do białego. Na każdym segmencie występuje nad paskiem górnym czarna plamka z białymi źrenicami, a nad dolnym paskiem plamka pomarańczowa, której towarzyszą białe, czarno obwiedzione źrenice.
Ekologia i występowanie.
Owad ten zasiedla suche i widne lasy liściaste i ich skraje, zarośla liściaste, zręby, sady, łąki, ugory, pola uprawne, wrzosowiska, torfowiska, parki i ogrody. Owady dorosłe pojawiają się we wrześniu. Żerują na nektarze oraz przejrzałych owocach bluszczu pospolitego. Zimują w glebie, upodabniając się po złożeniu skrzydeł do kawałka drewna. Budzą się wczesną wiosną. Dożywają do końca maja. Żerowanie gąsienic odbywa się od maja do lipca. Są polifagicznymi fitofagami. Wśród ich roślin żywicielskich wymienia się borówkę czarną, cebulę zwyczajną, dęby, floksy, groszek żółty, jastrun właściwy, knieć błotną, komosy, koniczyny, kosaćca żółtego, krwawniki, lepiężniki, lipy, lucerny, maki, malinę właściwą, mlecze, mniszki, orliki, przytulie, rojniki, sałaty, szczawie, szpinak warzywny, trybulę leśną, wieczornik damski, wierzby, wierzbówkę kiprzycę, wilczomlecze, żabieńca babkę wodną. Przepoczwarczenie następuje w kokonie zbudowanym pomiędzy liśćmi na powierzchni gleby.
Gatunek szeroko rozpowszechniony w Palearktyce. Występuje od Wysp Kanaryjskich przez wszystkie kraje Europy i Afrykę Północną po Syberię, Chiny i Japonię.

</doc>
<doc id="639937" url="https://pl.wikipedia.org/wiki?curid=639937" title="196 (ujednoznacznienie)">
196 (ujednoznacznienie)



</doc>
<doc id="639940" url="https://pl.wikipedia.org/wiki?curid=639940" title="197 (ujednoznacznienie)">
197 (ujednoznacznienie)



</doc>
<doc id="639941" url="https://pl.wikipedia.org/wiki?curid=639941" title="Jądro planety">
Jądro planety

Jądro planety – wewnętrzna część planety o dużej gęstości.
Znane nam planety zawierają jądro metaliczne składające się głównie z żelaza, ponieważ pierwiastek ten jest najpowszechniejszy w kosmosie spośród wszystkich pierwiastków ciężkich (zob. częstość występowania pierwiastków we Wszechświecie). Jądra mogą być w stanie stałym lub ciekłym. Przykładowo, jądro Ziemi jest częściowo płynne, natomiast jądro Marsa ze względu na brak wewnętrznego źródła pola magnetycznego uważa się za całkowicie stałe. W naszym Układzie Słonecznym jądra planet mają różną wielkość, od bardzo małych po 75% objętości planety (Merkury).

</doc>
<doc id="639942" url="https://pl.wikipedia.org/wiki?curid=639942" title="Ruch na rzecz Przywrócenia Dziesięciu Przykazań Bożych">
Ruch na rzecz Przywrócenia Dziesięciu Przykazań Bożych

Ruch na rzecz Przywrócenia Dziesięciu Przykazań Bożych – nowy ruch religijny wywodzący się z katolicyzmu, powstały w latach 80. XX wieku w Ugandzie; jest silnie związany z kultem Dekalogu. Zdaniem członków ruchu tylko bezwzględne przestrzegania dziesięciu przykazań skutkuje nagrodą w postaci życia wiecznego.
Ważnym elementem wierzeń członków ruchu była apokalipsa, która została szczegółowo opisana w książce "Aktualne posłanie z Niebios: Kres dzisiejszych czasów" ("A Timely Message from Heaven: The End of the Present Time"). Wyznawcy ruchu nauczali również, że Maryja ma szczególną rolę w nadchodzącej apokalipsie. Wierzyli, że to właśnie ona komunikuje się z przywódcami ruchu.
Przez długi czas o grupie słyszało niewiele osób. Pierwsze informacje w mediach poza Ugandą pojawiły się dopiero w marcu 2000 roku, kiedy to ponad 300 członków ruchu dokonało samospalenia. Podczas oględzin miejsca rytualnego samobójstwa odkryto również masowe groby, w których pochowano ok. 1000 członków grupy.

</doc>
<doc id="639943" url="https://pl.wikipedia.org/wiki?curid=639943" title="Julie Winnefred Bertrand">
Julie Winnefred Bertrand

Julie Winnefred Bertrand (ur. 16 września 1891 w Coaticook, Quebec, zm. 18 stycznia 2007) – Kanadyjka, znana z długowieczności.
Życiorys.
Urodziła się w rodzinie farmerskiej, jako najstarsze z sześciorga dzieci Napoleona Bertranda i Julii z domu Mullins. Przez wiele lat pracowała jako sprzedawczyni w sklepie w Coaticook. W podeszłym wieku przeniosła się do domu opieki w Montrealu.
Długowieczność odziedziczyła po rodzicach, którzy oboje dożyli 90 lat. Sama nigdy nie wyszła za mąż, ale jak sama wspomina, wśród jej bliskich przyjaciół był przyszły premier Kanady Louis St. Laurent. W listopadzie 2004 została najstarszą osobą w Kanadzie po śmierci zakonnicy Anne Samson. W sierpniu 2006 po śmierci Ekwadorki Marii Capovilli znalazła się na trzecim miejscu wśród najstarszych żyjących osób na świecie (według wykazów "Księgi rekordów Guinnessa" i ośrodka badawczego Gerontology Research Group w Los Angeles), za Amerykanką Elizabeth Bolden i Portorykańczykiem Emiliano Mercado del Toro. Niespełna miesiąc później ukończyła 115 lat. W grudniu 2006 po śmierci Elizabeth Bolden została najstarszą żyjącą kobietą na świecie.
Była dwudziestą trzecią osobą w historii, która osiągnęła wiek 115 lat (wśród 23 udokumentowanych przypadków znajdują się również cztery wątpliwe). Zmarła w styczniu 2007 w wieku 115 lat (i 124 dni). Na liście najstarszych Kanadyjczyków w historii zajmuje drugie miejsce, za Marie-Louise Meilleur, która dożyła 117 lat. Wraz z jej śmiercią tytuł najstarszej żyjącej kobiety powrócił do USA (seniorką została Afroamerykanka Emma Tillman).

</doc>
<doc id="639944" url="https://pl.wikipedia.org/wiki?curid=639944" title="Objaw Payra">
Objaw Payra

Objaw Payra – objaw, o małej czułości i swoistości (obie wartości &lt; 50%), występujący w zakrzepicy żył głębokich, a polegający na bolesności podeszwy stopy przy uciśnięciu jej środkowej części.

</doc>
<doc id="639945" url="https://pl.wikipedia.org/wiki?curid=639945" title="Campanula carpatica">
Campanula carpatica



</doc>
<doc id="639946" url="https://pl.wikipedia.org/wiki?curid=639946" title="Fiat Regata">
Fiat Regata

Fiat Regata – samochód osobowy klasy kompaktowej produkowany przez włoską markę FIAT w latach 1983 – 1990.
Historia i opis modelu.
Występował on w szerokim zakresie wersji: Regata 70 z silnikiem benzynowym 1300, Regata 85 z silnikiem benzynowym 1500, Regata 100 z silnikiem benzynowym 1600 (rozróżnia się tu model 1.6 OHC – jedno wałkowy o mocy maksymalnej 90 KM, 1.6 DOHC – dwuwałkowy o mocy 97 KM i 1.6 DOHC – dwuwałkowy o mocy 105 KM) i Regata Diesel 1700. Co więcej, model 70 był dostępny z trzema zestawami wyposażenia: "Base", "Super", i "E.S.". Ostatni miał silnik o zmniejszonym zużyciu paliwa w cyklu miejskim. "Fiat Regata Akropolis" ma silnik 1,8 i 2,0 dm³ DOHC z Fiata 132. Fiat w tym aucie jako jeden z pierwszych zastosował elektronicznie sterowany nawiew i temperaturę powietrza. W swoich latach było to auto dość luksusowe, bowiem najbogatsza wersja zawierała choćby elektrycznie otwierane szyby, elektronicznie sterowany nawiew, centralny zamek, alarm, wycieraczki na reflektorach, elektryczny szyberdach, przykrywka na radio, regulacja wysokości kierownicy, wspomaganie kierownicy, pierwowzór komputera pokładowego – tzw. CheckPoint informujący o niskim stanie oleju, płynu chłodzącego, wodzie w zbiorniku paliwa (w dieslach), ładowaniu akumulatora, sprawności żarówek w lampach, niedomkniętych drzwiach i wiele, wiele innych. Całość wskaźników jest podsumowana kontrolką gotowości do jazdy. Sporym atutem tego auta jest też potężny bagażnik.
W 1986 roku model ten został przestylizowany. W latach 1985-1990 produkowano wersję dostawczą "Fiata Regata Weekend" pod nazwą Fiat Marengo. W latach 1990-2001 model Marengo powstawał na bazie Fiata Tempra SW.

</doc>
<doc id="639947" url="https://pl.wikipedia.org/wiki?curid=639947" title="198 (ujednoznacznienie)">
198 (ujednoznacznienie)



</doc>
<doc id="639948" url="https://pl.wikipedia.org/wiki?curid=639948" title="Połączenie (go)">
Połączenie (go)



</doc>
<doc id="639952" url="https://pl.wikipedia.org/wiki?curid=639952" title="Anna Pacholak">
Anna Pacholak



</doc>
<doc id="639953" url="https://pl.wikipedia.org/wiki?curid=639953" title="Meserici">
Meserici



</doc>
<doc id="639954" url="https://pl.wikipedia.org/wiki?curid=639954" title="199 (ujednoznacznienie)">
199 (ujednoznacznienie)



</doc>
<doc id="639956" url="https://pl.wikipedia.org/wiki?curid=639956" title="Alessia D’Andrea">
Alessia D’Andrea

Alessia D’Andrea (ur. 17 maja 1981 w regionie Kalabria) – włoska wokalistka występująca pod pseudonimem Andrea.
Życiorys.
Alessia uczyła się śpiewu oraz gry na fortepianie od najmłodszych lat. W 1996 roku została finalistką konkursu Festival di Castrocaro. Rok później uczestniczyła w festiwalu Premio Mia Martini i zajęła tam pierwsze miejsce. W 1998 roku była gościem specjalnym tejże imprezy. Wokalistka ma również na swoim koncie występ podczas festiwalu w San Remo.
W roku 2000 ukazał się debiutancki singiel artystki pt. "„Alessia D’Andrea”".
Po niedługim czasie wokalistka znalazła się w finale San Marino Festival. Pierwszą nagrodę XII Citta di Recanati zdobyła parę miesięcy później.
Premiera singla "Locomotive Breath" miała miejsce w 2004 roku. Jest to cover piosenki zespołu Jethro Tull, w którym wystąpił gościnnie Ian Anderson z tej grupy.
Alessia D’Andrea podpisała nowy kontrakt płytowy z firmą "Do It Yourself" w 2005 roku. Wkrótce ukazał się nowy singiel wokalistki, sygnowany jako "Andrea", pt. "„Time To Pray”".

</doc>
<doc id="639960" url="https://pl.wikipedia.org/wiki?curid=639960" title="OSTR">
OSTR



</doc>
<doc id="639963" url="https://pl.wikipedia.org/wiki?curid=639963" title="Operacja Greif">
Operacja Greif



</doc>
<doc id="639964" url="https://pl.wikipedia.org/wiki?curid=639964" title="Zwangsarbeitslager Zaslaw">
Zwangsarbeitslager Zaslaw

Zwangsarbeitslager Zaslaw (z niem. Obóz Pracy Przymusowej Zasław) – niemiecki obóz pracy dla Żydów z ówczesnych powiatów sanockiego oraz leskiego, istniejący w latach 1939–1943 na terenie wsi Zasław nad Osławą. Znajdował się obok linii kolejowej Sanok – Zagórz – Ustrzyki Dolne, na terenie dawnej Fabryki Celulozy.
Historia.
Pierwsze prace przy budowie obozu rozpoczęto już jesienią 1939. Początkowo był to obóz pracy na potrzeby wojska. Obóz powstał jesienią 1940. Z inicjatywą utworzenia obozu pracy dla żydowskich rzemieślników wystąpił Judenrat w Sanoku, którego przewodniczącym był Leon Werner.
W okresie działalności nazistowskiej pierwotnie zgromadzono tu Żydów z samego tylko Zagórza. Od 24 czerwca 1941, przez obóz przeszło ok. 15 000 osób z całych Bieszczadów, głównie z Ustrzyk Dolnych, z Sanoka i powiatu sanockiego i około 2500 Żydów z Leska. W tym 10 000 zamordowano na miejscu, a ok. 5000 wywieziono do obozu w Bełżcu. Egzekucje odbywały się w lasku zwanym „Malinki” i na górze Gruszka. Około 9 osób rozstrzelała niemiecka straż kolejowa w lesie Rozstockim, a w lesie koło leśniczówki zabito kilku Romów. Więźniowie zajmowali baraki oraz dawne budynki przemysłowe. Wielu z powodu braku miejsca koczowało pod gołym niebem. Wewnątrz stworzono warsztaty krawieckie, szewskie oraz kuśnierskie produkujące na potrzeby Waffen-SS. Więźniowie wykonywali wiele prac poza obozem, głównie przy budowie i naprawie dróg. W obozie w Zasławiu dokonywano egzekucji więźniów przywiezionych z więzienia w Sanoku
W 1943 hitlerowcy zacierali ślady obozu przy pomocy więźniów, którzy musieli wydobywać zwłoki pomordowanych z ziemi i palić je na stosach, a prochy wrzucać do rzeki.
Hitlerowski koncentracyjny obóz w Zasławiu podlegał placówce Gestapo w Sanoku. Jego komendantami byli: Johan Vogt (został zastrzelony przez innego Niemca), a od 1943 Alfred Miller, natomiast zastępcą Otto Kratzman. Zewnętrzną ochronę obozu stanowiły ukraińskie jednostki Ukrainische Hilfpolizei dowodzone przez Tichonkę. Wewnętrzną administrację obozu stanowił aparat administracyjny: powołana przez Niemców Rada Żydowska Judenrat oraz podległe jej jednostki policji żydowskiej Judenordnungsdienst. Przewodniczącymi Judenratu byli Szimel, Szyja Sznajder. Komendantem obozu był Kurt Schupke.
W obozie był osadzony dr Leon Penner, który zbiegł stamtąd.
Na miejscu zbrodni znajduje się zbiorowa mogiła rozstrzelanych, którą upamiętnia kurhan z obeliskiem i tablicą pamiątkową (projektantami byli Kazimierz Ciepielowski i Bronisław Bekalik ze ZBoWiD Autosan w Sanoku). Pierwsze odsłonięcie pomnika miało miejsce 15 grudnia 1963. Na betonowym czworoboku ze ścianami obłożonymi granitową kostką umieszczono "wykonane z drutu postaci dwojga ludzi złączonych stygmatem śmierci". Na pomniku zainstalowano tablicę pamiątkową. Potem pomnik został odsłonięty w ramach obchodów Narodowego Święta Odrodzenia Polski 22 lipca 1964 (aktu dokonał sekretarz Komitetu Powiatowego PZPR w Sanoku, Ignacy Bąk). Tego samego dnia I. Bąk odsłonił też pomnik na miejscu egzekucji w lesie Hanusiska także pod Zagórzem. Inskrypcja na tablicy brzmi: "W hołdzie pomordowanym w latach okupacji ofiarom hitlerowskiego barbarzyństwa obelisk ten w miejscu kaźni zbudowało koło ZBoWiD przy SFA w Sanoku grudzień 1963".
Pisarz Kalman Segal w swojej reportażowej powieści pt. "Nad dziwną rzeką Sambation", napisanej w 1955 i wydanej w 1957, zawarł odniesienia do obozu w Zasławiu.

</doc>
<doc id="639965" url="https://pl.wikipedia.org/wiki?curid=639965" title="Dáin I">
Dáin I



</doc>
<doc id="639968" url="https://pl.wikipedia.org/wiki?curid=639968" title="200 (ujednoznacznienie)">
200 (ujednoznacznienie)



</doc>
<doc id="639969" url="https://pl.wikipedia.org/wiki?curid=639969" title="Łukasz Kwiatkowski (koszykarz)">
Łukasz Kwiatkowski (koszykarz)

Łukasz Kwiatkowski (ur. 11 lutego 1979 w Tarnowie) - koszykarz polski, wychowanek Unii Tarnów. Obecnie występuje w drugooligowym zespole BC Obra Kościan na pozycji centra.

</doc>
<doc id="639970" url="https://pl.wikipedia.org/wiki?curid=639970" title="Erik Prydz">
Erik Prydz



</doc>
<doc id="639971" url="https://pl.wikipedia.org/wiki?curid=639971" title="Club Juan Aurich">
Club Juan Aurich

Club Juan Aurich de Chiclayo jest peruwiańskim klubem piłkarskim z siedzibą w mieście Chiclayo. Swoje mecze domowe klub rozgrywa na oddanym do użytku w 1970 roku stadionie Estadio Elías Aguirre.
Historia.
Klub awansował do pierwszej ligi peruwiańskiej w 1966 roku, a już w 1968 został wicemistrzem kraju i do roku 1997 był to największy sukces w historii klubu. Później było różnie - raz awans, raz spadek z najwyższej ligi. W roku 1997 klub zdobył puchar kraju (Copa Peru), skutkiem czego awansował do pierwszej ligi. Jednak już po 5 latach nastąpił kolejny spadek, jak dotąd bezpowrotny. Jedyny występ w Copa Libertadores zakończył się na pierwszej rundzie, choć drużyna walczyła dzielnie i konieczne były mecze dodatkowe.

</doc>
<doc id="639972" url="https://pl.wikipedia.org/wiki?curid=639972" title="Tupac">
Tupac



</doc>
<doc id="639974" url="https://pl.wikipedia.org/wiki?curid=639974" title="TuPac">
TuPac



</doc>
<doc id="639975" url="https://pl.wikipedia.org/wiki?curid=639975" title="Celastrina argiolus">
Celastrina argiolus



</doc>
<doc id="639976" url="https://pl.wikipedia.org/wiki?curid=639976" title="Club Juan Aurich de Chiclayo">
Club Juan Aurich de Chiclayo



</doc>
<doc id="639977" url="https://pl.wikipedia.org/wiki?curid=639977" title="Lista z Abydos">
Lista z Abydos

Lista z Abydos (Lista Królów z Abydos) – spis władców starożytnego Egiptu w postaci reliefu umieszczonego na ścianie świątyni grobowej Setiego I w Abydos.
Przedstawia Setiego i jego najstarszego syna, Ramzesa II, składającego ofiary przodkom wyliczonym imiennie. Imiona 76 władców wpisano w kartusze i ułożono chronologicznie, począwszy od Menesa aż do Setiego I. Nie uwzględniono władców z Pierwszego i Drugiego Okresu Przejściowego oraz władców amarneńskich. Zestaw ten daje obraz tradycji górnoegipskiej.
Kopia tej listy, znana od 1818 r., została wykonana w Ramesseum za panowania Ramzesa II i obecnie znajduje się w Muzeum Brytyjskim w Londynie. Zawiera tylko 29 imion, gdyż jest znacząco uszkodzona.

</doc>
<doc id="639978" url="https://pl.wikipedia.org/wiki?curid=639978" title="The Secret Life Of the Veronicas">
The Secret Life Of the Veronicas



</doc>
<doc id="639979" url="https://pl.wikipedia.org/wiki?curid=639979" title="Adhortacja apostolska">
Adhortacja apostolska



</doc>
<doc id="639980" url="https://pl.wikipedia.org/wiki?curid=639980" title="Galeria Centrum">
Galeria Centrum

Galeria Centrum – była sieć domów towarowych w dużych miastach Polski, która wywodzi się z funkcjonujących w okresie PRL Powszechnych Domów Towarowych (zwanych popularnie pedetami).
Spółka.
Spółka powstała w 1998 roku i była częścią koncernu NFI Empik Media &amp; Fashion. Pod koniec lat 90. XX wieku firma przejęła akcje pochodzące z prywatyzacji Domów Towarowych Centrum (spółki państwowej, powstałej z przedsiębiorstwa Państwowe Domy Towarowe). W 2006 roku została sprzedana firmie Vistula &amp; Wólczanka S.A., producentowi garniturów.
Sieć sprzedawała ekskluzywne marki odzieżowe (w tym odzież damską, męską, młodzieżową, a także bieliznę) oraz obuwie, wyposażenie wnętrz, kosmetyki i perfumy. Wśród marek dostępnych na ogół wyłącznie w sieci Galeria Centrum były m.in. Frodo, Navy, Autograf, Linear oraz inne, m.in. stoiska River Island, Esprit, Wallis czy Tatuum. Sieć domów towarowych Galeria Centrum opierała się głównie na pedetach, funkcjonujących w okresie PRL w głównych miastach Polski, a także otwierała nowe sklepy w centrach handlowych.
30 marca 2009 spółka Galeria Centrum Sp. z o.o. zgłosiła wniosek o upadłość z możliwością zawarcia układu.
2 lipca 2009 krakowski sąd rejonowy wydał postanowienie o ogłoszeniu upadłości z możliwością zawarcia układu Galerii Centrum.
Pod koniec września 2009 Sąd Rejonowy w Krakowie wydał decyzję o zmianie postanowienia i ogłoszeniu upadłości likwidacyjnej. Przesłankami tej decyzji była utrata płynności finansowej spółki, rosnące zadłużenie oraz brak porozumienia z wierzycielami.

</doc>
<doc id="639983" url="https://pl.wikipedia.org/wiki?curid=639983" title="Łukasz Kwiatkowski (kolarz)">
Łukasz Kwiatkowski (kolarz)

Łukasz Kwiatkowski (ur. 29 maja 1982 w Grudziądzu, zm. 25 listopada 2018) – polski kolarz torowy, mistrz Europy z 2002 roku, olimpijczyk z Aten i Pekinu. Należał do klubu ALKS Stal Grudziądz. Jego trenerami byli Adam Sieczkowski i Grzegorz Krejner.
W 2010 roku zakończył karierę.

</doc>
<doc id="639985" url="https://pl.wikipedia.org/wiki?curid=639985" title="Jezus syn Gamaliela">
Jezus syn Gamaliela

Jezus syn Gamaliela, "Jozue syn Gamalasa" (hebr. "Yehoshua ben Gamla") (zm. 68) - arcykapłan w latach 63-65.
W 63 roku został mianowany arcykapłanem przez Heroda Agryppę II. Zastąpił na tym urzędzie Jezusa syna Damnajosa.
Spośród arcykapłanów z I wieku n.e. jako jedyny nie został potępiony przez Talmud. Jego pozytywny portret kreśli również Józef Flawiusz.
Założył pierwszą sieć szkolną, utworzoną dla kształcenia małych dzieci. Wcześniej edukację była obowiązkowa dla chłopców w wieku 16-17 lat. Jezus obniżył ten próg do 6-7 lat.

</doc>
<doc id="639986" url="https://pl.wikipedia.org/wiki?curid=639986" title="Trasa Obwodowa Trójmiasta">
Trasa Obwodowa Trójmiasta



</doc>
<doc id="639987" url="https://pl.wikipedia.org/wiki?curid=639987" title="Obwodowa Trójmiasta">
Obwodowa Trójmiasta



</doc>
<doc id="639994" url="https://pl.wikipedia.org/wiki?curid=639994" title="Synagoga w Babiaku">
Synagoga w Babiaku

Synagoga w Babiaku – synagoga znajdująca się w Babiaku przy ulicy Tadeusza Kościuszki 17, nieopodal centrum wsi.
Synagoga została zbudowana pod koniec XIX wieku. Podczas II wojny światowej hitlerowcy zdewastowali synagogę. Po wojnie budynek synagogi przebudowano na dom mieszkalny. 

</doc>
<doc id="639995" url="https://pl.wikipedia.org/wiki?curid=639995" title="Khamûl">
Khamûl



</doc>
<doc id="639996" url="https://pl.wikipedia.org/wiki?curid=639996" title="Koleiny">
Koleiny

Koleiny – wzdłużne wgniecenia drogi spowodowane przez ciężkie pojazdy, np. samochody ciężarowe, zespoły pojazdów lub długotrwałe użytkowanie. Powstają one głównie w drogach pokrytych asfaltobetonem podczas upalnej pogody. Podczas opadów śniegu mogą się również tworzyć koleiny z zamarzniętego błota pośniegowego, a na drogach gruntowych również tzw. koleiny błotne.
Koleiny powstają głównie w warstwach asfaltowych na odcinkach dróg w miejscach gdzie wywoływane są długotrwałe naprężenia, np. na skrzyżowaniach dróg, wzniesieniach, długich podjazdach oraz miejscach postoju ciężkich pojazdów samochodowych (parkingi, pobocza dróg), gdzie oprócz działania sił pionowych pochodzących od ciężaru pojazdów i ładunków, występują duże siły poziome.
Bezpieczeństwo na drogach.
Pofałdowana wzdłużnie oś drogi stwarza dla kierujących pojazdami w takich warunkach wiele niebezpieczeństw. Po pierwsze, po każdym deszczu takie koleiny wypełniają się spływającą wodą i mogą być powodem poślizgu. Kierowanie pojazdem po zniekształconej drodze może grozić również nagłą zmianą toru jazdy, a w konsekwencji kolizją drogową.
Normy unijne dopuszczają do użytku drogi o dopuszczalnym wgnieceniu do 2 cm, w Polsce ta reguła nie jest przestrzegana.
Klasyfikacja kolein.
Nawierzchnie dróg pod względem stanu kolein klasyfikowane są w czterech klasach według kryteriów określonych dla miarodajnej głębokości koleiny. Klasyfikacja stanu nawierzchni dróg krajowych klasy: A, S, GP oraz G o nawierzchni bitumicznej pod względem głębokości kolein. Klasy kolein według normy SOSN:
Pomiar kolein ma charakter ciągły. Pojedyncze wartości pomiarowe są rejestrowane w równoległych przekrojach poprzecznych drogi, oddalonych od siebie nie więcej niż 5 metrów, by na tej podstawie, dla celów oceny, wyznaczyć miarodajną głębokość koleiny na odcinku 1 kilometra.
Gwarancją wieloletniej o niezmiennych parametrach jakości drogi jest przede wszystkim sposób wykorzystania odpowiedniej technologii przy stabilizacji gruntów, podbudowy i podłoży drogi oraz stosowania najwyższej jakości pokryw nawierzchni mineralno-bitumicznych.
Koleiny na polskich drogach.
W Polsce wiele dróg zostało wykonanych w latach 70. i 80. XX wieku i nie spełnia obecnie wymaganych norm nacisku wynoszących 115 kN/oś. Drogi takie nie są w stanie sprostać wysokim obciążeniom przenoszonym przez nowoczesne pojazdy ciężarowe oraz inne pojazdy o masie całkowitej powyżej 50 ton.
Według badań „System Oceny Stanu Nawierzchni SOSN; Wytyczne stosowania”, opracowanego w Biurze Studiów Sieci Drogowej Generalnej Dyrekcji Dróg Publicznych – 39% nawierzchni polskich dróg krajowych znajduje się poniżej poziomu ostrzegawczego, co oznacza, że miarodajna głębokość kolein na tych odcinkach przekracza 20 mm. Wśród nich dużą grupę, bo ponad 15%, stanowią odcinki o miarodajnej głębokości koleiny większej niż 30 mm, co kwalifikuje ich nawierzchnię do natychmiastowej interwencji remontowej.

</doc>
<doc id="639998" url="https://pl.wikipedia.org/wiki?curid=639998" title="Szczerbówka ksieni">
Szczerbówka ksieni

Szczerbówka ksieni, szczerbówka wierzbówka ("Scoliopteryx libatrix") – gatunek motyla z rodziny mrocznicowatych. Rozpiętość skrzydeł 40-45 mm. Na przednich skrzydłach dwie białe przepaski i białe plamki. W ciągu roku szczerbówka ksieni ma dwa pokolenia. Owady drugiego pokolenia zimują.
Owady dorosłe występują przez cały rok (w zimie w piwnicach i jaskiniach można spotkać okazy zimujące). Imago żywią się nektarem, a także sokiem opadłych jagód i owoców. Gąsienice żywią się liśćmi wierzb i topól.
Typowym biotopem tego motyla są brzegi rzek i strumieni oraz wilgotne zarośla, lasy liściaste i mieszane.

</doc>
<doc id="639999" url="https://pl.wikipedia.org/wiki?curid=639999" title="Podwójne oddychanie">
Podwójne oddychanie



</doc>
<doc id="640000" url="https://pl.wikipedia.org/wiki?curid=640000" title="Scoliopteryx libatrix">
Scoliopteryx libatrix



</doc>
<doc id="640001" url="https://pl.wikipedia.org/wiki?curid=640001" title="Kaplica Jerozolimska w Olsztynie">
Kaplica Jerozolimska w Olsztynie

Kaplica Jerozolimska (Kaplica filialna pw. Krzyża Świętego) w Olsztynie została wybudowana w drugiej połowie XVI wieku przy zbiegu dzisiejszych ulic Grunwaldzkiej i Jagiełły. Jest to jeden z najstarszych zachowanych zabytków olsztyńskiej architektury.
Kaplica ta została wzniesiona przy nieistniejącym już dziś szpitalu św. Jerzego, gdzie przebywały osoby zarażone chorobami zakaźnymi. Mimo że w kręgu jej administratorów znajdowali się prepozyci szpitala, nie pełniła funkcji kaplicy szpitalnej. Poświęcona jest kultowi Męki Pańskiej. Na cmentarzu znajdującym się w owych czasach w pobliżu kaplicy grzebano ofiary epidemii. W średniowieczu i kolejnych epokach kaplica odwiedzana była przez pielgrzymów zmierzających na odpusty do pobliskiego Gutkowa i Jonkowa.
Kaplica Jerozolimska została przebudowana w 1609 roku, a następnie za sprawą członka rady miejskiej Piotra Poleskiego odrestaurowana w 1775 roku.
Wewnątrz kaplicy znajduje się ołtarz wyposażony w krucyfiks z postacią Chrystusa i dwa krzyże z wiszącymi na nich łotrami. Na bocznych ścianach wiszą trzy wartościowe obrazy. Obok kaplicy stoi krzyż, będący upamiętnieniem epidemii cholery z 1866 roku, przeniesiony tu w 1975 roku z alei Warszawskiej. Obecnie teren kaplicy otoczony jest ozdobnym ogrodzeniem.

</doc>
<doc id="640002" url="https://pl.wikipedia.org/wiki?curid=640002" title="Szczerbówka wierzbówka">
Szczerbówka wierzbówka



</doc>
<doc id="640006" url="https://pl.wikipedia.org/wiki?curid=640006" title="Letkajenkka">
Letkajenkka

Letkajenkka (inne formy pisowni: "Letkaienka, Letka-Enka", inne spotykane nazwy: "Letkis, Letkiss;" także "Let's kiss") – taniec towarzyski pochodzenia fińskiego, w metrum 4/4,
popularny w Europie w latach sześćdziesiątych XX w. Błędnie nazywany np. „Let’s kiss”.

</doc>
<doc id="640007" url="https://pl.wikipedia.org/wiki?curid=640007" title="Hydraulika">
Hydraulika

Hydraulika (od gr. ὑδραυλικός ("hydraulikos"), które jest połączeniem słów "ὕδρω" (woda) i "αὐλός" (rura)) – nauka o praktycznych zastosowaniach cieczy a w szczególności wykorzystywaniu ich ruchu (przepływu). Jest powiązana z mechaniką płynów, która stanowi jej teoretyczną podbudowę.
Hydraulika zajmuje się m.in. przepływem płynów w rurach, rzekach i kanałach oraz ograniczeniem ich ruchu za pomocą takich urządzeń jak tamy czy zbiorniki. Pewne założenia czy zasady hydrauliki mogą się też częściowo odnosić do gazów, w szczególności w przypadkach gdy różnice w gęstości pomiędzy nimi są względnie nieznaczne. Ponadto dotyczy ona działania takich urządzeń mechanicznych jak np.: wiatraki, turbiny gazowe czy układy pneumatyczne.
Historia hydrauliki.
Ruch cieczy jak też i jej przemieszczanie się pod wpływem ciśnienia były wykorzystywane przez człowieka do wykonywania wielu prac zanim jeszcze Blaise Pascal i Daniel Bernoulli sformułowali prawa na których opiera się współczesna technika hydrauliczna. Pascal odkrył m.in., iż ciśnienie wewnątrz cieczy (płynu) będącej w równowadze, wywołane działaniem sił zewnętrznych (ciśnieniowych) ma wartość jednakową we wszystkich punktach cieczy (płynu). W prasie hydraulicznej prawo Pascala jest wykorzystywane do uzyskania zwiększonego parcia, przyłożenie siły do małego tłoka (pompy, znajdującego się w małym cylindrze) przekazuje nacisk poprzez rurę do dużego cylindra, gdzie ciśnienie napiera na wszystkie strony, łącznie z dużym tłokiem (tzw. tłokiem roboczym), który zwielokrotnia przyłożoną siłę (zwielokrotnienie siły równe jest stosunkowi powierzchni tłoka dużego – tzw. tłoka roboczego do powierzchni małego tłoka – pompy).
Natomiast Bernoulli stwierdził 100 lat po Pascalu, iż w ruchu ustalonym cieczy doskonałej odbywającym się pod wyłącznym wpływem siły ciężkości, energia jednostki masy (będąca sumą energii położenia, energii ciśnienia i energii kinetycznej) jest w każdym punkcie tej samej strugi stała. Tak więc energia pochodząca z ruchu może być częściowo zamieniona na siłę parcia poprzez powiększenie przekroju rury, który wprawdzie spowolni przepływ płynu ale zwiększy ciśnienie w cieczy.
W 1882 r. w Londynie wybudowano układ hydrauliczny, który przekazywał wodę pod ciśnieniem poprzez główne rury pod ulicami do maszyn fabrycznych. W 1906 r. dokonano następnego ważnego kroku naprzód w hydraulice, kiedy to zastosowano olejowy system hydrauliczny na statku "USS Virginia", który służył do poruszania działami okrętowymi. W latach dwudziestych XX wieku powszechne stały się odrębne (często przenośne) jednostki hydrauliczne składające się z pomp, silników i układu sterowania, co umożliwiło ich wprowadzenie do narzędzi, maszyn rolniczych i przemysłowych, samolotów itp.
Zastosowanie praktyczne hydrauliki.
Obecnie największe znaczenie ma tzw. hydraulika siłowa, która zajmuje się głównie opracowywaniem i wykorzystaniem układów hydraulicznych. Układem hydraulicznym jest zespół wzajemnie połączonych części, których zadaniem jest przekazywanie energii lub sterowanie za pośrednictwem cieczy hydraulicznej pod ciśnieniem, w układzie zamkniętym. Działanie układu hydraulicznego opiera się na wymuszonym i sterowanym przepływie cieczy hydraulicznej, która wykonuje pracę. Ruch cieczy jest tu wymuszany przez pompę, natomiast energia jest odbierana przez siłowniki hydrauliczne (albo cylindry hydrauliczne – zmieniające energię strumienia cieczy w ruch prostoliniowy albo silniki hydrauliczne, zmieniające energię strumienia cieczy na ruch obrotowy). Podstawowe części większości układów hydraulicznych to m.in.:
Wzrost popularności układów hydraulicznych jest szczególnie duży od czasu II wojny światowej. W przypadku urządzeń przemysłowych, rolniczych, budowlanych czy górniczych systemy te skutecznie współzawodniczą z ich mechanicznymi lub elektrycznymi odpowiednikami. Główną ich zaletą jest wszechstronność i wydajność oraz łatwość sterowania i dokładność (szybka reakcja na czynności wykonywane przez operatora). Są one zdolne do wytwarzania sił sięgających od kilku gramów do tysięcy ton.
Systemy hydrauliczne są bardzo ważnym źródłem przekazywania energii m.in. w nowoczesnych samolotach (hamulce, wypuszczane podwozie), samochodach (układ kierowniczy, ciężarówki wywrotki).

</doc>
<doc id="640008" url="https://pl.wikipedia.org/wiki?curid=640008" title="Siła parcia">
Siła parcia



</doc>
<doc id="640014" url="https://pl.wikipedia.org/wiki?curid=640014" title="Stara Synagoga w Bojanowie">
Stara Synagoga w Bojanowie

Stara Synagoga w Bojanowie – pierwsza, drewniana synagoga znajdująca się w Bojanowie przy dzisiejszej ulicy Bojanowskiego.
Synagoga została zbudowana w 1793 roku. Spłonęła w 1857 roku. Dwa lata później, w 1859 roku, na jej miejscu wybudowano nową, murowaną synagogę.

</doc>
<doc id="640015" url="https://pl.wikipedia.org/wiki?curid=640015" title="Elektryka">
Elektryka



</doc>
<doc id="640016" url="https://pl.wikipedia.org/wiki?curid=640016" title="Czupa">
Czupa

Czupa (ros. Чупа) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii. Miejscowość leży nad niewielką zatoką Morza Białego, w Rejonie łouchskim i liczy 3793 mieszkańców, głównie Rosjan.
Znajduje się tam market i spory port jak na wielkość.
Osada istniała już w roku 1574, z którego to pochodzi o niej najstarsza wzmianka; wynika z niej, że w Czupie znajdowało się wówczas 8 domów.

</doc>
<doc id="640017" url="https://pl.wikipedia.org/wiki?curid=640017" title="Synagoga w Bojanowie">
Synagoga w Bojanowie

Synagoga w Bojanowie – synagoga znajdująca się w Bojanowie przy ulicy Stefana Bojanowskiego.
Synagoga została zbudowana w 1859 roku na miejscu starej, drewnianej bożnicy. Podczas II wojny światowej Niemcy zdewastowali wnętrze synagogi. Po zakończeniu wojny budynek przebudowano na łaźnie miejską. Obecnie znajduje się w niej galeria sztuki oraz mieszkania. 
Murowany budynek synagogi wzniesiono na planie prostokąta. Przykryty był kopułą pokrytą malowidłami, w oknach znajdowały się witraże. Do dzisiaj zachowały się jedynie bogato dekorowane drzwi frontowe. W ostatnim czasie zaginęły zachowane fragmenty Aron ha-kodesz, które były w posiadaniu prywatnej osoby.

</doc>
<doc id="640018" url="https://pl.wikipedia.org/wiki?curid=640018" title="Lipce">
Lipce



</doc>
<doc id="640020" url="https://pl.wikipedia.org/wiki?curid=640020" title="Begina">
Begina



</doc>
<doc id="640021" url="https://pl.wikipedia.org/wiki?curid=640021" title="Chielula">
Chielula

Chielula (ros. Хелюля, fiń. "Helylä") – osiedle typu miejskiego w północno-zachodniej Rosji, w Republice Karelii, w rejonie sortawalskim, nad rzeką Tochmajoki, ok. 5 km na północ od miasta Sortawała.
Miejscowość liczyła w 2005 roku ok. 3,1 tys. mieszkańców, głównie Rosjan i innych europejskich osadników, a także Karelów – rdzennych mieszkańców tych ziem. Liczba mieszkańców w szybkim tempie zmniejsza się z powodu emigracji zarobkowej do większych miast; w 1996 r. osadę zamieszkiwało 3600 osób, co oznacza spadek populacji o 13% w ciągu 9 lat.

</doc>
<doc id="640022" url="https://pl.wikipedia.org/wiki?curid=640022" title="Vibhajjavāda">
Vibhajjavāda



</doc>
<doc id="640024" url="https://pl.wikipedia.org/wiki?curid=640024" title="Bitwa pod Łojowem (1649)">
Bitwa pod Łojowem (1649)

 
Bitwa pod Łojowem – starcie zbrojne, które odbyło się 31 lipca 1649 koło Łojowa, około 50 km od Czernihowa, podczas powstania Chmielnickiego. Wojska litewskie pod dowództwem Janusza Radziwiłła pokonały tu kozackie wojska pułkowników Podobajły i Krzeczowskiego.
Tło przedbitewne.
Latem 1649 roku 7-tysięczna armia kozacka Stepana Podobajły zdobyła Łojów i spaliła miejscowy zamek, po czym rozłożyła się obozem w widłach Dniepru i Soża w okolicach Rzeczycy, umacniając swą pozycję wałami ziemnymi. Stąd na ziemie białoruskie rozpuszczane były łupieżcze zagony, terroryzujące miejscową ludność swym okrucieństwem.
Przeciwko Podobajle ruszyła armia Wielkiego Księstwa Litewskiego pod wodzą hetmana polnego litewskiego Janusza Radziwiłła (około 6000 żołnierzy, w tym 1000 piechoty, 800 husarii i 4200 reszty jazdy).
Na pomoc Podobajle pospiesznie maszerował od Czarnobyla w kierunku Rzeczycy Stanisław Krzeczowski, prowadząc armię w sile 10 000 żołnierzy (w tym 6000 piechoty). Wysłał go oblegający wojska polskie pod Zbarażem Bohdan Chmielnicki, obawiając się o swoje zaplecze (Łojów leży zaledwie kilkadziesiąt kilometrów od Kijowa).
Gdy podjazdy litewskie odkryły główny obóz armii kozackiej Podobajły, Janusz Radziwiłł natychmiast ruszył w ich kierunku, przy czym piechota dowodzona przez Wincentego Gosiewskiego płynęła na łodziach Dnieprem. 23 lipca 1649 armia litewska dotarła pod miasto Łojów, położone na prawym brzegu Dniepru. Podobajło był natomiast na lewym brzegu. Radziwiłł postanowił jednak zaatakować Kozaków rozmieszczając naprzeciw ich obozu artylerię.
Bitwa.
31 lipca 1649 hetman otrzymał wiadomość o drugiej armii kozackiej Krzeczowskiego, która szła Podobajle na pomoc. Radziwiłł dla rozpoznania sił i zamiarów nowego przeciwnika, wysłał mu naprzeciw około 2000 jazdy. Krzeczowski dotarł pod Rzeczycę, ale nie zamierzał tracić czasu na zdobywanie twierdzy i ruszył naprzeciw armii litewskiej, mijając się z idącą kawalerią litewską, którą Radziwiłł wysłał w jego kierunku. Gdy jazda dotarła do Rzeczycy, Krzeczowski zaatakował osłabione siły Radziwiłła (4000 żołnierzy, w tym 1000 piechoty), jednak natarcie jego załamało się w ogniu piechoty i artylerii armii litewskiej, stojących na grobli rzeczki Łojówki.
Na zmieszane wojska nieprzyjaciela Radziwiłł rzucił do szarży jazdę. Wojska kozackie postąpiły zgodnie z wyuczoną w takich wypadkach taktyką i rozstąpiły się, po czym uderzyły na skrzydła i tyły atakującej jazdy. Otoczoną jazdę uratowała z opresji jazda litewska, która wróciła spod Rzeczycy i zaatakowała armię kozacką od tyłu, rozstrzygając losy bitwy.
Część wojsk kozackich, które nie uległy rozproszeniu, zamknęły się w okopanym taborze. Wojska litewskie próbowały zdobyć tabor, ale bez powodzenia. Gdy armia Podobajły, idąc osaczonym wojskom Krzeczowskiego na pomoc, przeprawiła się przez Dniepr, wojska litewskie natychmiast zaatakowały nowego przeciwnika, odnosząc i tutaj zwycięstwo. Wkrótce padł otoczony tabor, a ciężko ranny Krzeczowski został wzięty do niewoli, w której zmarł na skutek odniesionych ran. Straty wojsk kozackich wyniosły kilka tysięcy zabitych.

</doc>
<doc id="640025" url="https://pl.wikipedia.org/wiki?curid=640025" title="Rozszczep kręgosłupa">
Rozszczep kręgosłupa

Rozszczep kręgosłupa, tarń dwudzielna (łac. "spina bifida") – wada rozwojowa kręgosłupa polegającą na nieprawidłowym rozwoju kręgosłupa spowodowanym rozszczepem – niezamknięciem kanału kręgowego (inaczej: brakiem tylnej części łuków kręgowych). Wada ta powstaje około 3 tygodnia ciąży. W zależności od obszaru wystąpienia wyróżnia się przepukliny okolicy szyjnej, piersiowej, lędźwiowej i krzyżowej. Suplementacja kwasu foliowego w trakcie ciąży redukuje przypadki rozszczepu kręgosłupa.
Objawy.
Skutki wystąpienia rozszczepu kręgosłupa są ściśle zależne od stopnia zaawansowania wady i jej umiejscowienia. Następstwami tej wady mogą być czasami tylko łagodne bóle czy pewne trudności w poruszaniu się powodowane zaburzeniem unerwienia mięśni, ich zmęczeniem lub osłabieniem (niepodparte lub źle zawieszone mięśnie muszą wykonywać kilkukrotnie większą pracę niż mięśnie zdrowego człowieka), ale również tak poważne, jak i ich porażenie mogące być powodem całkowitego unieruchomienia.Obok wady kręgosłupa spotykane są m.in. deformacje stawów kończyn dolnych, przepukliny mogące prowadzić do porażeń nerwowych (powodujących zaburzenia czucia skórnego, a w powikłaniu odleżynami), trudności w oddawaniu kału (porażenie mięśni odbytnicy) czy moczu – neurogenny pęcherz moczowy, a co za tym idzie narażenie na liczne infekcje dróg moczowych itp. Zaawansowanym stadiom tej wady towarzyszy często "przepuklina oponowo-rdzeniowa" (łac. "myelomeningocoele").
Leczenie.
Leczenie ortopedyczne zależy od stopnia komplikacji. Wiele osób żyjących z tą wadą może nawet nie wiedzieć o jej istnieniu, gdyż nie musi ona przeszkadzać w normalnym funkcjonowaniu. Niektóre dzieci wymagają gimnastyki korekcyjnej oraz zaplecza ortopedycznego takiego jak wkładki ortopedyczne czy w gorszych przypadkach kule lub ortezy. Często źle rozwijający się kręgosłup poddaje się deformacjom od tak lekkich jak wrodzona – np. skolioza, aż do deformacji leczonych operacyjnie – zdwojenie rdzenia czy diastematomyelia.

</doc>
<doc id="640030" url="https://pl.wikipedia.org/wiki?curid=640030" title="Zakres projektu">
Zakres projektu

Zakres projektu jest to możliwie jak najdokładniejsze i całkowite określenie oczekiwanego wyniku projektu. 
Zakres nigdy nie określa konkretnych zadań mających na celu realizację projektu. Odpowiada na pytanie, co powinno być zrobione w projekcie, aby osiągnąć jego cele. Wyznacza ramy do oszacowania kosztu projektu i czasu realizacji projektu. Zakres, koszt i czas tworzą parametry projektu, tzw. „magiczny trójkąt”.

</doc>
<doc id="640031" url="https://pl.wikipedia.org/wiki?curid=640031" title="Tarcza hamulcowa roweru">
Tarcza hamulcowa roweru



</doc>
<doc id="640032" url="https://pl.wikipedia.org/wiki?curid=640032" title="Szczęki hamulcowe roweru">
Szczęki hamulcowe roweru



</doc>
<doc id="640034" url="https://pl.wikipedia.org/wiki?curid=640034" title="Wiartsila">
Wiartsila

Wiartsila (ros. Вяртсиля; fiń. "Värtsilä") - osiedle typu miejskiego w północno-zachodniej Rosji, w Republice Karelii, w rejonie sortawalskim. W 2005 roku liczyło ok. 3,1 tys. mieszkańców, głównie Rosjan.

</doc>
<doc id="640039" url="https://pl.wikipedia.org/wiki?curid=640039" title="Granma">
Granma



</doc>
<doc id="640040" url="https://pl.wikipedia.org/wiki?curid=640040" title="Rezerwat przyrody Puszcza Śnieżnej Białki">
Rezerwat przyrody Puszcza Śnieżnej Białki

Rezerwat przyrody „Puszcza Śnieżnej Białki” – leśny rezerwat przyrody w południowo-zachodniej Polsce, w Górach Bialskich, w Sudetach Wschodnich, województwo dolnośląskie.
Położenie.
Rezerwat położony jest w Sudetach Wschodnich, w południowo-wschodniej części Gór Bialskich, na terenie Śnieżnickiego Parku Krajobrazowego, obszaru Natura 2000 Góry Bialskie i Grupa Śnieżnika PLH020016 SOO, na wschodnim zboczu Iwinki, poniżej Rudawca, w gminie Stronie Śląskie, około 2,3 km, na południe, powyżej Bielic.
Charakterystyka.
Rezerwat został utworzony w 1963 roku Zarządzeniem Ministra Leśnictwa i Przemysłu Drzewnego (Monitor Polski z 1963 r, Nr 48, Poz. 242). Jest to rezerwat leśny o powierzchni 124,68 ha, utworzony dla ochrony ciekawych i rzadkich gatunków chronionych oraz naturalnych zbiorowisk roślinnych. Rezerwat utworzono głównie dla zachowania i ochrony lasu regla dolnego z buczyną górską z domieszką jaworu "(Acer pseudoplatanus)" i świerka pospolitego "(Picea abies)" oraz wysokogórskiego boru świerkowego regla górnego.
Rezerwat utworzono na wschodnim zboczu kopulastego szczytu Iwinki położonej niżej Rudawca na wysokości od 980 do 1000 m n.p.m., w najwyższej partii Gór Bialskich i najdzikszym rejonie w całych Sudetach, gdzie rosnące gęste lasy zachowały swój pierwotny charakter. Obszar rezerwatu zasięgiem obejmuje najcenniejszą część kompleksu zwanego „Puszczą Jaworową”. Rezerwat w pobliżu górnej granicy występowania obejmuje fragment naturalnego lasu liściastego, stanowiący relikt dawnej Puszczy Sudeckiej, w którym zachowały się ponad 150-letnie buki i jawory. Powierzchnię leśną rezerwatu zbliżoną swoim charakterem do naturalnego lasu, tworzy górnoreglowy las świerkowy, zakwalifikowany do boru wysokogórskiego. Lasów tego typu zachowało się w Sudetach bardzo niewiele. Podłoże rezerwatu tworzą skały metamorficzne gnejsy i łupki łyszczykowe, z których zbudowane są Góry Bialskie.
Ochroną objęto szczytowy fragment wzniesienia, porośnięte wysokogórskim lasem regla dolnego i górnego, starodrzewem oraz bogatym zestawem traworośli i unikalnymi gatunkami roślin wysokogórskich i fragmentem skarłowaciałego lasu świerkowego. Pomimo zanieczyszczeń wywołanych katastrofą ekologiczną w Sudetach teren rezerwatu nadal stanowi wyjątkowe zbiorowisko flory i fauny.
Obszar rezerwatu jest objęty ochroną czynną.
Flora.
Z rzadkich roślin wśród flory zielnej występują: paproć wietlica alpejska, kosmatka olbrzymia, storczyk gnieźnik leśny, fiołek sudecki, modrzyk górski i dzwonek brodaty, który ma drugie stanowisko w sąsiednim rezerwacie „Śnieżnik Kłodzki”.
Historia.
Kompleks leśny, na terenie którego położony jest rezerwat, w przeszłości stanowił dobra Marianny Orańskiej, a w okresie międzywojennym wchodził w skład prywatnego majątku ziemskiego. Przyrodnicze bogactwo tego rejonu dostrzeżono już w XIX wieku. Było to wówczas ulubione miejsce księżnej Marianny, która ceniła jego dzikość i naturalność i nazywała „Rajem” (ówczesna nazwa rezerwatu to Saalwiesen). Mając na uwadze ochronę tego urokliwego zakątka prowadziła planową gospodarkę leśną, co uchroniło znajdujące się w tym rejonie duże kompleksy leśne przed bezmyślnym wyrębem. W 1937 roku władze niemieckie, ze względu na wybitne walory przyrodnicze, część Puszczy Jaworowej na zboczu Iwinki, o powierzchni wynoszącej 20 ha, uznały za obszar ochronny. Na obszarze ochronnym na mocy ówczesnego prawa zabroniono wyrębu drzewa, uszkadzania roślinności, polowania i płoszenia zwierzyny. Po 1945 roku obszar przez kilka lat czekał na ponowną prawną ochronę. Rezerwat przyrody o nazwie „Puszcza Śnieżnej Białki” został utworzony dopiero w 1963 roku, na obszarze ponad 124 ha.
Turystyka.
Przez rezerwat prowadzi szlak turystyczny:

</doc>
<doc id="640041" url="https://pl.wikipedia.org/wiki?curid=640041" title="Test Kollera">
Test Kollera

Test Kollera – test służący różnicowaniu przyczyn niedoboru czynników krzepnięcia z grupy kompleksu protrombiny w przebiegu żółtaczki.
Badanemu podaje się dożylnie, z zabezpieczeniem przeciwwstrząsowym, witaminę K1, a po upływie doby oznacza się wskaźnik protrombinowy (wskaźnik Quicka).
Jeżeli żółtaczka ma charakter zaporowy, to wskaźnik ulega normalizacji, natomiast w żółtaczce hemolitycznej – nie.

</doc>
<doc id="640043" url="https://pl.wikipedia.org/wiki?curid=640043" title="Synagoga w Buku">
Synagoga w Buku

Synagoga w Buku – neoromańska synagoga znajdująca się w Buku przy ulicy Mury. Jest najlepiej zachowaną synagogą w Wielkopolsce.
Historia.
Synagoga została zbudowana według projektu niemieckiego architekta, historyka sztuki Alfreda Grottego w 1893, 1900-1905 albo w 1909, który to rok wyraźnie jest odrzucany w innych źródłach na miejscu starej synagogi, która została zniszczona w czasie Wiosny Ludów w 1848. W okresie międzywojennych społeczność żydowska była nieliczna i pozbawiona miejscowego rabina, choć odnotowała wzrost w latach 30. XX wieku. Podczas II wojny światowej hitlerowcy zdewastowali synagogę i urządzili w niej najpierw areszt tymczasowy dla bukowskich Żydów a potem stolarnię i fabrykę mebli. Po wojnie, od 1950 budynek synagogi służył jako siedziba klubu sportowego MKS Patria Buk.
Następnie w 1977 próbowano zaadaptować ją na bibliotekę i dom kultury, lecz w 1987 roku przejęła ją Fundacja Rodziny Nissenbaumów, która . W 1994 ze środków Wojewódzkiego Konserwatora Zabytków w Poznaniu i współudziale Fundacji Rodziny Nissenbaumów synagoga została gruntownie wyremontowana, a teren uporządkowany i ogrodzony. Remont synagogi wykonano wg proj. Stankowskich z Poznania z przeznaczeniem go na cele muzealno - religijne. Synagoga została zwrócona Związkowi Gmin Wyznaniowych Żydowskich w Polsce, który w 2009 sprzedał budynek Miastu Buk.
Od 1 lutego 1988 figuruje wraz z sąsiednią dawną szkołą talmudyczną w rejestrze zabytków Narodowego Instytutu Dziedzictwa. W synagodze sporadycznie potem odbywały się nabożeństwa, organizowane przez poznańską filię Związku Gmin Wyznaniowych Żydowskich w RP. Od 2 listopada 2009 synagoga jest ponownie własnością Gminy Buk. Jeszcze w 2014 była używana jedynie okazjonalnie. Po kapitalnym remoncie przeprowadzonym w latach 2017-2018 obiekt przemianowano na wielofunkcyjną Salę Miejską, w której odbywają się śluby cywilne, posiedzenia rady miejskiej oraz wydarzenia kulturalne i artystyczne o różnym charakterze.
Architektura.
Murowany budynek synagogi wzniesiono na planie prostokąta w stylu neoromańskim. Fasada liczy 13,20 m, długość budynku (z wyjątkiem wnęki) wynosi 19,20 m, a wysokość 12 m. We wschodniej części znajduje się główna sala modlitewna, którą z trzech stron otaczają wsparte na słupach galerie dla kobiet, na których balustradach zachowały się gwiazdy Dawida. W zachodniej części znajduje się przedsionek. Oryginalne wyposażenie nie przetrwało, a wnękę po Aron ha-kodesz zamurowano.
Zachował się natomiast piękny wystrój zewnętrzny synagogi, w tym oryginalna fasada z trzema wejściami, w środku dla mężczyzn, a dwoma bocznymi dla kobiet. Elewacja frontowa została zwieńczona została szczytem w stylu neoromańskim. Po bokach akcentują ją dwa filary zakończone sterczynami wystającymi ponad połać dachu, przekryte dwuspadowymi daszkami. Boniowany ryzalit zakończony jest trójkątnym szczytem ze sterczyną. Szczyt fasady, ozdobiony jest fryzem arkadkowym, podobne jak dwie arkadki, które umieszczone zostały w sterczynach bocznych. Nad głównym wejściem znajdują się puste miejsce na tablice Dekalogu. Na elewacjach bocznych znajdują się po dwa rzędy półokrągle zakończonych okien.

</doc>
<doc id="640046" url="https://pl.wikipedia.org/wiki?curid=640046" title="Piaoziorskij">
Piaoziorskij

Piaoziorskij (ros. Пяозёрский) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży w rejonie łouchskim i liczy 2572 mieszkańców (1 stycznia 2005 r.), głównie Rosjan. Liczba ta zmniejsza się – w ciągu ostatnich 9 lat spadła o 128 osób, co stanowi blisko 5%.

</doc>
<doc id="640048" url="https://pl.wikipedia.org/wiki?curid=640048" title="Karol Serini">
Karol Serini

Karol Artur Serini (ur. 21 marca 1875 w Tomaszowie Rawskim (Mazowieckim); zm. 21 października 1931 w Warszawie) – duchowny Kościoła Ewangelicko-Augsburskiego, profesor na Wydziale Teologii Ewangelickiej Uniwersytetu Warszawskiego i wolnomularz. Autor prac poświęconych masonerii.
Życiorys.
Pochodził ze znanej tomaszowskiej rodziny Serinich (Serenich), która wywodziła się z Prus Wschodnich, ale wyznawała religię katolicką. Przodkowie osiedli w Tomaszowie Mazowieckim w pierwszych latach istnienia osady hutniczo-sukienniczej (1823–1830). Przodkowie wykonywali pracę postrzygacza. Karol Artur został wychowany w atmosferze patriotycznej. Dziadek Karol Serini (Sereni), sędziwy już wiekiem, był oddany pod dozór policyjny za publiczne śpiewanie pieśni rewolucyjnych. Ojciec Karol Serini (Sereni), z zawodu postrzygacz, uczestniczył w powstaniu styczniowym i został rozkazem Audytoriatu Polowego zesłany na Sybir za udział w buncie. Matką Karola Artura była Zuzanna Karolina Serini z domu Gudel (ur. 19 maja 1847 r. w Tomaszowie), która pochodziła z grona tomaszowskich ewangelików. Prawdopodobnie za jej sprawą Karol Artur (wcześnie osierocony przez ojca) stał się ewangelikiem i podjął studia teologiczne.
Duchowny.
Karol Artur Serini w 1898 roku ukończył studia teologiczne na Uniwersytecie w Dorpacie. W Warszawie, w maju 1899 roku, został ordynowany na duchownego przez ks. bp. Juliusza Burschego. Do 1919 roku zajmował się pracą parafialną. Rozpoczął ją jako wikariusz w Pabianicach, następnie prowadził działalność duszpasterską w parafii św. Trójcy w Łodzi, a w latach 1901-1905 pełnił funkcję proboszcza parafii w Stawiszynie.
29 maja 1905 roku został wybrany na stanowisko proboszcza parafii w Zgierzu, jako następca ks. Ernesta Burschego. Urzędowanie rozpoczął 30 lipca. Duszpasterzem zgierskich ewangelików był przez 15 lat. W tym okresie m.in. założył męski chór Concordia oraz liczne grupy parafialne dla różnych grup wiekowych.
W okresie pierwszej wojny światowej zaczęto utrudniać mu pracę, gdyż deklarował się Polakiem. W 1920 roku złożył rezygnację ze stanowiska proboszcza i opuścił Zgierz. Tego samego roku wyjechał do Bazylei na roczne stypendium i uzyskał tytuł licencjata. W kwietniu 1922 roku na prośbę bp. Burschego objął kierownictwo Katedry Teologii Systematycznej na Wydziale Teologii Ewangelickiej Uniwersytetu Warszawskiego.
Wolnomularz.
Przed rokiem 1929 Karol Serini, jako jedyny znany duchowny, został inicjowany do warszawskiej loży wolnomularskiej "Wolność Przywrócona". Był autorem prac, będących próbą analizy wolnomularstwa od strony zarówno historycznej, jak i teoretycznej. Praca pt. "Masoneria", omawiająca pochodzenie i rozwój wolnomularstwa, została pierwotnie opublikowana w 1929 roku, w numerach 4,5 i 6 pisma "Jednota", wydawanego przez Kościół Ewangelicko-Reformowany w RP. W 1934 roku tekst został włączony do pośmiertnie wydanego dzieła "Życie, nauka, religia", będącego zbiorem artykułów Seriniego.
Druga, niedokończona praca pt. "Symbol w wolnomularstwie", wygłoszona pierwotnie jako lożowa "deska", stanowi przekaz o charakterze filozoficznym, tłumaczący pojmowanie rzeczywistości przez "sztukę królewską" za pomocą języka symboli i alegorii, oraz uzasadniający pokrótce potrzebę działania polskiej masonerii już w XVIII wieku. Tekst został wydany w 1933 roku przez - jak podaje sama książka - "Grono przyjaciół i uczniów [...] dla uczczenia pamięci Jego". Obie prace publikowane były w 1992 roku w pierwszym numerze czasopisma historycznego "Ars Regia". "Symbol w wolnomularstwie" został wznowiony w 2014 w "Bibliotece tradycji europejskiej" tom 56 (ss. 53).

</doc>
<doc id="640050" url="https://pl.wikipedia.org/wiki?curid=640050" title="Skrzypek na dachu">
Skrzypek na dachu

Skrzypek na dachu () – musical z muzyką Jerry’ego Bocka, tekstem Sheldona Harnicka i librettem Josepha Steina. Historia jest luźno oparta na cyklu powieści i opowiadań Szolema Alejchema (żydowskiego pisarza pochodzącego z Ukrainy) jest osadzona w realiach strefy osiedlenia carskiej Rosji w fikcyjnej wsi Anatewka na początku XX wieku.
Głównym bohaterem jest Tewje mleczarz, ojciec pięciu córek, który próbuje chronić żydowskie tradycje religijne i kulturowe w szybko zmieniającym się świecie pod wpływem zmian obyczajowych i politycznych.
Oryginalna produkcja na Broadwayu, mająca premierę w 1964 roku, jako pierwszy musical w historii przekroczyła 3000 przedstawień będąc na afiszu przez prawie 10 lat (rekord pobity 8 lat później przez "Grease)." Przedstawienie zdobyło dziewięć nagród Tony, zaowocowało pięcioma wznowieniami na Broadwayu, adaptacją filmową z 1971 roku, kilkudziesięcioma wystawieniami w Polsce oraz dziesiątkami adaptacji w innych językach.
Przed premierą.
Pierwowzór, wczesne adaptacje.
"Skrzypek na dachu" jest oparty na powieści "Dzieje Tewji Mleczarza" (z 1894) oraz na cyklu opowiadań powstałych przez kolejne 20 lat autorstwa Szolema Alejchema, napisanych w jidysz. Dodatkową inspiracją kulturową była również praca "Life Is with People autorstwa" Marka Zborowskiego i Elizabeth Herzog wydana w 1952 roku.
Alejchem zaczął tworzyć dramatyczną adaptację powieści, lecz nie zdążył jej ukończyć przed śmiercią. Wersja ta została mimo to wystawiona w jidysz w 1919 roku przez Yiddish Art Theatre, a w latach trzydziestych powstał film. Pod koniec lat 50 musical oparty na opowiadaniach Alejchema, "Tevye i jego córki", został wystawiony przez Arnolda Perla na Off-Broadwayu. Później nad przeniesieniem tego musicalu na Broadway zastanawiali się: Rodgers i Hammerstein, a następnie Mike Todd, ale porzucili ten pomysł.
Przygotowania.
Zadania podjął się producent Fred Coe. Inwestorzy i media obawiali się, że dzieło będzie zbyt hermetycznie żydowskie by przyciągnąć uwagę szerokiej publiczności, krytykowano go za powierzchowność i uproszczenia kulturowe (Philip Roth określił "Skrzypka" jako "kicz ze sztetla)," zbytnie zmiany w stosunku do pierwowzoru literackiego. Harold Prince zastąpił pierwotnego producenta i wynajął reżysera Jerome Robbinsa. Pierwotnie rozpatrywano tytuł "Tevye", lecz zainspirowani obrazami Marca Chagalla ["Green Violinist" (1924), "Le Mort" (1924), "The Fiddler" (1912)] tytuł potraktowali symbolicznie. Oryginalna scenografia nawiązywała również do malarstwa Chagalla.
USA.
1964 Broadway prapremiera.
Próbne przedstawienia rozpoczęły się w Fisher Theatre w Detroit (w lipcu i sierpniu 1964) i następnie we wrześniu w Waszyngtonie. Premiera na Broadwayu odbyła się 22 września 1964 roku w Imperial Theatre. Spektakl przeniesiono w 1967 do Majestic Theatre i w 1970 roku do The Broadway Theatre gdzie w dniu 2 lipca 1972 miało miejsce ostatnie 3242 przedstawienie, rekordowe pod względem liczby. Reżyserem i choreografem był Jerome Robbins, scenografia w stylu obrazów Marca Chagalla, była dziełem Borisa Aronsona. Notabene Chagall podobno nie lubił tego musicalu.
W obsadzie znaleźli się:
Najmłodszą córkę Tewjego, Bielke zagrała Pia Zadora Szczególnie trudna okazała się współpraca z Mostelem. Przede wszystkim pogardzał Robbinsem za jego kolaborację w latach pięćdziesiątych z Komisją do Badania Działalności Nieamerykańskiej (przez którą kilkunastu artystów trafiło na czarną listę). Mostel miał również tendencje do improwizacji co doprowadzało twórców do szału.
Znaczącymi zastępstwami w obsadzie byli: Bette Midler (Tzeitel), Adrienne Barbeau (jako Hodl), Peg Murray i Dolores Wilson (jako Golde), rolę Tewjego odtwarzali m.in. Herschel Bernardi, Theodore Bikel, Harry Goz oraz Leonard Nimoy. Paul Lipson zagrał Tewjego ponad 2000 razy.
Produkcja za każdego zainwestowanego w nią dolara przyniosła zwrot ponad 1500 dolarów. Spektakl zdobył dziewięć nagród Tony (m.in. Mostel i Karnilova).
1976 Broadway.
Pierwsze wznowienie na Broadwayu miało premierę 28 grudnia 1976, ostatni 167 spektakl w Winter Garden Theatre miał miejsce 21 maja 1977. Zero Mostel wystąpił jako Tevye, Thelma Lee jako Golde.
1981 Broadway.
Drugie wznowienie na Broadwayu miało miejsce 9 lipca 1981 roku w teatrze Lincoln Center, gdzie do 23 sierpnia odbyły się 53 ograniczone czasowo występy. W rolach głównych wystąpili Herschel Bernardi jako Tevye i Maria Karnilova jako Golde. Reżyserował Jerome Robbins.
1990 Broadway.
Trzecie wznowienie rozpoczęło się 18 listopada 1990 w George Gershwin Theatre i do 16 czerwca 1991 odbyło się w nim 241 przedstawień. Chaim Topol (odtwórca roli z adaptacji filmowej) wystąpił jako Tevye a Marcia Lewis jako Golde. Reżyseria Ruth Mitchell, produkcja zdobyła nagrodę Tony za najlepsze wznowienie musicalu.
2004 Broadway.
Czwarte wznowienie na Broadwayu miało premierę 26 lutego 2004 w teatrze Minskoff, do 8 stycznia 2006 odbyło się w nim 781 przedstawień. Alfred Molina (później Harvey Fierstein) jako Tevye, a Randy Graff (później Andrea Martin i Rosie O’Donnell) jako Golde. Młoda Lea Michele grała rolę Sprintze, reżyserował David Leveaux. Produkcja była nominowana do sześciu nagród Tony.
2009 Wilmington.
Trasa objazdowa "Topol in 'Fiddler on the Roof’: The Farewell Tour" rozpoczęła się 20 stycznia 2009 w Wilmington, Delaware. Topol opuścił trasę w listopadzie 2009 z powodu kontuzji mięśni ramienia. Zastąpił go Harvey Fierstein.
2015 Broadway.
Piąte broadwayowskie wznowienie miało premierę 20 grudnia 2015 w Broadway Theatre z ostatnim 431 spektaklem 31 grudnia 2016. W obsadzie wystąpili Danny Burstein jako Tevye, Jessica Hecht (później Judy Kuhn) jako Golde. Reżyserował Bartlett Sher. Produkcja była nominowana do trzech nagród Tony.
2018 Off-Broadway.
National Yiddish Theatre Folksbiene wystawił adaptację w języku jidysz ("Fidler Afn Dakh) w" Muzeum Dziedzictwa Żydowskiego w Nowym Jorku. Produkcja została następnie przeniesiona do Stage 42 na Off-Broadway. Reżyserował Joel Grey, tłumaczenie Shragi Friedmana (z produkcji izraelskiej z 1965 roku). W obsadzie Steven Skybell jako Tevye, Jill Abramovitz jako Golde. Premiera 15 lipca 2018, produkcja została zamknięta 5 stycznia 2020 zdobywając nagrodę Drama Desk Award 2019 za znaczące wznowienie musicalu.
Wielka Brytania.
1967 West End prapremiera brytyjska.
Prapremiera na West Endzie miała miejsce 16 lutego 1967 roku w Her Majesty’s Theatre, ostatnie 2030 przedstawienie miało miejsce 2 października 1971. Wyreżyserował Richard Altman. W obsadzie znaleźli się
Następcami roli Tevyego byli: Alfie Bass, Lex Goudsmit i Barry Martin. Rolę Golde przejęły kolejno: Avis Bunnage, Hy Hazell oraz Stella Moray.
1983 West End.
Pierwsze wznowienie w Londynie miało premierę 28 czerwca 1983 w Apollo Victoria Theatre na zakontraktowane 4 miesiące. Reżyseria Ruth Mitchell, Topol w roli Tevye, Thelma Ruby jako Golde.
1994 West End.
Drugie wznowienie londyńskie miało miejsce 28 czerwca 1994 w London Palladium. Spektakl grano do 3 września tego roku. Reżyseria Sammy Dallas Bayes, Topol w roli Tevye, Sara Kestelman jako Golde. Rolę Chavy zagrała córka Topola – Adi Topol-Margalith.
2007 West End.
Trzecie wznowienie londyńskie miało premierę 29 maja 2007 w Savoy Theatre z ostatnim przedstawieniem 16 lutego 2008. Reżyseria Lindsay Posner, z Henrym Goodmanem jako Tevye, Beverley Klein jako Golde.
2018 West End.
Czwarte wznowienie londyńskie miało premierę w Menier Chocolate Factory 23 listopada 2018 w reżyserii Trevora Nunna z udziałem Andy’ego Nymana jako Tevye i Judy Kuhn jako Golde. Produkcja została przeniesiona do Playhouse Theatre na West End 27 marca 2019. Zastępcami byli m.in. Maria Friedman jako Golde i Anita Dobson jako Yente. Produkcję zamknięto 2 listopada 2019.
Polska.
Na polskich scenach "Skrzypek" był wystawiany prawie trzydzieści razy. Polska prapremiera miała miejsce w łódzkim Teatrze Muzycznym w roku 1983. Reżyserowała Maria Fołtyn na podstawie tłumaczenia Antoniego Marianowicza (to tłumaczenie wykorzystano we wszystkich polskich inscenizacjach). Pierwszym polskim Tewje został Bernard Ładysz, Gołdę odtwarzała Grażyna Krajewska.
Inne znaczące produkcje.
Australia i Nowa Zelandia.
Oryginalna australijska produkcja miała premierę 16 czerwca 1967 w Her Majesty’s Theatre w Sydney. W rolach głównych wystąpili Hayes Gordon jako Tevye i Brigid Lenihan jako Golde. Produkcja trwała dwa lata. Trasa koncertowa została zorganizowana przez Australijską Operę w 1984 roku, a Gordon ponownie zagrał rolę Tevye.
W 2005 i 2007 roku Topol po raz kolejny odtwarzał rolę Tevyego – w australijskich produkcjach, z sezonami w Sydney, Brisbane, Melbourne, Perth, Wellington i Auckland. Musical został wznowiony w Melbourne i Sydney w latach 2015–2016 z Anthonym Warlowem jako Tevye, Sigrid Thornton jako Golde.
Na wrzesień 2020 zaplanowano w Sydney i Melbourne wystawienie wersji w języku jidysz (z napisami angielskimi) w reżyserii Joela Greya.
Izrael.
W 1965 roku Giora Godik wyprodukował wersję w języku jidysz przetłumaczoną przez Shragę Friedmana (tłumaczenie stało się podstawą do wszystkich inscenizacji w jidysz na całym świecie). Produkcja w języku hebrajskim od 2008 roku była grana w teatrze Cameri w Tel Awiwie przez ponad sześć lat. Wyreżyserował ją Moshe Kepten, z udziałem Natana Datnera jako Tevye i Ramy Messinger jako Golde.
Streszczenie fabuły.
"W streszczeniu, liście utworów i opisie postaci zastosowano polskie imiona bohaterów w transkrypcji przyjętej w inscenizacji z 2002 roku z warszawskiego Teatru Żydowskiego."
Akt I.
Żydowski mleczarz Tewje, biedak z pięcioma córkami, przełamując czwartą ścianę objaśnia widzom żydowskie tradycje (Prologue:Tradition) oraz prezentuje otoczenie – sztetl Anatewka (położony gdzieś w Rosji) i jego mieszkańców. W domu żona Gołda szykuje szabas instruując córki: Cejtł, Hudł, Chawę, Szpryncę i Bejłkę. Przybywa Jenta, wiejska swatka aby przekazać Gołdzie wiadomość, że Lejzer Wolf, bogaty rzeźnik i wdowiec (starszy od Tewjego) chce poślubić najstarszą córkę – Cejtł. Jej młodsze siostry, Hudł i Chawa są podekscytowane (Matchmaker, Matchmaker), Cejtł przerażona domyślając się powodów wizyty, ponieważ kocha z wzajemnością biednego krawca Motła.
Tewje ciągnie wózek z mlekiem, ponieważ jego koń okulał. Prowadzi monolog wewnętrzny z Bogiem (If I Were a Rich Man), pytając dlaczego go doświadcza biedą. Dociera do centrum wsi. Księgarz przekazuje zgromadzonym wiadomości ze świata zewnętrznego o pogromach i wypędzeniach. Przyjezdny student Perczyk słyszy rozmowę i strofuje za bezczynność. Rabin i starszyzna lekceważą słowa młodego radykała, lecz Tewje zaprasza go do domu na szabasową wieczerzę, oferując mu wyżywienie i nocleg w zamian za nauczanie dwóch najmłodszych córek. Gołda każe mężowi spotkać się z Lejzerem po wieczerzy, ale nie wyjaśnia powodu. Cejtł naciska na Motła, by poprosił ojca o jej rękę, ale ten boi się temperamentu „teścia”. Rodzina zaczyna modlitwę szabasową (Sabbath Prayer).
Po wieczerzy Tewje idzie do gospody porozmawiać z rzeźnikiem zakładając błędnie, że Lejzer chce kupić jego krowę. Gdy nieporozumienie zostanie wyjaśnione, Tewje zgadza się, aby Lejzer poślubił Cejtł (z bogatym rzeźnikiem córka nigdy nie zazna głodu). Żydzi świętują ubity interes tańcem, po chwili dołączają nawet rosyjscy chłopi (To Life). Po opuszczeniu karczmy Tewje spotyka policjanta, który ostrzega go, że w najbliższym czasie, pomimo sympatii dla społeczności żydowskiej będzie zmuszony do zorganizowania aktów przemocy.
Następnego ranka, Tewje budzi się skacowany, informuje żonę, że zgodził się na zamążpójście najstarszej córki. Gołda jest wniebowzięta, Cejtł zdruzgotana błagając ojca, by nie zmuszał jej do małżeństwa. Przybywa Motł i zbierając się na odwagę ujawnia, że są z Cejtł „po słowie”. Tewje początkowo oburzony naruszeniem tradycji aranżowanych małżeństw, jest pod wrażeniem odwagi krawca. Po monologu wewnętrznym (Tevye’s Monologue) Tewje zmienia zdanie i zgadza się na ich ślub, zastanawia się jednak, jak zakomunikować to żonie. Rozradowany Motł tańczy z radości z ukochaną (Miracle of Miracles).
Następnej nocy Tewje udaje, że obudził się z koszmaru sennego. Obudzona Gołda oferuje interpretację a jej mąż konfabulując opowiada co mu się „przyśniło” (Tevye’s Dream). We „śnie” duch żoninej babki Cejtl nakazuje wydać wnuczkę imienniczkę za krawca (a nie rzeźnika), na poparcie tych słów przybywa również duch żony Lejzera Wolfa, Fruma Sara aby wyperswadować groźbą pomysł małżeństwa jej byłego męża z najstarszą córką Tewjego. Przesądna Gołda wierząc w opowieść jest przerażona i przystaje na ślub młodej pary zakochanych.
Trzecia córka, Chawa jest zaczepiana przez rosyjskich nastolatków, w jej obronie staje młody chłop Fietka. Pożyczając jej książkę zaczyna sekretny romans.
Nadchodzi dzień ślubu Cejtł i Motła, wszyscy Żydzi dołączają do ceremonii ślubnej (Sunrise, Sunset) i weselnej uroczystości (Bottle Dance). Lejzer Wolf wszczyna awanturę spierając się z Tewjem o złamane porozumienie ślubne. Awanturę kończy Perczik – przełamując kolejną tradycję przekracza barierę między kobietami i mężczyznami, aby zatańczyć z Hudł. Świętowanie nagle się kończy, gdy grupa Rosjan pod przewodnictwem policjanta zakłóca imprezę, demolując meble i niszcząc prezenty ślubne. Tewje każe córkom posprzątać bałagan.
Akt II.
Kilka miesięcy później Perczyk oznajmia Hudł, że musi wyjechać do Kijowa, by wziąć udział w rewolucji. Proponuje jej małżeństwo (Now I Have Everything). Oznajmiają Tewjemu, że są zaręczeni, ten jest wściekły – to kolejne złamanie tradycji aranżowania małżeństwa w jego rodzinie. Młoda para informuje go, że nie proszą o zgodę, tylko błogosławieństwo. Po kolejnym monologu wewnętrznym Tewje ustępuje – akceptując, że świat i obyczaje się zmieniają (Tevye’s Rebuttal) udziela im błogosławieństwa "i" zgody. Perczyk wyjeżdża. Tewje wyjaśnia decyzję zdumionej żonie. Pyta ją, czy go kocha pomimo faktu że ich małżeństwo było aranżowane (Do You Love Me?). Uświadamiają sobie, że łączy ich uczucie które pojawiło się podczas dwudziestu pięciu lat pożycia.
Jenta informuje Cejtł, że widuje Chawę z Fietką. Do Anatewki dociera wiadomość, że Perczyk został aresztowany i zesłany na Syberię (The Rumor/I Just Heard). Hudł jest zdecydowana dołączyć do niego i wziąć ślub na zesłaniu. Tewje odprowadza córkę na stację kolejową (Far From the Home I Love).
Czas mija. Motł kupił używaną maszynę do szycia i stanął na nogi, Cejtł urodziła mu dziecko. Chawa zbiera się na odwagę, by poprosić ojca o pozwolenie na małżeństwo z Fietką. Tewie znowu zagląda głęboko we własną duszę w kolejnym monologu wewnętrznym, lecz tym razem odmawia – małżeństwo córki z gojem to granica, której nie można przekroczyć. Zabrania Chawie kontaktów z Fietką. Chawa ucieka z domu, bierze z ukochanym ślub w cerkwi (zmieniając wyznanie na prawosławne). Zrozpaczony Tewje zastanawia się, gdzie uczynił błąd (Chavaleh (Little Bird)). Chawa przychodzi i próbuje z ojcem porozmawiać, ten ją odrzuca i nakazuje reszcie rodziny, by uważali ją za zmarłą.
Rozprzestrzeniają się pogłoski o Rosjanach wypędzających Żydów ze swoich wiosek. Przybywa policjant by oznajmić wszystkim, że dekretem carskim zostali wysiedleni mając trzy dni na sprzedaż domostw, spakowanie się i opuszczenie wsi. Nostalgicznie wspominają (Anatevka) wieś, którą przychodzi im opuścić. Żydzi opuszczają Anatewkę, Chawa i Fietka również (nie chcąc pozostawać w antysemickiej wsi jadą do Krakowa). Gdy Cejtł żegna się z Chawą, Tewje przełamuje się i błogosławi wyrodną córkę i jej męża na drogę. Tewje z żoną i dwiema najmłodszymi córkami rusza przygnębiony w drogę do Ameryki, dokąd emigrują. Na drodze pojawia się skrzypek, grając dodaje Tewjemu otuchy w ciągnięciu wózka z dobytkiem. Rodzina rusza za skrzypkiem z nadzieją na lepszą przyszłość
Lista utworów.
Akt I
Akt II
Rejestracje.
Muzyczne.
Album z oryginalną obsadą Broadwayu wydany przez RCA Victor w 1964 roku został wybrany przez Bibliotekę Kongresu do przechowywania w Krajowym Rejestrze Nagrań ze względu na to, że jest „istotne kulturowo, historycznie lub estetycznie”.
Filmowe.
Wersja filmowa musicalu powstała w 1971 roku, wyreżyserowana i wyprodukowana przez Normana Jewisona, Joseph Stein zaadaptował własny tekst na scenariusz. Jako Tevye obsadzono Chaima Topola (a nie Zero Mostela) co wywołało początkowo kontrowersje.  Film otrzymał pozytywne recenzje od krytyków filmowych i stał się najlepiej zarabiającym filmem w 1971 roku. "Fiddler" otrzymał osiem nominacji do Oscara zdobywając trzy statuetki. W wersji filmowej postać Yente jest znacznie zredukowana, a utwór Now I Have Everything został usunięty.

</doc>
<doc id="640053" url="https://pl.wikipedia.org/wiki?curid=640053" title="Dun Laoghaire-Rathdown">
Dun Laoghaire-Rathdown



</doc>
<doc id="640056" url="https://pl.wikipedia.org/wiki?curid=640056" title="Triskaidekafobia">
Triskaidekafobia

Triskaidekafobia ( "triskaídeka" = trzynaście, "fobos" = strach, lęk) – lęk przed liczbą trzynaście, irracjonalna wiara, że liczba ta przynosi pecha. Jako przesąd funkcjonujący w kulturze zachodniej powszechnie, uznawana jest za fobię jedynie, gdy znacznie utrudnia codzienne funkcjonowanie jednostki. Należy zatem odróżnić przesądność uwarunkowaną kulturowo od zaburzenia nerwicowego.
Historia.
Pojęcie wprowadził w 1910 roku amerykański psychiatra Isador Coriat.

</doc>
<doc id="640060" url="https://pl.wikipedia.org/wiki?curid=640060" title="Hung Up">
Hung Up

Hung Up – singel amerykańskiej piosenkarki Madonny. Pochodzi z albumu "Confessions on a Dance Floor", wydanego 15 listopada 2005 roku. Został wydany jako pierwszy singel z tego albumu i stał się jednym z najlepiej sprzedających się singli Madonny, plasując się na szczytach list przebojów w czterdziestu jeden krajach. 
Autorami piosenki są: Madonna, brytyjski muzyk Stuart Price oraz byli członkowie zespołu ABBA – Benny Andersson i Björn Ulvaeus. Utwór ten powraca do rytmiki i muzyki tanecznej, jaką piosenkarka prezentowała na początku swej kariery. 
Muzyka piosenki zawiera w linii melodycznej sampel z piosenki szwedzkiego zespołu ABBA pt. "Gimme! Gimme! Gimme! (A Man After Midnight)". Jest to drugi w historii przypadek, gdy byli członkowie zespołu wyrazili zgodę na samplowanie swoich utworów.
Lista utworów i formaty singla.
2-ścieżkowy Promo CD-Singel
UK 3-ścieżkowy CD-Singel
Amerykański 6-ścieżkowy CD-Maxi Singel
Certyfikaty i sprzedaż.
Razem: ponad 3 300 000 egzemplarzy.

</doc>
<doc id="640064" url="https://pl.wikipedia.org/wiki?curid=640064" title="Marián Migra">
Marián Migra

Marián Migra, (ur. 13 marca 1970 w Bratysławie) – słowacki siatkarz, występujący na pozycji przyjmującego. Jego atrybuty fizyczne to 201 cm i 95 kg. Zasięg w ataku tego zawodnika wynosi 347 cm, a zasięg w bloku 333 cm. W latach 1992 - 1993 reprezentował Czechosłowację oraz w latach 1993 - 1997 Słowację. Startował na Mistrzostwach Europy w roku 1993 i w roku 1997. Sześciokrotnie zdobył mistrzostwo Słowacji - czterokrotnie z VKP Bratysława, dwukrotnie z Matadorem Puchov. Z zespołem Esperance Tunis zdobył brązowy medal w lidze tunezyjskiej. Zdobył także dwukrotnie mistrzostwo Słowacji w siatkówce plażowej w roku 1994 i 1995. W roku 2004 Migra zakończył siatkarską karierę i zajął się squashem. W roku 2006 został mistrzem Słowacji w squasha.
Kluby:

</doc>
<doc id="640065" url="https://pl.wikipedia.org/wiki?curid=640065" title="Project Pilot">
Project Pilot



</doc>
<doc id="640066" url="https://pl.wikipedia.org/wiki?curid=640066" title="Marian Migra">
Marian Migra



</doc>
<doc id="640067" url="https://pl.wikipedia.org/wiki?curid=640067" title="Khamul">
Khamul



</doc>
<doc id="640068" url="https://pl.wikipedia.org/wiki?curid=640068" title="NOTSNIK">
NOTSNIK



</doc>
<doc id="640069" url="https://pl.wikipedia.org/wiki?curid=640069" title="Elżbieta Jarosławówna">
Elżbieta Jarosławówna

Elżbieta Jarosławówna (zm. po 25 września 1066) – księżniczka kijowska, córka Jarosława I Mądrego i Ingegerdy szwedzkiej.
Życiorys.
Około 1044 poślubiła króla norweskiego, Haralda III Surowego. Z małżeństwa Elżbiety i Haralda pochodziło dwoje dzieci:

</doc>
<doc id="640070" url="https://pl.wikipedia.org/wiki?curid=640070" title="Wstęgówka czerwonka">
Wstęgówka czerwonka

Wstęgówka czerwonka ("Catocala elocata") – gatunek motyla z rodziny mrocznicowatych. Skrzydła po stronie grzbietowej brunatne, od spodu cynobrowe z czarnymi przepaskami. Gąsienice tego motyla żerują na wierzbach i topolach. Wstęgówka czerwonka jest polifagiem.

</doc>
<doc id="640071" url="https://pl.wikipedia.org/wiki?curid=640071" title="Cotocala elocata">
Cotocala elocata



</doc>
<doc id="640072" url="https://pl.wikipedia.org/wiki?curid=640072" title="South Dublin">
South Dublin



</doc>
<doc id="640077" url="https://pl.wikipedia.org/wiki?curid=640077" title="Tabor wojskowy">
Tabor wojskowy

Tabor wojskowy (częściej używane w formie liczby mnogiej: tabory wojskowe) – przewoźne obozowisko, przemieszczające się wraz z armią. Wraz z obozowiskiem na taborach przewożono zaopatrzenie i wyposażenie wojska, wraz z taborami przemieszczały się także warsztaty naprawcze sprzętu wojskowego, kuchnie i lazarety. Całość przenoszona bywała pieszo i przewożona przy pomocy furmanek i innych pojazdów zaprzęgowych. W razie zagrożenia pojazdy wchodzące w skład taborów można było w stosunkowo krótkim czasie rozmieścić wokół obozowiska, łącząc je ze sobą i formując z nich tymczasowe fortyfikacje.
Pierwsze opisy użycia taboru do walk pozycyjnych dotyczą armii Kaganatu Chazarskiego w czasie wojen arabsko-chazarskich w VI-VII wieku. Wojownikom konnym towarzyszyły lekkie kibitki, które w razie ataku przeciwnika wiązano, tworząc zaporę, spoza której łatwiej było się bronić.
Ten typ umocnień stosowano od starożytności do XX wieku, m.in. w walkach w Europie środkowej i wschodniej, np. w walkach z Mongołami w wieku XI, stosowali go husyci w XV wieku (wagenburg), armie Rzeczypospolitej, Turcy i Kozacy w wiekach XVI i XVII; taktyka obrony przy użyciu taborów stosowana była także przez północnoamerykańskich osadników w wieku XIX.
Nazwa „tabor” wywodzona jest od wzgórza Tabor w Galilei (Izrael), które dzięki swym warunkom naturalnym – w razie napaści – ułatwiało działania znajdujących się na szczycie obrońców.
Obecnie, wobec rozwoju taktyki walk na odległość przy użyciu artylerii, lotnictwa i pocisków rakietowych fortyfikowanie obozów metodami stosowanymi w poprzednich stuleciach straciło na znaczeniu i racjonalności. Równocześnie dzięki możliwościom zaopatrzenia lotniczego i istnienia szybkich i sprawnych środków transportu tabory w postaci znanej z historii praktycznie wyszły z użycia, zastąpione stacjonarnymi obozami wojskowymi rozwijanymi w pobliżu obszaru działań wojska, a do określenia transportów zaopatrzenia częściej używa się pojęcia „konwój wojskowy”.

</doc>
<doc id="640081" url="https://pl.wikipedia.org/wiki?curid=640081" title="Tabor cygański">
Tabor cygański

Tabor cygański – grupa Romów (Cyganów), żyjących wspólnie w wozach mieszkalnych, wspólnie wędrujących od czasu do czasu z miejsca na miejsce. W skład taboru wchodzi kilka lub więcej rodzin; koczują w sąsiedztwie miast i wsi.
Przez stulecia istnienia mniejszości cygańskiej w Europie w różnych krajach wydawano bądź to zakazy obozowania, bądź zakazy osiedlania się Cyganów, bądź wreszcie nakazy osiedlania się. 
W Polsce od 1964 władze nasiliły działania mające na celu zniechęcenie Romów do prowadzenia koczowniczego trybu życia poprzez ostre egzekwowanie wobec nich ogólnie obowiązujących przepisów, głównie meldunkowych, sanitarnych, drogowych, dotyczących obowiązku szkolnego oraz zgromadzeń publicznych. W rezultacie liczba rodzin koczujących spadła z 1146 w 1964 do nieco ponad 200 w 1970. W 1976 wędrowało już tylko kilka taborów.
Zakazy poruszania się taborów wprowadzone zostały w tamtym okresie w innych krajach komunistycznych, toteż dziś taborów cygańskich się tu nie spotyka.

</doc>
<doc id="640082" url="https://pl.wikipedia.org/wiki?curid=640082" title="Lörrach">
Lörrach

Lörrach – miasto powiatowe w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, siedziba powiatu Lörrach (od 1 kwietnia 1956), oraz wspólnoty administracyjnej Lörrach. Leży nad rzeką Wiese, przy autostradzie A98 i granicy ze Szwajcarią.
W mieście znajduje się stacja kolejowa Lörrach.
W mieście rozwinął się przemysł maszynowy, włókienniczy oraz spożywczy.
Współpraca.
Miejscowości partnerskie:

</doc>
<doc id="640083" url="https://pl.wikipedia.org/wiki?curid=640083" title="Ignacy Humnicki">
Ignacy Humnicki

Ignacy Humnicki krypt.: "I. H.", (ur. 5 lutego 1798 w Mnichowie, zm. 15 maja 1864 w Krakowie) – polski dramatopisarz i poeta.
Życiorys.
Urodził się w powiecie opatowskim jako syn Wincentego, rotmistrza kawalerii narodowej w powstaniu kościuszkowskim, i Rozalii z Barzykowskich. Pierwsze nauki pobierał w Słupi koło Opatowa, następnie w Kielcach, a od roku 1810 w Krakowie. W roku 1816 ukończył tamtejsze Gimnazjum Świętej Anny. W latach 1816-1818 studiował filozofię na Uniwersytecie Jagiellońskim. W roku 1818 podjął pracę kancelisty u warszawskiego adwokata B. Wiśniewskiego, uczęszczając równocześnie na wykłady uniwersyteckie z literatury, ekonomii politycznej, fizyki i mineralogii. W roku 1824 zamieszkał w Warszawie, później przeprowadził się w okolice Kielc. Na krótko przed śmiercią przeniósł się do Krakowa. Wykładowca w Liceum Warszawskim. Pochowany na Cmentarzu Rakowickim w Krakowie.
Twórczość.
W 1817 debiutował na łamach prasy. Związany z "Gazetą Krakowską". Jego pierwszy dramat został wystawiony na scenie teatralnej w 1818. Pozostawił po sobie wspomnienia (pisał je do roku 1839), które były drukowane od roku 1913 w piśmie "Sfinks".
Ważniejsze utwory.
Ponadto swe drobne wiersze i artykuły umieszczał w czasopismach: "Astrea" (1821), "Gazeta Krakowska" (1817), "Gazeta Literacka" (tu art.: "Literatura narodowa" 1821, nr 9), "Gazeta Warszawska" (1849, 1856, 1858), "Kurier Warszawski" (1856), "Merkury" (Warszawa 1831), "Pamiętnik Lwowski" (1819), "Pamiętnik Warszawski" (1819-1820), "Wanda" (1820-1823)

</doc>
<doc id="640084" url="https://pl.wikipedia.org/wiki?curid=640084" title="Lorrach">
Lorrach



</doc>
<doc id="640085" url="https://pl.wikipedia.org/wiki?curid=640085" title="Planowanie zasobów dystrybucji">
Planowanie zasobów dystrybucji

Planowanie zasobów dystrybucji (skr. DRP II) jest rozwinięciem metody DRP. W metodzie tej zwraca się uwagę na problem optymalnego doboru i wykorzystania zasobów, opracowania nowej koncepcji reagowania przedsiębiorstwa na zmiany w otoczeniu jako rozwiązanie problemu optymalizacji zasobów, a także dostosowanie zasobów do zapotrzebowania odbywające się poprzez wielostopniowy proces planowania.

</doc>
<doc id="640086" url="https://pl.wikipedia.org/wiki?curid=640086" title="Loerrach">
Loerrach



</doc>
<doc id="640089" url="https://pl.wikipedia.org/wiki?curid=640089" title="Synagoga w Dąbiu">
Synagoga w Dąbiu

Synagoga w Dąbiu – synagoga znajdująca się w Dąbiu przy ulicy Marii Konopnickiej 4. Budynek został wpisany do Rejestru Zabytków pod nr 1555 w 1974 roku.
Synagoga została zbudowana w 1885 roku. Podczas II wojny światowej Niemcy ograbili i zdewastowali synagogę. Po wojnie budynek synagogi był opuszczony i niszczał do 1961 roku, kiedy przebudowano go na dom mieszkalny.

</doc>
<doc id="640090" url="https://pl.wikipedia.org/wiki?curid=640090" title="Szynka">
Szynka

Szynka – wyrób garmażeryjny pozyskiwany z tuszy wieprzowej, schłodzony lub mrożony z kością lub bez. Barwa mięśni może być jasnoróżowa do czerwonej, dopuszcza się zmatowienia. Barwa tłuszczu – biała z odcieniem kremowym lub lekko różowym, w przypadku mięsa i tłuszczu mrożonego dopuszcza się nieznaczne zszarzenie barwy na powierzchni. Zapach swoisty charakterystyczny dla mięsa świeżego wieprzowego bez oznak zaparzenia i rozpoczynającego się psucia, niedopuszczalny zapach płciowy.
Odcięta z tylnej półtuszy bez nogi i golonki; golonka odcięta na wysokości 1/3 kości goleni (licząc w dół od stawu kolanowego), przepołowione kręgi kości krzyżowej oraz fałd tłuszczu pachowego wycięty. Tłuszcz z zewnętrznej powierzchni szynki powinien być zdjęty, aczkolwiek dopuszcza się pozostawienie warstwy tłuszczu do grubości 2 cm. W skład szynki wchodzą: kości miednicy (kulszowa, łonowa, biodrowa), kość udowa z rzepką, 1/3 kości goleniowych (strzałkowej i piszczelowej), przepołowiony kręg kości krzyżowej oraz mięśnie: półbłoniasty, czworogłowy, dwugłowy, półścięgnisty, pośladkowy oraz brzuchaty.
Zwykle ten termin jest ograniczony do mięsa ze świni lub dzika.
Szynka może być konserwowana na sucho lub na mokro. Do konserwowania na sucho wykorzystuje się zwykle mieszaninę soli i innych substancji chemicznych (jak np. saletra lub nitryt), po czym się ją suszy. Szynka zakonserwowana na sucho potrzebuje pewnego czasu na proces rehydratyzacji przed spożyciem. Do konserwowania na mokro wykorzystuje się solankę wprowadzaną przez zanurzenie lub wstrzyknięcie.
Z szynki często wytwarza się inne produkty spożywcze, jak np. szynka wędzona.

</doc>
<doc id="640091" url="https://pl.wikipedia.org/wiki?curid=640091" title="Sorry">
Sorry

Sorry – drugi singel promujący album Madonny "Confessions on a Dance Floor".
Lista utworów i formaty singla.
2-ścieżkowy Promo CD-Singel
UK 2-ścieżkowy CD-Singel
Europejski 3-ścieżkowy CD-Singel
UK 5-ścieżkowy CD-Maxi Singel
Amerykański 6-ścieżkowy CD-Maxi Singel
Teledysk.
Klip do piosenki "Sorry" kręcony był w Londynie w dniach 17 i 18 stycznia 2006 roku. Reżyserem klipu został choreograf Madonny, Jamie King. Teledysk jest kontynuacją klipu "Hung Up", rozpoczyna się w momencie, gdy Madonna i jej tancerze opuszczają dyskotekę. W teledysku możemy obserwować Madonnę śpiewającą na tle neonów, dającą popis umiejętności tanecznych w klatce, jadącą samochodem oraz jeżdżącą na wrotkach. Samochód użyty w wideoklipie został wyremontowany i zaprojektowany przez autorów emitowanego na antenie stacji MTV programu "Pimp my ride".
Premiera teledysku została przesunięta z 3 na 8 lutego 2006 roku, ponieważ jego pierwsza wersja została uznana przez wytwórnię za zbyt obraźliwą. Została z niego usunięta scena, w której Madonna pokazuje do kamery środkowy palec.

</doc>
<doc id="640093" url="https://pl.wikipedia.org/wiki?curid=640093" title="James Abbott McNeill Whistler">
James Abbott McNeill Whistler



</doc>
<doc id="640101" url="https://pl.wikipedia.org/wiki?curid=640101" title="Błękitna Flaga">
Błękitna Flaga

Błękitna Flaga – nazwa programu wdrażanego przez organizację pozarządową – Fundację na rzecz Edukacji Ekologicznej (Foundation for Environmental Education – FEE) z siedzibą w Danii, zrzeszającej narodowe organizacje, pełniące funkcję koordynatorów programu.
Celem programu jest promocja ochrony środowiska w miejscowościach nadmorskich, kąpieliskach i przystaniach jachtowych. Ośrodki spełniające założenia programu uzyskują prawo do używania znaku błękitnej flagi. 
Program Błękitnej Flagi wystartował w 1987 r. w Europie z zamiarem zachęcenia zarządców kąpielisk do spełnienia założeń dyrektywy Rady Europejskiej dotyczącej jakości wody w kąpieliskach (Dyrektywa Rady 76/160/EEC z dnia 8 grudnia 1975 r.). Pomysł programu powstał we Francji w 1985 r., gdzie właśnie pierwsze nadmorskie gminy zostały nagrodzone Błękitną Flagą po uwzględnieniu kryteriów oczyszczania ścieków i jakości wody w kąpieliskach.
Błękitna Flaga w Polsce.
W skład Krajowego Jury Programu Błękitna Flaga w Polsce wchodzi 10 przedstawicieli następujących instytucji i organizacji:
Obecnie funkcję koordynatora krajowego pełni Fundacja dla Edukacji Ekologicznej (www.fdee.org).

</doc>
<doc id="640103" url="https://pl.wikipedia.org/wiki?curid=640103" title="Yellow Ledbetter">
Yellow Ledbetter

Yellow Ledbetter – piosenka grungowego zespołu Pearl Jam nagrana w 1991 r. Trwa 5:04, została napisana przez Jeffa Amenta, Mike'a McCready'ego i Eddiego Veddera. Wraz z utworem "Footsteps" znalazła się na stronie B singla "Jeremy". Nie została wydana na żadnej oficjalnej płycie zespołu. Zamieszczono ją dopiero na albumie "Lost Dogs" z 2003 r. wraz z innymi niepublikowanymi utworami oraz na składance największych przebojów "". Mimo to od początku była – i pozostaje do dziś – jednym z najbardziej znanych utworów grupy i jest jedną z najczęściej wykonywanych piosenek przez Pearl Jam na koncertach. 
Piosenka "Yellow Ledbetter" pojawiła się w końcowej scenie odcinka "The Long Blue Line (1)" szóstej serii "Dowodów zbrodni", jednym z odcinków Pamiętników Wampirów oraz w ostatnim odcinku serialu "Przyjaciele", a także w końcówce filmu "50/50".

</doc>
<doc id="640105" url="https://pl.wikipedia.org/wiki?curid=640105" title="Synagoga w Grabowie nad Prosną">
Synagoga w Grabowie nad Prosną

Synagoga w Grabowie nad Prosną – synagoga znajdująca się w Grabowie nad Prosną przy ulicy Kępińskiej 13.
Synagoga została zbudowana w 1857 roku. Podczas II wojny światowej hitlerowcy zdewastowali synagogę. Po zakończeniu wojny budynek synagogi służył jako kino „Prosna”, a następnie magazyn meblowy, a obecnie Sala Królestwa Świadków Jehowy.
Murowany budynek synagogi wzniesiono na planie prostokąta. We wschodniej części znajdowała się główna sala modlitewna, a w zachodniej przedsionek, nad którym znajdował się babiniec. Do dnia dzisiejszego zachował się częściowo wystrój zewnętrzny oraz niewielka apsyda we wschodniej części. Wykuto nowe otwory okienne. Na jednej ze ścian znajduje się tablica upamiętniająca istnienie synagogi.

</doc>
<doc id="640108" url="https://pl.wikipedia.org/wiki?curid=640108" title="Stara Synagoga w Grabowie nad Prosną">
Stara Synagoga w Grabowie nad Prosną

Stara Synagoga w Grabowie nad Prosną – drewniana bożnica zbudowana około 1710 roku. Była pierwszą synagogą w Grabowie nad Prosną. Została rozebrana w 1860 roku.

</doc>
<doc id="640111" url="https://pl.wikipedia.org/wiki?curid=640111" title="Tomasz Neuman">
Tomasz Neuman

Tomasz Neuman, znany też jako Tomas Neumann (ur. 1951 w Polsce) – polski aktor na stałe mieszkający w Szwecji.
Życiorys.
W 1974 ukończył studia na PWST w Warszawie. W latach 1974–1975 występował w warszawskim Teatrze Rozmaitości. Na ekranie zadebiutował w dramacie kryminalnym „Zapis zbrodni”.
W 1975 wyemigrował do Szwecji, gdzie uczy aktorstwa. Od roku 1996 prowadzi w Sztokholmie własną szkołę teatralną "Stockholms Elementära Teaterskola (s.e.t)". Pracował również jako aktor w Studiu Teatralnym Jurija Ledermana.
Pamiętną rolę sutenera Witka stworzył w dramacie „Lilja 4-ever”.

</doc>
<doc id="640113" url="https://pl.wikipedia.org/wiki?curid=640113" title="Architektura von neumannowska">
Architektura von neumannowska



</doc>
<doc id="640119" url="https://pl.wikipedia.org/wiki?curid=640119" title="Synagoga w Jaraczewie">
Synagoga w Jaraczewie

Synagoga w Jaraczewie – synagoga znajdująca się w Jaraczewie przy ulicy Kolejowej 16.
Synagoga została zbudowana około 1882 roku. Podczas II wojny światowej hitlerowcy zdewastowali synagogę. Po wojnie budynek synagogi przebudowano na dom kultury. Zachował się wystrój zewnętrzny z wyjątkiem elewacji północnej.

</doc>
<doc id="640120" url="https://pl.wikipedia.org/wiki?curid=640120" title="Marián Vavrek">
Marián Vavrek

Marián Vavrek, (ur. 18 lipca 1973 w Bardejowie) – słowacki siatkarz, występujący na pozycji blokującego. Jego atrybuty fizyczne to 205 cm i 106 kg. Jego zasięg w ataku wynosi 357 cm, natomiast zasięg w bloku 348 cm. W młodości był hokeistą. Jako juniorski reprezentant Czechosłowacji grał na Mistrzostwach Świata do lat 20 rozgrywanych w roku 1993 w Argentynie, gdzie wraz z drużyną zdobył brązowy medal. W reprezentacji Słowacji występował od roku 1993 do roku 2003. Uczestniczył w Mistrzostwach Europy 1997 rozgrywanych w Holandii, 2001 rozgrywanych w czeskiej Ostrawie i w Mistrzostwach Europy 2003 rozgrywanych w niemieckim Lipsku. Siedmiokrotnie zdobył drużynowe mistrzostwo Słowacji – sześciokrotnie z VKP Bratysława i raz z Petrochemą. Z zespołem Tirolu Innsbruck dwukrotnie zdobył wicemistrzostwo Austrii.
Kluby:

</doc>
<doc id="640123" url="https://pl.wikipedia.org/wiki?curid=640123" title="SEW">
SEW



</doc>
<doc id="640124" url="https://pl.wikipedia.org/wiki?curid=640124" title="NEW">
NEW



</doc>
<doc id="640125" url="https://pl.wikipedia.org/wiki?curid=640125" title="Kuprówka rudnica">
Kuprówka rudnica

Kuprówka rudnica ("Euproctis chrysorrhoea" syn. "Sphrageidus chrysorrhoea") – gatunek motyla z rodziny mrocznicowatych i podrodziny brudnicowatych. Skrzydła o rozpiętości 26-32 mm, białe. Koniec odwłoka brunatny.
Owady dorosłe można spotkać w lipcu i sierpniu. Samice składają jaja na spodniej stronie liścia i przykrywają włoskami wyskubanymi z odwłoka. W jednym złożu składane jest do 300 jaj. Gąsienice kuprówki rudnicy żywią się liśćmi dębu, "Arbores fructiferae", wiśni, jabłoni i gruszy. Gąsienice żerujące na liściach budują z nich gniazda spowite przędzą. W takich samych gniazdach gąsienice zimują. Na przedwiośniu gąsienice zaczynają żerowanie na pączkach liści. Na przełomie czerwca i lipca przepoczwarczają się. (Poczwarki najczęściej znajdowane są w spękaniach kory, rzadziej pomiędzy liśćmi). Imago opuszcza poczwarkę po dwóch tygodniach.
Gąsienice kuprówki rudnicy pokryte są włoskami, kontakt z którymi powoduje stany zapalne skóry. Jest to przystosowanie ochronne zapobiegające przed atakami drapieżników.
Występowanie.
Gatunek występuje w Europie, w zachodniej i środkowej Azji, a także w Ameryce Północnej (gdzie został zawleczony i stał się groźnym szkodnikiem). W Polsce motyl ten jest pospolity, w niektórych rejonach występuje bardzo licznie.
Ekologia.
Gatunek występuje w lasach liściastych i mieszanych, sadach, ogrodach, a także niekiedy wśród zieleni miejskiej.
Rój motyli rozpoczyna się w połowie czerwca i trwa do połowy sierpnia, zachodzi w godzinach wieczornych. Zapłodniona samica składa jaja, w liczbie od 200 do 300, w podłużnych złożach, umiejscowionych na spodzie liści, czasem na pędach. Złożone jaja okrywane są włoskami z odwłoka samicy. Gąsienice wylęgają się pod koniec lipca i w sierpniu rozpoczynają żer na pobliskiej roślinności. W sierpniu następuje też pierwsze linienie, po którym gąsienice formują, na końcach pędów, gniazda ze sprzędzonych liści, w których to gniazdach spędzają zimę. Gniazdo, kształtu maczugowatego lub kulistego, może pomieścić nawet kilkaset gąsienic, których długość wynosi około 5 mm. Wiosną ponownie rozpoczyna się żer. Gąsienice rozchodzą się na przełomie maja i czerwca i żerują od tego momentu indywidualnie. W czerwcu przepoczwarczają się w oprzędach umiejscowionych pomiędzy liśćmi, w szczelinach kory, czasem w glebie pod ściółką. Cykl rozwojowy jest jednoroczny.
Włoski na stronie grzbietowej gąsienic, a także rude szczecinki odwłokowe motyli, mają charakter jadowy. W przypadku podrażnienia włosków wypływa z nich parząca ciecz, która szybko zasycha, tworząc rodzaj aerozolu. Zdarza się, że włoski samoistnie odłamują się i krążą w powietrzu, zachowując toksyczność do trzech lat. Mogą one wywoływać, zarówno u ludzi, jak i u zwierząt, groźne wysypki, reakcje alergiczne, problemy żołądkowe, a również podrażnienia spojówek. Odporni na wydzielinę włosków kuprówki rudnicy są jej drapieżnicy, a więc: kukułki, dropie, sikorki, żaby oraz tęcznik liszkarz.
Kuprówka rudnica jest polifagiem żerującym na wielu gatunkach drzew i krzewów liściastych. Gąsienice żerują głównie na roślinach z rodziny różowatych, w szczególności na głogu, śliwie, gruszy, jabłoni, róży i jeżynie. Dodatkowo spotyka się je często na grabie pospolitym, dębie i wierzbie. Osobniki dorosłe nie pobierają pokarmu.
Wygląd.
Kuprówka rudnica jest atłasowobiałym motylem o śnieżnobiałych skrzydłach, których rozpiętość u samca wynosi 26-32 mm, a u samicy 32-40 mm. U samca na zewnętrznych brzegach skrzydeł mogą występować czarne kropki lub kreski.
Czułki są krótkie, podwójnie grzebykowate, u samca z wydłużonymi bocznymi wyrostkami. Samica na odwłoku posiada rude lub żółtobrązowe szczecinki, które na końcu ostatniego członu grupują się w dość duży pęczek. Tylna część odwłoka jest czarna. Składane jaja są szarobrunatne i kuliste.
Wylęgające się z nich gąsienice są czarne i pokryte szarożółtymi i białymi włoskami. Na ich grzbiecie przebiega żółty pasek, kończący się rudymi włoskami. Od spodu są zielonoszare. Wyrośnięta gąsienica osiąga długość 40 mm. Jej ciało jest czarne i gęsto okryte szarobrązowymi lub rdzawobrunatnymi włoskami. Po bokach ciała występują rzędy białawych, łuskowatych kresek, a na grzbiecie przebiegają dwa czerwone paski. Na brodawkach grzbietowych występują skupienia parzących włosków. Ciemnobrązowa lub ciemnobrunatna poczwarka posiada kępki rudych włosów, a także, na końcu odwłoka, haczyki długości 15 mm.

</doc>
<doc id="640127" url="https://pl.wikipedia.org/wiki?curid=640127" title="Euproctis chrysorrhoea">
Euproctis chrysorrhoea



</doc>
<doc id="640128" url="https://pl.wikipedia.org/wiki?curid=640128" title="Elektroda wodorowa">
Elektroda wodorowa

Elektroda wodorowa (SHE, z ) – w elektrochemii, gazowa elektroda redoks (półogniwo wodorowe), wykonana z platyny pokrytej czernią platynową i – po umieszczeniu w kwaśnym elektrolicie – omywana gazowym wodorem. Gdy ciśnienie cząstkowe wodoru wynosi 101,325 kPa, a jony wodorowe w roztworze mają aktywność jednostkową, uzyskiwany jest potencjał standardowy "E"0, który przyjęto umownie jako zerowy (we wszystkich temperaturach).
Elektroda wodorowa jest punktem odniesienia potencjału w elektrochemii. Odniesienie potencjału metalu do elektrody wodorowej jako standardu wynika między innymi ze sposobu reakcji metali z kwasami.
Wyróżnia się standardową elektrodę wodorową (SEW) pracującą w warunkach standardowych i normalną elektrodę wodorową (NEW) pracującą w warunkach normalnych. Czasem również wyróżnia się "odwracalną elektrodę wodorową" (gdy pH ≠ 0 lub ciśnienie gazowego wodoru ≠ 100 kPa).
Potencjał absolutny standardowej elektrody wodorowej oszacowany jest na 4,44 ± 0,02 V (w 25 °C).
Powtarzalność i interferencje.
Elektroda wodorowa cechuje się znakomitą powtarzalnością (bias mniejszy niż 10 μV przy porównaniu potencjału dwóch dobrze wykonanych elektrod wodorowych).
Ze względu na adsorpcję ważne jest chronienie powierzchni elektrody i elektrolitu przed substancjami organicznymi i tlenem atmosferycznym. Nieorganicznych jonów, które mogą się redukować, również należy unikać (np. Fe3+, CrO42-).
Kationy redukujące się i osadzające się na elektrodzie również mogą być źródłem błędów w działaniu elektrody: srebro, rtęć, miedź, ołów, kadm i tal.
Substancje, które mogą zdezaktywować („zatruć”) punkty katalityczne na powierzchni elektrody wodorowej, to arsen, siarczki i inne związki siarki, substancje koloidalne, alkaloidy i materiały spotykane w organizmach żywych.

</doc>
<doc id="640132" url="https://pl.wikipedia.org/wiki?curid=640132" title="Sphrageidus chrysorrhoea">
Sphrageidus chrysorrhoea



</doc>
<doc id="640133" url="https://pl.wikipedia.org/wiki?curid=640133" title="Program Ranger">
Program Ranger

Program Ranger – seria amerykańskich bezzałogowych sond kosmicznych mających wykonać i przesłać na Ziemię zdjęcia Księżyca z małej odległości, przed uderzeniem w jego powierzchnie, oraz wykonać badania i testy inżynieryjno-technologiczne wielu podzespołów potrzebnym do lotów na Księżyc.
Program Ranger był częścią, przygotowanego przez NASA, kompleksowego programu badań Księżyca. Sondy Ranger były poprzedniczkami sond księżycowych Surveyor.
Łączny koszt prac naukowych, badawczo-rozwojowych, budowy, wynoszenia na orbitę oraz obsługi całej serii wyniósł w przybliżeniu 170 mln dolarów.
Na program składały się trzy rodzaje statków, nazywane Block 1, 2 i 3.
Seria Block 3.
Statek składał się z sześciobocznej podstawy o przekątnej 1,5 m, w którym zamontowany był napęd i układy zasilania. Na niej tkwiła stożkowa wieża z kamerami telewizyjnymi. Dwa panele słoneczne (o wymiarach 0,739×1,537 m każdy) rozmieszczone były na przeciwnych bokach podstawy. Po rozłożeniu miały 4,6 m długości. Do postawy przytwierdzona była także antena dużego zysku. Cylindryczne anteny dookólne umocowane były na szczycie wieży. Całkowita wysokość statku wynosiła 3,6 m.
Napęd i zasilanie.
Napędem do zmiany trajektorii był silnik hydrazynowy o ciągu 224 N z czterema dyszami do kontroli wektora prędkości. Orientację i położenie sondy w przestrzeni zmieniano 12 silniczkami na azot sprzężonymi z 3 żyroskopami, 6 czujnikami Słońca (2 pomocnicze) i 1 czujnikiem Ziemi.
Energię elektryczną dostarczało 9792 krzemowych ogniw słonecznych na dwóch panelach, o łącznej powierzchni 2,3 m². Wytwarzały one 200 W energii.
Zasilanie kamer odbywało się z dwóch akumulatorów AgZnO o pojemności 1,2 kWh i napięciu 26,5 V. Pozwalały one na 9 godzinną pracę obu kanałów telewizyjnych. Pozostałe urządzenia pokładowe zasilały dwa akumulatory AgZnO o pojemności 1 kWh.
Komunikacja.
Komunikację utrzymywano za pomocą kierunkowej anteny dużego zysku i anteny dookólne. Statek posiadał dwa nadajniki i jeden transponder:
Lista misji.
Misje trzech z dziewięciu Rangerów (7, 8, 9) powiodły się. Rangery 1 do 5 miały problemy uniemożliwiające udane zakończenie misji: w misjach Ranger 1 i 2 zawiodły rakiety nośne, Rangery 3 i 5 minęły Księżyc wchodząc na orbity heliocentryczne. Ranger 4 rozbił się na ciemnej stronie Księżyca i nie przekazał żadnych danych.

</doc>
<doc id="640134" url="https://pl.wikipedia.org/wiki?curid=640134" title="Branko Pistovic">
Branko Pistovic



</doc>
<doc id="640135" url="https://pl.wikipedia.org/wiki?curid=640135" title="Branko Pistović">
Branko Pistović



</doc>
<doc id="640136" url="https://pl.wikipedia.org/wiki?curid=640136" title="Standardowa elektroda wodorowa">
Standardowa elektroda wodorowa



</doc>
<doc id="640137" url="https://pl.wikipedia.org/wiki?curid=640137" title="Normalna elektroda wodorowa">
Normalna elektroda wodorowa



</doc>
<doc id="640138" url="https://pl.wikipedia.org/wiki?curid=640138" title="Rethymnon">
Rethymnon



</doc>
<doc id="640139" url="https://pl.wikipedia.org/wiki?curid=640139" title="Rethymnou">
Rethymnou



</doc>
<doc id="640140" url="https://pl.wikipedia.org/wiki?curid=640140" title="Przepuklina oponowo-rdzeniowa">
Przepuklina oponowo-rdzeniowa



</doc>
<doc id="640142" url="https://pl.wikipedia.org/wiki?curid=640142" title="Synagoga w Jarocinie">
Synagoga w Jarocinie

Synagoga w Jarocinie – synagoga znajdująca się w Jarocinie przy ulicy Małej.
Żydów w Jarocinie wspomniano po raz pierwszy w 1669, natomiast drewniana bóźnica istniała tam od 1686. W 1773 spaliła się, ale wkrótce ją odbudowano, ponownie jako drewnianą. Obecna synagoga murowana została zbudowana w latach 1841–1843, dzięki wsparciu i pomocy ówczesnego właściciela Jarocina, Władysława Radolińskiego. Podczas II wojny światowej hitlerowcy zdewastowali wnętrze synagogi, która nie powróciła już do funkcji religijnej (Niemcy wymordowali żydowską społeczność Jarocina). Po zakończeniu wojny w zrujnowanej synagodze mieściły się magazyny. W 1949 została przeznaczona na salę gimnastyczną i aulę szkolną. W latach 1978–1985 przeszła remont. 
Murowany budynek synagogi wzniesiono na planie prostokąta. Do dnia dzisiejszego częściowo zachował się wystrój zewnętrzny budynku, w tym wnęki po wysokich, półokrągle zakończonych oknach.

</doc>
<doc id="640146" url="https://pl.wikipedia.org/wiki?curid=640146" title="Chacarita Juniors">
Chacarita Juniors

Club Atlético Chacarita Juniors – argentyński klub piłkarski z siedzibą w Buenos Aires. Obecnie klub występuje w drugiej lidze argentyńskiej – Primera B Nacional.
Charakterystyka klubu.
Klub zyskał sobie przydomek "Funebreros" ("grabarze"), gdyż boisko klubu znajduje się w pobliżu cmentarza "La Chacarita Cemetery".
Odwiecznym rywalem Chacarity jest Club Atlético Atlanta.
Obecnie 41-tysięczny Stadion Chacarity leży w dzielnicy San Martin, rejon Villa Maipu! Obok Cementerio de la Chacarita, na Estadio Don Leon Kolbovsky (nazwa zmieniona w 2000 r.), do 2005 r. mecze rozgrywał Club Atletico Atlanta. Miasto zamknęło jednak ten stadion ze względów bezpieczeństwa. W grudniu 2006 Atlanta otrzymała od miasta nowy teren.
Historia.
Klub założony został w roku 1906 na granicy między Villa Crespo i Chacarita. Na skutek problemów organizacyjnych doszło nawet do zawieszenia działalności klubu, ale na krótko i w 1919 klub w pełni wznowił swą działalność.
Klub awansował do pierwszej ligi jeszcze w czasach amatorskich w roku 1924, i kontynuował grę w najwyższej lidze także po wprowadzeniu w Argentynie zawodowstwa w roku 1931.
W roku 1940 klub spadł do drugiej ligi, ale tylko na rok. Wkrótce siedziba klubu została przeniesiona do San Martín, sąsiadującego z granicami administracyjnymi Buenos Aires.
Chacarita ponownie spadła do drugiej ligi w 1956, ale tylko po to, by zdobyć mistrzostwo tej ligi w 1959. Po 10 latach gry w pierwszej lidze Chacarita wreszcie w 1969 zdobyła mistrzostwo.
W następnych latach klub spisywał się z roku na rok coraz słabiej i w 1980 wylądował w czwartej lidze. W 1984 Chacarita wróciła do pierwszej ligi, jednak z powodu bandyckich wybryków jej kibiców została zawieszona na miesiąc, tracąc przez to 10 punktów. Nie udało się już tego odrobić i klub spadł do drugiej ligi.
Przez większość czasu klub przemieszczał się pomiędzy pierwszą a drugą ligą, aż do roku 1999. Klubowi tym razem udało się utrzymać w najwyższej lidze przez pięć lat, by po turnieju Clausura 2004 ponownie spaść do drugiej ligi, gdzie gra do dziś.

</doc>
<doc id="640148" url="https://pl.wikipedia.org/wiki?curid=640148" title="Club Atlético Chacarita Juniors">
Club Atlético Chacarita Juniors



</doc>
<doc id="640149" url="https://pl.wikipedia.org/wiki?curid=640149" title="Synagoga w Jastrowiu">
Synagoga w Jastrowiu

Synagoga w Jastrowiu – została zbudowana w 1867 roku przy obecnej ul. Jagiellońskiej na miejscu starej synagogi. Był to murowany budynek w stylu neoromańskim. W 1938 roku hitlerowcy zdewastowali synagogę. Obecnie budynek nie istnieje.

</doc>
<doc id="640156" url="https://pl.wikipedia.org/wiki?curid=640156" title="Woschod (wodolot)">
Woschod (wodolot)

Woschod (ros. Восход) – seria radzieckich/ukraińskich wodolotów pasażerskich, zaprojektowanych dla przewozów rzecznych i na jeziorach. Pomimo to, jednostki te bywają używane na morskich wodach przybrzeżnych.
Historia.
Woschody były planowane jako następcy serii wodolotów: Rakieta i Meteor. Budowę prowadziły stocznie "Morze" w Teodozji. Pierwszy statek z serii został zwodowany w 1973 r.
Do początków lat 90. XX w. wyprodukowano około 150 statków. Wtedy też produkcji seryjnej zaprzestano z powodów licznych problemów związanych z adaptacją do nowych warunków rynkowych.
Użytkowanie.
Oprócz ZSRR, Woschody eksploatowano w 18 innych krajach, w tym takich jak: Kanada, Wietnam, Chiny, Tajlandia, Holandia.
Obecnie wersja Woschod 2M-FFF (Eurofoil) należąca do świadczącej w sektorze transportu publicznego firmy Connexxion, obsługuje trasę Amsterdam – Welsen w Holandii, zintegrowaną z systemem transportu międzymiastowego. Trasa nr 419, dla celów marketingowych nazywana jest również Fast Flying Ferries. Linię otworzono w 1998; obsługiwało ją pierwotnie 4 egzemplarze Woschodów. W 2002 trzy z nich wymieniono na nowo zbudowane.

</doc>
<doc id="640160" url="https://pl.wikipedia.org/wiki?curid=640160" title="Visočica">
Visočica

 

</doc>
<doc id="640161" url="https://pl.wikipedia.org/wiki?curid=640161" title="Visocica">
Visocica



</doc>
<doc id="640163" url="https://pl.wikipedia.org/wiki?curid=640163" title="Križ">
Križ



</doc>
<doc id="640164" url="https://pl.wikipedia.org/wiki?curid=640164" title="Kriz">
Kriz



</doc>
<doc id="640168" url="https://pl.wikipedia.org/wiki?curid=640168" title="Happy slapping">
Happy slapping

Happy slapping – proceder polegający na niespodziewanym atakowaniu (pobiciu, okradzeniu, zniszczeniu rzeczy osobistych) przypadkowych ludzi i filmowaniu całego zajścia. Pomysł powstał w Wielkiej Brytanii i bardzo szybko zdobył popularność wśród młodzieży z innych krajów. Filmy przedstawiające happy slapping rozpowszechniane są głównie poprzez Internet (np. w sieciach typu p2p). Postępowania budzące kontrowersje, zdaniem części publicystów określenie "happy slapping" jest eufemizmem "napaści i pobicia".

</doc>
<doc id="640170" url="https://pl.wikipedia.org/wiki?curid=640170" title="Bingo">
Bingo

 
Bingo – gra, w której gracze na wydrukowanej papierowej planszy z liczbami zakreślają liczby wylosowane przez prowadzącego grę - callera. Gra jest znana w dwóch wersjach: z planszą o rozmiarach 5x5 - BINGO 75 lub 3x9 - BINGO 90. Pierwsza osoba, której wylosowane będą wszystkie liczby na planszy (BINGO 90) lub wszystkie liczby w linii (BINGO 75) wykrzykuje "Bingo!", informując innych o wygranej. 
W bardzo podobną grę zwaną housie (BINGO 90) grają Nowozelandczycy, Australijczycy i Brytyjczycy.
Opis gry.
Każdy gracz otrzymuje planszę z siatką zawierającą kombinację liczb i, w niektórych krajach (m.in. w Polsce), puste pola. Zwycięzca ogłasza uformowanie linii z liczb (BINGO 75) lub wylosowane wszystkich liczb (BINGO 90-kulowe) na planszy. W każdej turze prowadzący wylosowuje numerowaną kulę z pojemnika i ogłasza liczbę wszystkim graczom. Kula jest odkładana na bok, aby nie mogła być wylosowana ponownie. Każdy gracz szuka na swojej karcie wylosowanej liczby i zaznacza ją.
W Bingo klasycznym nazywanym również BINGO75(czyli wersji bingo na 75 liczb) Caller (dzwoniący) kontynuuje losowanie i wyczytywanie liczb, dopóki któryś z graczy nie uformuje linii pięciu liczb na swojej karcie do gry.
Każdy z graczy zobowiązany jest krzyknąć "BINGO" gdy ułoży z cyfr line pionową, poziomą lub na ukos.
Plansze do Bingo.
Kanadyjskie i amerykańskie plansze do Bingo są płaskimi kawałkami tektury zawierającymi 25 kwadratów ułożonych w pięć kolumn po pięć rzędów. Plansze "dual dab" lub "dual-action" mają 2 liczby w każdym kwadracie. Każde miejsce na planszy zawiera numer prócz środkowego, które jest przyjęte jako już zaznaczone. Maksymalną liczbą jest 75. Litery B, I, N, G i O są wydrukowane nad 5 kolumnami na górze planszy. Wielkości liczb na planszy odpowiadają kolejności w kolumnach - od 1 do 15 w kolumnie B; od 16 do 30 kolumnie I; od 31 do 45 w kolumnie N; od 46 do 60 w kolumnie G i od 61 do 75 w kolumnie O.
przykład:
W wersji BINGO 90 plansza jest kartką z trzema rzędami po dziewięć pól każda. W każdym rzędzie wypełnionych jest 5 pól liczbami z zakresu 1 do 90. Kolumn jest 9 by ułatwić odnajdywanie liczb - każda kolumna może zawierać liczby z kolejnej dziesiątki. Najprościej przedstawia to poniższy przykład.
Przykład:
Kultura.
Zwykle rozgrywa się do kilku Bingo w jednej partii, np. na początku wygrywa gracz, który pierwszy zdobędzie całą linię, po czym gra jest kontynuowana aż do czasu, kiedy któryś z graczy zdobędzie całą planszę.
Większość graczy zaznacza cyfry na wielu planszach naraz; 30 plansz nie jest rzeczą niezwykłą. Z powodu dużej liczby plansz używanych przez każdego gracza, hale mają oddzielny stolik dlaAby zaznaczać cyfry szybciej używane są specjalne markery zwane "dabber". 
Bingo jest często wykorzystywane jako narzędzie edukacyjne w procesie nauczania obcego języka w wielu krajach. Zwykle zamiast liczb na planszach są słowa lub obrazki, a nauczyciel wyczytuje słowa w obcym języku.
Historia.
Bingo może pochodzić od gry zwanej "lotto", popularnej we Włoszech w roku 1530. Słowo "bingo" pochodzi od zniekształcenia słowa "beano", nazwy gry podobnej do bingo, granej w USA w latach 20. Nazwa "beano" pochodzi od angielskiego słowa "bean" (fasola), gdyż to właśnie ziarna fasoli były wykorzystywane do przykrywania wyczytanych cyfr. Nazwa "bingo" powstała, gdy podniecony gracz wykrzyczał "Bingo!" zamiast "Beano!".

</doc>
<doc id="640173" url="https://pl.wikipedia.org/wiki?curid=640173" title="Powieniec">
Powieniec

Powieniec (ros. "Повенец", karel. "Poventsa") – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży w rejonie miedwieżjegorskim i liczy 2560 mieszkańców (1 stycznia 2005 r.), głównie Rosjan.

</doc>
<doc id="640176" url="https://pl.wikipedia.org/wiki?curid=640176" title="Radosław Rybiński">
Radosław Rybiński

Radosław Rybiński (ur. 1967) – dziennikarz i publicysta. Do maja 2007 roku szef redakcji "Wiadomości" TVP. Wcześniej zastępca szefa tej redakcji.
Pracę dziennikarską zaczynał w Agencji Informacyjnej SIS-Serwis. W latach 1995-1996 pracował jako reporter programu TVP "Puls dnia", a w latach 1993-1997 był dziennikarzem Radia Wolna Europa. Kierował Redakcją Informacji w Radiu Plus (1998-2001) Zastępca kierownika Redakcji Krajowej w „Życiu” (2001-2002). Współpracownik tygodnika „Nowe Państwo” (1995-2002). Obecnie dyrektor zarządzający w firmie EVIGO, która działa na rynku komunikacji b2b.

</doc>
<doc id="640184" url="https://pl.wikipedia.org/wiki?curid=640184" title="Zabytki w Kowarach">
Zabytki w Kowarach

 Zabytki Kowar
Kościół parafialny pw. Najświętszej Maryi Panny.
Kościół znajduje się na Placu Franciszkańskim, jednym z centralnych placów Kowar. Zbudowany jest w stylu gotyckim z ozdobną wieżą. Pierwsza historyczna notka o kowarskim kościele pochodzi z 1225 roku. W 1549 roku kościół wraz z przyległościami zakupili ewangelicy. W późniejszym okresie uległ on dwóm pożarom, w wyniku których zatracił swój pierwotny charakter. W roku 1674 wieża kościelna została przebudowana i otrzymała hełm, który został jednak zerwany nieco ponad 100 lat później. Kościół ma ciekawe polichromie wymalowane przez Jana Lorenza na kościelnym drewnianym sklepieniu. W nawach kościoła znajdują się liczne figury przedstawiające Marię w białych szatach, Trójcę Świętą czy Wizję końca świata. Istnieje również przedstawienie Arki Przymierza czy obraz Wiary, Nadziei i Miłosierdzia. Ołtarz główny wybudowany został w stylu późnobarokowym, tak jak ołtarze Matki Boskiej z Dzieciątkiem, Św. Rodziny, Św. Anny, Św. Krzyża, Św. Aleksego i ołtarz w kaplicy Dzieciątka Jezus. Cennymi zabytkami są dwie wolnostojące figurki: św. Jana Nepomucena i św. Karola Boromeusza. W roku 1934 kościół doczekał się renowacji wnętrza, a w latach 1933-1935 miasto zmniejszyły i jednocześnie podniosły plac przed kościołem. W bezpośrednim sąsiedztwie kościoła znajdują się barokowe kaplice, z których najcenniejsze to kaplica burmistrza Kleinerta z około 1734 roku, oraz kaplica rodziny Buchwald i Butner datowana na lata 1730-1734.
Ratusz.
W pierwszych latach istnienia miasta, a już na pewno w roku nadania praw miejskich, a więc w 1513, Kowary posiadały już budynek pełniący funkcję ratusza. Był to tzw. Dom Sądowy. Prawdopodobnie został on mocno zniszczony w czasie wojen husyckich, i spłonął w jednym z pożarów. W 1786 roku zniszczony, nieciekawy i mało reprezentacyjny budynek wyburzono, a na jego fundamentach wybudowano nowy obiekt. Obecny ratusz w stylu klasycystycznym wzniesiony został w latach 1786-1789. Budowa tego dwukondygnacyjnego, podpiwniczonego budynku ze strychem kosztowała ponad 8 tysięcy ówczesnych talarów. W okresie powojennym ratusz kilkakrotnie przechodził remonty, ostatni w 2003 roku, kiedy odnowiono całą elewację malując budynek na jasnozielony kolor. Budynek ten do dzisiaj pełni swą pierwotną funkcję – mieści się tutaj Urząd Miasta Kowary.
Plebania.
Budynek plebanii umiejscowiony jest na placu Franciszkańskim obok kościoła parafialnego pw. Najświętszej Maryi Panny. Został wybudowany w latach 1779-1783. Wybudowany w stylu barokowym posiada rokokową fasadę. W roku 2003 w wyniku przeprowadzonego remontu uzyskał nowy kolor elewacji.
Kaplica św. Anny.
Kaplica wybudowana w stylu późnobarokowym. Powstała w roku 1312, kiedy powiększono kościół. Jednak uległa zawaleniu, a remont i zabezpieczenie ruin nastąpiło w 1772 roku. Mury zbudowane są z kamienia łamanego, łączonego gruboziarnistą zaprawą. Wewnątrz znajduje się późnobarokowe wyposażenie. 
Starówka.
Starówka zlokalizowana jest na obszarze ulicy 1 Maja – od placu Franciszkańskiego, przy którym stoi kościół parafialny i plebania – do placu przy kowarskim Ratuszu. Teren ten zabudowany jest kamienicami, zbudowanymi w większości po 1792 roku. Starówka została wyłączona z ruchu kołowego i stanowi deptak miejski.
Zespół pałacowy Radociny.
W skład zespołu pałacowego wchodzi pałac oraz park. Pałac, zwany jest też Nowym Dworem, zbudowany został w 1570 roku przez hrabiego von Schaffgotscha. W XVII wieku został gruntownie przebudowany. Przy południowo-wschodniej elewacji wznosi się kwadratowa wieża. Na szczególną uwagę zasługuje dawna loggia, w której w podcieniu po zamurowaniu umieszczono kartusz z herbem von Zedlizów. 
Park pałacowy pochodzący z XIX wieku, zachował się w dość dobrym stanie.
Wzgórze Radziwiłłówka z Pałacem Ciszyca.
Na szczycie wzgórza znajdują się ruiny zamku myśliwskiego pochodzącego z 1790 roku, u podnóża pozostałości folwarku i Pałac Ciszyca. W pobliżu znajduje się stary park z wieloma pomnikami przyrody. Pałac jest budowlą klasycystyczną wybudowaną na początku XIX wieku.
Zespół szpitalny.
Zespół zabudowań dawnego szpitala z około 1905 roku, w skład którego wchodzą m.in.: budynek główny, budynek dyrekcji, magazyn, dawna leżakownia, dawny dom ogrodnika, cztery domy mieszkalne, hydrofornia, willa mieszkalna pochodząca z 1920 roku i park. Zespół znajduje się przy ulicy Jeleniogórskiej.
Szpital Wysoka Łąka.
Budynki użytkuje Szpital Gruźlicy i Chorób Płuc. Zabudowania powstały w latach 1900–1902 według projektu wrocławskiego architekta Karla Grossena. Grossen wzorował się na zbliżonym wizualnie obiekcie w szwajcarskim mieście Davos. Budynek prezentuje typ zabudowy szachulcowy z licznymi wieżyczkami, werandami i tarasami oraz zegarem. Budynek stoi w otaczającym go parku.
Szpital Bukowiec.
Wybudowano go w latach 1916-1920 jako sanatorium. Wzniesiono go na łamanym rzucie. Otoczony jest rozległym parkiem.
Most kamienny na Jedlicy.
Most kamienny na Jedlicy z 1725 roku, wraz z ustawioną na nim kamienną figurą św. Jana Nepomucena. Most znajduje się między Placem Franciszkańskim a ulicą Ogrodową (patrz zdjęcie przy opisie kościoła pw. NMP).
Dom Treutllera.
Dom Treutllera znajduje się przy ulicy 1 Maja 96, pochodzi z okresu późnego baroku i w takim stylu jest utrzymany. W tym domu w sierpniu w 1781 roku mieszkał Fryderyk Wielki.
Krzyże pokutne.
W Kowarach znajdują się dwa krzyże pokutne. Jeden z nich mieści się przy ul. Jeleniogórskiej natomiast drugi, umieszczony na Przełęczy Kowarskiej jest najwyżej położonym pomnikiem tego typu w Polsce.
Mozaika.
Mozaika o wymiarach 8 na 9 metrów, zdobiąca jedną ze ścian Fabryki Dywanów Kowary, na rogu ulic Zamkowej i Ogrodowej. Przedstawia ona olbrzymi dywan szenilowy typu smyrneńskiego (izmirskiego) - właśnie z takich wyrobów dawniej słynęła fabryka w Kowarach. Powstała w 1978 roku jako swoista reklama zakładów i powitanie przyjezdnych. Projekt powstał we wzorcowni zakładu. Przez trzy miesiące pracował nad nim dziesięcioosobowy zespół pod kierownictwem Stanisławy Lewkowicz. Mozaikę ułożono z ponad 169 tysięcy ceramicznych płytek (o wymiarach 2x2 cm każda), wykonanych w Fabryce Porcelany w Wałbrzychu. Maleńkie płytki występują w 18 różnych kolorach.

</doc>
<doc id="640187" url="https://pl.wikipedia.org/wiki?curid=640187" title="Mary Baker Eddy">
Mary Baker Eddy

Mary Baker Eddy (ur. 16 lipca 1821 w Bow, zm. 3 grudnia 1910 w Chestnut Hill) – założycielka Stowarzyszenia Chrześcijańskiej Nauki, mistyczka. Wychowana w ideałach kongregacjonalizmu. W 1866 roku Eddy przeżyła wielki wstrząs: gdy była w krytycznym stanie po wypadku, doznała objawienia i została cudownie uzdrowiona; od tego momentu Mary Baker Eddy zaczęła nauczać swojej doktryny. Wierni tej religii uważają, że niemożliwe jest zrozumienie Biblii bez odwoływania się do Klucza Pisma Świętego stworzonego przez mistyczkę. Jej system filozoficzny został przedstawiony w dzienniku „Christian Science Monitor”, ukazującym się do 1908 roku.
W 1876 założyła Stowarzyszenie Chrześcijańskiej Nauki i Kościół Scjentystów (1879), którymi kierowała do śmierci.
Wydała szereg prac, takich jak:

</doc>
<doc id="640189" url="https://pl.wikipedia.org/wiki?curid=640189" title="Mujezierskij">
Mujezierskij

Mujezierskij (ros. Муезерский) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży w rejonie mujezierskim i stanowi centrum administracyjne tej jednostki podziału terytorialnego.
Mujezierskij zamieszkuje 3969 mieszkańców (1 stycznia 2005 r.), głównie Rosjan.

</doc>
<doc id="640190" url="https://pl.wikipedia.org/wiki?curid=640190" title="Awangard Omsk">
Awangard Omsk

Awangard Omsk (ros. Авангард Омск) – rosyjski klub hokeja na lodzie z siedzibą w Omsku.
Historia.
Awangard został założony w 1950 jako Spartak Omsk. Zanim klub uzyskał obecną nazwę, kilkakrotnie występował pod innymi:
W sezonie 2003/2004 Awangard zdobył Mistrzostwo Rosji dzięki czemu zakwalifikował się do inauguracyjnego sezonu rozgrywek o Puchar Mistrzów. Klub wygrał te rozgrywki przez co został pierwszym zdobywcą Pucharu Mistrzów (w Awangardzie występował wtedy m.in. Jaromír Jágr). W sezonie 2005/2006 klub przegrał w finale play-off krajowych rozgrywek z Ak Bars Kazań. W styczniu 2007 roku Awangard wystąpił w turnieju finałowym Pucharu Kontynentalnego w Székesfehérvár, w którym to zajął drugie miejsce przegrywając w decydującym meczu z Junost' Mińsk. Następnie w play-off Mistrzostw Rosji przegrał w półfinale z Mietałłurgiem Magnitogorsk.
W 2007 Awangard przeniósł się na nowe lodowisko – Arenę Omsk. W sezonie 2007/2008 klub przegrał w pierwszej rundzie play-off z Dinamem Moskwa. 4 lipca 2008 klub podpisał dwuletni kontrakt (z opcją przedłużenia o rok) z Jaromírem Jágrem.
W sezonie KHL (2013/2014) drużyna nie awansowała do fazy play-off, a następnie zdobyła trofeum Puchar Nadziei. W maju 2014 prezydentem klubu został dotychczasowy działacz KHL, Władimir Szalajew. Od marca 2018 do lipca 2020 stanowisko prezydenta klubu sprawował były zawodnik Awangarda, Maksim Suszynski. W marcu 2018 asystentem Suszynskiego (wzgl. zastępcą prezydenta klubu) został Jewgienij Chacej, który objął stanowisko dyrektora ds. operacji hokejowych (odpowiadał za selekcję hokeistów, negocjacje z agentami, nadzorowanie selekcji), zaś w kwietniu 2020 jego następcą formalnie na stanowisku menedżera generalnego został Aleksiej Wołkow.
Z uwagi na ujawnione problemy konstrukcyjne w hali Arena Omsk zagrażające bezpieczeństwu, latem 2018 drużyna hokejowa Awangardu została zmuszona rozgrywać mecze w oddalonym około 2200 km (trzy strefy czasowe) od Omska mieście Bałaszycha. W 2020 obchodzono jubileuszu 70-lecia istnienia klubu. 28 kwietnia 2021 drużyna zdobyła pierwszy w historii klubu Puchar Gagarina za triumf w lidze KHL. Sezon KHL (2021/2022) miał być ostatnim rozgrywanym przez Awangard w tym mieście. Na początku edycji KHL (2022/2023) w dniu 1 października 2022 oficjalnie otwarto nowy obiekt G-Drive Arena i tego dnia Awangard powrócił do rozgrywania meczów domowych w swoim mieście.
Szkoleniowcy.
Szkoleniowcami klubu byli m.in. Ivan Hlinka (2002–2003), Walerij Biełousow (2003–2007), Wayne Fleming (2008–2009), Igor Nikitin (2009–2010), Raimo Summanen (2010–2011), Rostislav Čada (2011), Raimo Summanen (2011–2012), Petri Matikainen (2012–2013), Miloš Říha (2013-2014), Jewgienij Kornouchow (2014), Raimo Summanen (2011–2012), Jewgienij Kornouchow (2015-2016), Fiodor Kanariejkin (2016-2017), Andrej Skabiełka (2017), Gierman Titow (2017-2018), Bob Hartley (2018-2022), Dmitrij Riabykin (2022), Michaił Krawiec (2022-).
Wieloletnim trenerem w klubie był Igor Żylinski. W latach 2009–2011 trenerem drużyny był fiński szkoleniowiec Raimo Summanen. Po zakończeniu sezonu 2010/11 zastąpił go ustępujący trener HC Koszyce, Czech Rostislav Čada. Jednak w listopadzie 2011 po niezadowalającym początku nowego sezonu 2011/12 został zwolniony ze stanowiska. Władze klubu podjęły następnie decyzję o ponownym zaangażowaniu jego poprzednika, Raimo Summanena. W lipcu 2012 roku Fin nieoczekiwanie zrezygnował z funkcji (miał ważny dwuletni kontrakt). Następcą wybrano jego rodaka, Petri Matikainena. Po sezonie 2012/2013 z funkcji odeszli prezydent klubu Aleksandr Steplagow i menedżer generalny Władimir Kapulowski. Stanowisko menedżera objął następnie Jurij Karmanow. Do kwietnia 2013 roku klubem farmerskim Awangardu był Zauralje Kurgan, a jego rolę przejął Jermak Angarsk. Na początku sezonu 2013/2014 został zwolniony trener Matikainen. Jego następcą został Miloš Říha. Drużyna nie uzyskała awansu do fazy play-off i w marcu Czech został zwolniony. W kwietniu 2014 po raz trzeci trenerem został Summanen, a jego asystentem Kornouchow. Summanen odszedł z klubu w marcu 2015. Od kwietnia 2015 do sierpnia 2016 trenerem był ponownie Kornouchow. W połowie sierpnia 2016 szkoleniowcem został Fiodor Kanariejkin. Jednym z jego asystentów został Dmitrij Riabykin. Od kwietnia do końca grudnia 2017 trenerem był Andrej Skabiełka, po czym zastąpł go Gierman Titow. Wiosną 2018 głównym trenerem zespołu został Kanadyjczyk Bob Hartley, a asystentami jego rodacy Mike Pelino i Jacques Cloutier. W maju 2018 trenerem bramkarzy został Siergiej Zwiagin. W sezonie KHL (2019/2020) trenerem w sztabie był Wiaczesław Kozłow. W 2020 sztab utworzyli Jacques Cloutier, Dmitrij Riabykin, Konstantin Szafranow i Siergiej Zwiagin. W maju 2021 do sztabu wszedł były zawodnik Awangardu, Anton Kurjanow (odszedł Szafranow). 1 maja 2022 ogłoszono, że nowym szkoleniowcem został mianowany Dmitrij Riabykin. W tym samym miesiącu do sztabu wszedł Aleh Mikulczyk. 17 września 2022 ogłoszono odejście Konstantina Kuraszewa ze sztabu. W tym samym miesiącu do sztabu wszedł Michaił Krawiec. Na początku października 2022 sztab opuścił Mikulczyk, a wkrótce potem z posady został zwolniony Riabykin. W jego miejsce głównym trenerem został ogłoszony Krawiec.
Zawodnicy.
Zawodnikiem klubu był m.in. Aleksiej Czeriepanow zmarły w wyniku zasłabnięcia podczas meczu KHL w 2008. Klub zastrzegł na stałe numer 7, z jakim występował na koszulce zawodnik.

</doc>
<doc id="640192" url="https://pl.wikipedia.org/wiki?curid=640192" title="Funeral for a Friend">
Funeral for a Friend

Funeral for a Friend - walijska grupa wykonująca szeroko pojętą muzykę rockową. Powstała w 2001 roku w Bridgend.
Początkowo zespół nazywał się January Thirst, jednak po odejściu pierwszego wokalisty Michaela Daviesa (obecnie należy do zespołu "Makeshift Truth") w grudniu 2001, Matthew Evans (wtedy wokalista) i Johnny Phillips (perkusja) zaprosili Matta Daviesa na wolne miejsce wokalisty. Niedługo po przyłączeniu się Matta zmienili nazwę na Funeral for a Friend, wziętej od piosenki zespołu Planes Mistaken for Stars. 12 lipca grupa wystąpiła na "Eko Union of Rock" w Węgorzewie.

</doc>
<doc id="640195" url="https://pl.wikipedia.org/wiki?curid=640195" title="Riksmål">
Riksmål

Riksmål – jedna z odmian norweskiego języka literackiego. Został opracowany przez językoznawcę Knuda Knudsena, który w połowie XIX wieku zajął się „norwegizacją” wspólnego języka duńsko-norweskiego (który "de facto" był językiem duńskim – Norwegia od 1397 do 1814 była w unii z Danią). Knudsen wprowadzał stopniowo do języka coraz więcej prowincjonalizmów, a także „norwegizował” wymowę i pisownię duńskich słów.
Na podstawie "Zarządzenia o równouprawnieniu" riksmål został w roku 1885 uznany wraz z landsmålem za język urzędowy Norwegii. Od 1892 r. władze lokalne miały możliwość same wybierać główny język urzędowy na swoim terenie i decydowały o podstawowym języku nauczania. W 1929 roku zmieniono jego nazwę na bokmål i dopuszczono możliwości zmian. Funkcjonowanie dwóch odrębnych języków stawało się coraz większym problemem dla państwa i społeczeństwa, w związku z czym podejmowano liczne ich reformy (1862, 1877, 1885, 1893, 1901, 1907, 1910, 1917, 1938, 1942, 1958, 1972/73, 1981, 2002, 2005, 2012), które miały na celu zbliżyć je do siebie (samnorsk), ale były z oporem przyjmowane przez różne grupy. Konflikt pomiędzy zwolennikami obu wariantów był ostry do II wojny światowej. Do końca wojny rosło znaczenie nynorsk, jednak po niej nastąpiło odwrócenie tego trendu. Niewielkie reformy wprowadzane po II wojnie światowej skupiły się głównie na dopasowaniu reguł do języka powszechnie mówionego, który za sprawą mediów, klasy średniej i mieszkańców dużych miast najbardziej przypomina bokmål.
Konserwatywna odmiana riksmål (odporna na zmiany językowe) jest w użyciu do dziś. Łącznie bokmålu jako formy pisanej używa obecnie 85–90% Norwegów. Użytkownicy riksmålu są niewielką i bardzo konserwatywną grupą.

</doc>
<doc id="640204" url="https://pl.wikipedia.org/wiki?curid=640204" title="Test Lundha">
Test Lundha

Test Lundha (próba Lundha) – inwazyjny test diagnostyczny, określający czynność zewnątrzwydzielniczą trzustki. Badany dostaje na śniadanie posiłek złożony z 40 gramów mleka w proszku, 40 gramów glukozy i 25 gramów oleju roślinnego. Po pół godzinie zagłębnikiem pobiera się zawartość górnej części jelita czczego. Ocena czynności zewnątrzwydzielniczej trzustki polega na zbadaniu zawartości enzymów trzustkowych, kwasów tłuszczowych, tłuszczów i soli kwasów żółciowych – jeżeli czynność zewnątrzwydzielnicza jest upośledzona, stwierdza się spadek ilości enzymów i zmniejszoną lipolizę. Test Lundha, wartościowy i tani, może jednak ulec zafałszowaniu w niektórych chorobach, zwłaszcza przebiegających z upośledzeniem opróżniania żołądka i perystaltyki jelit.

</doc>
<doc id="640205" url="https://pl.wikipedia.org/wiki?curid=640205" title="Próba Lundha">
Próba Lundha



</doc>
<doc id="640209" url="https://pl.wikipedia.org/wiki?curid=640209" title="The Zutons">
The Zutons

The Zutons – rockowa grupa z Liverpoolu (Anglia).
Debiutancki album zespołu, "Who Killed... The Zutons" ukazał się 18 października 2004 roku i od razu wskoczył na listę najlepiej sprzedających się albumów w Wielkiej Brytanii. Muzycy nie zawiedli swoich fanów i dwa lata później wydali kolejną płytę, "Tired of Hanging Around". Trzeci ich album ukazał się w czerwcu 2008 o nazwie "You Can Do Anything" a singiel "What's Your Problem" od razu wskoczył na pierwsze miejsca list przebojów w UK.

</doc>
<doc id="640211" url="https://pl.wikipedia.org/wiki?curid=640211" title="Luimneach">
Luimneach



</doc>
<doc id="640214" url="https://pl.wikipedia.org/wiki?curid=640214" title="Tauron Liga">
Tauron Liga

Tauron Liga (wcześniej Liga Siatkówki Kobiet, PlusLiga Kobiet oraz Orlen Liga) – najwyższa w hierarchii klasa żeńskich ligowych rozgrywek siatkarskich w Polsce, będąca jednocześnie najwyższym szczeblem centralnym (I poziom ligowy). Zmagania w jej ramach toczą się cyklicznie (co sezon), systemem kołowym z fazą play-off na zakończenie każdego z sezonów i przeznaczone są dla najlepszych polskich klubów piłki siatkowej, a triumfatorki zostają Mistrzyniami Polski. Czołowe zespoły klasyfikacji końcowej każdego sezonu uzyskują prawo występów w europejskich pucharach w sezonie następnym (Lidze Mistrzyń, Pucharze CEV, Pucharze Challenge). Organizatorem i organem prowadzącym rozgrywki jest Polska Liga Siatkówki (PLS SA).
Od sezonu 2012/2013 każdy klub, by otrzymać licencję na grę w lidze zawodowej, musi zostać przekształcony w spółkę akcyjną i jednocześnie stać się akcjonariuszem Polskiej Ligi Siatkówki SA.
Do sezonu 2013/2014 była tzw. "ligą otwartą", gdyż obowiązywała w niej zasada spadku (do I ligi). Od sezonu 2014/2015 była "ligą zamkniętą", bowiem licencja na grę w jej ramach związana jest wyłącznie z kwestiami organizacyjno-finansowymi, a nie sportowymi. Od sezonu 2017/2018 znów jest ligą otwartą.
Od sezonu 2020/2021 sponsorem tytularnym rozgrywek jest Tauron Polska Energia SA.
Historia.
Idea utworzenia zawodowej ligi piłki siatkowej kobiet w Polsce pojawiła się pod koniec lat 90. XX wieku, równocześnie z koncepcją powołania męskiego odpowiednika. Ostatecznie, z przyczyn organizacyjno-finansowych udało się to tylko w drugim wypadku i na profesjonalizację rozgrywek ligowych siatkarski - jak się później okazało - musiały poczekać aż 5 lat. Narodziny żeńskiej ligi zawodowej zbiegły się jednak z czasie z ogromnym boomem na kobiecą siatkówkę nad Wisłą. W 2003 r. reprezentantki Polski, pod wodzą Andrzeja Niemczyka, wywalczyły bowiem - pierwszy raz w historii - złoty medal Mistrzostw Europy, a dwa lata później powtórzyły ten wyczyn. Dodatkowo, w połowie pierwszego dziesięciolecia XXI wieku coraz lepiej wyglądała sytuacja finansowo-organizacyjna męskiej ligi zawodowej (Polskiej Ligi Siatkówki), a planowano by liga kobieca podążała jej szlakiem.
Koncepcję sfinalizowano 17 sierpnia 2005 w Warszawie, gdy 10 klubów ekstraklasy sezonu 2005/2006 podpisało z Profesjonalną Ligą Piłki Siatkowej SA (PLPS SA) umowę na utworzenie Ligi Siatkówki Kobiet (LSK) i zarządzanie jej rozgrywkami. W związku z tym, począwszy od sezonu 2005/2006 organizatorem zmagań o tytuł Mistrzyń Polski jest PLS SA (dawniej pod nazwą PLPS SA), a nie Polski Związek Piłki Siatkowej. Transmisje spotkań przeprowadzała TVP 3. Swój faktyczny żywot LSK rozpoczęła podczas oficjalnej inauguracji premierowej edycji – 22 października 2005 w Poznaniu, meczem pierwszej kolejki sezonu 2005/2006, pomiędzy tamtejszym AZS AWF i Gwardią Wrocław, wygranym przez gospodynie 3:0 (25:21, 25:22, 25:22).
W latach 2008–2012 w wyniku porozumienia z Polkomtel SA rozgrywki przyjęły nazwę PlusLigi Kobiet. Od 2012 r. do 2017 r. ekstraklasa siatkarek nosiła nazwę sponsora tytularnego – Orlen Liga. W latach 2017–2020 przywrócono pierwotną nazwę – Liga Siatkówki Kobiet.

</doc>
<doc id="640223" url="https://pl.wikipedia.org/wiki?curid=640223" title="Yeah Yeah Yeahs">
Yeah Yeah Yeahs

Yeah Yeah Yeahs – amerykańska grupa muzyczna założona w 2000 w Nowym Jorku. Skład zespołu od momentu założenia stanowią wokalistka i pianistka Karen Orzołek (znana jako Karen O), gitarzysta i keybordzista Nick Zinner oraz perkusista Brian Chase. W występach na żywo grupę uzupełnia także drugi gitarzysta, David Pajo, który dołączył w 2009 jako członek koncertowy, zastępując dotychczasowo pełniącego tę rolę Imaada Wasifa. Zespół nagrał trzy albumy studyjne; pierwszy, "Fever to Tell", został wydany w 2003. Drugi, "Show Your Bones", został wydany w 2006 i zajął drugie miejsce w rankingu najlepszych albumów roku według "NME". Trzeci album studyjny, "It’s Blitz!", został wydany 31 marca 2009 w USA, a w innych krajach 6 kwietnia 2009. W kwietniu 2013 ukazało się najnowsze wydawnictwo zespołu, zatytułowane „Mosquito”.
Historia.
Założenie zespołu i pierwsze EP.
Karen O i Brian Chase poznali się podczas studiów w Oberlin College w Ohio, pod koniec lat ’90. Niebawem Karen przeniosła się do Nowego Yorku, by kontynuować naukę w New York University. W jednym z nowojorskich barów poznała Nicka Zinnera, co zaowocowało założeniem przez nich akustycznego duetu Unitard. Nieco później, zainspirowani art punkowym brzmieniem z Ohio wzbogacili swoją muzykę o gitary elektryczne. Gdy początkowo zatrudniany przez nich perkusista odszedł, a jego miejsce zajął Chase, muzycy zdecydowali się na utworzenie punkowego zespołu, podobnego do tych tworzonych przez studentów w Ohio. Na pierwszej próbie napisali mnóstwo piosenek i już niebawem grali jako support dla The Strokes i The White Stripes. W lipcu 2001 wydali debiutanckie EP, zatytułowane "Yeah Yeah Yeahs", które nagrał z nimi Jerry Teel z zespołu Boss Hog, wydane przez ich własną wytwórnię Shifty. Na początku następnego roku zespół ukazał się całemu światu, grając na festiwalu South by Southwest w Austin w Teksasie oraz objeżdżając USA razem z Girls Against Boys i Europę z Blues Explosion. Wtedy też zapowiedzieli własną trasę po Wielkiej Brytanii. W Stanach Touch and Go Records wznowiła wydanie ich EP, a Wielkiej Brytanii płytę wydało Wichita Recordings.
"Fever to Tell".
Zapowiedzią albumu było wydane w 2002 EP "Machine". W 2003 zespół wydał pierwszy pełny album, "Fever to Tell", który sprzedał się na całym świecie w nakładzie ponad 750 000 albumów. Reżyserem teledysku singla „Y Control” z 2004 został Spike Jonze. W październiku 2004 zespół wydał pierwsze DVD, "Tell Me What Rockers to Swallow". DVD zawierało koncert nagrany w The Fillmore w San Francisco, wszystkie nakręcone do tego momentu teledyski oraz różne wywiady. W listopadzie 2009 "NME" umieściło album na piątym miejscu listy najlepszych albumów dekady.
"Show Your Bones".
Drugi album Yeah Yeah Yeahs, "Show Your Bones", został wydany 27 marca 2006. Producentem albumu został Sam Spiegel, który przedtem współpracował z Karen O przy piosence „Hello Tomorrow" użytej w reklamie Adidasa. Reżyserem tej reklamy był Spike Jonze, brat Spiegela. Spiegel w wywiadzie dla MTV News powiedział, że album będzie zatytułowany "Coco Beware", nawiązując do kota Karen. Później MTV było zmuszone wycofać tę pogłoskę, uzasadniając, że Spiegel zapomniał wspomnieć, że tylko żartował. Karen O w wywiadzie dla internetowego magazynu "Drowned in Sound" powiedziała: „"Show Your Bones", to jak wsadzenie palców do gniazdka elektrycznego”. Pierwszy singel z tego albumu, „Gold Lion”, został wydany 20 marca 2006 i zajął 18. miejsce w UK Single Charts. Leah Greenblatt w swoim artykule zauważyła, że „Gold Lion” w pierwszych dźwiękach brzmi podobnie do „No New Tale To Tell” z lat ’80 autorstwa Love and Rockets. Przez większość 2006 roku zespół koncertował w całej Europie i Stanach Zjednoczonych oraz pomógł wypromować Brytyjską edycję festiwalu All Tomorrow’s Parties. W grudniu 2006 album zajął drugie miejsce w rankingu najlepszych albumów roku według "NME", a utwór „Cheated Hearts” zajął 10. miejsce w rankingu najlepszych singli. W rankingu "Rolling Stone" album zajął 44. miejsce wśród najlepszych 50 albumów roku. Magazyn "Spin" umieścił "Show Your Bones" na 31. miejscu pośród 40 najlepszych albumów 2006.
"Is Is" EP.
Drugie EP Yeah Yeah Yeahs, zatytułowane "Is Is", zostało wydane 24 lipca 2007. Zawierało 5 niepublikowanych dotąd utworów oraz krótki film nagrany w Glasslands Gallery w Brooklynie w Nowym Jorku. Piosenki zostały napisane w 2004 podczas trasy Fever To Tell i często bywały grane na żywo. Trzy z pięciu utworów można było znaleźć na DVD "Tell Me What Rockers to Swallow".
"It’s Blitz!".
Kolejny album został wydany w marcu 2009 i nosi tytuł "It’s Blitz!". Karen O powiedziała, że album ten różni się od poprzednich, ale „wciąż brzmi jak Yeah Yeah Yeahs”. Początkowo album miał zostać wydany 13 kwietnia, ale z powodu przecieków do internetu w lutym, wytwórnia grupy, Interscope, zdecydowała się przyspieszyć wydanie albumu by zminimalizować wpływy przecieku. Album uplasował się na drugim miejscu w rankingu najlepszych albumów 2009 według "Spin" oraz na trzecim miejscu według "NME". Singel „Zero” zajął pierwsze miejsce w rankingu najlepszych piosenek 2009 według obu magazynów.
Trasy koncertowe.
Podczas tras koncertowych na całym świecie zespół grał jako support dla takich artystów, jak Björk, The White Stripes, The Strokes, Liars i Blues Explosion. Yeah Yeah Yeahs byli jedną z pierwszych grup rockowych ze wschodu grających w Chinach, gdzie w 2007 wystąpili na Modern Sky Festival w Pekinie.
Inne projekty.
Karen O i Nick Zinner gościnnie pojawili się na albumie "Bang Bang Boom Cake" zespołu Tiny Masters of Today. Dodatkowo Karen była jednym z reżyserów teledysku „Hologram World”, w którym wystąpili wszyscy trzej członkowie zespołu.
W 2009 zespół pojawił się na charytatywnym albumie "War Child Present Heroes", gdzie zagrali ich wersję utworu „Sheena Is a Punk Rocker” oryginalnie wykonywanego przez Ramones. Zinner miał również swój wkład w nagranie "Digital Ash in a Digital Urn" zespołu Bright Eyes oraz występował z grupą w trasie koncertowej.
Soundtracki.
W 2005 MC Kool Keith podjął współpracę z Karen nad utworem „Teaser”, który miał wejść w skład soundtracku do pornograficznego filmu "Deep Throat vs. Lialeh". Karen współpracowała też z wokalistką Peaches i Johnnym Knoxvillem przy nagraniu utworu „Backass”, użytym w ścieżce dźwiękowej do filmu "Jackass 2". W 2007 Karen O zaśpiewała w wersji „Highway 61 Revisted”, oryginalnie wykonywanego przez Boba Dylana. Utwór był użyty na soundtracku do filmu "I’m Not There". Zaśpiewała również na soundtracku do filmu "Gdzie mieszkają dzikie stwory", który reżyserował jej były chłopak, Spike Jonze. Piosenka Yeah Yeah Yeahs, „Runaway”, pojawiła się 20 kwietnia 2009 w jednym z odcinków "Plotkary". Utwór „Sealings” pojawił się na ścieżce dźwiękowej do filmu "Spider-Man 3" oraz w grze "". Piosenka "Date With The Night" została użyta w serialu Kumple (w piątym odcinku sezonu pierwszego).
Head Wound City.
Nick Zinner współpracował również z zespołem Head Wound City. Ich debiutanckie EP o takim samym tytule zostało wydane w 2005.

</doc>
<doc id="640225" url="https://pl.wikipedia.org/wiki?curid=640225" title="Białostockie Dni Muzyki Cerkiewnej">
Białostockie Dni Muzyki Cerkiewnej

Białostockie Dni Muzyki Cerkiewnej – seria koncertów chórów, wykonujących muzykę prawosławną, które odbywają się we wrześniu (corocznie, od 1997) w trzech białostockich cerkwiach (soborze św. Mikołaja, cerkwi Świętego Ducha oraz cerkwi Mądrości Bożej). 
Wydarzenie to ma charakter lokalny. Dotąd oprócz chórów z Białegostoku, Supraśla, Bielska Podlaskiego i Warszawy, wystąpiły chóry z Białorusi, Serbii, Rosji. Impreza nie ma charakteru konkursowego i nie są przyznawane nagrody.

</doc>
<doc id="640226" url="https://pl.wikipedia.org/wiki?curid=640226" title="Kalewała">
Kalewała

Kalewała (fiń. Kalevala, Uhtua ros. Калевала) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Do 1963 miejscowość nosiła nazwę Uhtua (ros. Ухта).
Kalewała leży w Kalewalskim Rejonie Narodowym i jest jego centrum administracyjnym.
Osada jest największym skupiskiem ludności na terenie rejonu kalewalskiego i jedynym w tym rejonie osiedlem typu miejskiego. Zamieszkuje ją 5459 mieszkańców (1 stycznia 2005 r.), co stanowi ponad połowę wszystkich mieszkańców tej jednostki podziału terytorialnego.
19 marca 1920 r. w ówczesnym Uhtua proklamowano powstanie niepodległego państwa karelskiego – Karelii (Karjala), zwanego też Republiką Uhtua. Powstańcze wojska przy wsparciu Finów opanowały wschodnią część Karelii, jednak w ciągu kilku lat Armia Czerwona odbiła utracone tereny i do 1922 r. zlikwidowała Republikę.

</doc>
<doc id="640227" url="https://pl.wikipedia.org/wiki?curid=640227" title="Próba skrobiowa">
Próba skrobiowa

Próba skrobiowa – próba ta wykorzystuje fakt, że u człowieka zdrowego wzrost glikemii po spożyciu skrobi nie jest znacznie mniejszy niż po spożyciu takiej samej ilości glukozy. W warunkach standardowych podaje się odpowiednio 100 gramów skrobi i tyle samo glukozy – jeżeli wzrost glikemii po podaniu glukozy jest o 100% (lub więcej) większy od wzrostu po podaniu skrobi, pozwala to podejrzewać zaburzenie czynności trzustki. Próba skrobiowa jest obciążona ryzykiem wyniku fałszywie ujemnego: nawet prawidłowy stosunek obu wielkości nie wyklucza choroby.

</doc>
<doc id="640228" url="https://pl.wikipedia.org/wiki?curid=640228" title="Szlaki rowerowe w powiecie śremskim">
Szlaki rowerowe w powiecie śremskim

Szlaki rowerowe w powiecie śremskim – sieć 300 km szlaków dla rowerzystów w powiecie śremskim, które łączą ze sobą miasta i wsie atrakcyjne turystycznie i historycznie. Szlaki mają długość od 7,9 km do 68,5 km. Większość z nich to pętle, a także tzw. łączniki. Przy szlakach znajduje się sześć punktów postojowych z informacją w terenie (mapy turystyczne na każdym ze szlaków).

</doc>
<doc id="640229" url="https://pl.wikipedia.org/wiki?curid=640229" title="Synagoga w Kleczewie">
Synagoga w Kleczewie

Synagoga w Kleczewie – zbudowana w 1855 roku na miejscu wcześniejszej bożnicy. Podczas II wojny światowej hitlerowcy zdewastowali synagogę. Po wojnie budynek synagogi przebudowano na kino. Istnienie synagogi upamiętnia tablica pamiątkowa znajdująca się na jednej z zewnętrznych ścian.

</doc>
<doc id="640230" url="https://pl.wikipedia.org/wiki?curid=640230" title="Białka wierzbówka">
Białka wierzbówka

Białka wierzbówka ("Leucoma salicis" syn. "Stilpnotia salicis") – gatunek motyla z rodziny mrocznicowatych i podrodziny brudnicowatych. Skrzydła o rozpiętości 35-45(50) mm, białe.
Owady dorosłe można spotkać w drugiej połowie czerwca i lipcu. Samice składają jaja na pniach lub spodniej stronie liści i przykrywają pianową wydzieliną tężejącą na powietrzu. Gąsienice białki wierzbówki są silnie owłosione, na grzbiecie widoczny jest rząd żółtobiałych plam. Żywią się liśćmi wierzby i topoli. Zimują gąsienice i jaja. Na przedwiośniu zimujące gąsienice zaczynają żerowanie na pączkach liści. Po zakończeniu żerowania gąsienica otacza się delikatnym oprzędem, poczwarka rozwija się w szczelinach kory, na gałązkach lub między liśćmi.

</doc>
<doc id="640231" url="https://pl.wikipedia.org/wiki?curid=640231" title="Stilpnotia salicis">
Stilpnotia salicis



</doc>
<doc id="640232" url="https://pl.wikipedia.org/wiki?curid=640232" title="Leucoma salicis">
Leucoma salicis



</doc>
<doc id="640233" url="https://pl.wikipedia.org/wiki?curid=640233" title="Voilà !">
Voilà !

Voilà ! – trzecia płyta włoskiej wokalistki In-Grid. Album został wydany 24 listopada 2005 r. w dwóch wersjach językowych: francuskiej i angielskiej. Z tej płyty pochodzi bardzo popularny singel „Mama mia”.
"Voilà !" – wersja francuska.
Lista utworów
"Voilà !" – wersja angielska.
Lista utworów

</doc>
<doc id="640234" url="https://pl.wikipedia.org/wiki?curid=640234" title="Brandowie">
Brandowie

Brandowie – współczesna angielska rodzina arystokratyczna, początki jej kariery to XVIII w.
Informacje ogólne.
Rodzina Brandów wywodzi się z Hertfordshire. Jej kariera rozpoczęła się w drugiej połowie XVIII w., kiedy to Thomas Brand ożenił się z Gertrudą Trevor, wywodzącą się z rodu baronów Dacre, dzięki czemu tytuł barona przeszedł w posiadanie rodziny Brandów. Tytuł wicehrabiego Hampden został przyznany w 1884 r. Lordowi Speakerowi Izby Gmin, Henry'emu Brandonowi, wnukowi Thomasa. Tytuły barona i wicehrabiego zostały rozdzielone w 1965 r. po śmierci Thomasa, 4. wicehrabiego Hampden. Wicehrabiostwo przeszło na jego młodszego brata, zaś tytuł barona odziedziczyła córka.

</doc>
<doc id="640237" url="https://pl.wikipedia.org/wiki?curid=640237" title="Stara Synagoga w Kleczewie">
Stara Synagoga w Kleczewie

Stara Synagoga w Kleczewie – zbudowana w 1811 roku, była pierwszą bożnicą w Kleczewie. Na jej fundamentach w 1855 roku wybudowano nową synagogę.

</doc>
<doc id="640238" url="https://pl.wikipedia.org/wiki?curid=640238" title="Ulryk z Augsburga">
Ulryk z Augsburga

Ulryk z Augsburga, także Udalryk (, , ur. w 890 roku w Wittislingen k. Dillingen w Szwabii, zm. 4 lipca 973 roku w Augsburgu w Bawarii) – od 28 grudnia 923 roku biskup Augsburga, święty Kościoła katolickiego.
Był synem hrabiego Hucpalda, spokrewnionego z dynastią cesarską Ludolfingów.
Wychowywał się i pobierał nauki od siódmego roku życia w benedyktyńskim opactwie w St. Gallen. W 906 roku oddano go pod opiekę biskupa Augsburga. Został szambelanem biskupów augsburskich, a następnie przyjął święcenia kapłańskie.
Król Niemiec Henryk I Ptasznik mianował go w 923 biskupem tej diecezji; sakrę przyjął 28 grudnia tegoż roku. W czasie najazdów Węgrów dowodził obroną Augsburga. Był budowniczym kościoła i organizatorem synodów dla miejscowego duchowieństwa. Zmarł po pięćdziesięcioletniej posłudze biskupiej.
Jan XV zaliczył go w poczet świętych 4 lipca 993.
Błędnie uważany jest za pierwszego świętego kanonizowanego oficjalnie przez papieża.
Ulryk jest patronem miast: Szwabii, Augsburga i St. Ulrich w Val Gardena (niem. "Grödnertal", dzisiejsze Ortisei).
Patronuje winiarzom, rybakom i podróżującym. Jest również orędownikiem przeciw chorobie oczu, morskiej chorobie i na dobrą pogodę.
Jego wspomnienie liturgiczne obchodzone jest za "Martyrologium Rzymskim" w dzienną pamiątkę śmierci (4 lipca) a kult żywy jest dzięki wielu parafiom których jest patronem.

</doc>
<doc id="640239" url="https://pl.wikipedia.org/wiki?curid=640239" title="A Fever You Can’t Sweat Out">
A Fever You Can’t Sweat Out

A Fever You Can’t Sweat Out – debiutancki album grupy Panic! at the Disco, wydany 27 września 2005. Twórcą tekstów jest Ryan Ross, gitarzysta zespołu.

</doc>
<doc id="640243" url="https://pl.wikipedia.org/wiki?curid=640243" title="Łouchi">
Łouchi

Łouchi (, ) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży w rejonie łouchskim i stanowi jego centrum administracyjne.
Osada liczy 5646 mieszkańców (1 stycznia 2005 r.), głównie Rosjan.

</doc>
<doc id="640246" url="https://pl.wikipedia.org/wiki?curid=640246" title="Denji Sentai Megaranger">
Denji Sentai Megaranger

 – japoński serial z gatunku "tokusatsu" z roku 1997. Jest dwudziestym pierwszym serialem z sagi Super Sentai stworzonym przez Toei Company. Emitowany był na kanale TV Asahi od 14 lutego 1997 do 13 lutego 1998. Liczył 51 odcinków. Na podstawie serialu wyreżyserowano amerykańską adaptację "Power Rangers w Kosmosie".
Fabuła.
Kenta Date, uczeń klasy 3 liceum Moroboshi, zostaje okrzyknięty mistrzem w grę walki o nazwie Megaranger, która jest dostępna na automaty. Po mistrzowskiej grze zostaje on przyprowadzony do siedziby organizacji INET. W międzyczasie jego szkolni znajomi: Kōichirō Endō, Shun Namiki, Miku Imamura i Chisato Jōgasaki, którzy należą do szkolnego kółka komputerowego przyszli w odwiedziny do siedziby INET, jednak nie zostali początkowo wpuszczeni przez szefa oddziału – dra Kubotę. Gdy odkrywają pobyt Kenty budynek zostaje zaatakowany przez Neziregię – złe istoty z innego wymiaru dowodzone przez Doktora Hinelara. Kubota mówi nastolatkom prawdę o grze Megaranger – ta gra to maszyna testująca ludzi, którzy będą walczyć z Neziregią i staną się prawdziwymi Megarangerami. Podczas ataku piątka otrzymuje Digitizery – moduły przemiany i staje do walki z Neziregią. W międzyczasie pojawia się także agent INET Yūsaku Hayakawa, który używa prototypu Megarangersów jako Mega Srebrnego.
Bohaterowie.
Główni bohaterowie to Kenta, Kōichirō, Shun, Chisato i Miku – uczniowie klasy 3A liceum Moroboshi. Cała piątka należy do szkolnego kółka komputerowego Digi Ken, którego szefem jest Kōichirō.
Nejirejia.
Złe Królestwo Elektroniki Neziregia (邪電王国ネジレジア "Jaden Ōkoku Nejirejia") są wrogami Megarangersów przybyłymi ze Skręconego Wymiaru. Celem ich najazdu na Ziemię jest jej podbicie i wyniszczenie ludzkości. Główni dowódcy przebywają na statku zwanym Death Nezirosem Nazwa grupy pochodzi od słowa "neji" (捻じ) oznaczającego coś skręconego, śrubę lub przedmiot o spiralnym kształcie.
Nezirangersi.
Jaden Sentai Neziranger (邪電戦隊ネジレンジャー "Jaden Sentai Nejirenjā") – złe klony Megarangerów stworzone przez Hinelara. Ich energia była zasilana od Javiousa, który wraz ze zniszczeniem kolejnego tracił siły. W "Power Rangers" są znani jako Psycho Rangersi.
Obsada.
Źródło:

</doc>
<doc id="640248" url="https://pl.wikipedia.org/wiki?curid=640248" title="Young Artist Awards">
Young Artist Awards



</doc>
<doc id="640249" url="https://pl.wikipedia.org/wiki?curid=640249" title="Tackey &amp; Tsubasa">
Tackey &amp; Tsubasa

 – duet tworzony przez Takizawa Hideaki (滝沢秀明) (ur. 29 marca w Tokio) i Tsubasa Imai (今井翼) (ur. 17 października 1981 w Fujisawie), należący do Johnny &amp; Associates.
Takizawa, nazywany najczęściej Tackey lub Takki jest najbardziej znany ze swojego talentu aktorskiego i ról w serialach telewizyjnych oraz musicalach, natomiast Tsubasa ze zdolności tanecznych. Wiele z ich singli stało się hitami, m.in. „One Day, One Dream”, jeden z openingów i „Sotsugyou ~Sayonara wa Ashita no Tame ni~”, jedna z piosenek z popularnego anime InuYasha. Dobrym przykładem ich popularności jest fakt, że singel Tackeya &amp; Tsubasy „Venus” z 18 stycznia 2006 roku, zadebiutował na pierwszym miejscu tygodniowej listy „Oriconu”.
Życiorys.
Wprowadzenie.
Tackey i Tsubasa jako duet są zespołem bardzo nowym – debiutowali w 2002 roku. Ich wytwórnią jest Avex Trax, do której należą też np. Do As Infinity, V6, Ayumi Hamasaki, dream i wielu innych artystów. Przed oficjalnym debiutem, obydwaj byli juniorami w Johnny &amp; Associates, znanego ze słynnych idoli których wypromowało. Johnny &amp; Associates zostało założone wiele lat temu przez Johnny Kitagawa. Jest to firma, która przyjmuje młodych chłopców po przesłuchaniu, a potem uczy ich tańca, śpiewu, aktorstwa itp.; chłopcy są nazywani Johnny’s Junior’s. Juniorzy wspierają inne grupy jako backdancerzy, i starają się piąć coraz wyżej w Johnny’s, mając nadzieję pojawić się kiedyś na rynku muzycznym.
Johnny &amp; Associates.
Tackey and Tsubasa przed swoim debiutem byli najpopularniejszymi juniorami w Johnny’s. Zaczynali w 1995 jako backdancerzy dla KinKi Kids (którzy byli wtedy także przed debiutem) i po kilku latach, po tym jak zostali bliskimi przyjaciółmi w 1999 roku, stali się popularnym duetem wśród fanów Johnny’s, którzy czekali na ich oficjalne zaistnienie. Planem Johnny’ego był ich debiut w wieku 20 lat, i w lecie 2001 roku ogłosił, że zadebiutują w 2002 solo – co znaczyło, że będą musieli się rozdzielić. W 1999, Takizawa miał, lub tak tylko wierzyli fani, przyłączyć się do Arashi. Jednak, ku zdziwieniu i rozgoryczeniu fanów, firma wybrała Ōno Satoshi’ego, a nie Tackeya (który był wtedy „złotym chłopcem” Johnny’s), co doprowadziło do plotek, że Takki stracił swoją pozycję w Johnny &amp; Associates.
Walka o debiut.
Wszyscy fani chcieli, by T&amp;T pozostało duetem, choć prawdopodobnie nikt nie chciał tego tak bardzo, jak sami zainteresowani. Tackey walczył o to i prosił fanów żeby pomogli im występować razem. Fani stworzyli całą kampanię, prosząc wszystkich którzy pragnęli wspólnego debiutu Tackeya i Tsubasy, żeby wysyłali listy i pocztówki do Johnny &amp; Associates, prosząc Johnny’ego K. żeby pozwolił im występować razem. Była to długa walka, która trwała cały rok, i ostatecznie 1 sierpnia 2002 Johnny ogłosił, że Tackey i Tsubasa zadebiutują jako duet. I tak 11 września 2002 wydali swój pierwszy album Hatachi (20 lat).
Po debiucie.
Jak na razie, Tackey &amp; Tsubasa wydali 7 singli, 2 albumów i 3 DVD. Są popularni, a ich ostatnie wydania CD znalazły się na pierwszych miejscach japońskich list przebojów. T&amp;T są bardzo bliskimi (najlepszymi) przyjaciółmi; ta część ich relacji jest bardzo dobrze widoczna w ich zachowaniu i wywiadach, i jest bardzo istotną częścią dynamiki między nimi. Każdy z nich ma niesamowity potencjał i zdolności, i w efekcie bardzo dobrze się uzupełniają.

</doc>
<doc id="640250" url="https://pl.wikipedia.org/wiki?curid=640250" title="Wdowa">
Wdowa

Zobacz też:

</doc>
<doc id="640251" url="https://pl.wikipedia.org/wiki?curid=640251" title="Pinduszy">
Pinduszy

Pinduszy (ros. Пиндуши) - osiedle typu miejskiego w północno-zachodniej Rosji, w Republice Karelii, w rejonie miedwieżjegorskim. W 2005 roku liczyło ok. 5,2 tys. mieszkańców, głównie Rosjan.

</doc>
<doc id="640254" url="https://pl.wikipedia.org/wiki?curid=640254" title="Św. Ulryk">
Św. Ulryk



</doc>
<doc id="640255" url="https://pl.wikipedia.org/wiki?curid=640255" title="Kowary (ładownia kolejowa)">
Kowary (ładownia kolejowa)

Kowary – ładownia publiczna, a wcześniej stacja zlokalizowana w Kowarach w powiecie karkonoskim w województwie dolnośląskim.
Stacja Kowary została oddana do użytku 15 maja 1882 roku. Pierwotna nazwa brzmiała "Schmiedeberg". Po włączeniu miasta do Polski przez pierwsze kilka miesięcy stacja nazywała się Kuźnick (od 27 sierpnia 1945 roku). Następnie przemianowana na Kowary. Od 5 marca 1986 roku pełniła funkcję stacji towarowej, handlowej. Obecnie budynek dworca jest zamknięty do obsługi, kasy zlikwidowane i nieczynne, a w budynku są zamurowane wejścia. Część budynku jest użytkowana jako obiekt mieszkalny.
8 listopada 2014 dokonano na stacji odsłonięcia wyremontowanego zabytkowego żurawia kolejowego, a 30 kwietnia 2016 wagonu do drezyny WM-5 Kolzam.
Na stacji odbywają się imprezy drezynowe, organizowane przez Stowarzyszenie Kolej Karkonoska.
W budynku urzędu miasta utworzona została ekspozycja kolejowa, przypominająca dawne czasy świetności kowarskiej kolei żelaznej.

</doc>
<doc id="640256" url="https://pl.wikipedia.org/wiki?curid=640256" title="Kowary Ściegny">
Kowary Ściegny

Kowary Ściegny – zlikwidowany przystanek osobowy. Został otworzony 5 czerwca 1905 roku. Pierwsza nazwa to Wagnerberg. W 1945 roku został przemianowany najpierw na Woźnick a następnie na Kowary Ściegny. 5 marca 1986 roku stacja została zamknięta, a przed 28 listopada 2005 całkowicie zlikwidowana.

</doc>
<doc id="640257" url="https://pl.wikipedia.org/wiki?curid=640257" title="Monogramiści">
Monogramiści

Monogramiści polscy – kompozytorzy polscy z XVI w., którzy oznaczali swe utwory pierwszymi literami swojego imienia i nazwiska lub miejscowości, z której pochodzili. Do monogramistów zaliczamy m.in.:
W renesansie:
W baroku:

</doc>
<doc id="640260" url="https://pl.wikipedia.org/wiki?curid=640260" title="Snow Patrol">
Snow Patrol

Snow Patrol – zespół muzyczny grający alternatywnego rocka założony w 1994 przez dwójkę studentów z Irlandii Północnej: Gary'ego Lightbody oraz Marka McClellanda.
Historia.
Początkowo zespół grał pod nazwą „Shrug”, zmienioną w 1995 na „Polar Bear” i ostatecznie zastąpioną w 1997 na „Snow Patrol”, ze względu na zbieżność nazw z amerykańskim zespołem. W 2005 Mark McClelland opuścił grupę.
Album zatytułowany "Eyes Open" osiągnął pierwsze miejsca w rankingach sprzedaży m.in. w Wielkiej Brytanii, Irlandii i Nowej Zelandii. Singel "Chasing Cars", obecny na tym albumie, znalazł się wśród najczęściej ściąganych utworów iTunes, został również w wielu zestawieniach uznany za jeden z najpopularniejszych utworów 2006 roku. W 2007 z zespołu odszedł Michael Morrison.
Zespół wystąpił w Polsce 6 sierpnia 2009 jako support podczas koncertu U2 w Chorzowie oraz 13 czerwca 2012 w Gdańsku.
W 2018 roku nowym wokalistą grupy został Johnny McDaid znany z występów w zespole Vega4 i współpracy z Paulem van Dykiem (śpiewa m.in. w utworze "Time of our lives" z 2004 roku, który otwiera płytę van Dyka o nazwie "Reflections"). Od tej pory zespół miał dwóch wokalistów.
W listopadzie 2011 ukazał się album "Fallen Empires". W 2013 z zespołu odszedł Tom Simpson.

</doc>
<doc id="640261" url="https://pl.wikipedia.org/wiki?curid=640261" title="Polskie Stronnictwo Ludowe – Lewica">
Polskie Stronnictwo Ludowe – Lewica

Polskie Stronnictwo Ludowe – Lewica – działające od 5 kwietnia 1914 do 11 maja 1924 stronnictwo polityczne o charakterze ludowym. Założycielem stronnictwa był Jan Stapiński. Było to ugrupowanie o wpływach raczej lokalnych, niewykraczających poza granice Galicji, o radykalnym społecznie programie politycznym. Związane z partią było czasopismo polityczno-społeczne „Przyjaciel Ludu”, pełniące rolę trybuny koncepcji i poglądów partii, a także informatora o bieżących jej działaniach.
Geneza i działalność.
W 1895 powołano do życia Stronnictwo Ludowe, które w 1903 przyjęło nazwę „Polskie Stronnictwo Ludowe”. 
Na posiedzeniu Rady Naczelnej PSL w dniu 13 grudnia 1913 doszło do rozłamu. W jego wyniku powstały dwie odrębne partie: 
W 1919 PSL Lewica wprowadziło do Sejmu Ustawodawczego 12 posłów, a w 1922 do Sejmu I kadencji jedynie 2 posłów.
Kongres Delegatów PSL Lewica 1 czerwca 1919 przyjął program partii. 
W stronnictwie doszło do dwóch rozłamów: 
Polskie Stronnictwo Ludowe Lewica 11 maja 1924 połączyło się z grupą secesyjną z PSL „Piast” o nazwie Polski Związek Ludowców, tworząc Związek Chłopski.
Program.
"Celem stronnictwa jest zdobycie dla rzesz mas ludowych jak najkorzystniejszych warunków bytu i rozwoju pod każdym względem, zatem tak w kierunku materialnym (fizycznym i gospodarczym), jak umysłowym i kulturalnym, czyli zdobycie ziemi (chleba), światła, swobody. Jako klasowe chłopskie stronnictwo, PSL Lewica szczególną opieką otacza interesy ludu wiejskiego – chłopów".

</doc>
<doc id="640263" url="https://pl.wikipedia.org/wiki?curid=640263" title="Kowary Średnie">
Kowary Średnie

Kowary Średnie – zamknięta stacja kolejowa w powiecie karkonoskim, w województwie dolnośląskim. Została oddana do użytku 5 czerwca 1905 roku i nosiła pierwotnie nazwę Mittel Schmiedeberg. Po II wojnie światowej w 1945 została najpierw przemianowana na Kuźnick Średni, a następnie na Kowary Średnie. Od 5 marca 1986 roku stacja jest zamknięta, a linia kolejowa nieprzejezdna. Obecnie po budynku została tylko podłoga.

</doc>
<doc id="640265" url="https://pl.wikipedia.org/wiki?curid=640265" title="Próba trawienia białka">
Próba trawienia białka

Próba trawienia białka – jedna z prób czynnościowych trzustki. Osobie badanej podaje się żelatynę w ilości 1,3 grama na kilogram masy ciała, a następnie pobiera krew po godzinie i po 3 godzinach.
Stężenie aminokwasów w surowicy krwi powinno wzrosnąć odpowiednio:
Jednocześnie powinien zostać zaobserwowany wzrost wydalania hydroksyproliny w moczu, w ciągu pierwszej doby po próbie powinien on osiągnąć wartość 170-190 miligramów.
W przypadku uszkodzenia trzustki stężenie aminokwasów w surowicy spada, zależnie od stopnia ciężkości uszkodzenia, nawet poniżej 1 miligrama na 100 mililitrów (w przewlekłym zapaleniu trzustki, w mukowiscydozie), a wydalanie hydroksyproliny do poziomu 30-50 miligramów na dobę.

</doc>
<doc id="640291" url="https://pl.wikipedia.org/wiki?curid=640291" title="Abraham Chamiec">
Abraham Chamiec

Abraham z Jaxów Chamiec herbu Gryf – pierwszy znany z nazwiska właściciel Międzyrzeca Podlaskiego. Miasto zostało mu nadane przez króla Władysława Jagiełłę najprawdopodobniej za zasługi wojenne w roku 1390.
Abraham Chamiec popierał kolonizację mazowiecką międzyrzecczyzny.

</doc>
<doc id="640292" url="https://pl.wikipedia.org/wiki?curid=640292" title="Półwysep Antarktyczny">
Półwysep Antarktyczny

Półwysep Antarktyczny (, , ) – półwysep Antarktydy, położony w jej zachodniej części, między Morzem Bellingshausena na zachodzie a Morzem Weddella na wschodzie; najbardziej na północ wysunięta część Antarktydy (przylądek Prime Head na Trinity Peninsula). Północną część półwyspu zajmuje Ziemia Grahama, a południową – Ziemia Palmera. Z uwagi na łagodniejszy klimat niż w pozostałych częściach kontynentu, znajduje się tu wiele stacji naukowo-badawczych.
Nazwa.
Poławiacze fok nazywali półwysep "New South Greenland" (tłum. „Nowa Południowa Grenlandia”).
Do 1961 roku półwysep nazywany był Ziemią Grahama lub Półwyspem Grahama. Encyklopedia Britannica podaje, że Półwysep Antarktyczny nazywany jest także "Palmer Peninsula", "Graham Land" lub "Tierra de O’Higgins".
Nazwa "Antarctic Peninsula" została przyjęta w 1964 roku przez amerykańską i brytyjską komisję ds. nazw geograficznych Antarktyki. Wcześniej Brytyjczycy używali nazwy Ziemia Grahama ("Graham Land"), a Amerykanie – Półwysep Palmera ("Palmer Peninsula"). Obecnie powszechnie przyjęta jest nazwa "Półwysep Antarktyczny", a dwa starsze terminy odnoszą się do jego części.
Chilijczycy, którzy roszczą sobie prawa do tego obszaru, używają nazwy Tierra de O’Higgins (tłum. Ziemia O’Higginsa), na cześć chilijskiego bohatera narodowego Bernardo O’Higginsa (1776/1778–1842). Natomiast Argentyńczycy, którzy uznają ten obszar za część tzw. Antarktydy Argentyńskiej, używają dla Ziemi Grahama nazwy Tierra de San Martín (tłum. Ziemia San Martína), na cześć José de San Martína (1778–1850).
Geografia.
Położenie.
Półwysep leży w zachodniej części Antarktydy między Morzem Bellingshausena (Ocean Spokojny) na zachodzie a Morzem Weddella (Ocean Atlantycki) na wschodzie. Jest to najdalej na północ wysunięta część Antarktydy, rozciągająca się w kierunku południowego krańca Ameryki Południowej. Jego najbardziej na północ wysunięty punkt (63°13′S 57°18′W) oddalony jest od przylądka Horn o 999 km.
Granice półwyspu wyznacza Prime Head na północy i linia od Przylądka Adamsa biegnąca na południowy zachód do punktu 73°24′S 72°00′W , na południe of Eklund Islands u południowo-zachodniego krańca Cieśniny Jerzego VI. Przy tak określonych granicach, długość półwyspu wynosi 1250 km a jego szerokość waha się od 287 km na południu do 24 km na północy. Powierzchnia półwyspu w tych granicach wynosi 127 km².
Gazetteer of the British Antarctic Territory podaje natomiast, że w 2009 roku linia wyznaczająca południową granicę półwyspu została skorygowana – biegnie od Rydberg Peninsula (73°S 80°W) do Evans Ice Stream (76°34'S 75°00'W).
Północną część półwyspu zajmuje Ziemia Grahama, a południową – Ziemia Palmera. Południowe koło podbiegunowe (66°33'39"S) przecina południową część Ziemi Grahama – tereny na północ to jedyna część kontynentu, wychodząca poza krąg polarny.
Ziemia Grahama.
Ziemia Grahama rozciąga się na północ od linii łączącej przylądki Cape Jeremy (69°24'S 68°51'W) i Cape Agassiz (68°29'S 62°56'W).
Najbardziej na północ wysunięta część Ziemi Grahama składa się z licznych wysp, są to m.in.: Wyspa Jamesa Rossa, Joinville Island, D’Urville Island, Dundee Island, Bransfield Island, Snow Hill Island, Vega Island, Seymour Island, Rosamel Island, Paulet Island, Lockyer Island, Eagle Island, Jonassen Island, Astrolabe Island i Tower Island. Do Ziemi Grahama zaliczane są również Szetlandy Południowe obejmujące 11 większych wysp i wiele wysepek, z których większość pokrywa wieczny lód.
Na Ziemi Grahama, w zachodniej części półwyspu, na wybrzeżu Morza Bellingshausena, leżą: Davis Coast, Wybrzeże Danco, Graham Coast, Loubet Coast i Fallières Coast. W części wschodniej, na wybrzeżu Morza Weddella, znajdują się: Nordenskjöld Coast, Oscar II Coast, Foyn Coast i Wybrzeże Bowmana. Do wybrzeży Oscar II Coast, Foyn Coast i Wybrzeże Bowmana przylega Lodowiec Szelfowy Larsena (który ciągnie się do Wybrzeża Wilkinsa na Ziemi Palmera). Północną część półwyspu zajmuje Trinity Peninsula.
Ziemia Palmera.
Ziemia Palmera rozciąga się na południe od linii Cape Jeremy–Cape Agassiz. Jest bardziej górzystą częścią półwyspu. Znajdują się tam m.in. Latady Mountains, Seward Mountains i Sweeney Mountains.
U zachodniego wybrzeża Ziemi Palmera – Wybrzeża Englisha – leżą m.in. Wyspa Aleksandra (największa wyspa Antarktyki), Smyley Island i Spaatz Island. Wschodnie wybrzeża Ziemi Palmera tworzą: Wybrzeże Wilkinsa (przylega do niego południowa część Lodowca Szelfowego Larsena), Black Coast, Wybrzeże Lassitera, Orville Coast i Zumberge Coast. Do wybrzeży Orville Coast i Zumberge Coast przylega Lodowiec Szelfowy Ronne, a do Zumberge Coast także Lodowiec Szelfowy Filchnera.
Wzdłuż wschodniego wybrzeża rozsiane są niewielkie wysepki, m.in. Hilton Inlet, Violante Inlet i New Bedford Inlet.
Geologia.
Pod względem geologicznym półwysep uznawany jest za przedłużenie trzeciorzędowych stref orogenicznych Ameryki Południowej. Powszechnie przyjmuje się, że jest to zerodowany mezozoiczny łuk magmowy powstały na paleozoicznych lub starszych skałach platformy kontynentalnej uformowanych w procesie subdukcji. Inna teoria, bazująca na akrecji, mówi o kolizji dwóch lub trzech terranów, w wyniku której doszło do tzw. orogenezy Ziemi Palmera (ang. "Palmer Land orogeny").
Wiek najstarszych skał półwyspu sięga przynajmniej kambru. We wschodniej Ziemi Grahama i północno-zachodniej Ziemi Palmera odkryto ortognejsy (ok. 450–550 Ma), a we wschodniej części Ziemi Palmera paragnejsy (późny kambr), które stanowią podstawę dla granitu i granodiorytu z triasu. Platforma paleozoiczna lokalnie została poddana procesom metamorficznym, a w okresie karbonu i permu powstały migmatyty i granity. W środkowej części Ziemi Palmera odkryto kwarcyty kratoniczne oraz osadowe skały kwarcytowe z fauną glossopterisową.
Mezozoiczny łuk magmowy tworzą batolit (ang. "Antarctic Peninsula Batholit") o długości 1350 km i szerokości do 210 km, zbudowany ze skał plutonicznych (240–10 Ma) i wcinający się w leżące pod nim gnejsy, oraz skały wulkaniczne (ang. "Antarctic Peninsula Volcanic Group") – bazalty, andezyty, dacyty i ryolity.
We wschodniej części półwyspu znajdują się bogate w skamieniałości pokłady skał osadowych z okresu jury i kredy. Wyspa Seymour Island nazywana jest „kamieniem z Rosetty” antarktycznej paleontologii z uwagi na bogactwo występujących tu skamieniałości bezkręgowców i kręgowców. Liczne skamieniałe szczątki znajdują się w warstwach formacji La Meseta z okresu późnego i środkowego eocenu, występują tu m.in. skamieniałe szczątki małży, ślimaków, szkarłupni, dziesięcionogów, ramienionogów, rekinów, doskonałokostnych, żółwi, plezjozaurów, ptaków, ssaków morskich i prymitywnych torbaczy. Na Wyspie Jamesa Rossa znaleziono szczątki allozaura.
Ukształtowanie terenu.
Półwysep Antarktyczny to obszar górzysty – na całej jego długości biegnie łańcuch górski tzw. Antarktandów, poprzecinany płaskowyżami pokrytymi lodowcami.
Według najnowszych pomiarów British Antarctic Survey (2017) najwyższym szczytem jest Mount Hope (3239 m n.p.m.), a nie uznawana dotychczas za najwyższą Góra Jacksona (3184 m n.p.m.). Największym płaskowyżem jest Dyer Plateau w północno-środkowej części Ziemi Palmera. Półwysep pokryty jest lądolodem i wiecznym śniegiem – jedynie ok. 2,6% jego powierzchni pozostaje wolne od śniegu i lodu w czasie antarktycznego lata.
Do jego wschodniego wybrzeża i części zachodniego przylegają lodowce szelfowe, z których największym jest Lodowiec Szelfowy Larsena.
Klimat.
Ze względu na położenie na Półwyspie Antarktycznym panuje łagodniejszy klimat niż w pozostałych częściach kontynentu. Z tego powodu znajduje się tu wiele stacji naukowo-badawczych. Klimat jest zróżnicowany – na zachodnim wybrzeżu występuje łagodniejszy morski klimat polarny, a na wschodnim, zimniejszy kontynentalny klimat polarny.
Latem, na północnym zachodzie występują dodatnie temperatury, które utrzymują się przez 3–4 miesiące. W styczniu (latem) średnia temperatura powietrza wynosi 1–2 °C, a w lipcu (zimą) – od -15 °C do -20 °C. Roczne opady sięgają 350–500 mm. Na południe od 68° S, klimat staje się chłodniejszy – latem temperatury dodatnie utrzymują się przez 1–2 miesiące. Roczne opady na wybrzeżu północno-wschodnim wynoszą 350 mm, a na wschodniej jedynie 100–150 mm.
Zmiany klimatyczne.
Od połowy XX w. średnie roczne temperatury powietrza na półwyspie rosły najszybciej na całej półkuli południowej. W latach 1950–2000 roczna średnia temperatura powietrza wzrosła o 2,5°.
Latem 2020 roku temperatury powietrza osiągnęły rekordowy poziom – 6 lutego argentyńska stacja badawcza Esperanza w Zatoce Nadziei na północy półwyspu odnotowała +18,4 °C.
Lodowce.
Z uwagi na łagodniejszy klimat niż w pozostałych częściach kontynentu oraz górzystość, na Półwyspie Antarktycznym dochodzi do akumulacji dużych mas śniegu. Zasilają one ponad 400 lodowców schodzących ku morzom okalającym półwysep.
Lodowce w części zachodniej są krótkie, strome, z wieloma szczelinami; szybko się przemieszczają (6 m na dzień), cieląc się w wodach wielu zatok wybrzeża. Bardziej na południe formują prawie nieprzerwaną pokrywę lodową, spływającą powoli ku Lodowcowi Szelfowemu Jerzego VI.
W części wschodniej, o zimniejszym klimacie kontynentalnym, na prawie całej długości wybrzeża zalegają masywne lodowce szelfowe zasilane przez lodowce schodzące ku Morzu Weddella i bezpośrednio przez opady śniegu. Lód rozciąga się na długości 1000 km, wcinając się w morze na 200 km, a jego grubość dochodzi do 200 m.
Wskutek postępującego ocieplenia klimatu, lodowce szelfowe zaczęły się topić. Proces topnienia spowodowany jest trzema czynnikami – ocieplone wody oceanu powodują zmniejszanie się grubości lodu, cofające się czoło lodowca, pękając, więzi lodowiec w zatoce, co przyczynia się do jego dalszego kurczenia się i woda z letniego topnienia lodowca żłobi w nim szczeliny, tworząc kliny o gęstości większej niż otaczające go pokłady lodu, sięgające podstawy lodowca. Czynniki te przyczyniły się do stopniowej dezintegracji Lodowca Szelfowego Larsena. W latach 1989–1992 rozpadowi uległa część przy Larsen Inlet, w 1995 roku dezintegracji uległ Larsen A, w 2002 roku od Larsena B oderwała się część na północ od Cape Disappoinment (3250 km²), a w 2017 roku od Larsena C oderwała się wyspa lodowa (ok. 6000 km²) – A-68. Rozpadowi uległy także Lodowiec Szelfowy Wilkinsa i Lodowiec Szelfowy Wordiego na wybrzeżu zachodnim.
Flora i fauna.
Zachodnia część półwyspu, między 64° a 68°S, o cieplejszym klimacie, charakteryzuje się bogatszą i bardziej zróżnicowaną florą i fauną niż pozostała część Antarktydy.
Występuje tu 67 gatunków mchów, 9 wątrobowców, 265 porostów oraz jedyne 2 gatunki roślin okrytonasiennych na kontynencie – kolobant antarktyczny i śmiałek antarktyczny.
Na półwyspie gniazduje 16 gatunków ptaków morskich, w tym 4 gatunki pingwinów (pingwin białobrewy, pingwin białooki, pingwin maskowy i pingwin cesarski. Żyją tu również fulmar południowy, warcabnik, petrelec olbrzymi, petrel śnieżny, oceannik żółtopłetwy, wydrzyk brunatny, wydrzyk antarktyczny, mewa południowa, rybitwa antarktyczna i kormoran niebieskooki.
Ssaki reprezentuje pięć gatunków fok (krabojad foczy, mirunga, kotik antarktyczny, amfitryta lamparcia i weddelka arktyczna. Na wschodnim wybrzeżu półwyspu zaobserwowano także foczkę małą. W wodach wokół półwyspu występuje płetwal czerniakowy.
Na półwyspie znajduje się 13 szczególnie chronionych obszarów Antarktyki (ang. "Antarctic Specially Protected Area") oraz 18 miejsc o statusie historycznych miejsc i pomników w Antarktyce (ang. "Historic Sites and Monuments in Antarctica").
Historia.
Odkrycia geograficzne.
Półwysep został odkryty w 1820 roku – "Encyclopedia of the Antarctic" Riffenburgha podaje, że półwysep został zoczony niezależnie przez rosyjskiego badacza Fabiana Bellingshausena (1778–1852), brytyjskiego oficera Royal Navy Edwarda Bransfielda (1785–1852) i przez amerykańskiego poławiacza fok Nathaniela Palmera (1799–1877). Mills (2003) podaje natomiast, że pierwszy półwysep zobaczył Edward Bransfield – 30 stycznia 1820 roku, Palmer dostrzegł go 16 listopada 1820 roku, natomiast Bellingshausen odkrył 27 stycznia 1820 roku lodowiec szelfowy u Wybrzeża Księżniczki Marty. Bransfield naniósł półwysep na mapę jako "Trinity Land".
W 1821 roku amerykański poławiacz fok John Davis (1784–?) przepłynął Cieśninę Bransfielda i 6 lutego zszedł na ląd w pobliżu Hughes Bay, zatoki między Cape Sterneck a Cape Murray na zachodnim wybrzeżu Półwyspu Antarktycznego. W 1824 roku brytyjski marynarz James Hoseason ze statku „Sprightly” zmapował zatokę i nazwał ją na cześć kapitana statku Edwarda Hughes. W 1832 roku opływający Antarktydę dookoła brytyjski kapitan John Biscoe (1794–1843), dopłynął do półwyspu od strony południowej. 19 lutego wylądował na Pitt Island – jednej z Wysp Biscoe, a 21 lutego na wyspie Antwerpia w Archipelagu Palmera, którą wziął za kontynent i ogłosił terytorium Wielkiej Brytanii. W lutym 1839 roku francuski podróżnik Jules Dumont d’Urville (1790–1842) dotarł na północ półwyspu, gdzie odkrył grupę wysp Joinville, a Orléans Channel wziął za cieśninę przycinającą półwysep na pół. Odcięty fragment lądu nazwał "Terre Louis Philippe" na cześć francuskiego króla. W 1875 roku niemiecki marynarz Eduard Dallmann (1830–1896), kierownik pierwszej niemieckiej ekspedycji w rejon Antarktyki, dotarł do szerokości 64°45'S. Kolejne wyprawy badające zachodnią część półwyspu były prowadzone przez Adriena de Gerlache (1866–1934) w latach 1897–1899, J.-B. Charcota (1867–1936) w latach 1903–1905 i w latach 1908–1910, oraz przez Johna Rymilla (1905–1968), który poprowadził Brytyjską Ekspedycję do Ziemi Grahama.
Do wschodniego wybrzeża półwyspu dotarł najprawdopodobniej po raz pierwszy w marcu 1823 roku amerykański poławiacz fok Benjamin Morrell (1795–1839), który nowy ląd nazywał za Robertem Johnsonem, kapitanem jego poprzedniej wyprawy, "New South Greenland" (tłum. „Nowa Południowa Grenlandia”). Odkrycie Morrella nie jest jednak jednoznacznie stwierdzone i akceptowane. Eksploracja wschodniego wybrzeża półwyspu była utrudniona przez trudne warunki atmosferyczne na Morzu Weddella, które często skute było lodem i niskie temperatury panujące na lądzie. Latem 1823 roku wody Morze Weddella były wyjątkowo wolne od lodu, co pozwoliło brytyjskiemu żeglarzowi Jamesowi Weddellowi (1787–1834) na penetrację akwenu.
W styczniu 1843 roku do wysp na wschodnim wybrzeżu półwyspu dotarł brytyjski oficer James Clark Ross (1800–1862), który zmapował wiele wysp w pobliżu zatoki Erebus and Terror Gulf. Kolejna wyprawa w ten rejon została przeprowadzona dopiero w latach 1892–1893, kiedy norweski wielorybnik Carl Anton Larsen (1860–1924) został zwabiony raportami Jamesa Clarka Rossa o mnogości waleni na Morzu Weddella. Ekspedycja Larsena wylądowała 4 grudnia 1892 roku na Seymour Island u wschodnich wybrzeży półwyspu. Na wyspie Larsen znalazł skrzemieniałe drewno, co wówczas mylnie było uznawane za pierwsze znalezisko tego typu na Antarktydzie. Ekspedycja osiągnęła 64°40'S 56°30'W, gdzie Larsen zaobserwował zarys lądu na zachodzie, po czym w lipcu 1893 roku powróciła do Norwegii. Podczas drugiej wyprawy w latach 1893–1894, Larsen dotarł na 68°10'S – najdalej na południe wzdłuż wschodniego wybrzeża Półwyspu Antarktycznego niż wówczas jakikolwiek inny statek. Podczas wyprawy Larsen odkrył lodowiec szelfowy nazwany później jego imieniem, Oscar II Coast i Foyn Coast. Odkryto również wyspy – Wyspę Robertsona i Seal Nunataks – przy czym te ostatnie Larsen mylnie wziął za dwa czynne wulkany.
W latach 1902–1904 Półwysep Antarktyczny badała Szwedzka Wyprawa Antarktyczna kierowana przez szwedzkiego geologa Otto Nordenskjölda (1869–1928). Wyprawa jako pierwsza stanęła na wschodnim wybrzeżu półwyspu 28 października 1902 roku. Wskutek niezwykle trudnych warunków, została rozdzielona na trzy grupy, które przetrwały zimę w trzech różnych lokalizacjach – w obozie zimowym w Snow Hill, w Zatoce Nadziei i na Paulet Island. Uczestnicy ekspedycji zostali uratowani przez argentyński statek . Pomimo niepomyślnego zakończenia wyprawa została uznana za sukces z uwagi na dokonane odkrycia geograficzne i zmapowanie kolejnych obszarów Antarktydy.
20 grudnia 1928 roku, podczas pierwszego długodystansowego lotu nad Antarktydą, George Hubert Wilkins (1888–1958) odkrył Wybrzeże Bowmana i Wybrzeże Wilkinsa. 30 grudnia 1940 roku, podczas lotów ze Stonington Island, Richard Black odkrył Wybrzeże Lassitera i Black Coast. 21 listopada 1947 roku amerykański polarnik pochodzenia norweskiego Finn Ronne (1899–1980) odkrył podczas lotu Orville Coast.
Roszczenia terytorialne.
Wielka Brytania zaczęła rościć sobie prawa do półwyspu na mocy Royal Letters Patent z dnia 21 lipca 1908 roku oraz Royal Letters Patent z dnia 28 marca 1917 roku, które zaliczały półwysep do terytorium Falkland Islands Dependencies. W 1962 roku ustanowiono tu Brytyjskie Terytorium Antarktyczne (ang. "British Antarctic Territory"). Roszczenia do półwyspu wysuwają również Argentyna i Chile. Chile na mocy dekretu prezydenckiego ustanowiło tu w 1940 roku Chilijskie Terytorium Antarktyczne (hiszp. "Territorio Chileno Antarctico"). W 1943 roku Argentyna zgłosiła roszczenia, które sformalizowała poprzez rozszerzenie tzw. Antarktydy Argentyńskiej (hiszp. "Antártida Argentina"). Wszystkie roszczenia zostały zawieszone wraz z zawarciem Układu Antarktycznego w 1961 roku.
Eksploracja.
Półwysep jest przedmiotem prac i badań kartograficznych prowadzonych przez Wielką Brytanię (od 1944 roku do dziś) i Stany Zjednoczone. Teren został przebadany m.in. przez Falkland Islands Dependencies Survey (FIDS). Stany Zjednoczone przeprowadzały tu wielokrotnie badania lotnicze, m.in. w ramach operacji Highjump (1946–1947), ekspedycji badawczej pod kierownictwem Finna Ronnego (1899–1980) na tereny wybrzeża Morza Weddella (ang. "Ronne Antarctic Research Expedition", RARE) (1947) czy United States Navy TriMetrogon Aerial Survey (1966 i 1968).
Stacje badawcze.
Na półwyspie funkcjonuje ponad 30 permanentnych i sezonowych stacji badawczych należących do 14 państw.
Turystyka.
Półwysep jest celem turystycznym – jest najczęściej odwiedzanym regionem Antarktydy. Najczęściej odwiedzane miejsca to Neko Harbour i dawna stacja badawcza Port Lockroy na Ziemi Palmera, Paradise Harbor, Cuverville Island i Petermann Island na Ziemi Grahama. Liczba turystów wzrasta, szczególnie tych przybywających na statkach wycieczkowych z Argentyny. W 2019 roku półwysep odwiedziło ponad 74 tys. osób.

</doc>
<doc id="640293" url="https://pl.wikipedia.org/wiki?curid=640293" title="Prudencjusz">
Prudencjusz

Prudencjusz – imię męskie pochodzenia łacińskiego, oznaczające "rozważny, roztropny". Było kilku świętych o tym imieniu; najbardziej znany jest św. Prudencjusz, biskup Troyes.
Prudencjusz imieniny obchodzi 6 kwietnia.
Żeński odpowiednik: Prudencja.

</doc>
<doc id="640294" url="https://pl.wikipedia.org/wiki?curid=640294" title="Super Mario All-Stars">
Super Mario All-Stars

Super Mario All-Stars – gra na konsolę Super Nintendo wydana w 1993 roku. Zawiera ona 4 gry: "Super Mario Bros.", "" (w Japonii "Super Mario Bros. 2 For Super Players"), "Super Mario Bros. 2" (w Japonii "Super Mario USA") i "Super Mario Bros. 3".
W grudniu 1994 roku w USA i Europie (ale nie w Japonii) wydano grę "Super Mario All-Stars + Super Mario World", ulepszoną wersję "Super Mario All-Stars" wraz z "Super Mario World".

</doc>
<doc id="640296" url="https://pl.wikipedia.org/wiki?curid=640296" title="Fabian Gottlieb von Bellingshausen">
Fabian Gottlieb von Bellingshausen



</doc>
<doc id="640297" url="https://pl.wikipedia.org/wiki?curid=640297" title="Kowary Górne">
Kowary Górne

Kowary Górne – zamknięty przystanek osobowy, zlokalizowany w Kowarach w powiecie karkonoskim w województwie dolnośląskim. Przystanek Kowary Górne został oddany do użytku 5 czerwca 1905 roku i nosił nazwę Ober Schmiedeberg. Po wojnie nosił nazwę Kuźnick Górny i Kowary Górne. 5 marca 1986 roku stacja została zamknięta.

</doc>
<doc id="640301" url="https://pl.wikipedia.org/wiki?curid=640301" title="Notker (imię)">
Notker (imię)



</doc>
<doc id="640303" url="https://pl.wikipedia.org/wiki?curid=640303" title="Synagoga w Ziemięcinie">
Synagoga w Ziemięcinie

Synagoga w Ziemięcinie – synagoga zbudowana w 1863 roku. Murowana z cegły, zbudowana na planie prostokąta. W narożnikach znajdowały się wieżyczki. 
Bezpośrednio po powstaniu styczniowym wieś Ziemięcin, uprzednio należąca do rodziny Chrząszczewskiech z Wierzbinka, została zakupiona przez nieznanego z imienia Żyda. Nowy właściciel wybudował synagogę w 1863 roku. Po II wojnie światowej budynek został nabyty przez osoby prywatne i przeznaczony na mieszkania. Jednocześnie wiele źródeł twierdzi, że zmiana funkcji budynku na mieszkalną nastąpiła już przed II wojną światową. Obiekt do 1988 roku służył celom mieszkalnym, po czym został opuszczony. 12 kwietnia 1989 roku budynek wpisano do rejestru zabytków pod numerem A-415/157. Gmina Wierzbinek zakupiła znajdujący się w złym stanie technicznym obiekt w 2011 roku celem przeznaczenia go na izbę pamięci. W 2014 roku zakończyła się rewitalizacja synagogi realizowana w ramach projektu ,Zagospodarowanie centrum miejscowości Ziemięcin”.

</doc>
<doc id="640304" url="https://pl.wikipedia.org/wiki?curid=640304" title="Kowary Zdrój">
Kowary Zdrój

Kowary Zdrój – zlikwidowany przystanek osobowy, zlokalizowany był w Kowarach, powiat karkonoski, województwo dolnośląskie w Polsce. Został oddany do użytku 5 czerwca 1905 roku i nosiła nazwę Schmiedeberg Bornhöhe. Po wojnie przemianowana na Kuźnick Zdrój, następnie na Kowary Zdrój. 5 marca 1986 roku został on zamknięty dla ruchu pasażerskiego (odbywał się tutaj ruch towarowy), przed 28 listopada 2005 roku została ona całkowicie zlikwidowana, a trasa jest nieprzejezdna.
Przystanek opodal DW Przedwiośnie. Przystanek został zdewastowany tuż po 1945 przez przyjezdnych osadników – Polaków. Obecnie z trudem można zauważyć porośnięte chwastami resztki fundamentów.

</doc>
<doc id="640306" url="https://pl.wikipedia.org/wiki?curid=640306" title="Banknoty polskie z lat 1925-1939">
Banknoty polskie z lat 1925-1939



</doc>
<doc id="640307" url="https://pl.wikipedia.org/wiki?curid=640307" title="Łachdienpochja">
Łachdienpochja

Łachdienpochja (fiń. Lahdenpohja, ros. Лахденпохья) – miasto w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży na północno-zachodnim brzegu jeziora Ładoga, w Rejonie łachdienpochskim, którego ośrodek administracyjny stanowi.
Miasto leży liczy 8532 mieszkańców (1 stycznia 2005 r.).
Łachdienpochia została założona w 1600 r. pod nazwą Sieklahti (ros. Сиеклахти). Obecna nazwa, pochodząca od karelskich słów "lahden" – zalew, jezioro i "pohja" – koniec zalewu, zatoka, została wprowadzona w 1924 r. Miejscowość otrzymała prawa miejskie w 1945 r.

</doc>
<doc id="640309" url="https://pl.wikipedia.org/wiki?curid=640309" title="Banknoty polskie z lat 1925–1929">
Banknoty polskie z lat 1925–1929



</doc>
<doc id="640311" url="https://pl.wikipedia.org/wiki?curid=640311" title="Blackbird">
Blackbird



</doc>
<doc id="640312" url="https://pl.wikipedia.org/wiki?curid=640312" title="Nokia Ringo">
Nokia Ringo

Nokia Ringo – linia telefonów Nokia z serii Original wydana w 1995 roku. Obejmowała ona trzy telefony: Nokia Ringo 1, 2 oraz 3.

</doc>
<doc id="640313" url="https://pl.wikipedia.org/wiki?curid=640313" title="Gwiezdna eskadra">
Gwiezdna eskadra

Gwiezdna eskadra (ang. "Space: Above And Beyond") – serial telewizyjny produkcji amerykańskiej, stworzony przez duet Glen Morgan i James Wong, emitowany w latach 1995–1996. Z zaplanowanych pięciu sezonów zrealizowano jedynie jeden – 24 odcinki.
Akcja rozgrywa się w latach 2063–2064, w przestrzeni kosmicznej w środowisku żołnierzy, członków oddziału przeszkolonego do pracy ponad Ziemią. Ich zadaniem jest walka z zagrażającą Ziemi obcą cywilizacją.
Fabuła.
W roku 2063 ludzie na Ziemi wcale nie żyją w pokoju. Wszyscy ciągle pamiętają niedawne wojny z Androidami i Silikantami, które przetrzebiły błękitną planetę. Pamiętają też o niechcących walczyć po stronie ludzi sztucznie wyhodowanych ludziach zwanymi tankami. Ci ostatni żyją teraz pomiędzy ludźmi ukrywając swoje pochodzenie. Politycy ten nowy rodzaj rasowych animozji chcą wykorzystać do własnych celów. W przeddzień wyprawy kolonizacyjnej na odległy Tellus, w skład ekipy ma zostać włączonych 10 tanków. Tym samym decyzja władz rozdziela kochającą się parę przyszłych kolonistów. Ona poleci w gwiazdy, on zostanie na Ziemi, a całą winę za nieprzychylność losu zrzuca na tanki. Ziemi nie przyjdzie długo żyć we względnym spokoju. Brutalny atak z kosmosu niszczy kolonię na Veście, a statek z osadnikami na Tellusa zostaje zestrzelony przez obce myśliwce jeszcze przed lądowaniem. Zdeterminowany West wstępuje do korpusu gwiezdnych marines, by jako pilot ziemskiego myśliwca bronić Ziemi przed agresorami. W składzie jego jednostki są także tanki.
Książki.
Na podstawie niektórych odcinków powstały książki :
Wydano także serię komiksów.

</doc>
<doc id="640314" url="https://pl.wikipedia.org/wiki?curid=640314" title="Filaret">
Filaret

Filaret – imię męskie pochodzenia greckiego, którego patronem jest św. Filaret, zwany Kalabryjczykiem (XI wiek).
Filaret imieniny obchodzi 6 kwietnia.
Znane osoby noszące imię Filaret:
Por. Filareci

</doc>
<doc id="640315" url="https://pl.wikipedia.org/wiki?curid=640315" title="Promo">
Promo

Promo lub wydanie promocyjne (ang. "promotional recording") – wydawnictwo muzyczne lub filmowe o charakterze promocyjnym, między innymi singel lub album promocyjny. Nagrania tego typu są często rozpowszechniane w specjalnych opakowaniach w celu obniżenia kosztów lub zredukowaną właściwą oprawą graficzną wydawnictwa.
Singel.
Singel promocyjny to singel w formie CD, DVD, VHS, kasety magnetofonowej bądź płyty gramofonowej, dystrybuowany darmowo w celu promowania wydania komercyjnego. Tak wydane single są zwykle rozsyłane do stacji radiowych oraz telewizyjnych. W Wielkiej Brytanii wysyła się je także do dziennikarzy zajmujących się tematyką muzyczną oraz krytyków muzycznych.
Album.
Album promocyjny to album muzyczny dystrybuowany najczęściej nieodpłatnie w celu promowania wydawnictw komercyjnych. Albumy tego typu dostarcza się głównie stacjom radiowym i telewizyjnym, dziennikarzom muzycznym oraz recenzentom, by ci mogli opublikować swoje recenzje jeszcze przed premierą promowanego albumu. Zwykle są one rozprowadzane bez atrakcyjnych graficznie okładek, które pojawiają się dopiero wraz z wydaniem komercyjnym. Zazwyczaj są opatrywane napisem: "Dozwolone użycie tylko w celach promocyjnych. Sprzedaż zabroniona.". Albumy promocyjne mają znacznie mniejszy nakład aniżeli wydawnictwa komercyjne, co czyni je cennymi dla kolekcjonerów.
Powoli tradycyjne albumy promocyjne rozprowadzane na nośnikach takich jak płyty CD są wypierane przez nagrania dystrybuowane drogą internetową w formie plików w popularnych formatach muzycznych (np. MP3). Ten sposób rozprowadzania nagrań promocyjnych jest szybszy i tańszy w porównaniu do tradycyjnego.

</doc>
<doc id="640317" url="https://pl.wikipedia.org/wiki?curid=640317" title="Wolność Przywrócona">
Wolność Przywrócona

Wolność Przywrócona – loża masońska powstała w kwietniu 1991 roku po wizycie w Polsce wielkiego mistrza Wielkiego Wschodu Francji, Jeana-Roberta Ragache’a. Kluczem do jej powstania były wizyty, które w 1990 roku, w maju oraz na przełomie lipca i sierpnia, złożyli przedstawiciele WWF. Odbyły się wówczas wywiady dziennikarskie oraz zorganizowano spotkanie informacyjne w warszawskim Klubie Lekarza. Na spotkaniu tym miały miejsce wykłady członka Rady Zakonu WWF Alaina Marille, opisujące rolę wolnomularstwa, następnie rozdysponowano między przybyłych broszury informacyjne i zaproszono chętnych do wstąpienia, by kontaktowali się z przedstawicielami WWF.
Nazwa loży odnosi się do regularnego warsztatu przedwojennego powstałego w ramach odrodzenia się masonerii w 1920 roku. Działali w nim wówczas między innymi profesorowie medycyny: Mieczysław Michałowicz oraz Jan Mazurkiewicz oraz profesor fizyki Mieczysław Wolfke.
Pierwotnie loża o tej nazwie istniała w okresie II Rzeczypospolitej. Została zlikwidowana jesienią 1938 po dekrecie prezydenta RP Ignacego Mościckiego, nakazującym rozwiązanie wszystkich stowarzyszeń masońskich w Polsce.

</doc>
<doc id="640322" url="https://pl.wikipedia.org/wiki?curid=640322" title="Bibulus">
Bibulus



</doc>
<doc id="640325" url="https://pl.wikipedia.org/wiki?curid=640325" title="Synagoga w Zbąszyniu">
Synagoga w Zbąszyniu

Synagoga w Zbąszyniu – główna synagoga zbąszyńskiej gminy żydowskiej znajdująca się przy obecnej ulicy Żydowskiej 1.
Synagoga została zbudowana w latach 1885-1890 na miejscu starszej synagogi. W listopadzie 1938 roku znajdowało się w niej schronisko dla polskich Żydów wypędzonych z Niemiec.
Podczas II wojny światowej hitlerowcy zdewastowali synagogę. W latach 60. budynek synagogi przebudowano na dom mieszkalny. Nie zachowały się żadne elementy dawnego wyglądu.
Murowany budynek synagogi wzniesiono na planie prostokąta. Wewnątrz znajdowała się obszerna główna sala modlitewna, do której wchodziło się przez prostokątny przedsionek. Salą główną najprawdopodobniej z trzech stron, na wysokości piętra otaczały galerie dla kobiet.

</doc>
<doc id="640326" url="https://pl.wikipedia.org/wiki?curid=640326" title="Stadion Wisły Kraków">
Stadion Wisły Kraków



</doc>
<doc id="640328" url="https://pl.wikipedia.org/wiki?curid=640328" title="Nokia 2280">
Nokia 2280

Nokia 2280 – telefon z serii Basic, dostępny w sprzedaży od 2003 roku głównie na potrzeby chińskiego rynku. Cechuje się oryginalnym kształtem oraz wyświetlaczem podświetlanym na biało.

</doc>
<doc id="640330" url="https://pl.wikipedia.org/wiki?curid=640330" title="Miedwieżjegorsk">
Miedwieżjegorsk

Miedwieżjegorsk (ros. "Медвежьегорск") – miasto w północno-zachodniej Rosji, na terenie wchodzącej w skład tego państwa Republiki Karelii. 
Położenie.
Miejscowość leży w południowej Karelii, nad brzegiem jeziora Onega, w Rejonie miedwieżjegorskim, którego centrum administracyjne stanowi.
Ludność.
Miasto obecnie liczy 16 551 mieszkańców (1 stycznia 2005) i wyludnia się w bardzo szybkim tempie, co spowodowane jest emigracją mieszkańców w poszukiwaniu pracy do większych miast, zwłaszcza Sankt Petersburga.
Zmiany liczby ludności w ostatnich 10 latach: 
Historia.
Miedwieżjegorsk został założony w 1600 r. pod nazwą Miedwieżja Gora (ros. "Медвежья Гора"). Obecna nazwa została wprowadzona w 1938 r., wraz z nadaniem miejscowości praw miejskich.
W czasie budowy Kanału Białomorsko-Bałtyckiego w Miedwieżjogorsku znajdował się zarząd tej budowy.
Gospodarka.
Po rozpadzie Związku Radzieckiego gospodarka miasta, jak i całej Karelii znalazła się w kryzysie, co jest przyczyną gwałtownego spadku liczby mieszkańców Miedwieżjegorska.
Podstawą gospodarki miasta są przedsiębiorstwa z branży drzewnej i celulozowo-papierniczej. W Miedwieżjegorsku znajduje się także fabryka komponentów budowlanych oraz stocznia remontowa. W miejscowości zlokalizowane są także niewielkie zakłady przemysłu spożywczego, zatrudniające zwykle po kilka-, kilkanaście osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi.

</doc>
<doc id="640336" url="https://pl.wikipedia.org/wiki?curid=640336" title="James Anderson (wolnomularz)">
James Anderson (wolnomularz)

James Anderson (ur. ok. 1680 w Aberdeen, zm. 28 maja 1739) pastor prezbiteriański, wolnomularz, autor "Konstytucji Wolnomularzy", zwanych później od jego nazwiska "Konstytucją Andersona"
Życiorys.
Działalność duszpasterska.
Niewiele wiadomo o młodości Jamesa Andersosna. Urodził się około roku 1680 (niektóre źródła podają 1683) w Aberdeen, w północno-wschodniej Szkocji. Był absolwentem tamtejszego uniwersytetu. W 1707 roku został ordynowany na pastora Kościoła Szkockiego i przeniósł się do Londynu. Tam był kaznodzieją kongregacji na Glass House Street (do 1710 roku), kościoła prezbiteriańskiego na Swallow Street (do 1734 roku) i kaplicy na Lisle Street (aż do śmierci).
Konstytucja Andersona.
James Anderson był wolnomularzem, Wielkim Dozorcą Wielkiej Loży Londynu i Westminsteru. We wrześniu 1721 roku Wielka Loża Londynu zleciła mu kodyfikację zasad organizacyjnych i podstaw ideowych (zreorganizowanego przed 4 laty) stowarzyszenia. Stare przepisy obowiązywały w różnych wersjach w poszczególnych lożach i wymagały ponownego rozpatrzenia. Praca została wydana w 1723 roku jako "Konstytucje Wolnych Mularzy" ("The Constitutions of the Free-masons"). Nazwisko Andersona nie pojawiło się na stronie tytułowej, ale jego autorstwo zostało wyszczególnione w suplemencie. Z czasem "Konstytucje" zaczęto nazywać potocznie "Konstytucją Andersona"

</doc>
<doc id="640338" url="https://pl.wikipedia.org/wiki?curid=640338" title="Park Narodowy Wyspy Księcia Edwarda">
Park Narodowy Wyspy Księcia Edwarda

Park Narodowy Wyspy Księcia Edwarda (ang. "Prince Edward Island National Park", fr. "Parc national de l'Île-du-Prince-Édouard") – park narodowy położony w północnej części Wyspy Księcia Edwarda w Kanadzie.
Utworzony w 1937. Powierzchnia parku wynosi 22 km². Jest to jeden z najmniejszych kanadyjskich parków narodowych. Obejmuje ochroną wiele obszernych plaż oraz piaszczystych wydm.
W minionych latach ekolodzy uznali Park Narodowy Wyspy Księcia Edwarda za najbardziej zagrożony spośród wszystkich kanadyjskich parków narodowych.

</doc>
<doc id="640340" url="https://pl.wikipedia.org/wiki?curid=640340" title="Synagoga w Wyrzysku">
Synagoga w Wyrzysku

Synagoga w Wyrzysku – synagoga znajdująca się w Wyrzysku przy ulicy Pocztowej 6, za stawem i rzeką Łobżonką.
Synagoga została zbudowana w 1860 roku na miejscu starej drewnianej synagogi. Kiedy z braku wiernych rozwiązano tutejszą gminę żydowską w 1920 roku, synagogę oddano miastu. W okresie II wojny światowej Niemcy urządzili w budynku areszt wstawiając kraty i zamurowując okna synagogi. Po wojnie służyła jako magazyn. W lutym 2008 na jednym z portali internetowych synagoga została wystawiona na sprzedaż. W roku 2013 dzięki unijnemu wsparciu doczekała się remontu generalnego i zmiany sposobu użytkowania z przeznaczeniem na rodzinny park zabaw pod nazwą "Arka Noego". 
Murowany z cegły budynek synagogi wzniesiono na planie prostokąta o wymiarach 9,1 na 11,1 metra. Powierzchnia budowli wynosi 172 m². Odrestaurowane zostały ceglane detale elewacji oraz resztki wystroju malarskiego na sklepieniu w postaci rozsianych gwiazdek, mających symbolizować niebo.
 Synagoga została wpisana do krajowego rejestru zabytków nieruchomych pod nr A-761 30 grudnia 1994 roku.

</doc>
<doc id="640342" url="https://pl.wikipedia.org/wiki?curid=640342" title="Święta Adelajda">
Święta Adelajda



</doc>
<doc id="640344" url="https://pl.wikipedia.org/wiki?curid=640344" title="Asumpta">
Asumpta

Asumpta – imię żeńskie pochodzenia łacińskiego, nadawane w nawiązaniu do wniebowzięcia Marii, Matki Boskiej.
Asumpta imieniny obchodzi 7 kwietnia.

</doc>
<doc id="640345" url="https://pl.wikipedia.org/wiki?curid=640345" title="Herb Kowar">
Herb Kowar

Herb Kowar – jeden z symboli miasta Kowary w postaci herbu.
Wygląd i symbolika.
Herb miasta przedstawia na zielonej tarczy herbowej spiętego w skoku w prawą stronę srebrnego konia. Nad jego grzbietem znajduje się czarny młotek w skosie lewym, z obuchem w prawą stronę.
Historia.
Najstarszym zapisanym wzorem herbu miasta Kowary jest pieczęć, którą odciśnięto na dokumencie układu Jeleniej Góry z Kowarami, zawartego 10 sierpnia 1454 roku. W 1525 roku miasto Kowary posiadało nową pieczęć z identycznym godłem, a tarcza herbowa była stylizowana na renesans. W 1713 roku, pieczęć umieszczona była na tarczy stylizowanej na barok. 12 czerwca 1747 roku Kowary otrzymały od króla Fryderyka II przywilej herbowy. W górnym większym polu umieszczony był czarny orzeł pruski na srebrnym polu, z jabłkiem królewskim w szponach oraz monogramem "FR" zakończonym niewielką koroną. Na dole znajdował się srebrny koń na trawie, z czarnym młotem znajdującym się u góry. Całość znajdowała się na zielonym tle. Herb ten przetrwał do II wojny światowej. Po przyłączeniu miasta do Polski z herbu usunięto orła pruskiego.

</doc>
<doc id="640350" url="https://pl.wikipedia.org/wiki?curid=640350" title="Bruno Kiciński">
Bruno Kiciński

Bruno Kiciński, właśc. Bruno Dionizy hr. Kiciński z Kicina h. Rogala, krypt. i ps.: „B. hr. K., Lajbuś, ***” (ur. 7 października 1797 w Lachowicach, zm. 23 marca 1844 w Ojrzeniu) – hrabia w Królestwie Kongresowym w 1820 roku, dziennikarz, publicysta, redaktor, wydawca, poeta i tłumacz. Współtwórca polskiej prasy o charakterze politycznym i literackim. Twórca pierwszego koncernu prasowego.
Życiorys.
Urodził się w Galicji, jako syn hrabiego Piusa Kicińskiego, i Franciszki z Cieciszowskich. Od roku 1804 uczył się w Theresianum w Wiedniu, a w latach 1809–1814 w kolegium pijarów na warszawskim Żoliborzu. Następnie mieszkał u swego krewnego, Joachima Lelewela. W latach 1814–1815, podczas pobytu we Lwowie, wraz z grupą współpracowników (Brykczyński, Chotomski, Dmochowski, Godebski, Lisiecki, Morawski) prowadził działalność wydawniczą. Był inicjatorem powstania „Pamiętnika Lwowskiego”, który zaczął wychodzić w roku 1816 (już po jego wyjeździe ze Lwowa). W swojej pracy zastosował nowoczesne możliwości kolportażu, płacił honoraria publicystom, stosował reklamę. W roku akademickim 1815/1816 podjął studia w warszawskiej Szkole Prawa i Administracji. Wkrótce potem (prawdopodobnie już w roku 1816) otrzymał stanowisko sekretarza Komisji Trzech Dworów do uregulowania stosunków handlu i żeglugi. W roku 1819 nabył część dóbr Grochów, wówczas pod Warszawą.
W roku 1821 założył „Kurier Warszawski”. W tym samym roku sprzedał go wraz ze swoją drukarnią Ludwikowi Adamowi Dmuszewskiemu. Cenzura przeszkodziła Kicińskiemu w realizacji dalszej pracy wydawniczej. Rozpoczął polityczną działalność konspiracyjną, był członkiem Towarzystwa Patriotycznego. Zaprzestał uczestnictwa w życiu publicznym i powrócił do niego w czasie powstania listopadowego. Był związany z działaczami prawicowymi, współpracował z pismem „Polak sumienny”. Pisał wiersze o charakterze patriotycznym. Jego poglądy były bliskie klasycyzmowi postanisławowskiemu. Był także tłumaczem dzieł greckich i epoki romantyzmu.
W czasie powstania listopadowego w 1831 roku pisał artykuły do związanego z Aleksandrem Wielopolskim dziennika "Zjednoczenie".
Był członkiem loży wolnomularskiej Bracia Polacy Zjednoczeni w 1820 roku.
Twórczość.
Ważniejsze dzieła.
Artykuły i poezje ogłaszano w czasopismach: "Dziennik Powszechny" (1830-1831), "Dziennik Wileński" (1815), "Gazeta Codzienna Narodowa i Obca" (1818-1819), "Kronika drugiej poł. 1819 r." (1819), "Kurier Polski, Kurier Warszawski, Merkury" (1831), "Muzeum Domowe" (1836), "Orzeł Biały" (1819-1820, 1831), "Pamiętnik dla Płci Pięknej" (1830), "Pamiętnik Lwowski" (1816-1820), "Pamiętnik Warszawski" (1815), "Pamiętnik Zagraniczny, Naukowy, Historyczny i Polityczny" (1816, 1822-1823), "Piśmiennictwo Krajowe" (1840), "Pogoń" (1831), "Polak Sumienny" (tu artykuł przeciwko J. Lelewelowi, 1831; przedr. A. Kraushar: Wolność druku i dziennikarstwo warszawskie w czasach listopadowych, Warszawa 1902), "Tygodnik Warszawski" (1817), "Tygodnik Polski" (1819-1820), "Tygodnik Polski i Zagraniczny" (tu m.in.: Ludmiła w Ojcowie. Duma, 1818 nr 35; przedr. C. Zgorzelski w: Ballada polska, Wrocław 1962, "Biblioteka Narodowa" seria I, nr 177), "Wanda" (1820-1822), "Zjednoczenie" (1831).
Kilka wierszy Kicińskiego przedrukował P. Hertz w: "Zbiór poetów polskich XIX w." księga 1, Warszawa 1959.
Przekłady.
Szereg przekładów ogłoszono wcześniej w czasopismach (jak wyżej: Ważniejsze dzieła). Fragmenty „Odysei” drukował "Dziennik Wileński" 1815, t. 2 i "Pamiętnik dla Płci Pięknej" 1830; „Warszawiankę” z francuskiego poety (C.) Delavigne "Kurier Warszawski" 1831, nr 77 i "Merkury" 1831, nr 91. Porównaj ponadto Ważniejsze dzieła poz. 13, t. 1.

</doc>
<doc id="640351" url="https://pl.wikipedia.org/wiki?curid=640351" title="Bythitidae">
Bythitidae

Bythitidae – rodzina ryb wyślizgokształtnych (Ophidiiformes).
Występowanie.
Ocean Atlantycki, Ocean Indyjski i Ocean Spokojny, w większości morskie, rzadziej w wodach słodkich lub słonawych. Niektóre spotykane w wodach wielkich jaskiń.
Cechy charakterystyczne.
Ciało wydłużone, u większości gatunków pokryte łuskami; płetwa grzbietowa i odbytowa długa. Pęcherz pławny obecny. Pokrywa skrzelowa zwykle zakończona twardym kolcem. Żyworodne.
Klasyfikacja.
Rodzaje zaliczane do tej rodziny grupowane są w podrodzinach Brosmophycinae i Bythitinae:
"Acarobythites" — "Alionematichthys" — "Anacanthobythites" — "Beaglichthys" — "Bellottia" — "Bidenichthys" — "Brosmodorsalis" — "Brosmolus" — "Brosmophyciops" — "Brosmophycis" — "Brotulinella" — "Bythites" — "Calamopteryx" — "Cataetyx" — "Dactylosurculus" — "Dermatopsis" — "Dermatopsoides" — "Diancistrus" — "Didymothallus" — "Dinematichthys" — "Diplacanthopoma" — "Dipulus" — "Ematops" — "Eusurculus" — "Fiordichthys" — "Grammonus" — "Gunterichthys" — "Hastatobythites" — "Hephthocara" — "Lapitaichthys" — "Lucifuga" — "Majungaichthys" — "Mascarenichthys" — "Melodichthys" — "Microbrotula" — "Monothrix" — "Nielsenichthys" — "Ogilbia" — "Ogilbichthys" — "Paradiancistrus" — "Porocephalichthys" — "Pseudogilbia" — "Pseudonus" — "Saccogaster" — "Stygnobrotula" — "Thermichthys" — "Timorichthys" — "Tuamotuichthys" — "Typhliasina" — "Ungusurculus" — "Zephyrichthys"

</doc>
<doc id="640357" url="https://pl.wikipedia.org/wiki?curid=640357" title="Keleos">
Keleos

Keleos (gr. Keleós, łac. Celeus) – w mitologii greckiej król Eleuzis, syn Eleusisa. Razem z żoną Metanejrą podjął gościną Demeter w czasie, gdy ta wędrowała po ziemi szukając swojej córki Persefony. Bogini chcąc odwdzięczyć się gospodarzom zajęła się wychowaniem królewskich synów, Demofonta i Triptolemosa. Ostatecznie bogini wyjawiła kim jest, kazała sobie postawić świątynię, a Keleosa uczyniła swoim kapłanem.

</doc>
<doc id="640358" url="https://pl.wikipedia.org/wiki?curid=640358" title="Keleus">
Keleus



</doc>
<doc id="640359" url="https://pl.wikipedia.org/wiki?curid=640359" title="Synagoga we Wrześni">
Synagoga we Wrześni

Synagoga we Wrześni – zbudowana w 1875 na miejscu starej drewnianej bożnicy, w centrum miasta, na placu między dzisiejszymi ulicami: Jana Pawła II, Ratuszową i Fabryczną, naprzeciwko ratusza. Podczas II wojny światowej synagoga została zamknięta i przeznaczona na tymczasowe więzienie. Hitlerowcy planowali przebudować synagogę na kinoteatr, jednak ostatecznie jesienią 1940 wysadzili budynek w powietrze. Na miejscu synagogi wybudowano schron przeciwlotniczy i urządzono skwer.
W miejscu synagogi 18 września 2002 odsłonięto tablicę pamiątkową upamiętniająca mieszkających we Wrześni przed wojną Żydów. Na granitowej płycie znajdują się metalowe tablice, na wzór tablic Dziesięciu przykazań, które spina wizerunek wrzesińskiej synagogi. Na lewej tablicy umieszczono tekst w języku polskim, na prawej w języku hebrajskim. Płyta umieszczona jest na cokole, który początkowo stał na dużej wybrukowanej gwieździe Dawida od strony ulicy Fabrycznej. Po wybudowaniu w 2009 parkingu tablica została przeniesiona i umieszczona od strony ulicy Jana Pawła II.

</doc>
<doc id="640367" url="https://pl.wikipedia.org/wiki?curid=640367" title="Wyślizgowate">
Wyślizgowate

Wyślizgowate (Ophidiidae) – rodzina morskich ryb wyślizgokształtnych (Ophidiiformes).
Zasięg występowania.
Ocean Atlantycki, Ocean Indyjski i Ocean Spokojny – strefa tropikalna, subtropikalna i umiarkowana.
Cechy charakterystyczne.
Płetwy brzuszne przekształcone w wici pełniące funkcję narządu dotyku. Płetwa ogonowa połączona z grzbietową i odbytową. W odróżnieniu od karapowatych, ciało wyślizgowatych jest pokryte łuskami, promienie płetwy grzbietowej są dłuższe lub równe promieniom płetwy odbytowej, a w stadium larwalnym dotychczas nie stwierdzono tzw. "vexillum". Maksymalną długość osiągają "Genypterus capensis" (do 1,6 m) i "Lamprogrammus shcherbachevi" (do 2 m).
Wyślizgowate prowadzą przydenny tryb życia w strefie litoralu. Mają rozwiniętą zdolność komunikacji akustycznej.
Klasyfikacja.
Rodzaje zaliczane do tej rodziny są zgrupowane w podrodzinach Brotulinae (brotulowate), Brotulotaeniinae, Neobythitinae i Ophidiinae:
"Abyssobrotula" — "Acanthonus" — "Alcockia" — "Apagesoma" — "Barathrites" — "Barathrodemus" — "Bassogigas" — "Bassozetus" — "Bathyonus" — "Benthocometes" — "Brotula" — "Brotulotaenia" — "Cherublemma" — "Chilara" — "Dannevigia" — "Dicrolene" — "Enchelybrotula" — "Epetriodus" — "Eretmichthys" — "Genypterus" — "Glyptophidium" — "Holcomycteronus" — "Homostolus" — "Hoplobrotula" — "Hypopleuron" — "Lamprogrammus" — "Lepophidium" — "Leptobrotula" — "Leucicorus" — "Luciobrotula" — "Mastigopterus" — "Menziesichthys" — "Monomitopus" — "Neobythites" — "Neobythitoides" — "Ophidion" — "Otophidium" — "Parophidion" — "Penopus" — "Petrotyx" — "Porogadus" — "Pycnocraspedum" — "Raneya" — "Selachophidium" — "Sirembo" — "Spectrunculus" — "Spottobrotula" — "Tauredophidium" — "Thalassobathia" — "Typhlonus" — "Ventichthys" — "Xyelacyba"

</doc>
<doc id="640368" url="https://pl.wikipedia.org/wiki?curid=640368" title="Stara Synagoga we Wrześni">
Stara Synagoga we Wrześni

Stara Synagoga we Wrześni – drewniana bożnica zbudowana najprawdopodobniej w XVIII lub na początku XIX wieku. W 1873 spłonęła. Na jej miejscu w 1875 wybudowano nową, murowaną synagogę.

</doc>
<doc id="640370" url="https://pl.wikipedia.org/wiki?curid=640370" title="Ophidiidae">
Ophidiidae



</doc>
<doc id="640371" url="https://pl.wikipedia.org/wiki?curid=640371" title="Rheinfelden (Baden)">
Rheinfelden (Baden)

Rheinfelden (Baden) (do 7 maja 1963 "Rheinfelden"; alem. "Badisch-Rhyfälde") – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba wspólnoty administracyjnej Rheinfelden (Baden). Leży nad Renem, przy granicy ze Szwajcarią (pod drugiej stronie Renu znajduje się miasto Rheinfelden), ok. 15 km na wschód od Bazylei. Przez teren miasta przebiega autostrada A98, droga krajowa B34 oraz B316.
W mieście znajdują się przystanki i stacje kolejowe: Herten, Rheinfelden (Baden), Beuggen, leżą one na linii kolejowej Hochrheinbahn.
Współpraca.
Miejscowości partnerskie:

</doc>
<doc id="640379" url="https://pl.wikipedia.org/wiki?curid=640379" title="Celina Budzyńska">
Celina Budzyńska

Celina Budzyńska z domu Wleklińska (ur. 15 lutego 1907 w Warszawie, zm. 1 lipca 1993 w Warszawie) – polska działaczka komunistyczna, zastępca członka KC PZPR (1952–1962), posłanka na Sejm PRL I kadencji.
Życiorys.
Pochodziła z rodziny o bogatych tradycjach rewolucyjnych i komunistycznych; była córką bojowca PPS Wacława i działaczki SDKPiL, siostrzenicą działacza SDKPiL i KPP Juliana Bruna, bratanicą Heleny Bobińskiej (żony działacza KPP Stanisława Bobińskiego) i Heleny (żony działacza komunistycznego Szczepana Rybackiego). Od 1923 w Związku Młodzieży Komunistycznej (w 1930 przemianowanego na Komunistyczny Związek Młodzieży Polski). W 1927 poprzez Wolne Miasto Gdańsk wyjechała do ZSRR, gdzie skończyła Komunistyczny Uniwersytet Mniejszości Narodowych Zachodu (KUMNZ), trzy lata studiowała w Wyższym Instytucie Pedagogicznym im. A. Hercena w Leningradzie.
W okresie „wielkiej czystki”, po aresztowaniu 10 czerwca 1937 przez NKWD męża Stanisława Budzyńskiego, również aresztowana w lipcu 1937 i skazana na 8 lat łagru jako "członek rodziny wroga ludu". Zwolniona w 1945, wróciła do Polski. Należała do Polskiej Partii Robotniczej, od 1948 do Polskiej Zjednoczonej Partii Robotniczej, w latach 1952–1962 była zastępcą członka Komitetu Centralnego PZPR. Była dyrektorką Centralnej Szkoły PPR w Łodzi, a od 1948 do 1957 Centralnej Szkoły Partyjnej PZPR (do 1952 w Łodzi, następnie w Warszawie). Pełniła mandat posła na Sejm I kadencji (1952–1956). W latach pięćdziesiątych związana z „frakcją” puławian. W latach 70. XX w. współpracowała z KOR, później z „Solidarnością”. Po wprowadzeniu stanu wojennego wystąpiła z PZPR.
Trzykrotnie zamężna. Jej pierwszym i trzecim mężem był działacz ZMK, KZMP i KPP Zygmunt Trawiński, dyrektor sowchozu „Komsomolec”, a drugim działacz SDKPiL i KPP Stanisław Budzyński.
Pochowana na wojskowych Powązkach (kwatera 35C-3-5).

</doc>
<doc id="640380" url="https://pl.wikipedia.org/wiki?curid=640380" title="Próba sekretynowa">
Próba sekretynowa

Próba sekretynowa (test sekretynowy) – próba mająca za zadanie ocenę zewnątrzwydzielniczej czynności trzustki. W próbie tej trzustkę stymuluje się, podając dożylnie sekretynę w dawce 1 jednostki na kilogram masy ciała badanego (1 jednostka = 4 mikrogramy), a po jej podaniu odsysa się, jednym kanałem wprowadzonej do zstępującej części dwunastnicy sondy, treść żołądkową a drugim kanałem sondy – treść dwunastniczą.
W prawidłowym wyniku próby objętość soku trzustkowego wynosi co najmniej 2 mililitry na kilogram masy ciała na godzinę i nie mniej niż 80 milimoli wodorowęglanów na litr, odchylenia od tych wartości są różne dla różnych chorób. Próba ta ma znaczną wartość diagnostyczną, jest jednak kosztowna i podatna na zafałszowanie na przykład w wyniku zaburzeń czynności wątroby.

</doc>
<doc id="640382" url="https://pl.wikipedia.org/wiki?curid=640382" title="Test sekretynowy">
Test sekretynowy



</doc>
<doc id="640383" url="https://pl.wikipedia.org/wiki?curid=640383" title="LVMH">
LVMH

LVMH, Louis Vuitton Moët Hennessy – francuski koncern z siedzibą w Paryżu, powstały w 1987 roku.
Informacje ogólne.
LVMH jest jednym z największych producentów produktów luksusowych, w tym alkoholi i kosmetyków (inni znaczący producenci to m.in. Kering, Prada i Richemont).
Grupa LVMH to ponad 60 różnych marek z pięciu działów:
Spółka zatrudnia ok. 65 tys. osób i prowadzi 2400 sklepów. Szefem firmy i właścicielem blisko 47% akcji jest Bernard Arnault.
Marki.
Zegarki i biżuteria.
TAG Heuer, Chaumet, Zenith, Fred, Christian Dior Watches, De Beers LV, Hublot, Bulgari, Tiffany &amp; Co.
Ubrania i galanteria skórzana.
Louis Vuitton, Celine, Loewe, Fendi, Donna Karan, Berluti, Givenchy, Marc Jacobs, Kenzo, Emilio Pucci, StefanoBi, Thomas Pink, Nowness, Dior, Fenty
Perfumy i kosmetyki.
Christian Dior Perfums, Givenchy Perfums, Guerlain, Kenzo Perfums, Acqua di Parma, Fresh, Benefit Cosmetics, Make Up For Ever, Perfumes Loewe, Maison Francis Kurkdjian, Loewe, JIMMY CHOO
Sklepy.
DFS, Sephora, La Samaritaine, Le Bon Marché, Miami Cruiseline Services
Inne.
Groupe Les Echos, Jardin d’Acclimatation, Royal Van Lent, Princess Yachts International PLC, Pinarello
Konkursy.
Konkurs o nagrodę LVMH Prize po raz pierwszy został zorganizowany w listopadzie 2013 r. Nagroda została stworzona, aby wspierać młodych projektantów mody na całym świecie. Co roku jeden młody projektant i trzech absolwentów szkół mody otrzymują tę prestiżową nagrodę.
Zwycięzcy:

</doc>
<doc id="640386" url="https://pl.wikipedia.org/wiki?curid=640386" title="Leszek Borkowski (bokser)">
Leszek Borkowski (bokser)

Leszek Borkowski (ur. 27 czerwca 1952 w Łodzi, zm. 6 listopada 2017 tamże) – polski bokser, olimpijczyk.
Kariera.
Startował w wagach muszej (do 51 kg) i koguciej (do 54 kg). Był uczestnikiem pierwszych Mistrzostw Świata w Hawanie 1974, gdzie doszedł do ćwierćfinału wagi muszej, w którym przegrał z późniejszym mistrzem Douglasem Rodríguezem z Kuby. Dwa lata później startował w Igrzyskach Olimpijskich w Montrealu 1976 w wadze koguciej, ale przegrał pierwszą walkę.
Pięć razy zdobywał mistrzostwo Polski: w wadze muszej w 1974 i w wadze koguciej w 1975, 1977, 1978 i 1979. Był też dwa razy wicemistrzem (w 1973 w wadze muszej i w 1976 w wadze koguciej) i dwa razy brązowym medalistą (w 1980 i 1981 w wadze koguciej).
Wygrał kilka turniejów międzynarodowych, m.in. „Czarne Diamenty” w 1973 w wadze muszej.
Był zawodnikiem Gwardii Łódź.
Pochowany na Cmentarzu Komunalnym Doły w Łodzi.

</doc>
<doc id="640387" url="https://pl.wikipedia.org/wiki?curid=640387" title="Marcin Wartecki">
Marcin Wartecki

Marcin Wartecki (także Marcin z Warty, żył w II poł. XVI w.) – polski kompozytor i muzyk.
W latach 1564–1565 był śpiewakiem kapeli królewskiej w Krakowie. Polski monogramista oznaczający swoje kompozycje M.W.
Jedyny zachowany jego utwór to 4-głosowy motet (introitus) "Nos autem gloriari oportet" w transkrypcji organowej. Znajduje się on w Łowickiej tabulaturze organowej z ok. 1580. 

</doc>
<doc id="640388" url="https://pl.wikipedia.org/wiki?curid=640388" title="Louis Vuitton Moët Hennessy">
Louis Vuitton Moët Hennessy



</doc>
<doc id="640391" url="https://pl.wikipedia.org/wiki?curid=640391" title="Schönau im Schwarzwald">
Schönau im Schwarzwald

Schönau im Schwarzwald – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba związku gmin Schönau im Schwarzwald. Leży w Schwarzwaldzie, nad rzeką Wiese.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 12 radnych.

</doc>
<doc id="640392" url="https://pl.wikipedia.org/wiki?curid=640392" title="Schonau im Schwarzwald">
Schonau im Schwarzwald



</doc>
<doc id="640395" url="https://pl.wikipedia.org/wiki?curid=640395" title="Synagoga w Wolsztynie">
Synagoga w Wolsztynie

Synagoga w Wolsztynie – zbudowana w 1842 roku przy ulicy Poznańskiej. W 1896 roku synagogę przebudowano. Podczas II wojny światowej hitlerowcy zdewastowali synagogę. Po wojnie budynek synagogi dostosowano do potrzeb kina "Tatry". W 2000 roku synagogę odzyskała poznańska gmina żydowska, która następnie sprzedała ją prywatnemu inwestorowi, planujacemu budowę centrum handlowego.
Murowany budynek synagogi wzniesiono na planie litery "T". We wschodniej części znajdowała się sala modlitewna, w zachodniej części przedsionek, nad którym znajdował się babiniec. Do dnia dzisiejszego nie zachowało się nic z wyposażenia ani wystrój wnętrza. Budynek nie przypomina przedwojennego wyglądu, po wojnie został znacznie przebudowany i architektura budynku została znacznie uproszczona.
30 grudnia 2009 synagoga spłonęła. Okoliczności wybuchu pożaru nie są na razie jasne.Budynek został rozebrany.. W 2013 ukończono odbudowę budynku, z przeznaczeniem na cele handlowe..

</doc>
<doc id="640398" url="https://pl.wikipedia.org/wiki?curid=640398" title="Ratownictwo">
Ratownictwo

Ratownictwo (ang. "search and rescue" - poszukiwanie i ratownictwo) – działania ratunkowe, polegające na odnalezieniu ludzi w niebezpieczeństwie, zapewnieniu im pomocy i dostarczeniu ich w bezpieczne miejsce.
Określenie search and rescue (SAR) odnosi się głównie do lotniczego i morskiego poszukiwania i ratownictwa, górskiego oraz ratownictwa w warunkach bojowych ("combat search and rescue", "CSAR").
W Polsce służbą wypełniającą zadania SAR na morzu jest Morska Służba Poszukiwania i Ratownictwa.
Inne cywilne jednostki poszukiwawczo-ratownicze w Polsce to:   

</doc>
<doc id="640400" url="https://pl.wikipedia.org/wiki?curid=640400" title="Nada Surf">
Nada Surf

Nada Surf – amerykański zespół grający rocka alternatywnego. Został założony w 1992 w Nowym Jorku.
Zespół nagrał m.in. covery piosenek "All You Need Is Love" The Beatles i "Where Is My Mind?" Pixies. Ich utwór "If You Leave" znalazł się na składance "" jako jeden z wykorzystanych utworów w serialu "Życie na fali". Utwór "Blankest Year" został wykorzystany w kampanii reklamowej IV generacji samochodu Suzuki Swift.

</doc>
<doc id="640402" url="https://pl.wikipedia.org/wiki?curid=640402" title="The OC">
The OC



</doc>
<doc id="640403" url="https://pl.wikipedia.org/wiki?curid=640403" title="Pleszewska Kolej Dojazdowa">
Pleszewska Kolej Dojazdowa



</doc>
<doc id="640406" url="https://pl.wikipedia.org/wiki?curid=640406" title="Powtórzonego Prawa">
Powtórzonego Prawa



</doc>
<doc id="640413" url="https://pl.wikipedia.org/wiki?curid=640413" title="HMS Warspite (1913)">
HMS Warspite (1913)

HMS Warspite – brytyjski pancernik, drugi z pięciu okrętów typu "Queen Elizabeth", służący w Royal Navy w okresie I i II wojny światowej. Zwodowany w listopadzie 1913 roku, do linii wszedł w marcu 1915 roku, już podczas trwania I wojny światowej. Zaprojektowany jako szybki, silnie uzbrojony i opancerzony okręt liniowy, stworzył wraz z siostrzanymi jednostkami jednolity związek taktyczny. Wziął udział w największym starciu morskim tej wojny: bitwie jutlandzkiej, odnosząc podczas niej dość poważne uszkodzenia. Był również obecny podczas internowania Hochseeflotte w listopadzie 1918 roku.
W dwudziestoleciu międzywojennym służył na Atlantyku i Morzu Śródziemnym. W latach 30. przeszedł gruntowną modernizację, która zdecydowanie poprawiła charakterystyki bojowe okrętu. Po wybuchu II wojny światowej wszedł w skład Home Fleet, przyczyniając się walnie do zwycięstwa w drugiej bitwie pod Narwikiem w kwietniu 1940 roku. Wkrótce został przeniesiony na Morze Śródziemne, gdzie odznaczył się w bitwach z włoską Regia Marina, przede wszystkim koło przylądka Stilo i koło przylądka Matapan. W drugiej połowie 1941 roku przeszedł modernizację w Stanach Zjednoczonych. Rok 1942 i część następnego spędził w służbie na Oceanie Indyjskim, by powrócić na Morze Śródziemne przed inwazją na Sycylię. We wrześniu 1943 roku przyjmował na Malcie poddające się włoskie okręty oraz wspierał desant pod Salerno, gdzie odniósł poważne uszkodzenia po eksplozji niemieckiej bomby kierowanej. Podczas operacji "Overlord" osłaniał ogniem artyleryjskim lądujące oddziały. Ostatni raz uczestniczył w akcji bojowej w listopadzie 1944 roku.
Przesunięty do rezerwy, po zakończeniu wojny został sprzedany na złom. Podczas holowania do stoczni rozbiórkowej wszedł na mieliznę i ostatecznie został rozebrany na miejscu, w latach 1950−1956. Podczas swej długiej służby stał się jednym z najbardziej znanych okrętów Royal Navy, zyskując przydomek „Starej Damy” ("The Grand Old Lady").
Budowa i początki służby.
Stępkę pod przyszły HMS „Warspite” położono w HM Dockyard w Devonport 31 października 1912 roku, wodowanie odbyło się 26 listopada 1913 roku. Matką chrzestną okrętu została żona Austena Chamberlaina, zaś nazwę nadano po raz ósmy w historii Royal Navy. Będący promotorem budowy typu "Queen Elizabeth" ówczesny Pierwszy Lord Admiralicji, Winston Churchill, proponował początkowo nazwę „Richard I”, ale wobec oporu w Admiralicji musiał ustąpić. Herbem pancernika była złota sylwetka XVII-wiecznej armaty na zielonym polu, wokół którego umieszczony był wieniec z dewizą: "Belli dura despicio" („Gardzę trudami wojny”).
8 marca 1915 roku pierwszym dowódcą „Warspite” mianowano komandora Edwarda Montgomery’ego Phillpottsa. Pancernik opuścił stocznię 22 marca, zaś próby morskie oraz próbne strzelania przeprowadzono 8 i 11 kwietnia tegoż roku. Koszt budowy okrętu, sfinansowanego z programu rozbudowy floty na rok 1912, wyniósł 2 524 148 funtów, co stanowiło równowartość 18 559 kg czystego złota. 13 kwietnia 1915 roku „Warspite” dołączył do Grand Fleet w Scapa Flow. Początkowo wcielono go do 2. Eskadry Pancerników (ang. "2nd Battle Squadron").
16 (według innych źródeł 17) września 1915 roku „Warspite” wszedł na mieliznę, uszkadzając dno. Po zakończeniu remontu, w listopadzie dołączył ponownie do Grand Fleet, tym razem w składzie nowo formowanej 5. Eskadry Pancerników (ang. "5th Battle Squadron"), która została utworzona wyłącznie z jednostek typu "Queen Elizabeth". 3 grudnia „Warspite” miał kolejny wypadek – podczas ćwiczeń uderzył w rufę siostrzanego okrętu „Barham”, co spowodowało nieznaczne uszkodzenia. Remont, przeprowadzony w macierzystej stoczni w Devonport, trwał do 21 grudnia 1915 roku.
Opis konstrukcji.
W chwili wejścia do służby HMS „Warspite” miał kadłub o długości całkowitej 194,9 m (182,9 m między pionami) i szerokości maksymalnej 27,6 m. Wyporność konstrukcyjna wynosiła według projektu 27 500 ton angielskich (ts), zaś faktyczna pełna 33 410 ts. Przy pełnym obciążeniu okręt zanurzał się maksymalnie na 10,97 m. Pokład dziobowy, najwyższy, rozciągał się na około 73% długości okrętu, do barbety wieży „X” (trzeciej licząc od dziobu). Grodzie wodoszczelne, zapewniające zapas pływalności w przypadku uszkodzenia kadłuba, sięgały do poziomu pokładu głównego, zaś dno podwójne obejmowało niemal całą długość pancernika.
Napęd okrętu stanowiły dwa zespoły turbin parowych Parsonsa, wyprodukowanych przez zakłady Hawthorn Leslie &amp; Co. w Hebburn, rozmieszczonych w trzech równoległych pomieszczeniach maszynowni, o łącznej projektowanej mocy maksymalnej 75 000 shp, mającej zapewnić prędkość maksymalną 25 węzłów (bez przeciążenia 56 000 shp i 23 węzły). Każdy zespół składał się z dwóch turbin wysokiego i dwóch niskiego ciśnienia oraz zintegrowanych z turbinami niskociśnieniowymi turbin krążowniczych i biegu wstecznego. Turbiny wysokiego ciśnienia umieszczone były w skrajnych przedziałach maszynowni i poruszały bezpośrednio, bez pośrednictwa przekładni, zewnętrzne wały napędowe, zaś turbiny niskiego ciśnienia zabudowano we wspólnym centralnym przedziale i napędzały one, również bezpośrednio, dwa wały wewnętrzne. Parę do turbin dostarczały 24 kotły wodnorurkowe typu Yarrow z rurkami o dużym przekroju, umieszczone po sześć w czterech oddzielnych przedziałach kotłowni, o ciśnieniu roboczym 16,5 at (12,3 at na turbinach). Wszystkie kotły opalane były paliwem płynnym, którego projektowany maksymalny zapas wynosił 3400 ton, co miało zapewnić zasięg 8600 mil morskich przy prędkości ekonomicznej 12,5 węzła (według innych źródeł 4500 mil morskich przy 10 węzłach). Pancernik posiadał dwa równoległe stery, usytuowane za wewnętrznymi wałami napędowymi. Podczas próby prędkości przeprowadzonej 11 kwietnia 1915 roku osiągnięto 24,1 węzła przy mocy na wałach 56 580 shp i 274 obrotach śrub na minutę oraz 24,65 węzła z przeciążeniem do 75 510 shp.
Główne uzbrojenie pancernika składało się z ośmiu dział Mk I kal. 381 mm (15 cali), o długości lufy wynoszącej 42 kalibry, zastosowanych po raz pierwszy właśnie na pancernikach typu "Queen Elizabeth". Były one umieszczone w czterech podwójnych wieżach artyleryjskich Mk I, zamontowanych po dwie na dziobie i rufie, w superpozycjach. Pierwotny system kierowania ogniem składał się z dalmierza o bazie 15 stóp, zainstalowanego w obrotowym stanowisku pod opancerzoną kopuła na dachu wieży dowodzenia, z którego dane były przekazywane do kalkulatora artyleryjskiego Dreyera w głównym stanowisku kierowania ogniem na platformie szczytowej przedniego masztu. Każda z wież artyleryjskich również została wyposażona w 15-stopowy dalmierz dla samodzielnego prowadzenia ognia, zaś rezerwowe stanowisko kierowania ogniem umieszczono w wieży „B” (drugiej licząc od dziobu). Artylerię średniego kalibru stanowiło 12 dział BL Mk XII kal. 152 mm (6 cali) o długości lufy 45 kalibrów, umieszczonych na podstawach Mk IX w opancerzonych kazamatach na obydwu burtach na pokładzie głównym. W chwili wejścia do służby „Warspite” nie posiadał systemu kierowania ogniem artylerii średniej. Pierwotne uzbrojenie przeciwlotnicze składało się z dwóch dział QF HA Mk I kal. 76 mm, umieszczonych na pokładzie dziobówki pomiędzy kominami. Ponadto pancernik dysponował czterema stałymi podwodnymi wyrzutniami torpedowymi kal. 533 mm, zabudowanymi prostopadle do osi podłużnej okrętu w dwóch przedziałach przed pierwszą i za ostatnią wieżą artylerii głównej, z łącznym zapasem 20 torped, oraz pięcioma karabinami maszynowymi systemu Maxima.
Podstawowym elementem ochrony pancernej okrętu były burtowe pasy pancerne, wykonane z płyt ze stali utwardzanej powierzchniowo ("Non Cemented") o maksymalnej grubości 330 mm i łącznej masie 1909 ts. Wieże artylerii głównej miały pancerz o grubości 330 mm od czoła, 279 mm na bokach i 108 mm od góry. Ich barbety miały maksymalną grubość 254 mm, zaś grodzie komór amunicyjnych 51 mm i były dodatkowo osłaniane od dołu przez zbiorniki wodoszczelne ponad podwójnym dnem. Wieża dowodzenia miała pancerz o maksymalnej grubości 279 mm. Wewnętrzne grodzie pancerne były wykonane z płyt o grubości od 102 do 152 mm, a wzdłużne grodzie przeciwtorpedowe 51 mm. Opancerzenie poziome, wykonane ze stali o podwyższonej wytrzymałości na rozciąganie ("High Tensile"), składało się z kilku kolejnych poziomów: na pokładzie dziobowym nad kazamatami artylerii średniej (25,4 mm), pokładzie górnym pomiędzy barbetami skrajnych wież artyleryjskich (od 32 do 51 mm), pokładzie głównym w przedniej i rufowej części kadłuba (32 mm), pokładzie średnim nad komorami amunicyjnymi i przedziałami urządzeń napędowych (25,4 mm) oraz pokładzie dolnym na całej długości okrętu (w zależności od miejsca od 25,4 do 76 mm).
Projektowana załoga wynosiła 951 oficerów, podoficerów i marynarzy i zmieniała się wielokrotnie podczas długiej służby pancernika.
Modernizacje.
W drugiej połowie 1916 roku, bazując na analizach przyczyn utraty okrętów podczas bitwy jutlandzkiej, Brytyjczycy uznali za konieczną poprawę ochrony pancernej komór amunicyjnych. Na wszystkich jednostkach typu "Queen Elizabeth" wzmocniono w tych miejscach pancerz, dodając jednocalowe (25,4 mm) płyty pancerne. W lipcu 1917 roku na „Warspite” zainstalowano centralne stanowiska kierowania ogniem armat kal. 152 mm, po jednym dla każdej baterii burtowej. W tym samym czasie zamontowano platformę reflektorów bojowych oraz dodatkowe stanowisko kontroli ognia na przednim maszcie. Eksperymentalnie zastosowano rozpinane brezentowe płachty na obydwu kominach, mające na celu uzyskanie błędnych odczytów odległości w dalmierzach przeciwnika. W 1918 roku na dachach wież artyleryjskich „B” I „X” zamontowano platformy startowe dla samolotów Sopwith 1½ Strutter i Sopwith Camel.
Po zakończeniu działań wojennych wieże „B” i „X” otrzymały dalmierze o bazie 30 stóp w miejsce dotychczasowych 15-stopowych. W tym samym czasie rozbudowano stanowisko obserwacyjne na przednim maszcie oraz podwyższono o jeden poziom maszt główny. Okręt otrzymał również galeryjkę na rufie. Podczas przeprowadzonej 11 marca 1919 roku próby prędkości uzyskano 75 800 shp (z przeciążeniem) i prędkość 23,5 węzła przy zmierzonej wyporności 32 500 ts.
Po redukcjach flot wojennych w wyniku postanowień konferencji waszyngtońskiej pancerniki typu "Queen Elizabeth", wraz z podobnymi typu "Revenge" tworzyły trzon Royal Navy. Dla utrzymania ich wartości bojowej niezbędne były jednak poważne modyfikacje konstrukcji. Pierwszą międzywojenną modernizację „Warspite” przeprowadzono w HM Dockyard w Portsmouth w latach 1924−1926, jej koszt wyniósł 195 000 funtów. Wzmocniono podczas niej artylerię przeciwlotniczą, wymieniając dotychczasowe dwa działa kal. 76 mm na cztery pojedyncze działa QF Mk V kal. 102 mm na podstawach HA Mk III. Zainstalowano nowe stanowiska kierowania ogniem przeciwlotniczym HACP z dalmierzem UB-4 o bazie 12 stóp. Przebudowano wieżę dowodzenia i zmieniono konfiguracje platform przedniego masztu. Przedni komin został odgięty do tyłu i połączony z tylnym, dla uniknięcia zadymiania pomostu dowodzenia. W celu poprawienia systemu biernej ochrony kadłuba zabudowano bąble przeciwtorpedowe oraz wzmocniono ochronę komór amunicyjnych. W wyniku wszystkich zmian wyporność standardowa pancernika wzrosła do 30 800 ts, pełna do 35 060 ts, szerokość maksymalna do 31,7 m, zaś prędkość maksymalna zmalała do 23,5 węzła.
W 1931 roku dotychczasowy system kierowania ogniem przeciwlotniczym HACP wymieniono na nowocześniejszy HACS Mk I, równocześnie zdemontowano wyrzutnie torpedowe z przedziału rufowego. Wobec rosnących wymagań pola walki na połowę lat 30. zaplanowano stopniową, bardzo głęboką przebudowę wszystkich pancerników typu "Queen Elizabeth". „Warspite” został do niej skierowany w marcu 1934 roku. Modernizacja, prowadzona ponownie przez HM Dockyard w Portsmouth, trwała do marca 1937 roku i kosztowała 2 362 000 funtów. W jej trakcie zdemontowano wieże artylerii głównej i przetransportowano je do fabryki koncernu Vickers Armstrong w Elswick. Dzięki zwiększeniu kąta podniesienia luf do 30° donośność zwiększyła się z 21 400 do 29 400 m. Cztery skrajne działa kal. 152 mm, najmniej użyteczne z powodu zalewania ich kazamat przez fale, zostały zdjęte, podobnie jak ostatnie dwie wyrzutnie torpedowe. W miejsce czterech pojedynczych dział kal. 102 mm zamontowano cztery podwójne Mk XVI tego samego kalibru. Zainstalowano małokalibrowe uzbrojenie przeciwlotnicze: cztery ośmiolufowe stanowiska Mk VI armat Mk VIII kal. 40 mm ("pom-pom") wokół komina oraz cztery poczwórne podstawy wielkokalibrowych karabinów maszynowych Vickers kal. 12,7 mm na dachach wież „B” i „X”. Pancernik otrzymał nowe stanowiska kierowania ogniem przeciwlotniczym HACS Mk III i autonomiczne stanowiska Mk I dla armat kal. 40 mm. Poprawiono opancerzenie komór amunicyjnych i urządzeń napędowych. Te ostatnie również całkowicie zmodernizowano. Dotychczasowe kotły zostały wymienione na sześć kotłów typu Admiralicji o cienkich rurkach, turbiny wymieniono na nowe, z przekładniami redukcyjnymi. Zlikwidowano również przedni komin. Moc obliczeniowa nowej siłowni na wałach wynosiła 80 000 shp, podczas prób morskich w marcu 1937 roku uzyskano 80 250 shp i prędkość 23,84 węzła. O jedną trzecią spadło zużycie paliwa. Okręt otrzymał całkowicie nową, zamkniętą i opancerzoną wieżę bojową (wzorowaną na zastosowanej w konstrukcji pancerników „Nelson” i „Rodney”) w miejsce dotychczasowej wieży dowodzenia, nowe maszty oraz nowoczesne wyposażenie lotnicze: poprzeczną katapultę typu D(II)H na śródokręciu, dwa hangary i cztery wodnosamoloty, początkowo Blackburn Shark, wymienione przed wybuchem II wojny światowej na pływakową wersję Fairey Swordfish, a od 1940 roku trzy Supermarine Walrus. Wyporność pełna po modernizacji wynosiła 36 096 ts.
Uszkodzenia odniesione w walkach na Morzu Śródziemnym w 1941 roku zostały naprawione podczas połączonego z modernizacją remontu przeprowadzonego w Puget Sound Naval Shipyard w Bremerton w Stanach Zjednoczonych. Trwał od 11 sierpnia do 28 grudnia 1941 roku, w jego trakcie zmieniono nieco architekturę nadbudówek i zainstalowano 11 działek przeciwlotniczych Oerlikon kal. 20 mm, demontując jednocześnie wszystkie podstawy wielkokalibrowych karabinów maszynowych. Po raz pierwszy na okręcie pojawiły się wówczas urządzenia radarowe: obserwacji powierzchni morza typu 271, kierowania ogniem artylerii głównej typu 284, obserwacji przestrzeni powietrznej typu 281, kierowania ogniem armat kal. 102 mm typu 285 i celownik radarowy "pom-pomów" typu 282, oraz radionamiernik średnich częstotliwości typu FM2. Stanowiska armat kal. 102 mm otrzymały dodatkowe, stałe ekrany przeciwodłamkowe.
W toku dalszej służby zwiększała się sukcesywnie ilość działek Oerlikon na pokładach pancernika, dochodząc do 31 w połowie 1943 roku i 35 pod koniec aktywnej służby. W 1943 roku zdemontowano również wyposażenie lotnicze (hangary zamieniono na sale kinowe), a wyposażenie radarowe było sukcesywnie wymieniane na nowocześniejsze. W trakcie remontu przeprowadzonego po trafieniu bombą kierowaną we wrześniu 1943 roku usunięto wszystkie pozostałe działa kal. 152 mm.
Przebieg służby.
I wojna światowa.
W 1916 roku 5. Eskadra Pancerników, wraz z „Warspite”, została czasowo włączona w skład Floty Krążowników Liniowych (ang. "Battlecruiser Fleet") wiceadmirała Davida Beatty’ego, bazującej w Rosyth. 31 maja tegoż roku „Warspite” wziął udział w swojej pierwszej bitwie − a zarazem największej, w której kiedykolwiek uczestniczył − zwanej bitwą jutlandzką lub, w Niemczech, bitwą na Skagerraku. Flota Krążowników Liniowych, a wraz z nią 5. Eskadra dowodzona przez kontradmirała Hugh Evan-Thomasa, wyszła w morze wieczorem 30 maja. „Warspite” płynął jako trzeci okręt w szyku swojej eskadry. Wczesnym popołudniem następnego dnia, po nawiązaniu kontaktu bojowego z okrętami niemieckimi, David Beatty zdecydował się dążyć jak najszybciej do rozpoczęcia bitwy. Opóźnienia w przekazywaniu rozkazów i mniejsza prędkość idących kilka mil morskich za nim pancerników 5. Eskadry doprowadziły do sytuacji, w której brytyjskie krążowniki liniowe starły się ze swymi niemieckimi odpowiednikami pozbawione wsparcia ciężkich dział czterech okrętów typu "Queen Elizabeth". W ciągu kilkudziesięciu minut zatonęły w wyniku eksplozji komór amunicyjnych po trafieniu niemieckimi pociskami dwa z brytyjskich krążowników liniowych: „Indefatigable” i „Queen Mary”, z niemal całymi załogami. Pancerniki 5. Eskadry otworzyły ogień wkrótce po godzinie 16.00 (GMT), uzyskując trafienia na „Von der Tannie” i „Seydlitzu”, co w pewnym stopniu zmusiło wiceadmirała Hippera do zmiany kursu i przerwania boju.
Płynąc wciąż kursem południowym, 5. Eskadra dostała się w zasięg dział głównych sił Hochseeflotte, dowodzonych przez wiceadmirała Scheera. Kolejne błędy w przekazywaniu sygnałów spowodowały, że musiała wykonać zwrot pod nasilającym się ogniem przeciwnika. Podczas skrętu „Warspite” otrzymał dwa pierwsze trafienia, ostrzeliwując jednocześnie pancerniki niemieckie. Silny pancerz i zrównoważona konstrukcja okrętu pozwoliły mu pomimo uszkodzeń zachować sprawność bojową. Około 17.30 obie strony zerwały na krótko kontakt bojowy, nawiązany ponownie w niemal pół godziny później, gdy postępujące za Brytyjczykami krążowniki liniowe admirała Hippera zbliżyły się na odległość skutecznego ognia. W ciągu krótkiego ostrzału artylerzyści 5. Eskadry uzyskali łącznie 11 trafień na niemieckich krążownikach. Wkrótce po 18.00, podczas wykonywania skrętu, na „Warspite” uległo awarii urządzenie sterowe, co spowodowało, że okręt zaczął zataczać kręgi, wpływając pomiędzy linię głównych sił niemieckich a znajdujący się pod ich ogniem krążownik pancerny „Warrior”. Uratowało to ciężko uszkodzony krążownik, ponieważ Niemcy skupili swoją uwagę na nowym celu. „Warspite” otrzymał szereg kolejnych trafień i wykonał dwa kręgi, zanim jego dowódca, komandor Phillpotts, zdołał zawrócić okręt przy pomocy manewrów śrubami. Ponieważ mechanizm sterowy wciąż był nie w pełni sprawny, kontradmirał Evan-Thomas rozkazał skierować pancernik do bazy w Rosyth. W ten sposób „Warspite” opuścił akwen bitwy, ale w drodze powrotnej był dwukrotnie, nieskutecznie, atakowany przez U-Booty: U-63, który wystrzelił dwie niecelne torpedy i wkrótce potem przez U-51. Peryskop tego ostatniego został zauważony przez obserwatorów przed dziobem pancernika i jego dowódca podjął nieskuteczną próbę taranowania.
Artylerzyści „Warspite” wystrzelili w bitwie jutlandzkiej 259 pocisków artylerii głównej. Okręt został trafiony 15 (13) razy ciężkimi pociskami kalibrów 305 i 280 mm oraz pięciokrotnie kalibru 150 mm, odnosząc dość poważne uszkodzenia, które spowodowały wycofanie okrętu z bitwy i zmniejszyły jago prędkość do maksymalnie 16 węzłów. Straty załogi wyniosły 14 zabitych i 17 (16) rannych.
Po zakończeniu napraw „Warspite” powrócił 23 lipca 1916 roku w skład 5. Eskadry, ponownie bazującej w Scapa Flow. W sierpniu tegoż roku po raz pierwszy, i nie ostatni, ujawniły się kłopoty z urządzeniem sterowym, nie do końca przywróconym do pełnej sprawności podczas remontu. 24 sierpnia zderzył się z bliźniaczym „Valiantem”, odnosząc uszkodzenia, które wymusiły powrót do stoczni na kolejny miesiąc. 19 grudnia 1916 roku nowym dowódcą pancernika został komandor de Bartolomé. 11 czerwca 1917 roku „Warspite” niegroźnie zderzył się z niszczycielem, zaś 9 lipca tegoż roku jego załoga wzięła udział w akcji ratowniczej, gdy na kotwiczącym w Scapa Flow pancerniku „Vanguard” typu "St. Vincent" eksplodowały ładunki w komorach amunicyjnych, powodując jego całkowite zniszczenie i śmierć 804 osób, niemal całej załogi okrętu.
7 lutego 1918 roku „Warspite” został okrętem flagowym 5. Eskadry Pancerników, wkrótce potem ucierpiał w pożarze kotłowni i pomiędzy marcem i majem był remontowany w Rosyth. W czerwcu nowym dowódcą został komandor Hubert Lynes. 21 listopada 1918 roku, wraz z cała Grand Fleet i dołączonymi do niej na tę okazję eskadrami amerykańską i francuską, przyjmował poddającą się Hochseeflotte, płynącą na internowanie w Scapa Flow, gdzie ostatecznie została samozatopiona w roku następnym.
Okres międzywojenny.
W 1919 roku „Warspite” wszedł w skład 2. Eskadry Pancerników nowo utworzonej, po rozformowaniu Grand Fleet, Floty Atlantyckiej. 26 lipca 1924 roku wziął udział w wielkiej rewii floty na redzie Spithead, w obecności króla Jerzego V. Wkrótce potem został odstawiony do stoczni w Portsmouth, gdzie przez kolejne dwa lata przechodził pierwszą międzywojenną modernizację.
Po opuszczeniu stoczni „Warspite” ponownie dołączył do 2. Eskadry Pancerników, która tymczasem została przesunięta do Floty Śródziemnomorskiej. Od 21 maja 1926 roku pełnił funkcję okrętu flagowego jej dowódcy, admirała Rogera Keyesa, po dwóch latach zastąpiony w tej roli przez siostrzaną „Queen Elizabeth”. 12 lipca 1928 roku okręt wszedł na nieznaną skałę u wybrzeży wyspy Skiathos i przeszedł na remont do Portsmouth. W roku następnym powrócił na Morze Śródziemne, gdzie pozostawał do 1930 roku, przejściowo pełniąc ponownie funkcję okrętu flagowego. Później został przebazowany na wody macierzyste i znów wszedł w skład Floty Atlantyckiej, w marcu 1932 roku przemianowanej na Home Fleet.
23 marca 1933 roku „Warspite” zderzył się u ujścia Tagu z rumuńskim parowcem „Peles”, odnosząc nieznaczne uszkodzenia i przez następny miesiąc pozostawał w stoczni remontowej. 15 grudnia tegoż roku, w związku z planowaną przebudową, pancernik został wycofany ze służby. Druga międzywojenna modernizacja została przeprowadzona w latach 1934−1937, ponownie w stoczni w Portsmouth. Po jej zakończeniu nowym dowódcą okrętu został komandor Victor Crutchley, który w styczniu 1938 roku przeprowadził pancernik na Morze Śródziemne, gdzie ponownie został okrętem flagowym dowódcy Floty Śródziemnomorskiej, wówczas admirała sir Dudleya Pounda. Wcześniej, podczas prób artyleryjskich w marcu 1937 roku, dwa pociski wystrzelone przy maksymalnym kącie podniesienia upadły w pobliżu liniowca pasażerskiego, szczęśliwie nie wyrządzając żadnych szkód (oficerem artyleryjskim „Warspite” był wtedy późniejszy historyk, komandor Stephen Roskill). Podobny wypadek zdarzył się artylerzystom pancernika już na Malcie, w lutym 1938 roku, gdy podczas strzelań ćwiczebnych jedno ze stanowisk "pom-pomów" oddało strzały w kierunku zabudowań La Valetty, również szczęśliwie bez konsekwencji.
W czerwcu 1939 roku nowym dowódcą Floty Śródziemnomorskiej został wiceadmirał sir Andrew B. Cunningham, który także obrał „Warspite” za swój okręt flagowy. W sierpniu pancernik w eskorcie czterech niszczycieli odbył czterodniową wizytę kurtuazyjną w Stambule.
1939−1940: Atlantyk i kampania norweska.
Wybuch II wojny światowej zastał „Warspite” na Morzu Śródziemnym, w Aleksandrii. W dniach od 11 do 16 września główne siły Floty Śródziemnomorskiej wykonały rajd na akwen położony na zachód od Krety, mający cechy demonstracji siły wobec Włoch. Pod koniec października zdecydowano o przejściu pancernika na wody brytyjskie, w skład Home Fleet. Ostatecznie opuścił on Morze Śródziemne 6 listopada, kierując się przez Gibraltar do Halifaksu, gdzie 18 listopada dołączył do eskorty konwoju HX-9. Opuścił go sześć dni później, odwołany na poszukiwanie niemieckich rajderów w Cieśninie Duńskiej. Po przybyciu do Wielkiej Brytanii pancernik został czasowo, 6 (7) grudnia, okrętem flagowym dowódcy Home Fleet, admirała Charlesa Forbesa, w miejsce uszkodzonego na minie HMS „Nelson”.
Wkrótce „Warspite” wszedł, wspólnie z lotniskowcem „Furious”, w skład jednej z kilku grup poszukiwawczych, tropiących niemieckie rajdery na Oceanie Atlantyckim. Po samozatopieniu pancernika kieszonkowego „Admiral Graf Spee” w wyniku bitwy u ujścia La Platy grupy te zostały rozwiązane i okręt powrócił w szeregi Home Fleet. Dowództwo Royal Navy zamierzało wysłać pancernik na Morze Śródziemne, ale plany te upadły w wyniku ataku Niemiec na Norwegię 9 kwietnia 1940 roku. Duży zespół okrętów brytyjskich, z „Warspite”, został skoncentrowany w rejonie Narwiku, zajętego przez oddziały niemieckie desantowane z 10 niszczycieli dowodzonych przez komodora Friedricha Bonte. 10 kwietnia 1940 roku rozegrała się pierwsza bitwa w fiordzie Ofot, w której brytyjska 2. Flotylla Niszczycieli starła się z niemieckimi jednostkami. Jej efektem było zatopienie po dwóch niszczycieli każdej strony i śmierć obydwu dowódców: komodora Bonte i komandora Warburtona-Lee oraz 147 marynarzy brytyjskich i 176 niemieckich. Niemcy utrzymali zdobyte pozycje na lądzie, ale ich okręty zostały zablokowane w fiordzie przez silny zespół Royal Navy.
13 kwietnia 1940 roku, na osobiste żądanie Winstona Churchilla, Brytyjczycy podjęli zdecydowane działania. W głąb fiordu wpłynęła eskadra, składająca się z „Warspite” w eskorcie dziewięciu niszczycieli. Akcją dowodził wiceadmirał William Whitworth, który czasowo przeniósł się ze swoim sztabem na pancernik z pokładu krążownika liniowego „Renown”. Podczas drugiej bitwy pod Narwikiem mające dzięki artylerii pancernika miażdżącą przewagę okręty brytyjskie zniszczyły całkowicie zespół niemiecki. Dużą rolę w rozpoznaniu ruchów przeciwnika w krętym i wąskim fiordzie odegrały samoloty, zarówno startujące z lotniskowca „Furious”, jak i z katapulty pokładowej „Warspite”. Załoga wodnosamolotu Fairey Swordfish, w składzie Lt Cdr W.L.M. Brown (dowódca i obserwator), Plt/Off F.C. Rice (pilot) i L/A M.G. Pacey (strzelec-radiotelegrafista), wykryła w jednej z zatoczek pozostający w wynurzeniu U-64 i w skutecznym ataku zatopiła go wraz z ośmioma (12) członkami załogi. Był to pierwszy U-Boot zniszczony przez samolot Fleet Air Arm. Nieco wcześniej dogodną pozycję do ataku zajął inny U-Boot, U-46, ale przed wystrzeleniem torped wszedł na podwodną skałę. Już podczas walki z niemieckimi okrętami załoga wodnosamolotu zauważyła w wodzie ślady wystrzelonych w kierunku „Warspite” torped. Dzięki ich meldunkowi zostały one szczęśliwie wymanewrowane. Artylerzyści pancernika przyczynili się bezpośrednio do zatopienia niszczycieli „Erich Koellner” i „Erich Giese”, oraz uszkodzenia „Diether von Roeder”, który został potem wysadzony przez własną załogę. Bitwa 13 kwietnia była jednym z niewielu zwycięskich momentów brytyjskiego udziału w kampanii norweskiej.
Po bitwie „Warspite” pozostał w rejonie Narwiku, eskortowany przez niszczyciele „Hostile”, „Havock” i „Foxhound”. 16 kwietnia szczęśliwie uniknął trafienia torpedą wystrzeloną przez U-47, dowodzonego przez słynnego z ataku na Scapa Flow kapitana Günthera Priena. Wystrzelona w brytyjski pancernik torpeda, na skutek wady zapalnika, eksplodowała zanim dopłynęła do celu. Wybuch zaalarmował niszczyciele eskorty, które przeprowadziły kontratak bombami głębinowymi, zmuszając Priena do natychmiastowej ucieczki na dużą głębokość. 17 kwietnia osłaniał lotniskowiec „Furious” podczas operacji lotniczej w rejonie Lofotów. Siedem dni później ponownie wszedł do fiordu Ofot, prowadząc ostrzał pozycji lądowych wojsk niemieckich. Po tej akcji Admiralicja zdecydowała o wysłaniu pancernika z powrotem na Morze Śródziemne, gdzie w związku z agresywnymi poczynaniami Włoch sytuacja międzynarodowa stawała się coraz bardziej napięta.
1940−1941: Morze Śródziemne.
"Warspite” dotarł do brytyjskiej bazy w Aleksandrii 14 maja 1940 roku, powracając do roli okrętu flagowego admirała Cunninghama. W przewidywaniu rychłego konfliktu z Włochami cała flota przeprowadzała intensywne ćwiczenia zespołowe i indywidualne. 10 czerwca Włochy wypowiedziały wojnę Wielkiej Brytanii i Francji. Już następnego dnia silny zespół Floty Śródziemnomorskiej, w składzie dwóch pancerników: „Warspite” i „Malaya”, lotniskowca „Eagle”, siedmiu krążowników i flotylli niszczycieli, przeprowadził wypad przeciwko żegludze włoskiej na południe od Półwyspu Apenińskiego, w drodze powrotnej płynąc wzdłuż wybrzeży włoskich posiadłości w Afryce Północnej. Akcja ta nie napotkała żadnego przeciwdziałania ze strony Regia Marina.
Pierwsze starcie sił głównych Floty Śródziemnomorskiej z włoskimi pancernikami nastąpiło 9 lipca 1940 roku. Do bitwy koło przylądka Stilo (znanej też jako bitwa koło Kalabrii) doszło po niezależnym od siebie wyjściu w morze zespołów okrętów obydwu stron, związanym z prowadzonymi operacjami konwojowymi. Poczynania dowódców doprowadziły do spotkania flot około 30 mil morskich na wschód od przylądka Stilo w Kalabrii. „Warspite” wszedł do walki po początkowym starciu sił lekkich, otwierając ogień do krążowników lekkich „Alberto di Giussano” i „Alberico da Barbiano”. Wkrótce na akwenie bitwy pojawiły się włoskie pancerniki „Giulio Cesare” i „Conte di Cavour”. W pojedynku artyleryjskim na dużym dystansie przewagę zdawali się uzyskiwać Włosi, których pociski zaczęły obramowywać „Warspite”, ale wtedy Brytyjczykom udało się uzyskać pojedyncze trafienie na „Giulio Cesare”, którego efektem był między innymi spadek prędkości włoskiej jednostki do około 18 węzłów. Przy dystansie pomiędzy okrętami wynoszącym około 23 400 metrów było to jedno z trafień na rekordową dla artylerii odległości w dziejach wojen morskich. Dowodzący z pokładu uszkodzonego „Giulio Cesare” zespołem włoskim admirał Inigo Campioni zdecydował się zerwać kontakt bojowy, rozkazując osłaniającym go niszczycielom przeprowadzenie ataku torpedowego. Sam w tym czasie oderwał się od przeciwnika. Również admirał Cunningham podjął decyzję o wycofaniu się z akwenu niebezpiecznie bliskiego włoskich lotnisk wojskowych. W raportach po bitwie Włosi również zaliczyli na swoje konto trafienie „Warspite” przynajmniej jednym pociskiem dużego kalibru, o czym miał świadczyć błękitny dym, widziany na pancerniku przez niektórych obserwatorów. Brytyjczycy w oficjalnych raportach zaprzeczyli temu zdarzeniu, tym niemniej niektórzy autorzy uważają, że miało ono miejsce, zwłaszcza, że w Aleksandrii okręt został wprowadzony do pływającego doku, co zostało utajnione przez dowództwo Royal Navy (admirał Cunningham w swych wspomnieniach twierdził, że było to konieczne dla sprawdzenia ewentualnych uszkodzeń części podwodnej).
Flota Śródziemnomorska, z „Warspite”, powróciła do Aleksandrii 13 i 14 lipca, po pomyślnym zakończeniu operacji konwojowej. 27 tegoż miesiąca pancernik, w zespole floty, prowadził bezskuteczną akcję przeciwko żegludze przeciwnika na południe od Krety, zaś 17 (18) sierpnia wziął udział w bombardowaniu urządzeń portowych w Bardii i fortu Capuzzo. W dniach od 29 sierpnia do 6 września 1940 roku „Warspite” uczestniczył w kombinowanej operacji pod kryptonimem "Hats", podczas której, oprócz przeprowadzenia konwoju z zaopatrzeniem na Maltę, siły Floty Śródziemnomorskiej osłaniały lotniskowiec „Illustrious”, pancernik „Valiant” i dwa krążowniki przeciwlotnicze, płynące z Gibraltaru do Aleksandrii celem wzmocnienia bazującej tam eskadry. Flota admirała Cunninghama dopłynęła w rejon Malty i po spotkaniu z płynącymi z Gibraltaru jednostkami obrała kurs powrotny na Aleksandrię, nie napotykając aktywnego przeciwdziałania ze strony Włochów. W drodze lekkie okręty i samoloty z lotniskowców przeprowadziły bombardowanie pozycji włoskich na Rodos i wyspach Dodekanezu. Pomiędzy 28 września a 3 października pancernik wchodził w skład zespołu osłonowego dla kolejnego konwoju na Maltę, bez kontaktu z przeciwnikiem.
W tym czasie zmieniła się sytuacja strategiczna we wschodniej części basenu Morza Śródziemnego. 28 października 1940 roku wojska włoskie zaatakowały Grecję. W ciągu kilku kolejnych dni do Grecji kontynentalnej i na ważniejsze wyspy (przede wszystkim Kretę) dotarły pierwsze posiłki brytyjskie. Royal Navy rozpoczęła organizację baz morskich w Pireusie i zatoce Suda. Jednocześnie Flota Śródziemnomorska rozpoczęła realizację planu, mającego osłabić potęgę Regia Marina niespodziewanym atakiem lotniczym na ich największą bazę morską. W ramach operacji "Judgement" lotnictwo pokładowe miało uderzyć na Tarent. Główne siły brytyjskie wyszły z Aleksandrii 6 listopada, z „Warspite” jako okrętem flagowym admirała Cunninghama. Poza atakiem na Tarent, stanowiły one jednocześnie daleką osłonę kolejnego konwoju z zaopatrzeniem dla Malty. W nocy z 11 na 12 listopada samoloty z „Illustrious” przeprowadziły udany nalot, poważnie uszkadzając trzy z sześciu znajdujących się w bazie pancerników włoskich oraz nieznacznie krążownik i niszczyciel. Dzięki udanej operacji "Judgement" Brytyjczycy odzyskali przewagę na Morzu Śródziemnym i zapewnili sobie na pewien czas względną swobodę działania na teatrach walk w Afryce Północnej i Grecji.
Kolejną akcją „Warspite” była osłona konwoju z wojskiem do zatoki Suda w dniach od 25 do 28 listopada, w ramach kombinowanej operacji "Collar". Po jego pomyślnym przeprowadzeniu, pancernik dołączył do osłony konwoju powrotnego do Egiptu. 16 grudnia wszedł w skład sił ubezpieczających konwój ME-5, z przeznaczeniem na Maltę. Dwa dni później, wraz z bliźniaczym „Valiantem”, przeprowadził bombardowanie pozycji włoskich w Valonie. Powrót do Aleksandrii nastąpił 24 grudnia. Rok 1941 rozpoczął się dla załogi „Warspite” udziałem w bombardowaniu Bardii 3 stycznia, poprzedzającym jej zajęcie przez wojska brytyjskie 5 stycznia, oraz udziałem w osłonie kolejnego konwoju na Maltę (operacja "Excess") od 7 stycznia. 10 stycznia okręty brytyjskie zostały zaatakowane przez startujące z lotnisk na Sycylii niemieckie bombowce nurkujące Junkers Ju 87 z Fligerkorps X, których nalot poważnie uszkodził lotniskowiec „Illustrious”. Płonący okręt dotarł do portu w La Valetta, zaś po przeprowadzeniu prowizorycznych napraw powrócił pod koniec stycznia do Aleksandrii, osłaniany w drodze między innymi przez pancerniki „Warspite” i „Valiant”. W tym samym nalocie „Warspite” został trafiony pojedynczą bombą w część dziobową, ale poniósł jedynie niewielkie szkody. 31 stycznia, w porcie aleksandryjskim, w burtę pancernika uderzył niszczyciel „Greyhound”, nieznacznie ją uszkadzając. Pomimo to „Warspite” wziął udział w wypadzie zespołu floty w kierunku przylądka Spartivento w pierwszych dniach lutego, a następnie w osłonie konwojów w drugiej połowie tego miesiąca i w marcu.
Pod koniec marca, częściowo na skutek nacisków niemieckich, dowództwo Regia Marina podjęło próbę przecięcia brytyjskich linii komunikacyjnych na Morzu Egejskim. 27 marca silny zespół floty, składający się z pancernika, sześciu ciężkich i dwóch lekkich krążowników oraz trzynastu niszczycieli skierował się w rejon wysp greckich, aby zaatakować napotkane okręty i statki przeciwnika. Admirał Cunningham znał plany włoskie dzięki skuteczności własnego wywiadu i przygotował odpowiednie przeciwdziałanie. Po wykryciu 27 marca około południa zespołu włoskiego przez samolot rozpoznawczy RAF, wieczorem tego samego dnia okręty Floty Śródziemnomorskiej opuściły Aleksandrię. Dowodził admirał Cunningham na „Warspite”, mając do dyspozycji ogółem 3 pancerniki, lotniskowiec, cztery krążowniki lekkie i trzynaście niszczycieli. Do pierwszego starcia sił lekkich w bitwie koło przylądka Matapan doszło rankiem 28 marca w rejonie wysepki Gawdos. W obliczu włoskiej przewagi, brytyjskie krążowniki zaczęły się wycofywać w kierunku głównego zespołu, który płynął ze zmniejszoną, z powodu awarii skraplacza na „Warspite”, prędkością. Włoski dowódca, admirał Angelo Iachino, obawiając się ataków brytyjskiego lotnictwa, przerwał wkrótce pościg i zawrócił w kierunku własnych wybrzeży. Postępowały za nim krążowniki lekkie Floty Śródziemnomorskiej. Dostały się one w zasięg dział pancernika „Vittorio Veneto” i zostały zmuszone do odstąpienia. Wkrótce po południu celna torpeda zrzucona przez samolot Fairey Albacore z lotniskowca „Formidable” spowodowała uszkodzenie urządzeń napędowych włoskiego pancernika i jego wycofanie z boju. Wieczorem lotnictwo pokładowe odniosło kolejny sukces, unieruchamiając krążownik „Pola”, któremu zostały odkomenderowane na pomoc siostrzane „Zara” i „Fiume”. Dysponujące radarem pancerniki brytyjskie: „Warspite” „Valiant” i „Barham” wykryły w ciemnościach włoskie okręty i otworzyły ogień z niewielkiego dystansu około 3500 m. Rozbite i płonące włoskie okręty zostały później zatopione torpedami brytyjskich niszczycieli (niektórzy włoscy historycy twierdzą, że „Zara” została zatopiona przez własną załogę). Bitwa koła Matapanu, w której salwy dział „Warspite” odegrały niepoślednią rolę, była największym starciem na Morzu Śródziemnym w czasie II wojny światowej.
18 kwietnia „Warspite”, wraz z innymi okrętami Floty Śródziemnomorskiej, osłaniał przejście z Aleksandrii na Maltę szybkiego transportowca HMS „Breconshire” z zaopatrzeniem, a następnie konwoju powrotnego ME-7. 20 kwietnia ponownie opuścił bazę, płynąc w kierunku Trypolisu. Jako główny port przeładunkowy dla zaopatrzenia Afrika Korps, stał się on przedmiotem intensywnego bombardowania, przeprowadzonego następnego dnia siłami trzech pancerników i lekkiego krążownika, osłanianych przez dziewięć niszczycieli, oraz lotnictwa pokładowego z „Formidable”. W jego efekcie zostały zniszczone urządzenia i uszkodzone stojące w porcie statki, co uczyniło go na dłuższy czas niezdolnym do użytku. Od 5 do 11 maja „Warspite” wziął udział w kolejnej kombinowanej operacji konwojowej, o kryptonimie "Tiger".
20 maja 1941 roku wojska niemieckie zaatakowały Kretę. Od początku walk „Warspite” brał czynny udział w operacjach Royal Navy na okalających wyspę wodach. 22 maja wczesnym popołudniem pancernik, wchodzący w skład zespołu kontradmirała Henry’ego B. Rawlingsa operującego w cieśninie Kithera, stał się celem ataku niemieckiego lotnictwa. Trzy myśliwce bombardujące Messerschmitt Bf 109 atakujące od strony dziobu zrzuciły każdy po jednej bombie przeciwpancernej o masie 250 kg. Dzięki błyskawicznemu zwrotowi w lewo dwie z nich chybiły, wybuchając w wodzie, trzecia zaś uderzyła w pokład dziobowy prawej burty, przebijając go i eksplodując na pokładzie bateryjnym. Siła wybuchu zniszczyła dwa działa kal. 152 mm w prawoburtowych kazamatach (trzecie i czwarte) i jedno ze zdwojonych dział przeciwlotniczych kal. 102 mm, spowodowała uszkodzenia konstrukcji kadłuba, wywołała pożar i zadymienie w kotłowni nr 3, która musiała być czasowo ewakuowana, oraz zabiła 38 i raniła dalszych 31 członków załogi okrętu. Pomimo uszkodzeń pancernik pozostał w składzie zespołu floty i powrócił do Aleksandrii dopiero 24 maja. Tam rozpoczęto przygotowania do rejsu przez Pacyfik, do Stanów Zjednoczonych, gdzie miał zostać poddany remontowi i modernizacji. Miesiąc później, podczas nocnego nalotu na Aleksandrię, „Warspite” został lekko uszkodzony bliskim wybuchem bomby, co spowodowało przyspieszenie terminu wypłynięcia. Okręt opuścił bazę Floty Śródziemnomorskiej już 25 czerwca i przez Kanał Sueski, Kolombo, Singapur, Manilę, Honolulu i Esquimalt dotarł 11 sierpnia do Puget Sound Naval Shipyard w Bremerton.
1942−1943: Ocean Indyjski.
Remont i modyfikacja pancernika zakończyły się 28 grudnia 1941 roku. W tym czasie Stany Zjednoczone, po ataku na Pearl Harbor, dołączyły do grona aliantów. Po zakończeniu rejsów testowych u zachodnich wybrzeży Ameryki Północnej, w styczniu 1942 roku „Warspite” wyruszył w rejs przez Australię na Ocean Indyjski, gdzie miał dołączyć do odbudowywanej po klęsce pod Kuantanem i upadku Singapuru brytyjskiej Floty Wschodniej ("Eastern Fleet"). 22 marca dotarł na Cejlon i kilka dni później został okrętem flagowym admirała sir Jamesa Somerville'a (który był jego dowódcą pod koniec lat 20.). W pierwszych miesiącach 1942 roku Flota Wschodnia składała się z pięciu pancerników (poza „Warspite” czterech typu "Revenge"), dwóch nowoczesnych i jednego starego lotniskowca, siedmiu krążowników, szesnastu niszczycieli i siedmiu okrętów podwodnych.
W marcu 1942 roku, w ramach akcji „Tygodnia Okrętów” ("Warship Week"), okręt został „adoptowany” przez członków giełdy londyńskiej, którzy objęli swoisty patronat nad załogą na czas wojny.
Na początku kwietnia Japończycy przeprowadzili dwoma silnymi zespołami floty rajd na Ocean Indyjski. W tym czasie „Warspite”, wraz z lotniskowcami „Formidable” i „Indomitable” oraz eskortą lżejszych okrętów, jako tzw. Grupa Szybka, patrolował obszar na południe od Cejlonu. Potem zawinął, dla uzupełnienia zapasów wody, na atol Addu na Malediwach. W tym czasie japońskie samoloty pokładowe zbombardowały bazy na Cejlonie, a w ciągu całego rajdu zadały Brytyjczykom bardzo dotkliwe straty: zatopione zostały lotniskowiec „Hermes”, krążowniki ciężkie „Cornwall” i „Dorsetshire”, dwa niszczyciele i ponad 20 mniejszych jednostek i statków. Admirał Somerville usiłował odnaleźć siły japońskie, ale na jego szczęście (jego zespół był znacznie słabszy) do starcia nie doszło, a Japończycy opuścili region.
W obawie przed dalszymi atakami na Cejlon Flota Wschodnia została przebazowana do zatoki Kilindini w Kenii. Przed odpłynięciem „Warspite” przewiózł na swoim pokładzie z Bombaju do Kolombo marszałka Archibalda Wavella. Przez kolejne miesiące służba pancernika polegała na ochronie konwojów na Oceanie Indyjskim, w sierpniu wraz z pozostałymi jednostkami brytyjskimi powrócił na Cejlon, markując w drodze przygotowania do operacji desantowej na Andamanach, co miało zdezorientować Japończyków i odwrócić ich uwagę od amerykańskiego lądowania na Guadalcanalu. We wrześniu pancernik operował w rejonie Madagaskaru, między innymi 8 tego miesiąca osłaniał desant 29. Brygady Piechoty (operacja "Stream"). Pod koniec września przeszedł na remont do Durbanu, który zakończył się w grudniu. Po ponownym dołączeniu do Floty Wschodniej, w lutym 1943 roku osłaniał konwój o kryptonimie "Pamphlet", wiozący żołnierzy australijskiej 9. Dywizji z Afryki Północnej do kraju. Było to już ostatnie poważniejsze zadanie „Warspite” na tym akwenie. W marcu opuścił Ocean Indyjski, kierując się na wody europejskie.
1943: Kolejny raz na Morzu Śródziemnym.
Przygotowania do inwazji na Sycylię rozpoczęły się wkrótce po podjęciu decyzji o jej przeprowadzeniu na konferencji w Casablance. Zorganizowanie zakrojonej na taką skalę operacji wymagało między innymi posiadania na Morzu Śródziemnym silnej floty, zdolnej nie tylko do wsparcia ogniowego lądujących oddziałów, ale również do zneutralizowania wciąż sprawnych okrętów Regia Marina. Ponieważ w tym czasie działalność operacyjna Floty Wschodniej na Oceanie Indyjskim była znacznie ograniczona, została ona natychmiast pozbawiona większości dużych jednostek, bardziej potrzebnych u wybrzeży Włoch. Tak właśnie postąpiono w przypadku „Warspite”, który po krótkim remoncie w Greenock, dostosowującym jego uzbrojenie i wyposażenie do specyficznych warunków śródziemnomorskiego teatru działań, został wraz z „Valiantem” skierowany do Gibraltaru i włączony do 1. Eskadry Pancerników stacjonujących tam sił „H” ("Force H").
10 lipca, w dniu rozpoczęcia operacji "Husky", „Warspite” wraz z pancernikami „Nelson”, „Rodney” i „Valiant” oraz lotniskowcami „Formidable” i „Illustrious” wchodził w skład eskadry wiceadmirała Algernona U. Willisa, osłaniającej siły desantowe na pozycji na wschód od Sycylii. Tydzień później otrzymał zadanie ostrzelania pozycji niemieckiej artylerii w rejonie Katanii. Jego załoga skutecznie wykonała rozkaz, ale podczas rejsu z Malty na pozycję u wybrzeża Sycylii po raz kolejny okręt miał problemy z urządzeniem sterowym.
2 września, w ramach operacji "Baytown", „Warspite” ostrzeliwał włoskie baterie nadbrzeżne w Kalabrii, jako przygotowanie artyleryjskie dla lądujących oddziałów brytyjskiego XIII Korpusu. Potem powrócił na krótko na Maltę, by w nocy z 8 na 9 września uczestniczyć we wsparciu artyleryjskim głównej operacji desantowej na terytorium Włoch kontynentalnych: pod Salerno ("Avalanche"). Okręty brytyjskie stały się celem ataku samolotów torpedowych, ale wszystkie zrzucone torpedy zostały wymanewrowane, chociaż co najmniej jedna przeszła bardzo blisko kadłuba pancernika. Po południu został, wraz z „Valiantem”, wysłany na spotkanie poddających się aliantom, na mocy zawieszenia broni ogłoszonego 8 września, okrętów Regia Marina i 10 września przeprowadził je do La Valetty. Następnie powrócił na pozycję pod Salerno, kontynuując wsparcie oddziałów brytyjskich. 12 września wypłynął na spotkanie kolejnej grupy poddających się okrętów włoskich, z pancernikiem „Giulio Cesare”, z którym starł się w 1940 roku w bitwie koło przylądka Stilo.
14 września „Warspite”, „Valiant” i lotniskowiec „Illustrious” otrzymały rozkaz wypłynięcia w kierunku Gibraltaru i udania się do Wielkiej Brytanii. Jednak bardzo zła sytuacja desantowanych oddziałów, cofających się w wyniku niemieckiego kontrataku, spowodowała zmianę planów dowództwa. Okręty zawróciły i 15 września dotarły pod Salerno, gdzie natychmiast rozpoczęły bombardowanie pozycji przeciwnika. Wsparcie artyleryjskie było kontynuowane następnego dnia. Wczesnym popołudniem pancernik został zaatakowany przez grupę myśliwców bombardujących Focke-Wulf Fw 190, które co prawda nie odniosły sukcesu, ale odciągnęły uwagę obserwatorów i artylerzystów od przeprowadzonego równocześnie nalotu trzech bombowców Dornier Do 217 z bombami kierowanymi Fritz X (FX-1400). Pierwsza z nich uderzyła w pokład łodziowy, przeniknęła przez kolejne pokłady pancerne i kotłownie nr 4, wybuchając w podwójnym dnie. Dwie pozostałe chybiły, wybuchając w wodzie, jedna w bezpośrednim sąsiedztwie kadłuba. Uszkodzenia okrętu były bardzo poważne: zniszczony został całkowicie jeden z kotłów, w poszyciu wyrwana dziura o rozmiarach 6 na 2-4 m, przez którą do wnętrza wlało się około 5000 ton wody, przez podziurawione odłamkami grodzie zalane zostały pozostałe kotłownie (z wyjątkiem jednej) i jeden z przedziałów maszynowni, wiele mechanizmów okrętowych, w tym wieża artyleryjska „X”, zostało bądź uszkodzonych bądź zalanych. Zginęło 9 marynarzy, rannych zostało dalszych 14. Zanurzenie dziobu pancernika zwiększyło się o około 1,5 m, przechył na uszkodzoną prawą burtę wynosił 4°. Korzystając z pary dostarczanej przez jedyny ocalały kocioł pancernik odszedł nieco w morze, by wkrótce całkowicie znieruchomieć. Został wzięty na hol przez amerykański holownik „Hopi”, do którego wkrótce dołączył drugi, „Moreno” (a w dalszej drodze kolejne) i w osłonie krążownika przeciwlotniczego „Delhi” oraz kilku niszczycieli (w tym ORP „Ślązak”) został rankiem 19 września doholowany na Maltę. Po prowizorycznych naprawach został przeholowany do Gibraltaru, gdzie go zadokowano i wykonano niezbędny remont. Następnie pancernik, już o siłach własnych maszyn, przepłynął w marcu 1944 roku do Wielkiej Brytanii, gdzie dokończono napraw i przygotowano okręt do udziału w kolejnej kampanii, u brzegów Francji.
1944: Ostatnie zadania.
Po zakończeniu remontu, chociaż z niesprawną wieżą „X” (która była wyłączona z użytku już do końca służby pancernika), „Warspite” od kwietnia 1944 roku wziął udział w przygotowaniach do operacji "Overlord". Włączono go do Zespołu Wsparcia Ogniowego „S” ("Bombardement Force S"), w skład którego wchodziły również polskie okręty ORP „Dragon” oraz „Ślązak”. Zespół ten 6 czerwca miał przydzielone cele w rejonie plaży Sword. „Warspite” otworzył ogień o godzinie 5.30, ostrzeliwując baterię nadbrzeżną w Benerville-sur-Mer. Następnie prowadził ostrzał pozycji niemieckich w Villerville i Trouville-sur-Mer, korzystając z korygowania ognia przez samoloty Supermarine Seafire z FAA. Zespół brytyjski stał się celem ataku czterech okrętów niemieckiej 5. Flotylli Torpedowców z Hawru. Jedna z wystrzelonych torped zatopiła norweski niszczyciel „Svenner”, inna przeszła niebezpiecznie blisko „Warspite”.
Następnego dnia pancernik wciąż prowadził ostrzał w tym samym rejonie, przed wieczorem odpłynął uzupełnić amunicję w Portsmouth. 9 czerwca wspierał Amerykanów na plażach Omaha i Utah, zaś 11 wojska brytyjskie na plaży Gold. Następnego dnia popłynął do Rosyth na wymianę zużytych luf artylerii głównej, będąc podczas przejścia przez Cieśninę Kaletańską ostrzeliwanym niecelnie przez niemiecką artylerię. 13 czerwca rano, gdy okręt znajdował się w odległości 28 mil morskich na wschód od Harwich, pod jego kadłubem, przy lewej burcie na wysokości wieży „Y”, eksplodowała mina denna (magnetyczna lub hydrostatyczna). Wybuch spowodował poważne uszkodzenia dna kadłuba, urządzeń napędowych (obydwa wały lewej burty zostały zaklinowane) i steru. Pancernik dotarł o własnych siłach do Rosyth, gdzie przeprowadzono pospieszny remont. Po jego ukończeniu w połowie sierpnia „Warspite” mógł osiągać maksymalną prędkość 15,5 węzła, mając niesprawny jeden z kotłów i zablokowany na stałe jeden z wałów napędowych (zewnętrzny lewej burty). Dwa wewnętrzne wały napędowe zostały prowizorycznie doprowadzone do stanu używalności.
Ponieważ Royal Navy stale odczuwała brak okrętów mogących skutecznie ostrzeliwać wybrzeże, pancernik powrócił do akcji 26 sierpnia 1944 roku, ostrzeliwując cele w rejonie Brestu. W pierwszych dniach września operował w okolicach Hawru. Przez następny miesiąc wciąż pozostawał u wybrzeży Normandii, ostrzeliwując cele brzegowe. Ostatnią akcją bojową „Warspite” była operacja "Infatuate", zajęcie holenderskiej wyspy Walcheren u ujścia Skaldy od 1 do 8 listopada 1944 roku. Po ustaniu walk na wyspie został wycofany z aktywnej służby i odstawiony do czasu podjęcia decyzji o jego dalszym losie.
Koniec służby.
1 lutego 1945 roku „Warspite” został odstawiony do rezerwy ("Reserve Category C"). Próby ocalenia pancernika w roli okrętu–muzeum, podejmowane tuż po zakończeniu wojny, nie zyskały poparcia rządu brytyjskiego i 31 lipca 1946 roku okręt trafił na listę jednostek przeznaczonych do zezłomowania. Sprzedany British Iron &amp; Steel Co. (BISCO), został przekazany do rozbiórki firmie Metal Industries Ltd. w Faslane w Szkocji. Holowany z Portsmouth do stoczni złomowej, 23 kwietnia 1947 roku zerwał się z holu i zdryfował na mieliznę w pobliżu Prussia Cove w Kornwalii. W sierpniu 1948 roku wrak został zakupiony przez bristolską firmę Bennet &amp; Brevis, która przeprowadziła go na płyciznę w pobliżu miejscowości Marazion i tam rozebrała do 1955 roku. Ostatnie resztki kadłuba przetrwały do 1956 roku, kiedy zostały ostatecznie złomowane.
W trakcie swej służby w Royal Navy „Warspite” został uhonorowany aż 14 odznaczeniami bitewnymi ("Battle Honours"): bitwa jutlandzka 1916, bitwa pod Narwikiem 1940, kampania norweska 1940, Kalabria 1940, walki na Morzu Śródziemnym 1940−1943, bitwa koło przylądka Matapan 1941, bitwa o Kretę 1941, konwoje maltańskie 1941, lądowanie na Sycylii 1943, lądowanie pod Salerno 1943, lądowanie w Normandii 1944, Walcheren 1944, La Manche 1944, Zatoka Biskajska 1944. Działania okrętu i jego załogi były docenione przez dowódców wojskowych, zarówno brytyjskich, jak i sojuszniczych. Znany i lubiany we flocie pancernik otrzymał przydomek „Starej Damy” ("The Grand Old Lady").

</doc>
<doc id="640414" url="https://pl.wikipedia.org/wiki?curid=640414" title="Dekanat grodziski (archidiecezja poznańska)">
Dekanat grodziski (archidiecezja poznańska)

Dekanat grodziski – jeden z 43 dekanatów archidiecezji poznańskiej, składa się z dziesięciu parafii: 
Historia.
Historycznie cały obszar ówczesnego dekanatu grodziskiego należał do Królestwa Polskiego, pod względem państwowo-administracyjnym do powiatów poznańskiego i kościańskiego. Najstarszymi jego ośrodkami kościelnymi wydają się w świetle przekazów źródłowych być: Zbąszyń z X-XI w., Niałek z XII w. i być może również Babimost, Kębłowo, Ptaszkowo, Łęki Wielkie. Na wiek XIII przyjmuje się 14, na wiek XIV 5, a na wiek XV 7 nowych fundacji kościelnych
Środkowa i północna część dekanatu grodziskiego jak i sąsiednia Lwóweckiego pokryta była rozległymi lasami.Stosunkowo gęsta była sieć parafii we wschodniej i południowej części dekanatu między rzekami Mogilnicą i Obrą.
W źródłach nie ma śladu, aby w Grodzisku istniał kościół przed XIII wiekiem. Założono go pw. św. Jadwigi dopiero po roku 1267, (roku jej kanonizacji). Fundatorem kościoła był zapewne komes Piotrko syn Prandoty, w 1275 stolnik, 1278-1297 kasztelan, 1297-1299 wojewoda poznański z synami Prandotą i Bogufałem, nieznanego rodu.

</doc>
<doc id="640415" url="https://pl.wikipedia.org/wiki?curid=640415" title="Gran Turismo">
Gran Turismo

Gran Turismo (GT) – komputerowa gra wyścigowa wydana na konsolę PlayStation. Po raz pierwszy wydana w 1997 roku w Japonii. Gra odniosła sukces i została najlepiej sprzedającą się grą na PlayStation. "Gran Turismo" jest pierwszą z serii gier o tym samym tytule.
Rozgrywka.
"Gran Turismo" posiada dwa tryby rozgrywki: arcade oraz tryb symulacyjny, nazwany po prostu "Gran Turismo". Pierwszy tryb umożliwia bezpośredni dostęp do wielu wyścigów, również dla dwóch graczy. W trybie symulacyjnym gracz, aby się ścigać, musi przede wszystkim uzyskać kolejne stopnie licencji kierowcy wyścigowego. Poza tym trzeba kupować i tuningować coraz szybsze samochody, które będą potrzebne do wygrywania różnorodnych wyścigów. W wielu z nich można brać udział samochodami tylko konkretnego typu, np. z napędem na cztery koła lub o wadze nie przekraczającej jednej tony.
W "Gran Turismo" dostępnych jest 150 modeli samochodów.
W trybie symulacyjnym garaż może zmieścić maksymalnie 100 samochodów.

</doc>
<doc id="640416" url="https://pl.wikipedia.org/wiki?curid=640416" title="Mroczne elfy">
Mroczne elfy



</doc>
<doc id="640417" url="https://pl.wikipedia.org/wiki?curid=640417" title="GT">
GT



</doc>
<doc id="640418" url="https://pl.wikipedia.org/wiki?curid=640418" title="Synagoga w Wieleniu">
Synagoga w Wieleniu

Synagoga w Wieleniu – pierwsza synagoga została wzniesiona w Wieleniu (woj. wielkopolskie) w XVII wieku. Następną świątynię wybudowano w 1785, jednak w tym samym roku została zniszczona w pożarze. Kolejna, zbudowana w 1787 roku przy ul. Kasprzaka, została zniszczona, a następnie rozebrana w 1939 roku. 
Po II wojnie światowej nie została odbudowana.

</doc>
<doc id="640419" url="https://pl.wikipedia.org/wiki?curid=640419" title="Stara synagoga w Ostrowie Wielkopolskim">
Stara synagoga w Ostrowie Wielkopolskim

Stara synagoga w Ostrowie Wielkopolskim – nieistniejąca już synagoga położona w Śródmieściu, w zachodniej części dawnej dzielnicy żydowskiej, na miejscu obecnego transformatora energetycznego. Wybudowana została w 1724 roku przy wsparciu właściciela miasta, Jana Jerzego Przebendowskiego. Był to niewielki, drewniany, kryty gontem obiekt. Funkcjonowała do wybudowania nowej, większej synagogi w 1860 r.

</doc>
<doc id="640421" url="https://pl.wikipedia.org/wiki?curid=640421" title="Prosto">
Prosto

Prosto Sp. z o.o. (stylizowany zapis: PROSTO.) – polskie przedsiębiorstwo zajmujące się działalnością wydawniczą, a także produkcją odzieży. Firma powstała w 2000 roku w Warszawie z inicjatywy Wojciecha "Sokoła" Sosnowskiego początkowo jako wytwórnia muzyczna związana z nurtem muzyki hip-hopowej.
W 2003 roku działalność została rozszerzona o produkcję odzieży. Status spółki z ograniczoną odpowiedzialnością przedsiębiorstwo przyjęło w 2005 roku, w jej skład wchodzą marki Prosto Label i Prosto Wear.
Prosto Label.
Pierwsze nagrania firma Prosto wydała w 2001 roku we współpracy z koncernem BMG Poland. Był to debiutancki album producenta muzycznego Wacława "Waco" Gołdanowskiego zatytułowany "Świeży materiał". Pierwszym wydanym niezależnie albumem była płyta "Hołd" rapera Rafała "Pono" Poniedzielskiego z 2002 roku.
Do 2021 roku firma wydała nagrania takich zespołów i wykonawców jak: WWO, Zipera, TPWC, Hemp Gru, Jędker, Fundacja 1, HuczuHucz, EastWest Rockers, Fu, Pezet, Juras i Wigor, Małolat i Ajron, Soundkail, THS Klika, HiFi Banda, VNM, DwaZera, Brahu, Pokój z Widokiem na Wojnę, Diox i The Returners, Endefis, Hades, KaeN, Parzel i Siwers, KęKę, Polski Mistrzowski Manewr, RaggaBangg, Ras Luta, 2sty, JANK1LLER, Frosti Rege, Małach i Rufuz, Sokół i Marysia Starosta, Żyto, SoDrummatic, Noize from Dust, Duit, ZIP Skład.
Prosto Wear.
Marka Prosto Wear obejmuje dwie linie tj. Prosto i Prosto Klasyk. Wśród wytwarzanych produktów znajdują się m.in. koszulki, czapki, spodnie, bielizna, kurtki oraz akcesoria. Sieć sprzedaży obejmuje: sklep internetowy oraz ponad 200 punktów dystrybucyjnych.
Prosto Mixtape.
22 grudnia 2006 ukazała się pierwsza kompilacja z cyklu Prosto Mixtape pt. "Prosto Mixtape Deszczu Strugi". W nagraniach wzięło udział 14 producentów i 36 raperów. Kompozycje zmiksował DJ Deszczu Strugi z WWO. Wydawnictwo dotarło do 32. miejsca listy OLiS.
Druga część pt. "Prosto Mixtape 600V" ukazała się 26 kwietnia 2010. DJ 600V zmiksował 43 utwory nagrane przez 77 wykonawców. Prowadzącymi byli Sokół i VNM. Płyta dotarła do 5. miejsca listy OLiS, uzyskała także status złotej.
16 kwietnia 2012 roku ukazała się trzecia część cyklu pt. "Prosto Mixtape Kebs". Zmiksowany został przez DJ Kebsa z grupy HiFi Banda. Na albumie znalazły się 23 utwory, w których udział wzięło 61 raperów oraz 16 producentów muzycznych. Składankę prowadził zespół Bez Cenzury. Nagrania dotarły do 4. miejsca listy OLiS.
27 listopada 2015 roku została wydana czwarta części cyklu pt. "Prosto Mixtape IV". Producentami wszystkich utworów byli: DJ. B, DJ Grubaz, DJ Chwiał i Falcon1.. Płyta osiągnęła 16. miejsce na OLiS.

</doc>
<doc id="640422" url="https://pl.wikipedia.org/wiki?curid=640422" title="Stara Synagoga w Wieleniu">
Stara Synagoga w Wieleniu

Stara Synagoga w Wieleniu – zbudowana w 1785 roku, najprawdopodobniej na miejscu pierwszej wieleńskiej bożnicy. Spłonęła w 1785 roku, kilka miesięcy po zbudowaniu. Na jej miejscu w 1787 roku wybudowano nową synagogę.

</doc>
<doc id="640424" url="https://pl.wikipedia.org/wiki?curid=640424" title="Cmentarz żydowski w Ostrowie Wielkopolskim">
Cmentarz żydowski w Ostrowie Wielkopolskim



</doc>
<doc id="640425" url="https://pl.wikipedia.org/wiki?curid=640425" title="Siłownik">
Siłownik

Siłownik – urządzenie wykonawcze, w którym energia czynnika roboczego jest zamieniana na energię mechaniczną ruchu postępowego, kątowego lub krzywoliniowego, nazywanego skokiem. Ruch kątowy w siłowniku jest rozumiany jako powtarzalny obrót, nieprzekraczający najczęściej 360°.
Podział siłowników.
Siłowniki klasyfikuje się głównie ze względu na budowę i rodzaj medium. Dzieli się je ze względu na:

</doc>
<doc id="640426" url="https://pl.wikipedia.org/wiki?curid=640426" title="Orgasmusica">
Orgasmusica

Orgasmusica – czwarty studyjny album polskiej grupy stoner metalowej Corruption. Wydany został 23 września 2003 roku nakładem Metal Mind Records.
Wydawnictwo zostało zrealizowane w składzie Rafał "Rufus" Trela (śpiew, słowa), Krzysztof "Thrashu" Szydło (gitara, muzyka), Grzegorz "Melon" Wilkowski (perkusja, muzyka) oraz Piotr "Anioł" Wącisz (gitara basowa, muzyka) z gościnnym udziałem Adam "Nergala" Darskiego (śpiew), Norberta "Fali" Falkiewicza (gitara) oraz gitarzysty o pseudonimie "Niski". Utwór pt. "Lubricant Rains" pierwotnie ukazał się na drugim albumie grupy pt. "Bacchus Songs".
Lista utowrów.
Źródło.

</doc>
<doc id="640427" url="https://pl.wikipedia.org/wiki?curid=640427" title="Twierdzenie Schaudera o punkcie stałym">
Twierdzenie Schaudera o punkcie stałym

Twierdzenie Schaudera o punkcie stałym mówi, że każde ciągłe przekształcenie niepustego, wypukłego i zwartego podzbioru przestrzeni Banacha w siebie ma punkt stały.
Innymi słowy: każdy niepusty, wypukły i zwarty podzbiór przestrzeni Banacha ma (topologiczną) własność punktu stałego.
Twierdzenie zostało udowodnione w 1930 roku przez polskiego matematyka Juliusza Schaudera.
Dowód twierdzenia.
Załóżmy, że formula_1 jest niepustym, wypukłym i zwartym podzbiorem przestrzeni Banacha i przekształcenie formula_2 jest ciągłe.
Ponieważ zbiór formula_1 jest zwarty, to dla każdego formula_4 istnieje skończona formula_5 -sieć: formula_6 Dla każdego formula_7 zdefiniujmy funkcję
i zauważmy, że jest ona ciągła. Przyjmijmy, że formula_9 gdzie formula_10 oznacza otoczkę afiniczną zbioru formula_11 i zdefiniujmy funkcję formula_12 wzorem
Jest to funkcja ciągła, a zatem również funkcja formula_14 określona wzorem formula_15 jest ciągła. Zbiór formula_16 jest wypukły i zwarty oraz jest zawarty w podprzestrzeni formula_17 o skończonym wymiarze, więc korzystając z odpowiedniej wersji twierdzenia Brouwera o punkcie stałym stwierdzamy, że istnieje taki punkt formula_18 że formula_19 Ponieważ
to
gdyż dla każdego formula_22 mamy formula_23
Zatem formula_24 Ze zwartości zbioru formula_1 wynika, że granica formula_26 jest elementem zbioru formula_27 a z ciągłości funkcji formula_28 – to, że jest ona punktem stałym funkcji formula_29
Uogólnienia.
Prawdziwe są również następujące ogólniejsze twierdzenia, również nazywane twierdzeniami Schaudera:
Zamiast wypukłości wystarczy założyć o formula_27 że jest absolutnym retraktem Borsuka (AR).
Zastosowania.
Twierdzenia Schaudera stosuje się na przykład do dowodzenia twierdzeń:

</doc>
<doc id="640429" url="https://pl.wikipedia.org/wiki?curid=640429" title="Najstarsza Synagoga w Wieleniu">
Najstarsza Synagoga w Wieleniu

Najstarsza Synagoga w Wieleniu – zbudowana najprawdopodobniej w XVII wieku, była pierwszą wieleńską synagogą. Na jej miejscu w 1785 roku wybudowano nową bożnicę.

</doc>
<doc id="640434" url="https://pl.wikipedia.org/wiki?curid=640434" title="Ulryk Wirtemberski">
Ulryk Wirtemberski

Ulryk Wirtemberski (ur. 8 lutego 1487 w Reichenweier, zm. 6 listopada 1550 w Tybindze) – książę Wirtembergii.
Życiorys.
Syn hrabiego Henryka, wnuk Ulryka V. Na tronie Wirtembergii został osadzony przez cesarza Maksymiliana I w 1498. Jednak, dopiero gdy w 1503 osiągnął pełnoletniość, mógł samodzielnie sprawować władzę. W 1511, po piętnastu latach od zaręczyn, poślubił Sabinę Wittelsbach (1492–1550), córkę księcia Bawarii Alberta IV Mądrego i Kunegundy Habsburżanki. Wydane z tej okazji wesele na 7 tys. zaproszonych gości trwało 15 dni. Te i inne przedsięwzięcia Ulryk finansował z kasy państwa. 
Ulryk i Sabina mieli dwójkę dzieci:
W wyniku konfliktu z książętami Szwabii i ich interwencji w styczniu 1519 tereny Wirtembergii zostały przekazane cesarzowi Karolowi V. Ulryk wypędzony ze swojego kraju przebywał w Szwajcarii, Francji i Niemczech. Służył m.in. królowi Franciszkowi I. Nie stracił jednak wiary w odzyskanie Wirtembergii. 
Okazja ku temu nadarzyła się już w 1524 wraz z wybuchem wojny chłopskiej. Wraz z żołnierzami Francji i Szwajcarii wkroczył na tereny Wirtembergii owacyjnie witany przez poddanych. Szwajcarzy służący w jego wojsku zostali jednak wezwani przez Franciszka I, który walczył pod Padwą. Ulryk został wygnany z kraju po raz kolejny. W czasie tego wygnania zaprzyjaźnił się z gorącym zwolennikiem reformacji landgrafem Hesji Filipem Wielkodusznym.
W 1526 Filip obiecał mu pomoc w odzyskaniu Wirtembergii. Podobną pomoc obiecał również Franciszek I. W styczniu 1534 Franciszek I potwierdził swoją chęć pomocy. W tym czasie liga szwabska, która miała bronić tych terenów, była osłabiona. Cesarz Karol V i jego brat Ferdynand mieli wspomóc ligę, jednak zbyt mała ilość wojska nie pozwoliła im tego dokonać. 13 maja w bitwie pod Lauffen am Neckar liga i wojska cesarza zostały pobite. W czerwcu prowadzono rozmowy pokojowe. W styczniu 1535 podpisano porozumienie i na jego mocy Ferdynand nadał ponownie tytuł książęcy Ulrykowi, jednak Wirtembergia miała wciąż uznawać zwierzchnictwo cesarza.
Ulryk na podstawie nauk Marcina Lutra rozwiązał zakony na terenie Wirtembergii i wprowadził ascetyczny wystrój kościołów. W kwietniu 1536 przyłączył się do związku szmalkaldzkiego.
W 1546, w wyniku wojny cesarza Karola V z tym związkiem, Ulryk został uwięziony w Heidelbergu. Za jego uwolnienie Karol V zażądał znacznego okupu.
Ulryk zmarł 6 listopada 1550 w Tybindze. Jego następcą został syn Krzysztof Wirtemberski.

</doc>
<doc id="640437" url="https://pl.wikipedia.org/wiki?curid=640437" title="Windows Management Instrumentation">
Windows Management Instrumentation

WMI (ang. "Windows Management Instrumentation") – zestaw protokołów i rozszerzeń systemu Windows umożliwiających zarządzanie i dostęp do zasobów komputera, takich jak adaptery sieciowe, aktualnie otwarte programy, lista procesów, odczyty z wbudowanych czujników temperatury, odczytów woltomierzy itp.
WMI oferuje również zdalny dostęp do zarządzanych elementów komputera.
WMI jest implementacją standardu CIM (ang. "Common Information Model"), zdefiniowanego przez komitet normalizacyjny DMTF (ang. "Distributed Management Task Force").
Jednym z popularnych zastosowań WMI jest tworzenie prostych skryptów w języku VBScript do zarządzania podsystemami komputera, jak na przykład zdalna zmiana adresu IP karty sieciowej.

</doc>
<doc id="640438" url="https://pl.wikipedia.org/wiki?curid=640438" title="Synagoga w Wągrowcu">
Synagoga w Wągrowcu

Synagoga w Wągrowcu – zbudowana w 1807 roku przy obecnej ul. Powstańców Wielkopolskich. Podczas II wojny światowej, jesienią 1939 roku hitlerowcy sprofanowali synagogę, a w 1940 roku ją zburzyli. Gruzy budynku uprzątnięto w latach 50. Obecnie nie istnieje.

</doc>
<doc id="640440" url="https://pl.wikipedia.org/wiki?curid=640440" title="Szlak Husarii Polskiej">
Szlak Husarii Polskiej

Szlak Husarii Polskiej – czerwony znakowany szlak turystyczny w województwie śląskim.
Informacje ogólne.
Szlak wytyczył Oddział Bytomski PTTK w 1959 roku z okazji 276 rocznicy przemarszu wojsk polskich pod Wiedeń. Jego pomysłodawcą był znany przewodnik i krajoznawca ks. Jerzy Pawlik. Swą nazwę zawdzięcza decydującej roli polskiej husarii w bitwie pod Wiedniem pod wodzą króla Jana III Sobieskiego.

</doc>
<doc id="640442" url="https://pl.wikipedia.org/wiki?curid=640442" title="Masters At Work">
Masters At Work

Masters At Work (ang. "Mistrzowie w trakcie pracy") – amerykański duet house'owych producentów muzycznych i remikserów, w którego skład wchodzą Kenny 'Dope' Gonzales i Little Louie Vega. Po raz pierwszy pracowali oni razem korzystając ze swojej nazwy w 1990 roku.
Duet produkował również wspólnie muzykę pod nazwami MAW, KenLou, River Ocean i Nuyorican Soul.
Ich muzyka łączy różne style, głównie muzykę latynoską, disco, jazz i funk. W przeciwieństwie do większości house'owych artystów prócz zwykłych sampli korzystają także z prawdziwych instrumentów.

</doc>
<doc id="640443" url="https://pl.wikipedia.org/wiki?curid=640443" title="F-35 Lightning II">
F-35 Lightning II



</doc>
<doc id="640444" url="https://pl.wikipedia.org/wiki?curid=640444" title="Szlak Historii Górnictwa Górnośląskiego">
Szlak Historii Górnictwa Górnośląskiego

Szlak Historii Górnictwa Górnośląskiego − żółty znakowany szlak turystyczny w województwie śląskim.
Informacje ogólne.
Szlak zaprojektował Henryk Stasiński. Atrakcją turystyczną szlaku są liczne na terenie Górnego Śląska zabytki techniki związane z górnictwem i hutnictwem.

</doc>
<doc id="640446" url="https://pl.wikipedia.org/wiki?curid=640446" title="Synagoga w Tuliszkowie">
Synagoga w Tuliszkowie

Synagoga w Tuliszkowie – synagoga znajdująca się w Tuliszkowie przy ulicy 1 Maja.
Synagoga została zbudowana w XIX wieku. Podczas II wojny światowej hitlerowcy zdewastowali synagogę i urządzili w niej urząd pracy. Po zakończeniu wojny budynek został przebudowany na mieszkania dla dzieci Żydów pomordowanych w II wojnie światowej.

</doc>
<doc id="640449" url="https://pl.wikipedia.org/wiki?curid=640449" title="Próba sekretynowo-cholecystokininowa">
Próba sekretynowo-cholecystokininowa

Próba sekretynowo-cholecystokininowa (test sekretynowo-cholecystokininowy, próba sekretynowo-pankreozyminowa) – próba czynnościowa trzustki, będąca w zasadzie poszerzeniem próby sekretynowej o podanie cholecystokininy w dawce 1 jednostki na kilogram masy ciała – podczas gdy sekretyna wpływa głównie na objętość soku trzustkowego i wydzielanie wodorowęglanów to cholecystokinina zwiększa wydzielanie enzymów trzustkowych (amylazy, trypsyny). Stężenie enzymów w soku trzustkowym pozwala ocenić czynność trzustki.

</doc>
<doc id="640451" url="https://pl.wikipedia.org/wiki?curid=640451" title="Jabłowo (jezioro)">
Jabłowo (jezioro)

Jabłowo – jezioro na Kociewiu, położone w gminie Starogard Gdański (powiat starogardzki, województwo pomorskie), ok. 5 km na południe od Starogardu Gdańskiego, na obrzeżach wsi Jabłowo.
Powierzchnia całkowita: 11,9 ha

</doc>
<doc id="640452" url="https://pl.wikipedia.org/wiki?curid=640452" title="Szatańskie wersety (powieść)">
Szatańskie wersety (powieść)

Szatańskie wersety (ang. "The Satanic Verses") – powieść autorstwa Salmana Rushdiego, wydana 26 września 1988 roku w Wielkiej Brytanii nakładem wydawnictwa Penguin Books. Stanowi czwartą powieść w dorobku Rushdiego. Jest częściowo inspirowana życiem proroka Mahometa. Tytuł odnosi się do tzw. "szatańskich wersetów", grupy wersetów Koranu dotyczących trzech przedislamskich, pogańskich bóstw: Al-Lat, Al-Uzza i Manat, które to wersety według niektórych źródeł zostały dodane do Koranu po śmierci Mahometa (inne zaś mówią, że prorok miał je wykreślić z pierwotnej wersji tekstu Koranu jako podyktowane przez kuszącego go diabła). Pierwsza wzmianka o tym pojawiła się w biografii Mahometa napisanej przez Ibn Ishaka.
W roku wydania powieść została finalistką nagrody Booker Prize oraz laureatką nagrody Whitbread Award. W Wielkiej Brytanii spotkała się z pozytywnymi reakcjami, ponadto otrzymała przychylne recenzje od krytyków literackich. Wywołała przy tym liczne kontrowersje w środowiskach muzułmańskich, gdyż wielu muzułmanów uznało, że zawiera treści bluźniercze dla islamu. Wśród związanych z książką wielu negatywnych reakcji muzułmanów na całym świecie były manifestacje i palenie egzemplarzy powieści, a najpoważniejszą była wydana 14 lutego 1989 roku przez najwyższego przywódcę Iranu Ruhollaha Chomejniego fatwa skazująca Rushdiego na śmierć. Po ogłoszeniu fatwy miały miejsce ataki na osoby w różny sposób związane z publikowaniem "Szatańskich wersetów", wśród których najpoważniejszy był ten na japońskiego tłumacza powieści Hitoshiego Igarashiego z 1991 roku, mający skutek śmiertelny. Sam Rushdie przez ponad 10 lat od ogłoszenia fatwy był objęty nadzwyczajnymi środkami ostrożności. W międzyczasie różne radykalne organizacje muzułmańskie w Iranie oferowały nagrody pieniężne za jego zabicie. 12 sierpnia 2022 roku Rushdie został ciężko raniony przez nożownika podczas spotkania z czytelnikami w Stanach Zjednoczonych.
Fabuła.
Powieść "Szatańskie wersety", licząca prawie 600 stron, należy do nurtu literackiego nazywanego „realizmem magicznym”, w którym szczegółowo przedstawiony realny świat splata się z elementami nadprzyrodzonymi. Fabułę powieści cechuje wielowątkowość; wydarzenia w niej przedstawione odnoszą się do różnych bohaterów mieszkających w Anglii, Indiach czy Arabii z czasów współczesnych oraz Arabii z VII wieku i dzieją się równolegle.
Osią powieści są losy dwóch pochodzących z Indii aktorów, którzy w cudowny sposób przeżyli eksplozję samolotu wysadzonego w powietrze przez sikhijskich terrorystów. Ich ciała w niewytłumaczalny sposób lądują w Anglii i w trakcie powieści ulegają cudownym przemianom. Jeden z aktorów, narcystyczny Dżibril Fariśta, zaczyna nabierać częściowo cech anielskich, coraz bardziej pogrążając się w schizofrenii, zaś drugi, znacznie mniej pewny siebie Saladyn Ćamća, sukcesywnie przemienia się w postać nienawidzonego przez znaczącą większość i poniżanego diabła. Obydwaj dostają się w końcu do Londynu, który zostaje ukazany czytelnikowi z punktu widzenia imigranckiej społeczności.
Kluczowym dla powieści wątkiem są również wydarzenia z VII wieku odnoszące się i do proroka Mahunda (postaci wzorowanej na Mahomecie), któremu objawia się schizofreniczny Dżibril Fariśta w postaci anielskiej, i do jego adwersarza, pogańskiego poety Baala.
Równolegle do wydarzeń w Anglii narrator przedstawia pielgrzymkę do Mekki, wyruszającą z biednej indyjskiej wioski, której przewodzi przedziwna Aisza obiecująca swoim towarzyszom, iż pieszo dotrą do swojego celu po tym, jak rozstąpią się przed nimi wody Morza Arabskiego. W powieści pojawia się także krótki, niezbyt rozwinięty wątek dotyczący uwięzionego w Londynie fanatycznego przywódcy islamskiego, który nienawidzi Aiszy i marzy o powrocie do swojego rodzinnego kraju (prawdopodobnie postać wzorowana jest na Ruhollahu Chomejnim, który przed irańską rewolucją islamską ukrywał się w Paryżu).
Nagrody, odbiór krytyczny i analizy.
Książka "Szatańskie wersety" w 1988 roku została finalistką nagrody Booker Prize (przegrała z powieścią "Oskar i Lucynda" Petera Careya), a także laureatką przyznanej 8 listopada nagrody Whitbread Award.
W kraju wydania powieść spotkała się z pozytywnymi reakcjami, ponadto była przychylnie oceniana przez krytyków literackich. Za najcenniejszą część treści książki większość krytyków uznała tą dotyczącą dostania się dwóch głównych bohaterów do Londynu, ukazanego czytelnikowi z punktu widzenia imigranckiej społeczności. W 2003 roku w tomie poświęconym karierze Salmana Rushdiego znany amerykański krytyk literacki Harold Bloom nazwał "Szatańskie wersety" „największym osiągnięciem estetycznym Rushdiego”.
Timothy Brennan nazwał tę książkę „najbardziej ambitną powieścią, jaka została dotychczas opublikowana, dotyczącą doświadczeń imigrantów w Wielkiej Brytanii”, która uchwyciła przypominającą sen dezorientację imigrantów i będący ich udziałem proces „asymilacji przez hybrydyzację”. Publikacja jest przy tym postrzegana jako „zasadnicze studium alienacji”.
Po tym, jak rozwinęły się kontrowersje związane z treścią "Szatańskich wersetów", niektórzy naukowcy obeznani z książką, jak np. M.D. Fletcher, uznali negatywne reakcje na powieść za ironiczne. Według Fletchera ironią jest to, że wrogość wobec Rushdiego okazywały środowiska, które opisał w powieści i które w pewnym sensie były jej adresatami, zaś kontrowersyjność książki w Wielkiej Brytanii była wyrazem frustracji imigrantów, wynikającej z ich trudnych doświadczeń życiowych, a ponadto stanowiła odzwierciedlenie niepowodzenia wielokulturowej integracji. Stwierdził on także, że chociaż dotyczące znaczenia literatury założenia Rushdiego – żywo zainteresowanego badaniami na temat wpływu migracji na postrzeganie rzeczywistości oraz natury wiary religijnej – w pewnym zakresie zgadzały się z tekstami tworzonymi w tradycji islamskiej, to jednak jego prawdopodobne przekonanie o tym, że różne społeczności i kultury mają do pewnego stopnia wspólną podstawę moralną, umożliwiającą nawiązanie dialogu, nie pozwoliło mu docenić nieprzejednanej w swej naturze nienawiści, wywołanej przez "Szatańskie wersety", mimo, że ich głównym tematem jest niebezpieczny charakter absolutystycznych systemów wierzeń.
Wpływy twórcze Rushdiego od dawna interesują naukowców badających jego prace. Według W.J. Weatherby’ego na napisanie "Szatańskich wersetów" wpływ miała twórczość takich postaci jak James Joyce, Italo Calvino, Franz Kafka, Frank Herbert, Thomas Pynchon, Mervyn Peake, Gabriel García Márquez, Jean-Luc Godard, J. G. Ballard i William S. Burroughs. Chandrabhanu Pattanayak zwrócił także uwagę, że na powieść Rushdiego wpłynęły książki "Zaślubiny nieba i piekła" Williama Blake’a oraz "Mistrz i Małgorzata" Michaiła Bułhakowa (do wpływów tych Rushdie przyznał się).
Kontrowersje.
Powieść wywołała liczne kontrowersje w środowiskach muzułmańskich, gdyż wielu z ich przedstawicieli uważa, że zawiera ona treści bluźniercze dla islamu. Przez kilka miesięcy po publikacji "Szatańskich wersetów" w Wielkiej Brytanii doszło do kilku muzułmańskich demonstracji przeciwko powieści. 14 lutego 1989 roku najwyższy przywódca Iranu Ruhollah Chomejni ogłosił oficjalnie w państwowym radiu w stolicy Iranu, Teheranie, fatwę o następującej treści: „Informuję dumnych muzułmanów na całym świecie, że autor książki "Szatańskie wersety" – która jest przeciwko islamowi, Prorokowi i Koranowi – jak i wszyscy, którzy są uwikłani w jej publikowanie i są świadomi jej zawartości, niniejszym są skazani na śmierć”. W następstwie fatwy Chomejniego, krótko po jej ogłoszeniu doszło do ataków na podmioty i osoby w różny sposób związane z książką Rushdiego: 14 września 1989 roku w Wielkiej Brytanii podłożono bomby przed czterema księgarniami należącymi do wydawnictwa Penguin Books, odpowiedzialnego za wydanie "Szatańskich wersetów", 3 lipca 1991 roku włoski tłumacz książki Ettore Capriolo został raniony nożem w swoim mieszkaniu w Mediolanie przez mężczyznę, który twierdził, że jest Irańczykiem, zaś 12 lipca 1991 roku japońskiemu tłumaczowi powieści Hitoshiemu Igarashiemu zadano kilka śmiertelnych ciosów nożem na Uniwersytecie Tsukuba, gdzie pracował. 11 października 1993 roku William Nygaard, wydawca norweskiej edycji "Szatańskich wersetów", został trzykrotnie postrzelony przed swoim domem na przedmieściach Oslo (przeżył atak). Z powodu publikacji książki w sumie zamordowanych zostało około 50 ludzi. Dodatkowo, w wielu krajach na świecie odbywały się islamskie demonstracje, których uczestnicy domagali się zabicia Rushdiego. "Szatańskie wersety" palono na stosie, a ich wydawców zastraszano listami z pogróżkami. Książka została zakazana w wielu krajach muzułmańskich, a także w państwach, w których islam nie jest dominującą religią: m.in. w Indiach (kraj ten zakazał powieści jako pierwszy na świecie, 5 października 1988 roku), Singapurze, Kenii, Południowej Afryce, Sri Lance i Tajlandii.
Na przestrzeni lat różne radykalne organizacje muzułmańskie w Iranie oferowały nagrody pieniężne za zabicie Rushdiego; najwyższa z nich, wyznaczona przez irańską fundację religijną 16 września 2012 roku, wyniosła 3,3 miliona dolarów. Sam Rushdie przez ponad 10 lat od ogłoszenia fatwy żył w oparciu o nadzwyczajne środki ostrożności, m.in. korzystał z ochrony Scotland Yardu, mieszkał w wynajmowanych domach-kryjówkach, znacznie ograniczył kontakty z rodziną oraz przyjaciółmi i był wożony pancernym samochodem. Posługiwał się także pseudonimem „Joseph Anton”. 
14 lutego 2006 roku irańska państwowa agencja informacyjna podała wiadomość, że fatwa jest nadal aktualna i nie będzie cofnięta. 12 sierpnia 2022 roku Salman Rushdie został zaatakowany przez nożownika, zwolennika „szyickiego ekstremizmu” 24-letniego Hadiego Matara, podczas spotkania z czytelnikami w amerykańskim mieście Chautauqua w stanie Nowy Jork.
Polskie wydania.
Pierwsze polskie wydanie powieści ukazało się w 1992 roku. W metryce nie zostały jednak podane nazwa wydawcy (gdańskie wydawnictwo Phantom Press International) i nazwisko tłumacza – widniała tam tylko lakoniczna anglojęzyczna informacja, że książkę złożono i wydrukowano w EWG. Jedna z wersji o braku danych dotyczących wydawcy i tłumacza mówi o obawach przed ewentualnymi konsekwencjami ze strony islamskich fundamentalistów. W świetle zamachów na włoskiego i japońskiego tłumacza, do jakich doszło na rok przed publikacją polskiego przekładu, trudno przyjąć sugestię, jakoby był to tylko chwyt marketingowy.
W 2013 roku nakładem Domu Wydawniczego Rebis ukazało się drugie polskie wydanie książki, za którego tłumaczenie odpowiadał Jerzy Kozłowski.
12 września 2022 roku Dom Wydawniczy Rebis opublikował trzecie (swoje drugie) polskie wydanie powieści.

</doc>
<doc id="640454" url="https://pl.wikipedia.org/wiki?curid=640454" title="Zmęczenie">
Zmęczenie

Zmęczenie – przejściowe zmniejszenie zdolności do pracy spowodowane przez brak rezerw energetycznych. W warunkach tlenowych glukoza metabolizowana jest do wody, dwutlenku węgla i energii, jednak w warunkach niedoboru tlenu organizm przetwarza glukozę drogą beztlenową z wytwarzeniem kwasu mlekowego, który gromadzi się w mięśniu używanym w danej chwili i wywołuje uczucie zmęczenia. W wypadku odczuwania zmęczenia, należy położyć się i nie dopuścić do utraty ciepła przez ciało. Zmęczenie jest reakcją fizjologiczną chroniącą przed dalszą zbyt intensywną pracą.
Wyróżnia się dwa rodzaje zmęczenia – ośrodkowe (ogólne) oraz obwodowe (mięśniowe).
Zmęczenie może być objawem wielu chorób i nie należy go bagatelizować. Występuje często w połączeniu z innymi symptomami, jak np. zmiany nastroju (niepokój, depresja, zaburzenia snu), może być też objawem braku odporności.

</doc>
<doc id="640455" url="https://pl.wikipedia.org/wiki?curid=640455" title="Edward Douglas-Scott-Montagu">
Edward Douglas-Scott-Montagu

Edward John Barrington Douglas-Scott-Montagu (ur. 20 października 1926 w Londynie, zm. 31 sierpnia 2015) – brytyjski polityk i arystokrata, najstarszy syn Johna Douglasa-Scotta-Montagu, 2. barona Montagu of Beaulieu, i Alice Pearl Crake, córki majora Edwarda Crake'a. Tytuł barona odziedziczył w wieku zaledwie 3 lat, kiedy jego ojciec zginął w wypadku.
Życiorys.
Uczył się w St. Peter's Court School i Ridley College w Kanadzie, w Eton College oraz w oksfordzkim New College. Służbę wojskową odbył w Grenadier Guards, w Palestynie przed wygaśnięciem brytyjskiego mandatu dla tych terenów.
Po osiągnięciu pełnoletniości w 1944 zajął miejsce w Izbie Lordów, przysługujące mu jako parowi Zjednoczonego Królestwa. Zajmował się głównie sprawami palestyńskimi. Po reformie Izby w 1999 pozostawał w niej jako jeden z parów dziedzicznych.
W 1954 baron został uwięziony na 12 miesięcy za stosunki homoseksualne z Michaelem Pitt-Riversem i Peterem Wildebloodem. Sprawa stała się jednym z powodów przygotowania Raportu Wolfendena, który przyczynił się do depenalizacji homoseksualizmu w Wielkiej Brytanii.
Montagu interesował się historią motoryzacji. Pasja ta doprowadziła do otwarcia National Motor Museum w jego posiadłości w Beaulieu (Hampshire) w 1952. W 1956 założył pismo "The Veteran and Vintage Magazine". W 2001 nakładem wydawnictwa Weidenfeld&amp;Nicholson ukazała się jego książka "Wheels Within Wheels".
Baron Montagu był przewodniczącym Historic Houses Association (1973–1978) i English Heritage (1984–1992).
Rodzina.
Montagu żenił się dwa razy. 11 kwietnia 1959 ożenił się z Elisabeth Belindą Crossley (ur. 11 stycznia 1932), córką kapitana Johna de Bathe Crossleya i Sybelle Drummond, córki Cyrila Drummonda. Para doczekała się syna i córki: Ralpha Douglas-Scott-Montagu (ur. 13 marca 1961), dziedzic tytułu barona Montagu of Beaulieu oraz Mary Douglas-Scott-Montagu (ur. 1964), żona Ruperta Scotta, nie ma dzieci. Pierwsze małżeństwo barona zakończyło się rozwodem w 1974. W tym samym roku poślubił on Fionę Herbert i miał z nią jednego syna, Jonathana Deane Douglas-Scott-Montagu (ur. 11 października 1975).

</doc>
<doc id="640456" url="https://pl.wikipedia.org/wiki?curid=640456" title="Edward John Barrington Douglas-Scott-Montagu, 3. baron Montagu of Beaulieu">
Edward John Barrington Douglas-Scott-Montagu, 3. baron Montagu of Beaulieu



</doc>
<doc id="640458" url="https://pl.wikipedia.org/wiki?curid=640458" title="Powrót tajemniczego blondyna">
Powrót tajemniczego blondyna

Powrót tajemniczego blondyna ("Le Retour du grand blond") – francuski film fabularny (komedia kryminalna) z 1974 roku. Jest kontynuacją filmu z 1972 pt. "Tajemniczy blondyn w czarnym bucie".
Opis fabuły.
François Perrin, roztargniony skrzypek po ucieczce z Christine do Rio de Janeiro prowadzi sielskie życie. Nie jest im jednak dane długo się nim cieszyć ponieważ kpt. Cambrai prowadzi śledztwo w sprawie tajemniczej śmierci płk. Milana i podejrzewa płk. Toulouse, a ten postanawia pozbyć się jedynych świadków czyli François i Christine i w tym celu wysyła za nimi dwóch zawodowych morderców.

</doc>
<doc id="640459" url="https://pl.wikipedia.org/wiki?curid=640459" title="Cięcie (go)">
Cięcie (go)



</doc>
<doc id="640463" url="https://pl.wikipedia.org/wiki?curid=640463" title="Synagoga w Turku (Polska)">
Synagoga w Turku (Polska)

Synagoga w Turku – nieistniejąca synagoga, która znajdowała się w Turku przy ulicy Stefana Żeromskiego.
Synagoga została zbudowana w 1861 roku. Podczas II wojny światowej hitlerowcy zdewastowali synagogę. Po zakończeniu wojny budynek synagogi służył jako magazyn spółdzielni Społem. Na początku lat 70. budynek rozebrano, zostawiając jedynie południową ścianę. W nowo wybudowanym budynku na miejscu synagogi umieszczono kino TUR.
Murowany budynek synagogi pierwotnie był wybudowany na planie prostokąta, z węższą częścią frontową mieszczącą przedsionek, nad którym znajdował się babiniec. Okna były zamknięte półkoliście. Na południowo-zachodniej ścianie widnieje tablica upamiętniająca dawne przeznaczenie budynku.

</doc>
<doc id="640464" url="https://pl.wikipedia.org/wiki?curid=640464" title="Morze Bellingshausena">
Morze Bellingshausena

Morze Bellingshausena (, ) – morze Oceanu Południowego rozciągające się na zachód od Półwyspu Antarktycznego, między Wyspą Aleksandra a Wyspą Thurstona. 
Nazwa.
Nazwa morza pochodzi od nazwiska rosyjskiego badacza Fabiana Bellingshausena (1779–1852), który dotarł tu w styczniu 1821. Akwen nazywany był także "Mer de la Belgica" dla upamiętnienia statku „Belgica” Belgijskiej Wyprawy Antarktycznej (1897–1899), który utknął w lodach morza w 1898 roku. 
Geografia.
Morze Bellingshausena jest morzem przybrzeżnym Oceanu Południowego u brzegów Antarktydy Zachodniej pomiędzy Półwyspem Antarktycznym a Lodowcem Szelfowym Abbota; między Wyspą Aleksandra a Wyspą Thurstona na południe od Wyspy Piotra I. Część Antarktydy położona nad Morzem Bellingshausena nosi nazwę Ziemi Ellswortha. Na wschodzie morze graniczy z Morzem Amundsena. 
Akwen ma powierzchnię 487 tys. km², jego średnia głębokość wynosi 1261 m, a maksymalna 4115 m. Na wschodzie i na południu znajduje się szelf antarktyczny, szeroki na 100–450 km. 
Na morzu leżą trzy większe wyspy: Aleksandra (), Charcota () i Piotra I () a także mniejsze Latady (), Smyley () i Spaatz (). Wyspa Aleksandra jest największą wyspą antarktyczną – ma 390 km długości i 80 szerokości.
Największe zatoki Morza Bellingshausena to Ronne Entrance i Zatoka Małgorzaty. W Zatoce Małgorzaty leży kilka wysp, m.in. Horseshoe Island (), Lagotellerie Island () i Pourquoi Pas Island (). Znajdują się tu też trzy stacje badawcze – argentyńska San Martín oraz brytyjskie Rothera i Fossil Bluff. 
Zasolenie wód wynosi 33,5‰. Wody powierzchniowe osiągają temperaturę 0°C na północy i do –1°C na południu. Morze charakteryzuje się długotrwałą obecnością lodu – przez cały rok akwen pokrywa pływający lód morski i góry lodowe. Pokrywa lodowa akwenu ulega topieniu, co mogło przyczynić się do ocieplenia klimatu na Półwyspie Anatarktycznym.
Wody Morza Bellingshausena charakteryzują się ubóstwem flory i fauny morskiej. Ilość zooplanktonu należy do najmniejszych w regionie. Przy granicy lodu i w rejonie przybrzeżnym występują płetwale antarktyczne i humbaki. 
W 1981 roku na Morzu Bellingshausena odkryto miejsce po uderzeniu planetoidy Eltanin, do którego doszło w plejstocenie. Według szacunków planetoida miała ok. 0,8–4 km średnicy, a jej upadek mógł wywołać falę tsunami o wysokości 200 m, która uderzyła w Półwysep Antarktyczny i południowe wybrzeże obecnego Chile. Jest to pierwszy udokumentowany upadek planetoidy na głębokim oceanie.
Historia.
Po raz pierwszy na wody Morza Bellingshausena wpłynął w 1774 roku angielski żeglarz James Cook (1728–1779), który w czasie swojej drugiej wyprawy 30 stycznia 1774 roku osiągnął szerokość . W 1820 roku na wody morza wpłynęli rosyjscy badacze Fabian Bellingshausen (1778–1852) i Michaił Łazariew (1788–1851). Bellingshausen odkrył wówczas wyspę, która nazwał na cześć cara Rosja Piotra Wielkiego.
Obecność lodu utrudniała eksplorację akwenu przez statki. W 1898 roku dotarła tu Belgijska Wyprawa Antarktyczna (1897–1899) pod kierownictwem Adriena de Gerlache’a (1866–1934), który zakładał, że, płynąc na wschód, dotrze na wolne wody Morza Rossa i do stacji zimowej na Ziemi Wiktorii. 2 marca 1898 roku statek wyprawy „Belgica” został unieruchomiony w krze lodowej. Uczestnicy wyprawy zostali uwięzieni i zmuszeni do spędzenia zimy w bardzo niesprzyjających warunkach. Na zewnątrz temperatura dochodziła do -37 °C i wiały bardzo silne i dokuczliwe wiatry. Statek został przystosowany do zimowania a na lodzie rozstawiono obóz. Zaczęto prowadzić również badania z zakresu meteorologii, oceanografii, biologii i magnetyzmu. Kra z uwięzionym statkiem dryfowała na zachód wzdłuż 70°S równoleżnika. Pomimo licznych prób przełamania lodu, ostateczne uwolnienie statku nastąpiło dopiero 14 marca 1899 roku. 
Wybrzeże Morza Bellingshausena dostrzeżono w latach 40. XX w., a dotarto do nich dopiero 20 lat później na pokładzie lodołamacza USS Glacier (AGB-4), który dopłynął do Wyspy Thurstona. 

</doc>
<doc id="640465" url="https://pl.wikipedia.org/wiki?curid=640465" title="Grolsch">
Grolsch

Grolsch - to holenderski browar założony w 1615 roku przez Willema Neerfeldta w Groenlo. Aktualnie jest własnością japońskiej grupy browarniczej Asahi.
Sztandarowym produktem browaru jest marka Grolsch Premium Lager. 
Historia.
Browar został założony w 1615 w miejscowości Groenlo w trakcie powstania holenderskiego przez Willema Neerfeldta.
Około 1650 Willem przyjął Petera Kuijpera, ambitnego piwowara-ucznia. Jego pierwsze dwa napary zostały natychmiast odrzucone. Jednak jego trzecia zawierała drugą odmianę chmielu, unikalną dla XVII wieku. Pierwszy chmiel był dla aromatu, a drugi dla goryczki nadając mu bardziej znaczącą głębię smaku. Grolsch jest nadal warzony z dwiema odmianami chmielu, nadając mu odważny i charakterystyczny smak.
W listopadzie 2007 spółka Grolsch została przejęta przez koncern SABMiller, który kupił ją za 816 mln euro.
W 2016 SABMiller i japońska grupa browarnicza Asahi podpisały umowę w której stwierdza, że Asahi przejmie marki Birra Peroni, Grolsch i Meantime. Sprzedaż została zakończona w październiku 2016 poprzez połączenie Anheuser-Busch InBev i SABMiller.

</doc>
<doc id="640466" url="https://pl.wikipedia.org/wiki?curid=640466" title="Huta Górna">
Huta Górna

Huta Górna (kaszb. "Gòrnô Hëta") – wieś w Polsce położona w województwie pomorskim, w powiecie gdańskim, w gminie Przywidz. Wieś jest częścią składową sołectwa Huta Dolna.
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Huta: Huta, Nowa Huta, Stara Huta

</doc>
<doc id="640467" url="https://pl.wikipedia.org/wiki?curid=640467" title="Synagoga w Środzie Wielkopolskiej">
Synagoga w Środzie Wielkopolskiej

Synagoga w Środzie Wielkopolskiej – synagoga znajdująca się w Środzie Wielkopolskiej, przy ulicy Limanowskiego.
Synagoga została zbudowana w 1871 roku. Podczas II wojny światowej hitlerowcy zdewastowali synagogę i urządzili w niej magazyny. Po zakończeniu wojny budynek synagogi wykorzystywano jako magazyn alkoholi do 1970 roku. Następnie stał opuszczony do 1976 roku, kiedy to został gruntownie przebudowany i zaadaptowany na potrzeby Biblioteki Miejskiej. 
O istnieniu synagogi przypomina umieszczona na ścianie zewnętrznej granitowa tablica pamiątkowa, której treść brzmi: "W tym miejscu w latach 1871 - 1939 znajdowała się synagoga wyznania mojżeszowego".

</doc>
<doc id="640468" url="https://pl.wikipedia.org/wiki?curid=640468" title="Kopernik (loża wolnomularska)">
Kopernik (loża wolnomularska)

Loża-matka WLN (późniejsza WLNP) utworzona 19 marca 1920 przez członków działającej w Rzymie polskiej loży "Polonia". 24 kwietnia, dzięki poprzedzającym utworzenie staraniom członków "Polonii", otrzymała ona dokument założycielski od Wielkiej Loży Włoch, dzięki czemu stała się lożą regularną.
Do końca lat 30. "Kopernik" był największą warszawską lożą. Został zlikwidowany jesienią 1938 po dekrecie prezydenta RP Ignacego Mościckiego, nakazującym rozwiązanie wszystkich stowarzyszeń masońskich w Polsce.
W lutym 1940 w Paryżu ukonstytuowała się nawiązująca do warszawskiego "Kopernika" loża o tej samej nazwie, a jej przewodniczącym został adwokat Tadeusz Tomaszewski. Warsztat pracował pod zwierzchnictwem Wielkiej Loży Francji (Grande Loge de France) - w tamtym czasie drugiej co do wielkości francuskiej obediencji masońskiej. Po kapitulacji Paryża w czerwcu 1940 większość członków loży wyjechała do Anglii, zaś paryska loża przestała działać. W Londynie z uwagi na fakt, iż Wielka Loża Anglii nie uznawała WLNP, nie udało się niczego reaktywować. W czasie powstania warszawskiego spaleniu uległo archiwum lożowe warszawskiego "Kopernika".
Dopiero dzięki inicjatywie Jerzego Stefana Langroda, który zrezygnował z pracy w Krakowie w 1948, zdołano reaktywować paryskiego "Kopernika". Pomimo tego, że udało się odnaleźć w Paryżu tylko jednego Polaka-masona, warsztat wznowił prace dzięki uczestnictwu obcokrajowców, początkowo nietrwale, bowiem loża upadła, gdy Langrod przebywał w latach 1950–1952 w Brazylii, wykładając na uniwersytecie w Rio de Janeiro. Za drugim razem udało się odnieść sukces, dzięki czemu ok. 1960 pracowało w nim ponad 30 osób, w większości obcokrajowców, m.in. Ukraińców, Rosjan, Jugosłowian, a także jeden Łotysz, Francuz i Turek. Pomimo takiej mieszaniny narodowości reaktywowana loża nosiła nazwę Polskiej Loży Macierzystej "Kopernik", działała w strukturach Wielkiej Loży Francji i uważała się za spadkobierczynię Wielkiej Loży Narodowej Polski.
Z biegiem lat warsztat, pracujący początkowo w języku francuskim, przetłumaczył teksty rytuałów na polski i zaczął pracować w tym języku. Finansował także wydawanie książek dotyczących wolnomularstwa oraz pobyt w Paryżu polskiego historyka Ludwika Hassa. Po powstaniu KOR przesłano do Polski pokaźne wsparcie dla tej organizacji. Próbowano także wysyłać paczki dla Polaków w Rosji, ale zawsze wracały one do nadawcy. Po wyborze nowego papieża, którym został w 1978 Karol Wojtyła, zgromadzeni w "Koperniku" wolnomularze postanowili wysłać do Watykanu następujący list gratulacyjny:
"W dniu wstąpienia na tron Stolicy Apostolskiej gorące i przepełnione radością powinszowania przesyłają Jego Świątobliwości wolnomularze polscy. Różnych wyznań, ale wierni chrześcijańskiej nauce o miłości bliźniego, świeccy, ale czujący się spadkobiercami budowniczych katedr, zgrupowani obecnie w Paryżu, ale pracujący z myślą o swych wielkich poprzednikach w Polsce [...] łączymy się ze wszystkimi ludźmi dobrej woli w ogromnej dziś nadziei, że w Osobie Jego Świątobliwości znajdą obrońcę i szermierza najdroższych dla nas wartości: godności człowieka, wolności sumienia, tolerancji, kultu prawdy, obrony uciśnionych, sprawiedliwości społecznej, poszanowania swobód obywatelskich oraz miłości Ojczyzny. Z najgłębszą ufnością, że podobnie jak Książę Metropolita Krakowski, Kardynał Karol Wojtyła, tak i Ojciec Święty, Jan Paweł II, będzie wiódł bój o te wielkie ideały, przesyłamy Jego Świątobliwości życzenia pomyślności w jakże trudnej Jego misji."
W listopadzie tego samego roku, pomimo trwającej ekskomuniki nałożonej przez Kościół katolicki na wszystkich katolików, którzy są członkami masonerii, otrzymano z Watykanu, za pośrednictwem nuncjatury paryskiej, następującą odpowiedź w języku polskim:
Inną głośną deklaracją paryskiego Kopernika jest dokument odczytany 19 grudnia 1981 na zebraniu Wielkiej Loży Francji:
"Kopernik" francuski nie był jedyną kontynuującą tradycje WLNP lożą o tej nazwie. Od 12 lutego 1961 w Warszawie Mieczysław Bartoszkiewicz, posiadający od Stanisława Stempowskiego uprawnienie obudzenia wolnomularstwa polskiego, "obudził" z inicjatywy Jana Wolskiego i Stefana Zbrożyny wraz z siedmioma mistrzami (Tadeusz Gliwic, Aleksander Lutze-Birk, Józef Roliński, Marian Serejski, Julian Kulski, Erazm Samotycha, Tadeusz Wyszomirski) lożę niezależną "Kopernik".
Według niektórych informacji loża w 1963 skontaktowała się z Paryżem. Obydwie loże ustaliły, że uznają się wzajemnie, zaś loża warszawska, będąc w głębokiej konspiracji, zgodziła się, by polskie wolnomularstwo reprezentowane było na świecie przez lożę paryską. Konspiracja wywołana była m.in. obawami o przetrwanie loży oraz chęcią uniknięcia sytuacji, w której władze PRL próbowałyby ingerować w działalność lożową. Jak wspominał Tadeusz Gliwic: "przez wiele lat działaliśmy w ścisłej konspiracji, było nas niewielu, zaledwie 15 osób, co było istotne ze względów bezpieczeństwa". 
Faktycznie, w latach 1961-1989 inicjowano w warszawskim Koperniku zaledwie ok. 20 osób. 19 lutego 1961 do loży przyjęto Jana Józefa Lipskiego i Klemensa Aleksandrowicza. Wznowił swoje działania również Włodzimierz Zonn. 26 marca 1972 do loży przyjęto Ludwika Cohna i Jerzego Jasińskiego, 5 listopada 1972 Janusza Maciejewskiego, zaś 10 grudnia 1972 Edwarda Lipińskiego i Antoniego Słonimskiego. 
9 listopada 1975 do loży przyjęto Jana Kielanowskiego, 12 kwietnia 1981 Klemensa Szaniawskiego. 20 maja 1986 przyjęto do loży Stanisława Wydźgę, 20 listopada 1986 Huberta Janowskiego, zaś 5 lutego 1987 Ignacego Sieradzkiego. 24 kwietnia 1987 przyjęto Tadeusza Cegielskiego oraz Jana Kurmana. 
Przewodniczącym loży byli: Mieczysław Bartoszkiewicz (1961–1962), Jan Józef Lipski (1962–1981), Jan Kielanowski (1981–1986), Jan Józef Lipski (1986–1988), Tadeusz Gliwic (1988–1991).
Po odzyskaniu niepodległości warszawska loża podzieliła się na trzy warsztaty, poza Kopernikiem były to: Walerian Łukasiński (Warszawa), oraz Przesąd Zwyciężony (Kraków). W tym stanie można było przebudzić Wielką Lożę Narodową Polski. Dokument w tej sprawie został podpisany przez przewodniczących trzech warsztatów podczas wspólnego posiedzenia 17 grudnia 1991, 10 dni później świętowano natomiast oficjalnie obudzenie WLNP.

</doc>
<doc id="640469" url="https://pl.wikipedia.org/wiki?curid=640469" title="Nagroda za kostiumy na Festiwalu Polskich Filmów Fabularnych">
Nagroda za kostiumy na Festiwalu Polskich Filmów Fabularnych

Nagroda za kostiumy na Festiwalu Polskich Filmów Fabularnych w Gdyni jest przyznawana w konkursie głównym od dwunastej edycji festiwalu, czyli od 1987 roku. Klasyfikację najczęściej nagradzanych kostiumologów otwiera Dorota Roqueplo, która zdobyła cztery nagrody. Magdalena Biedrzycka, Katarzyna Lewińska i Małgorzata Braszka otrzymały po trzy nagrody a Ewa Krauze, Elżbieta Radke, Anna Englert, Andrzej Szenajch oraz Agata Culak po dwie. Nagrodą dla laureata jest 12 tysięcy złotych.

</doc>
<doc id="640470" url="https://pl.wikipedia.org/wiki?curid=640470" title="Club Libertad">
Club Libertad

Club Libertad jest paragwajskim klubem z siedzibą w mieście Asunción, założony w 1905 roku.
Historia.
W 1905 Paragwaj ogarnięty był politycznym chaosem. Grupa młodych mężczyzn przybyła do Asunción na statku „Libertad” na czele triumfującej rewolucji, by obalić rząd wywodzący się z Partii Colorado. Nazwa statku zainspirowała część młodych ludzi wywodzących się z opozycyjnej, liberalnej partii, by utworzyć klub piłkarski o takiej samej nazwie. W ten sposób 30 lipca 1905 narodził się Club Libertad.
Od czasu wygrania swego pierwszego mistrzostwa w roku 1910 Libertad zawsze był w cieniu dwóch paragwajskich potęg: Olimpii i Cerro Porteño, które na spółkę zdobyły znaczną większość tytułów mistrza Paragwaju. Pomimo tego Libertad zdołał uzbierać aż 18 tytułów mistrzowskich, dwukrotnie więcej od swego głównego rywala do miana paragwajskiego klubu numer 3 – Clubu Guaraní, który zgromadził 9 tytułów mistrza kraju.
Libertad zawsze był uważany za klub, który tradycyjnie jest pierwszoligowym klubem w Paragwaju, toteż spadek z ligi w roku 1998 był szokiem nie tylko dla kibiców klubu, ale dla wszystkich miłośników futbolu w kraju. Dwa lata później jednak, gdy zmienił się prezes klubu, nastąpił powrót do pierwszej ligi. Wkrótce potem klub zdobył mistrzostwo Paragwaju w roku 2002 i powtórzył ten wyczyn w następnym 2003 roku. Sukcesy krajowe umożliwiły klubowi Libertad występ na arenie międzynarodowej, a największym sukcesem w historii klubu było dotarcie aż do półfinału Copa Libertadores w latach 1977 oraz 2006.

</doc>
<doc id="640473" url="https://pl.wikipedia.org/wiki?curid=640473" title="Państwowy Teatr Żydowski">
Państwowy Teatr Żydowski



</doc>
<doc id="640476" url="https://pl.wikipedia.org/wiki?curid=640476" title="Club Cerro Porteño">
Club Cerro Porteño



</doc>
<doc id="640479" url="https://pl.wikipedia.org/wiki?curid=640479" title="Cerro Porteno Asuncion">
Cerro Porteno Asuncion



</doc>
<doc id="640482" url="https://pl.wikipedia.org/wiki?curid=640482" title="Kościół Najświętszego Serca Pana Jezusa w Krakowie (ul. Kopernika)">
Kościół Najświętszego Serca Pana Jezusa w Krakowie (ul. Kopernika)

Kościół Najświętszego Serca Pana Jezusa – rzymskokatolicki kościół konwentualny jezuitów, znajdujący się w Krakowie, w Dzielnicy II, przy ul. Kopernika 26, na Wesołej.
Modernistyczna budowla reprezentuje architekturę młodopolską i jest jednym z najwybitniejszych dzieł polskiej sztuki sakralnej z pierwszej ćwierci XX stulecia.
Historia.
W tym miejscu jezuici osiedlili się w 1868 roku, a dwa lata później postawiono pierwszą kaplicę, która szybko okazała się niewystarczająca. W 1903 zapadła decyzja o budowie nowej, okazałej świątyni. Do realizacji przyjęto projekt architekta Franciszka Mączyńskiego.
Pierwotnie znajdowała się tu obszerna realność należąca do Piotra Józefa Szyryna, w skład której wchodził ogród owocowo-jarzynowy, tzw. „pałacyk angielski” oraz kompleks mniejszych zabudowań parterowych. Jezuici nabyli tę posiadłość za 16 tys. złr. Prowizoryczną kaplicę na lat 30 postanowiono umieścić w budynku stojącym przy dzisiejszej ul. Kopernika. W czerwcu 1869 r. przystąpiono do rozbiórki tego domu, pozostawiając jedynie fundamenty i ściany nośne. Do pozostawionych murów dobudowano zakrystię z górną kaplicą (św. Alojzego) i babiniec oraz położono nowy dach. W 1870 ułożono posadzkę z płyt wykonanych z belgijskiego marmuru i wzniesiono łukowe arkady, oddzielające dwie boczne nawy od nawy głównej. Następnie wyprofilowano beczkowe sklepienie oraz założono półokrągłe kolorowe okna w żelaznych okuciach. Ukończona budowla miała 21 m długości, 11 m szerokości i 9 m wysokości. We wnętrzu kaplicy umieszczono ołtarz główny z przywiezionym z Białorusi obrazem Serca Jezusowego oraz dwa ołtarze boczne poświęcone Matce Bożej i św. Józefowi (autorem obrazów był Antoni Reichenberg). W roku 1889 ufundowano nowy, duży, bogato rzeźbiony ołtarz główny, a obrazy w ołtarzach bocznych zastąpiono rzeźbami dłuta Mayera z Monachium. Później do kaplicy dobudowano jeszcze obszerną salę, w której pomieszczono dodatkową kaplicę, a następnie zakrystię dla kleryków. Poświęcenie kaplicy Najświętszego Serca Jezusowego nastąpiło 28 sierpnia 1870 r. Świątynia służyła wiernym przez 42 lata. Ostatnie nabożeństwo w kaplicy odbyło się 20 maja 1912 r., po czym przeniesiono Najświętszy Sakrament w mury nowego, wzniesionego obok kościoła. Kaplicę zaczęto rozbierać 21 maja.
1 listopada 1909 roku biskup sufragan krakowski Anatol Nowak poświęcił kamień węgielny nowego kościoła. Budowa trwała do 1912, jednak wyposażenie i zdobienie kościoła ze względu na działania wojenne mocno się przedłużyły. Ostatecznie oficjalna konsekracja odbyła się 29 maja 1921 roku; biskup Anatol Nowak dokonał jej w towarzystwie 24 innych biskupów, którzy przebywali wówczas w Krakowie na Konferencji Episkopatu Polski.
W 1960 roku papież Jan XXIII nadał kościołowi tytuł bazyliki mniejszej, a od 1966 roku jest on wpisany w rejestr zabytków. W 1960 roku urządzono w kościele kaplicę adoracji Najświętszego Sakramentu, którą 29 października tegoż roku poświęcił biskup Karol Wojtyła.
Architektura.
Architekt kościoła odwołał się nie tylko do modernizmu, lecz także do wzorców tradycji romańskiej, gotyckiej i barokowej. Wieża kościelna ma 68 metrów wysokości i jest jedną z najwyższych w Krakowie. Ściany kościoła wykonano z czerwonej cegły, obramowania okien i detale z szarego kamienia. Pośrodku w zwieńczeniu każdego okna umieszczono mozaiki - herby miast, które przyczyniły się do budowy kościoła.
Nad portalem wejściowym, pod wieżą znajduje się mozaika "Przebicie boku Chrystusa", wykonana według projektu Jana Bukowskiego, a nieco wyżej, rzeźby projektowane przez Xawerego Dunikowskiego. Postać Chrystusa w kamieniu odkuł Karol Hukan, boczne postacie odlano z ołowiu w 1913 roku. Symbolizują one ludzkość cierpiącą i szukającą pocieszenia u Bożego Serca.
Na zewnątrz zakrystii, na tle wschodniej ściany kościoła, znajduje się pomnik twórcy świątyni Franciszka Mączyńskiego z 1912 roku, autorstwa Xawerego Dunikowskiego. Posąg odlany z brązu ofiarowała jezuitom wdowa po architekcie w 1953 roku.
Wnętrze i wyposażenie.
Wnętrze bazyliki podzielono na trzy nawy. Sklepienia, jako pierwsze w Krakowie, wykonano z żelbetu. Posadzka naśladuje wzory z kościołów starochrześcijańskich. W latach 1914–1918 wykonano polichromię sklepień według projektu Jana Bukowskiego. Mozaiki do nawy głównej w 1922 roku zaprojektował Leonard Strojnowski, ławki zaprojektował Franciszek Mączyński, a dekorację konfesjonałów Jan Bukowski. Stacje drogi krzyżowej zakupił we Francji w 1937 roku zakon jezuitów, z przeznaczeniem do kościołów w Kołomyi, jednak w 1946 roku przywieziono je do Krakowa i zamontowano w 1959 roku.
Ołtarz główny, zbudowany w latach 1915–1920, jest dziełem Franciszka Mączyńskiego. Fryz mozaikowy w prezbiterium zaprojektował w 1913 roku Piotr Stachiewicz, a wykonała firma Angelo Gianese w Wenecji. W kościele umieszczony został w 1921 roku. Mozaika ma 30 metrów długości, przedstawia hołd złożony Chrystusowi przez świętych i błogosławionych polskich, prowadzonych przez św. Stanisława oraz naród polski, wiedziony do Jezusa przez królową Jadwigę Andegawenkę i jej męża, króla Władysława Jagiełłę.
W sześciu bocznych ołtarzach umieszczono wykonane w stiuku w latach 1920–1930 rzeźby autorstwa Karola Hukana. Uwagę zwraca zwłaszcza Ołtarz Matki Boskiej Anielskiej, który, zdaniem historyków sztuki, jest jednym z najcenniejszych dzieł sztuki sakralnej w Polsce z okresu międzywojennego. Matka Boska przedstawiona jest jako królowa w koronie, adorowana przez grupę ośmiu aniołów.
Organy.
Organy zakupiono w 1928 roku w znanej firmie braci Riegerów z Karniowa (opus 2317). Następnie kilkukrotnie remontowane (ostatnio w 2007), obecnie posiadają 47 głosów i trakturę elektryczną. Utrzymane są w romantycznej stylistyce brzmieniowej, charakterystycznej dla budownictwa organowego przełomu XIX i XX wieku.
Dyspozycja instrumentu:

</doc>
<doc id="640483" url="https://pl.wikipedia.org/wiki?curid=640483" title="Witalij Kosowski">
Witalij Kosowski

Witalij Władysławowycz Kosowski, ukr. Віталій Владиславович Косовський, ros. Виталий Владиславович Косовский, "Witalij Władisławowicz Kosowski" (ur. 11 sierpnia 1973 r. w Ostrogu) – ukraiński piłkarz pochodzenia polskiego, grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Wychowanek DJuSSz w Nityszynie. Karierę piłkarską rozpoczynał w drugoligowym klubie Podilla Chmielnicki, jeszcze w czasach ZSRR. W końcu 1991 roku przeniósł się do Nywy Winnica, klubu Wyszczej Lihi, z którym jednak spadł do niższej klasy rozgrywkowej. Po roku gry na drugim froncie ponownie awansował z Nywą do Wyszczej Lihi. W przerwie letniej w 1994 roku został zawodnikiem potentata ukraińskich rozgrywek - Dynama Kijów. Od początku stał się kluczowym graczem jedenastki z Kijowa (w debiutanckim sezonie rozegrał 27 spotkań ligowych, w których strzelił 6 goli, grał także w Lidze Mistrzów, w której wystąpił 7 razy i strzelił jednego gola). Jednak największe sukcesy odniósł w sezonie 1998/99 - zdobył mistrzostwo i Puchar Ukrainy, w Lidze Mistrzów doszedł aż do półfinału (Dynamo odpadło z Bayernem Monachium po meczach 3:3 w Kijowie i 1:0 w Monachium, w pierwszym meczu jednego z goli zdobył właśnie Kosowski). Częste kontuzje nie pozwoliły kontynuować gry na wysokim poziomie, dlatego w 2003 zakończył karierę piłkarską.
Kariera reprezentacyjna.
W kadrze debiutował 1 maja 1996 roku w meczu z Turcją (przegranym przez Ukrainę 2:3). Ogółem w reprezentacji wystąpił 25 razy, strzelił dwa gole. Jego ostatni występ w kadrze to mecz z Polską rozegrany w ramach eliminacji do Mistrzostw Świata 2002 2 września 2000 roku w Kijowie (przegrany przez Ukrainę 1:3).
Kariera trenerska.
Po zakończeniu kariery zawodniczej przez 3 lata pracował na stanowisku selekcjonera Dynama Kijów. Potem napisał podanie o zwolnienie z pracy. Mieszkał w Kijowie i pracował w firmie Hermes. W październiku 2011 dołączył do sztabu szkoleniowego Nywy Winnica. W czerwcu 2012 stał na czele juniorskiej drużyny Dynama Kijów. Latem 2013 został zaproszony do sztabu szkoleniowego młodzieżówki Dynama. 17 stycznia 2019 został mianowany na stanowisko starszego trenera Worskły Połtawa U-21, a po zwolnieniu Wasyla Saczki pełnił obowiązki głównego trenera Worskły od 28 marca 2019. 14 listopada 2019 został zwolniony z zajmowanego stanowiska.

</doc>
<doc id="640488" url="https://pl.wikipedia.org/wiki?curid=640488" title="Gołąbek fiołkowonogi">
Gołąbek fiołkowonogi

Gołąbek fiołkowonogi ("Russula violeipes" Quél.) – gatunek grzybów należący do rodziny gołąbkowatych ("Russulaceae").
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Synonimy łacińskie:
Nazwę polską podała Alina Skirgiełło w 1991 r.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Norwegii i Holandii.
Rośnie w lasach iglastych, na ziemi, pod jodłami. Owocniki wytwarza od sierpnia do września. 
Znaczenie.
Grzyb mikoryzowy. Grzyb jadalny.

</doc>
<doc id="640489" url="https://pl.wikipedia.org/wiki?curid=640489" title="Sowa (Tatry)">
Sowa (Tatry)

Sowa – turnia w Dolinie Kościeliskiej w Tatrach Zachodnich. Znajduje się po zachodniej stronie tej doliny, niemal naprzeciwko ścieżki zejściowej od Jaskini Mroźnej, poniżej masywu Stołów. Jej strome białe ściany wznoszą się ponad lasem tuż przy Kościeliskim Potoku na wysokość ok. 1050 m n.p.m. Jest także doskonale widoczna ze znajdującej się w odległości 600 m na południe Polany Pisanej. Zbudowana jest z wapieni i ma charakterystyczny kształt, który kojarzył się z twórcom nazwy z sową. Powyżej Sowy, w odległości 200 m od niej, wznosi się dużo wyższa od niej Kazalnica.
W Sowie i w jej bezpośrednich okolicach istnieje kilkanaście jaskiń z których największa jest Zimna Szczelina I. Oprócz niej są też m.in.: Schron przed Sową I, Schron przed Sową II, Schron przed Sową III, Sowia Jama I, Sowia Jama II, Sowia Jama III, Zimna Szczelina II, Zimna Szczelina III.

</doc>
<doc id="640491" url="https://pl.wikipedia.org/wiki?curid=640491" title="Czarna Huta (powiat gdański)">
Czarna Huta (powiat gdański)

Czarna Huta (kaszb. "Czôrnô Hëta") – wieś w Polsce położona w województwie pomorskim, w powiecie gdańskim, w gminie Przywidz. Wieś jest częścią składową sołectwa Stara Huta.
W latach 1975–1998 miejscowość należała administracyjnie do województwa gdańskiego.

</doc>
<doc id="640492" url="https://pl.wikipedia.org/wiki?curid=640492" title="Synagoga w Śmiglu">
Synagoga w Śmiglu

Synagoga w Śmiglu – synagoga znajdująca się w Śmiglu przy ulicy Adama Mickiewicza 6. Przez mieszkańców nazywana była Kaplicą.
Synagoga została zbudowana w pierwszej połowie XIX wieku. Wzmiankowana m.in. w 1846 roku, jako jedna z trzech synagog w ówczesnym pruskim powiecie Kosten (dwie pozostałe synagogi były w Czempiniu oraz Krzywiniu). Oprócz sali modlitewnej mieściła również mieszkanie dla rabina oraz - do około 1903 roku - szkołę żydowską. W 1930 roku, w związku z brakiem ludności żydowskiej, władze miasta odkupiły synagogę i przebudowały ją na szkołę. Obecnie mieści się w niej mieszkanie, pomieszczenie gospodarcze oraz sklep.

</doc>
<doc id="640494" url="https://pl.wikipedia.org/wiki?curid=640494" title="Synagoga w Szamocinie">
Synagoga w Szamocinie

Synagoga w Szamocinie – zbudowana około 1900 roku przy ulicy Paderewskiego 21. Podczas II wojny światowej hitlerowcy zdewastowali synagogę. Obecnie budynek jest w stanie zaniedbanym.

</doc>
<doc id="640495" url="https://pl.wikipedia.org/wiki?curid=640495" title="Mililitr">
Mililitr



</doc>
<doc id="640499" url="https://pl.wikipedia.org/wiki?curid=640499" title="La vie en rose (album In-Grid)">
La vie en rose (album In-Grid)

La vie en rose – druga płyta włoskiej wokalistki In-Grid zawierająca w większości nowe wersje znanych francuskich piosenek, wykonywanych w oryginale m.in. przez Édith Piaf, Joe Dassina czy Jacques'a Brela. Album został wydany 9 sierpnia 2004.
Nagrania w Polsce uzyskał status złotej płyty.
Lista utworów.
Wydanie oryginalne
Wydanie polskie
Ciekawostki.
Polskie wydanie otrzymało także inną okładkę, która ma przywoływać skojarzenia z Francją i Paryżem. Jest to portret piosenkarki na tle Wieży Eiffle'a. Natomiast wydanie oryginalne oparte jest na motywie róży - zgodnie z tytułem płyty, do którego dodano także swego rodzaju wstęp „"Chilling with In-Grid"” ("Relaks z In-Grid").
W obu wydaniach pojawiły się błędy ortograficzne w tytułach piosenek. Są to kolejno (pogrubiona jest grafia niezgodna z j. francuskim; symbol _ oznacza brakującą literę): "Un beau roman (un_ belle historie)", "Les Champs Elisees", "Ne mas quitte pas", "Accordeonist_", "Un hom_e et un_ femme", "Les feuil_es mortes". 

</doc>
<doc id="640500" url="https://pl.wikipedia.org/wiki?curid=640500" title="M5 Industries">
M5 Industries

M5 Industries - wytwórnia zajmująca się efektami specjalnymi i tworzeniem reklam. Znajduje się przy Missouri Street w San Francisco. Jej założycielem jest Jamie Hyneman, znany z programu "Pogromcy mitów". Firma zajmowała się między innymi reklamami Hondy, McDonald’s oraz 7 Up.

</doc>
<doc id="640501" url="https://pl.wikipedia.org/wiki?curid=640501" title="Chyrzynka">
Chyrzynka

Chyrzynka – cześć wsi Chyrzyna w województwie podkarpackim, w powiecie przemyskim, w gminie Krzywcza, położona w na południowym brzegu Sanu na terenie Pogórza Przemyskiego. Leży na południe od centrum Chyrzyny.
Historia.
Dawniej samodzielna wieś, wzmiankowana była w 1448 r. Należała do klucza krzywieckiego. W okresie międzywojennym została włączona w skład sąsiedniej wsi Chyrzyna. Według spisu powszechnego, przeprowadzonego w 1921 r. wieś liczyła 19 domów i 119 mieszkańców: 107 grekotatolików i 17 rzymskich katolików.
Dawniej gmina jednostkowa w powiecie przemyskim Królestwa Galicji i Lodomerii. W II RP już nie figuruje jako samodzielna gmina, lecz jako część gminy Chyrzyna. Od 1934 w zbiorowej gminie Krzywcza.
Większość mieszkańców wywieziono na Ukrainę w 1946 r.
Obecnie w Chyrzynce znajdują się 4 domy oraz opuszczona drewniana cerkiew pw. św. Szymona Słupnika z 1857 r. z ciekawą przegrodą ikonostasową i dobrze zachowaną polichromią.
W Chynce urodził się Stepan Wenhrynowycz.

</doc>
<doc id="640502" url="https://pl.wikipedia.org/wiki?curid=640502" title="Aliaksandr Milinkiewicz">
Aliaksandr Milinkiewicz



</doc>
<doc id="640506" url="https://pl.wikipedia.org/wiki?curid=640506" title="Bamboo joint">
Bamboo joint



</doc>
<doc id="640508" url="https://pl.wikipedia.org/wiki?curid=640508" title="Synagoga w Sompolnie">
Synagoga w Sompolnie

Synagoga w Sompolnie – zbudowana w 1910 roku na miejscu starej bożnicy przy ulicy Piotrkowskiej. 
Historia.
Podczas II wojny światowej niemieccy okupanci zdewastowali synagogę. Po wojnie budynek synagogi służył jako magazyn. W 1993 roku została starannie odrestaurowana i przeznaczona na siedzibę biblioteki publicznej. W tym samym roku przyznano samorządowi nagrodę w konkursie dla najlepszego użytkownika obiektu zabytkowego za adaptację synagogi z całkowitym zachowaniem pierwotnego układu przestrzennego.
Architektura.
Murowany budynek synagogi wzniesiono na planie prostokąta. We wschodniej części znajdowała się główna sala modlitewna, a w zachodniej części przedsionek, nad którym znajduje się babiniec. Od strony wschodniej znajduje się apsyda na planie wycinka koła. Dookoła korpusu umieszczono aneksy, w których znajdują się klatki schodowe. Zachował się wystrój zewnętrzny i wewnętrzny.

</doc>
<doc id="640510" url="https://pl.wikipedia.org/wiki?curid=640510" title="Rendez-Vous (album In-Grid)">
Rendez-Vous (album In-Grid)

Rendez-Vous – debiutancka płyta włoskiej piosenkarki In-Grid. Album został wydany 14 kwietnia 2003 roku. Jego międzynarodowa premiera odbyła się w Polsce. Płytę promują utwory: "In-tango", "Tu es foutu" oraz "I'm folle de toi". Album został nagrany w dwóch wersjach językowych: francuskiej i angielskiej.
Album w Polsce uzyskał status platynowej płyty.
Rendez-Vous – wersja francuska.
Lista utworów
Rendez-Vous – wersja angielska.
Lista utworów

</doc>
<doc id="640513" url="https://pl.wikipedia.org/wiki?curid=640513" title="Stanisław Gazda">
Stanisław Gazda

Stanisław Gazda (ur. 11 maja 1938 w Pszczynie, zm. 28 października 2020 w Rybniku) – polski kolarz.
Zawodnik Floty Gdynia i Startu Bielsko-Biała, uczestnik igrzysk olimpijskich w Rzymie w 1960, gdzie zajął 6. miejsce w wyścigu indywidualnym na szosie. Był także sześciokrotnym uczestnikiem mistrzostw świata i sześciokrotnym uczestnikiem Wyścigu Pokoju w latach 1959–62, 1964, 1965.
Miejsca w Wyścigu Pokoju:
Zwycięstwa etapowe w Wyścigu Pokoju po 1 razie w latach 1960, 1962 i 1964.
Zwycięzca Tour de Pologne 1963, II miejsce w 1959, III miejsce w 1958 i 1972. Przełajowy mistrz Polski 1961.
Był również pierwszym zwycięzcą prestiżowego na Górnym Śląsku wyścigu międzynarodowego Wodzisław-Karwina-Wodzisław w 1971.
Zasłużony Mistrz Sportu, otrzymał Krzyż Kawalerski Orderu Odrodzenia Polski.

</doc>
<doc id="640515" url="https://pl.wikipedia.org/wiki?curid=640515" title="Szloma Herszenhorn">
Szloma Herszenhorn

Szloma Herszenhorn (jid. שלמה הערשענהארן; ur. 1888 w Lublinie, zm. 2 stycznia 1953) – polski lekarz, działacz społeczny, członek Bundu, po II wojnie światowej organizator pomocy polskim Żydom, którym udało się przetrwać wojnę.
Życiorys.
Urodził się w Lublinie, w zamożnej rodzinie chasydzkich drukarzy, zajmujących się wydawaniem ksiąg rabinicznych. Herszenhorn zetknął się z socjalizmem już w jesziwie i porzucił ją na rzecz świeckiego gimnazjum. W 1904 ze względu na współpracę z Bundem musiał opuścić miasto.
W 1918 otrzymał dyplom lekarza na Uniwersytecie w Pradze (specjalizacja: dermatologia) i powrócił do Lublina, gdzie pracował w żydowskiej przychodni zdrowia, był lekarzem szkolnym w gimnazjum Róży Szperowej oraz zasiadał w radzie szpitala żydowskiego. W latach 1927–1939 był radnym Lublina jako członek Komitetu Miejskiego Bundu. Był pierwszym Żydem na stanowisku wiceprezesa Rady Miejskiej. Angażował się w życie kulturalne i społeczne miasta. Był aktywnym członkiem i przewodniczącym Towarzystwa Ochrony Zdrowia, prowadził wykłady z zakresu higieny na Żydowskim Uniwersytecie Ludowym, a także organizował półkolonie dla żydowskich dzieci z biednych rodzin. Od 1936 zasiadał w Radzie Gminy Wyznaniowej Żydowskiej w Lublinie.
W 1939 udał się na tereny zajęte przez Związek Radziecki, jako bundowiec został zesłany na Syberię. W lipcu 1944 powrócił do Lublina jako major z 1 Armią Wojska Polskiego. Jego żona Hela i syn Dawid pozostali w Lublinie i nie przeżyli wojny. Trafili do miejscowego getta, a po jego likwidacji syn trafił do getta na Majdanie Tatarskim.
8 sierpnia 1944 został kierownikiem Referatu do spraw Pomocy Ludności Żydowskiej przy Polskim Komitecie Wyzwolenia Narodowego. Referat ten powołał 10 sierpnia Komitet Pomocy Żydom, zastąpiony później przez polityczne przedstawicielstwo Żydów w Polsce - Tymczasowy Centralny Komitet Żydów Polskich i Centralny Komitet Żydów Polskich.
Herszenhorn pomagał Żydom, opuszczającym swe kryjówki na terenach wyzwolonych lub przechodzącym przez front. Zajmował się m.in. grupą dzieci ocalonych z obozu zagłady na Majdanku. W 1949 wyjechał do Izraela, a następnie do Australii, gdzie zmarł.

</doc>
<doc id="640517" url="https://pl.wikipedia.org/wiki?curid=640517" title="Warzelnia soli">
Warzelnia soli

Warzelnia soli – zakład przemysłowy produkujący sól warzoną. 
Proces polega na odparowaniu wody z solanki (roztworu soli kamiennej) w odkrytych panwiach albo w wyparkach próżniowych.

</doc>
<doc id="640519" url="https://pl.wikipedia.org/wiki?curid=640519" title="Russula violeipes">
Russula violeipes



</doc>
<doc id="640520" url="https://pl.wikipedia.org/wiki?curid=640520" title="Cypripedium calceolus">
Cypripedium calceolus



</doc>
<doc id="640521" url="https://pl.wikipedia.org/wiki?curid=640521" title="Szadchan">
Szadchan

Szadchan (hebr. swat) - w judaizmie osoba kojarząca małżeństwa. Jej pośrednictwo było historycznie najczęstszą drogą do zawarcia małżeństwa. Było to szczególnie istotne gdy gminy były niewielkie i rozproszone. Funkcję tę spełniali czasem rabini, cieszyła się szczególną estymą. W średniowieczu stała się osobnym zawodem. Do obowiązków szadchana należało zbadanie rodowodu przyszłych małżonków. Zwykłym wynagrodzeniem dla szadchana było 2% posagu.

</doc>
<doc id="640522" url="https://pl.wikipedia.org/wiki?curid=640522" title="Jamna Dolna">
Jamna Dolna

Jamna Dolna – wyludniona wieś, leżąca w województwie podkarpackim, w powiecie bieszczadzkim, w gminie Ustrzyki Dolne, na terenie Pogórza Przemyskiego. Wieś jest nadal odnotowana przez GUS w rejestrze TERYT.
Nazwa Jamna wywodzi się od słowa jama (zagłębienie terenu w dolinie rzeki). Najstarszy dokument wskazujący na zasiedlanie dorzecza górnego Wiaru i potoków do niego spływających, pochodzi z 13 stycznia 1367 roku. Potok Jamninka w źródłach nazywany jest Jamnicą, Jamnicza, Jamna. Wieś została założona na prawie wołoskim przez Rybotyckich. Pierwsza wzmianka z 1469 roku, pod nazwą "Maruna Wola". Dokument z 1505 roku wymienia sołtysa wsi Romana z Trójcy.
W 1505 r. w źródłach występuje "laboriosus Roman de Troycza (z Trójcy) et Jamna knyas (knyasz) nobili Stanislaw i Jas z Kmanyczky" (Stanisław Jaszkmaniczki). W 1532 r. w Trójcy odnotowano istnienie czterech dworzyszcz, zaś w Jamnej dwóch dworzyszcz, młyna, popostwa oraz sołtysa na jednym dworzyszczu.
We wsi tej nie żyło się spokojnie, o czym wspominają hr. Drohojowski, hr. Stadnicki, Łoziński. W 1605 roku, po śmierci Jana Tomasza Drohojowskiego, na zamek najechał Jan Krasicki, a po nim Marcin Stadnicki oblegał zamkniętą w nim żonę Drohojowskiego. Z braku żywności poddano zamek, a najeźdźca przywłaszczył sobie całe jego wyposażenie. W zamku przebywał Stanisław Stadnicki, zwany Diabłem Łańcuckim, po swojej ucieczce ze zdobytego przez Łukasza Opalińskiego Łańcuta (1609).
Następny jego właściciel około 1638 roku Mikołaj Ossoliński utrzymywał w nim regularnych żołnierzy wybieranych z chłopów pochodzących z jego wsi. Najazdy Stanisława Stadnickiego, zwanego Diabłem, na dobra Drohojowskiej w celu odebrania jej dóbr czy najazdy Tatarów 1624 r., Węgrów w 1657 r. i Szwedów w 1655 r., pustoszyły miejscowość. Jeszcze w lipcu 1603 roku Marcin Stadnicki usiłował objąć w posiadanie wsie referendarza [Drohojowskiego] Jamnę, Bachów, Berezkę i Łowczynę z powodu wierzytelności. Na rok 1603 przypada jeszcze relacja woźnego, który do dworu wsi Jamnej wniósł dwa pozwy przeciw referendarzowi, jeden w imieniu Andrzeja i Piotra Stadnickich, a drugi imieniem poddanego Andrzeja Stadnickiego o zabranie drzewa ze Sanu pod pozorem należytości cłowej.
Od XVI w. klucz Jamna przechodził kolejno w ręce Kormanickich, Drohojowskich, Stadnickich, Ossolińskich, Lubomirskich, Radziwiłłów, a w końcu Tyszkowskich. W połowie XIX wieku właścicielami posiadłości tabularnej w Jamnej Dolnej byli Antoni i Józef Tyszkowscy.
We wsi znajdowała się drewniana Cerkiew św. Mikołaja w Jamnej Dolnej, zbudowana w roku 1905, a zniszczona w latach 50. XX wieku. Ludność w całości została wysiedlona. W pobliżu był klasztor św. Trójcy, który też zniknął.
Przy drodze Rybotycze – Bircza nad przecinającą trasę potokiem Jamninka znajdują się ruiny zamku Jamna Dolna Kormanickich z XVI w. Mieszkał w nim Mikołaj Ossoliński.

</doc>
<doc id="640523" url="https://pl.wikipedia.org/wiki?curid=640523" title="Agrochemikalia">
Agrochemikalia

Agrochemikalia, chemikalia rolnicze – preparaty i substancje chemiczne stosowane w rolnictwie, np. pestycydy, nawozy mineralne, regulatory wzrostu i rozwoju roślin oraz dodatki paszowe, takie jak konserwanty i detoksykanty ziemiopłodów, koncentraty pasz, premiksy, hormony, antybiotyki paszowe, probiotyki, kokcydiostatyki, antyoksydanty, preparaty enzymatyczne, aminokwasy syntetyczne, witaminy, substancje pigmentujące, dezodoranty paszowe itp. Pestycydy działając na agrofagi, oddziałują również toksycznie na organizmy obojętne bądź pożyteczne oraz na samego człowieka. Ponadto chemiczne środki ochrony roślin odznaczają się, przynajmniej w części, dużą odpornością na rozkład w glebie, co sprzyja ich kumulacji w roślinach i zwierzętach, za pośrednictwem których przedostają się następnie do człowieka, u którego gromadzą się w tkankach i organach wywołując wiele objawów chorobowych. Ujemnym następstwem stosowania zbyt wysokich dawek agrochemikaliów może być naruszenie równowagi jonowej w glebie i w rezultacie niedobór lub nadmiar niektórych składników glebowych, co z kolei może wywołać schorzenia u ludzi i zwierząt. Tak np. przenawożenie azotem może być przyczyną niedostatku w glebie fosforu, wapnia i magnezu, co powoduje choroby fizjologiczne zwierząt, a nawet człowieka.

</doc>
<doc id="640524" url="https://pl.wikipedia.org/wiki?curid=640524" title="Centaurium erythraea">
Centaurium erythraea



</doc>
<doc id="640525" url="https://pl.wikipedia.org/wiki?curid=640525" title="Kopalnia Węgla Kamiennego Makoszowy">
Kopalnia Węgla Kamiennego Makoszowy

Kopalnia Węgla Kamiennego Makoszowy (niem. "Delbrück") – kopalnia znajdująca się w Zabrzu (Makoszowach) w województwie śląskim.
Kopalnia Makoszowy zatrudnia 1387 osób. Poziomy wydobywcze zakładu znajdują się na głębokości 660 i 850 m. W granicach kopalni pozostaje obszar górniczy o powierzchni 28,4 km². Obecnie kopalnia należy do Spółki Restrukturyzacji Kopalń S.A.
Obecnie prowadzone są zaawansowane prace likwidacji szybów, zwinięto liny maszyn wyciągowych pozostawiając jedynie szyb przeznaczony do wydobycia pozostałego w wyrobiskach sprzętu. Tym samym kopalnia zakończyła działalność.
Charakterystyka złoża.
Obszar położony jest na płn.-zach. skraju Niecki Głównej. Od płn.-zach. graniczy ze strefą sfałdowań warycyjskich, z którą związane są strefy uskoków o zrzutach 0-100 m – między innymi uskok „Diagonalny” o h=70-100 m, uskok „Knurowski” o h≈110m i uskok „Makoszowski” o zrzucie h≈70m. Z okresem orogenezy alpejskiej związane są uskoki o przebiegu zbliżonym do równoleżnikowego, do których należy uskok „Saara” o zrzucie dochodzącym do h=170-240 m oraz uskok „Kłodnicki” o zrzucie h≈180 m. Na obszarze Ruchu „Makoszowy” występują warstwy orzeskie o miąższości do 756 m, warstwy rudzkie o miąższości 680-720 m, warstwy siodłowe o miąższości 175-220 m i warstwy porębskie. Grubość eksploatowanych pokładów 1,2-3,3 m. Nachylenie 0-35°.
Historia.
Kopalnia Makoszowy zaczęła powstawać od 1890 r., gdy poziomami 170 i 230 m przez wyrobiska prowadzone pod ziemią na zachód z kopalni Guido (budowanej od połowy XIX w. przez hrabiego Guido Henckel von Donnersmarck) rozpoznano rezerwowe pola górnicze o nazwach Zero i Double Zero. W 1900 r. właściciel - Skarb Pruski - zaczął głębić szyb I zwany "koło Makoszów", a rok później szyb II. obydwa tylko do celów wentylacyjnych kopalni Luiza.
Jednak wkrótce szyby te rozrosły się do zakładu górniczego, zwanego od pola nadania górniczego - Zeroschächte. Fedrunek ruszył w kwietniu 1906 r. a po 2 latach oba szyby połączono z koksownią i przemianowano na Delbrückschachte.
Po III Powstaniu Śląskim i dwuletnim sporze granicznym Makoszowy i Kończyce decyzją specjalnej komisji Ligi Narodów przyznano w 1923 r. Polsce. Niemiecka kopalnia Delbrück została odcięta od zasobnego w węgiel pola po polskiej stronie, którego nie eksploatowano. Władze niemieckie starały się o jego wydzierżawienie i po negocjacjach w 1931 r. podpisano umowę o wymianie pól górniczych w strefie przygranicznej w Zabrzu i Knurowie między polsko-francuską spółką Skarboferm a niemiecką spółką Preussag.
Od kwietnia 1945 r., gdy Armia Czerwona przekazała częściowo zatopiony, opuszczony przez niemiecką załogę zakład władzom polskim, kopalnia nosi nazwę Makoszowy. W okresie rozbudowy kopalni na południe doszło 28 sierpnia 1958 r. do najtragiczniejszej katastrofy - od palnika acetylenowego, którym cięto żelazną stropnicę na poziomie 300 m, wybuchł ogromny pożar. Załoga uciekła przed ogniem, ale 20-minutowe aparaty ucieczkowe nie wystarczyły na ewakuację w dymach. Śmiertelnie zaczadziło się pod ziemią 72 górników a 87 uległo poważnym zatruciom.
W latach 60. XX w. zgłębiono do 717 m nowy szyb III, a kolejny - szyb IV wydobywczy - uruchomiono na głębokość 944 m w 1981 r. Od 1967 r. eksploatacja w Makoszowach przebiega wyłącznie systemem ścianowym. W 1988 r. zanotowano rekord wydobycia w historii zakładu - 5,13 mln t przy 10-tysięcznej załodze.
Od 1993 r. Makoszowy należały do Gliwickiej Spółki Węglowej a następnie (od 2003 r.) do Kompanii Węglowej. 1 lipca 2005 r. kopalnię połączono z Kopalnią Sośnicą, by po 10 latach rozdzielić ruchy i przekazać Makoszowy do Spółki Restrukturyzacji Kopalń S.A w Bytomiu.

</doc>
<doc id="640526" url="https://pl.wikipedia.org/wiki?curid=640526" title="Warzonka">
Warzonka



</doc>
<doc id="640527" url="https://pl.wikipedia.org/wiki?curid=640527" title="Centralny Komitet Żydów Polskich">
Centralny Komitet Żydów Polskich

Centralny Komitet Żydów w Polsce (CKŻP) (jidysz צענטראל קאמיטעט פון די יידו אין פוילו; "Centraler Komitet fun di Jidn in Pojln") – polityczne przedstawicielstwo Żydów w Polsce w latach 1944–1950.
CKŻP powołany został 12 listopada 1944 jako następca "Tymczasowego Centralnego Komitetu Żydów Polskich" (TCKŻP), utworzonego miesiąc wcześniej w celu reprezentowania Żydów wobec władz państwowych oraz zorganizowania opieki i pomocy Żydom, którzy przetrwali Holocaust. Po oswobodzeniu ziem polskich Komitet przeniósł się do Łodzi, , która w tym czasie stała się centrum żydowskiej diaspory ocalałej z Szoa.
Utworzona przy TCKŻP "Komisja Historyczna", przekształcona została w Centralną Żydowską Komisję Historyczną. Jej głównymi zadaniami było zbieranie relacji ocalonych z Zagłady, również w celu pomocy w ściganiu zbrodniarzy nazistowskich. W maju 1947 Komisję przekształcono w Żydowski Instytut Historyczny.
Od roku 1946 większość (80%) środków finansowych CKŻP pochodziła z dotacji American Jewish Joint Distribution Committee. Komitet koordynował repatriację, osadnictwo i pomoc dla repatriantów.
Od maja 1946 r. działał "Wydział Szkolny". W roku szkolnym 1946/1947 CKŻP zdołał pod własnymi auspicjami zorganizować 28 placówek szkolnych, a w roku następnym 33 (z ok. 3000 uczniów). W szkołach CKŻP program zbliżony był do szkół publicznych. Uczono dodatkowo języka i literatury jidysz, języka hebrajskiego oraz historii Żydów. W programie nie było lekcji religii, zaś sobota była dniem wolnym. Działało również 11 sierocińców i 60 domów starców.
W 1945 roku utworzono "Centralną Bibliotekę Żydowską". Od sierpnia 1946 działał również "Wydział Ziomkostw".
W czerwcu 1946 ustalono skład kierownictwa CKŻP. Według klucza partyjnego, na zasadach kompromisu między zalegalizowanymi stronnictwami żydowskimi, sześć miejsc mieli żydowscy komuniści (tzw. frakcja żydowska Polskiej Partii Robotniczej), cztery Bund, cztery Ichud, trzy Poalej Syjon-Lewica, trzy Poalej Syjon-Prawica i jedno miejsce – Ha-Szomer Ha-Cair. Funkcję przewodniczącego objął Emil Sommerstein z Ichudu, zastąpiony w 1946 przez Adolfa Bermana z Poalej Syjon-Lewicy.
W latach 1945–1950 CKŻP wydawał dziennik "Dos Naje Lebn", zaś od 1947 – miesięcznik młodzieżowy "Ojfgang". W latach 1946–1947 działało również wydawnictwo książkowe pod nazwą "Dos Naje Lebn" (później "Undzer Lebn").
"Wydział Kultury i Sztuki" roztaczał opiekę nad niewielkim środowiskiem malarzy i rzeźbiarzy, którzy przetrwali wojnę. Komitet udzielał wsparcia finansowego i organizacyjnego reaktywowanemu po wojnie Żydowskiemu Towarzystwu Krzewienia Sztuk Pięknych, a od listopada 1947 – założonemu przez członków PPR "Żydowskiemu Towarzystwu Kultury i Sztuki", prowadzącemu m.in. domy kultury, świetlice i biblioteki oraz sprawującemu kuratelę nad zespołami artystycznymi. Wsparcie finansowe uzyskał również zespół filmowy Kinor.
W miarę umacniania się systemu komunistycznego w Polsce, frakcja żydowska PPR sukcesywnie przejmowała wpływy w CKŻP. W 1948 roku znacjonalizowano 22 z 32 szkół CKŻP, a program pozostałych ujednolicono ze szkołami państwowymi. W następnym roku wszystkie szkoły włączono do narodowego systemu szkolnictwa. W 1949 roku funkcję przewodniczącego CKŻP przejął przedstawiciel zespołu PZPR przy CKŻP, Hersz Smolar.
Jednym z ostatnich akordów likwidacji pluralizmu żydowskiego życia instytucjonalnego przez władze państwowe było scalenie w 1950 roku CKŻP z "Towarzystwem Kultury Żydowskiej" w Towarzystwo Społeczno-Kulturalne Żydów w Polsce o linii politycznej całkowicie zgodnej z wykładnią państwową.

</doc>
<doc id="640529" url="https://pl.wikipedia.org/wiki?curid=640529" title="KWK Sośnica-Makoszowy">
KWK Sośnica-Makoszowy



</doc>
<doc id="640530" url="https://pl.wikipedia.org/wiki?curid=640530" title="Agrobiznes">
Agrobiznes

Agrobiznes (również "agrobusiness") – działania człowieka mające na celu wytwarzanie finalnych produktów żywnościowych, począwszy od pozyskania surowców pierwotnych, a na gotowej żywności na stole konsumenta skończywszy.
Zakres agrobiznesu.
Agrobiznes obejmuje:
Marketing w agrobiznesie.
Zadaniem dystrybutorów, usługodawców i agentów jest ułatwienie dostępności do towarów na rynkach docelowych. Pośrednicy prowadzą następujące działania:
Podstawowi pośrednicy.
Działania pośredników polegają na:

</doc>
<doc id="640535" url="https://pl.wikipedia.org/wiki?curid=640535" title="Sybiracy">
Sybiracy

Sybiracy – w Polsce określenie na osoby zesłane na Syberię zarówno w czasach carskiej Rosji, jak i ZSRR. Wielu sybiraków należy do Związku Sybiraków. Standardowe znaczenie słowa sybirak to mieszkaniec Syberii.
Rosja carska.
Historia zesłań.
W Imperium Rosyjskim zesłania były powszechną karą, ale również środkiem prewencji, co najmniej od początku XVI wieku. Do czasów Piotra I warunki kary zesłania nie były ściśle określone. Piotr I wyodrębnił karę katorgi, która od tej pory była odrębną karą względem zesłania. Obie kary zakładały przymusowe przesiedlenie, jednak katorga wiązała się z przymusową, ciężką fizycznie pracą bez wynagrodzenia i osadzeniem w specjalnych więzieniach dla katorżników, natomiast kara zesłania nie pozbawiała wolności osobistej, nie nakładała obowiązku pracy i umożliwiała pracę w wielu zawodach umysłowych. W późniejszym okresie różnice warunków odbywania katorgi i zesłania były dość niewielkie w przypadku katorżników skazanych za mniejsze przestępstwa, zwłaszcza po odbyciu części kary. Mogli oni wówczas mieszkać poza więzieniem i mieli szerszy wybór lżejszej pracy. Z kolei skazanym na zesłanie, zwłaszcza z powodów politycznych, mocno ograniczano możliwość wykonywania zawodów wyzwolonych czy urzędniczych. Jednak zawsze istniała różnica prawna oraz nakazu pracy. Większość osób po odbyciu katorgi odbywała jeszcze karę zesłania, choć w takim przypadku pozostawiano im znaczny wybór miejsca osiedlenia i możność podróżowania w ograniczonym zakresie, np. w obrębie guberni.
Określenie „Sybirak” występuje przede wszystkim w dwóch znaczeniach. W Rosji nazywa się tak mieszkańców Syberii, natomiast w Polsce Sybirakami przyjęło się nazywać tych wszystkich Polaków, którzy byli zesłani i przymusowo osiedleni na Syberii („zesłani na Sybir”), skąd pewna część nie wracała.
Na Syberii Polacy znaleźli się po raz pierwszy jako jeńcy wojenni w pierwszej połowie XVII wieku. Jednak właściwa historia polskich Sybiraków zaczyna się po rozgromieniu konfederatów barskich w 1768 roku. Kolejne fale zesłania z powodu uczestnictwa w spiskach, powstaniach, konspiracji, miały miejsce w latach 30. I 40. XIX wieku. Najwięcej Polaków trafiło na Syberię w wyniku klęski powstania styczniowego (lata 1863–1867). Oblicza się, że zesłano wtedy około 16,8 tys. Polaków oraz 1,8 tys. towarzyszących im osób. W ostatnim dwudziestoleciu XIX wieku „zsyłani” byli głównie uczestnicy nielegalnego ruchu rewolucyjnego. Od początku XX wieku liczba zesłańców nieznacznie, ale systematycznie rosła. Wśród nich byli ludzie skazani przez sądy oraz wygnani z kraju w drodze decyzji administracyjnej. W 1910 na Syberii przebywało od 48 do 52 tys. Polaków.
Pierwszy okres.
W pierwszym okresie miejscem zesłań były głównie północne obszary europejskiej części Rosji. Zsyłano wówczas wyłącznie z powodów politycznych lub religijnych. Niepewnych politycznie, ale nie oskarżonych o działania wrogie wobec władzy, członków rodziny panującej lub możnowładców, zwłaszcza kobiety i dzieci zsyłano także do prowincjonalnych miast lub klasztorów w centralnej Rosji. Od początków XVII wieku zaczęto zsyłać także na Syberię, wtedy też pojawiła się praktyka zsyłania jeńców wojennych. Pierwszy znany przypadek zesłania na Syberię dotyczy mieszkańców miasta Uglicz, których zesłano formalnie za to, że 15 maja 1591 po odkryciu ciała małoletniego następcy tronu Dymitra, dokonali samosądu na kilku osobach podejrzanych o morderstwo lub niechęć do carewicza. Choć samosądu dokonała grupa ludzi, to zesłano wszystkich obywateli miasta. Do zesłania przyczyniły się niepotwierdzone pogłoski o tym, że carewicza zamordował ktoś z obywateli miasta. Ugliczan przesiedlono w 1593 na Ural, gdzie zbudowali osadę Piełym. Zsyłką oficjalnie objęto również dzwon, w który bito na alarm po odkryciu zwłok (co spowodowało zgromadzenie się tłumu i w konsekwencji rozruchy). Uroczyście utrącono mu ucho, odcięto serce, wybatożono i wywieziono do Tobolska (powrócił z zesłania w 1892). Pierwszymi słynnymi syberyjskimi zesłańcami indywidualnymi była bojarska rodzina Romanowów (Iwan i Wasilij z rodzinami), późniejszych władców Rosji. Zesłał ich do Piełymu car Borys Godunow w 1601 i byli tam do 1602. Z 1617 znane jest pierwsze zesłanie jeńców wojennych, w postaci 60 Polaków i Litwinów osiedlonych w okolicy Tobolska. Generalnie w okresie 1593–1645 zesłano na Syberię 1500 osób, w tym 600 jeńców (głównie Polaków i Litwinów, ale także Szwedów i Tatarów).
Drugi okres.
Drugi okres zesłań, cechujący się wielkim wzrostem liczby zesłańców oraz zmianą składu społecznego i narodowego zesłanych, zaczął się w 1649, gdy po raz pierwszy wprowadzono karę zesłania za przestępstwa kryminalne (opuszczenie wsi przez poddanych). Nastąpiła szybka zmiana prawa, nakierowana m.in. na jak najszerszą zamianę kar śmierci na dożywotnie zesłanie. Od tego czasu starano się preferować wysyłanie na Syberię, a nie na północ europejskiej Rosji. W 1653 wprowadzono karę zsyłki za kradzież, rozbój i fałszowanie pieniędzy, w 1669 za włóczęgostwo, a na początku XVIII wieku także za dezercję z armii i za niemoralne prowadzenie się duchownych. Wtedy też wprowadzono pojęcie katorgi. Wobec wszystkich tych kategorii zesłanie było karą dodatkową poprzedzoną różnymi okaleczeniami i piętnowaniem. Od 1762 na zesłanie, a od 1765 na katorgę mogli wysyłać chłopów pańszczyźnianych również ich właściciele. Był to pierwszy przypadek, gdy o zesłaniu decydował ktoś inny niż władze.
Drugą cechą tego okresu zesłań był wielki wzrost zesłanych z powodów religijnych, politycznych oraz narodowościowych. Zajęcie wschodniej Ukrainy przez Rosję w 1654 i późniejsza walka z niezależnym kozactwem zainicjowała falę zesłanych Kozaków, stłumienie buntu strzelców przez cara Piotra I w 1698 przyniosło około 3 tys. zesłanych, a rozprawa z opozycyjnymi bojarami przez carycę Annę w latach 1731–1740 spowodowała wysłanie głównie na Syberię 20 tys. ludzi. Największą falę zesłanych przyniosły zesłania raskolników zaczęte w 1653 i trwające intensywnie do końca XVIII wieku. Liczbę zesłanych szacuje się na ponad 100 tys. ludzi.
Trzeci okres.
Trzeci okres historii zesłań zaczyna się w 1822, kiedy uchwalono reformę Spierańskiego. W zakresie więziennictwa polegała ona na utworzeniu centralnej (w Tobolsku) i lokalnej administracji więziennej, która miała prowadzić rejestr zesłanych i pilnować przestrzegania terminów zwolnień (wcześniej z reguły wszystkich traktowano jako dożywotnich). Miała także dbać o umieszczanie zesłańców w osadach, gdzie były wolne domy na ich przyjęcie oraz o zapewnienie im środków do życia. Zapewniono także wypłatę wynagrodzeń za wykonywaną pracę. Na trasie transportu zesłańców zbudowano liczne więzienia etapowe, celem polepszenia warunków podróży. Dzieci katorżników uznano za ludzi wolnych. Stworzono możliwość składania skarg i system kontroli nad nadużyciami wobec zesłańców, choć nie działał on wydajnie. Zbudowano osady (27 we wschodniej Syberii) przeznaczone wyłącznie dla zesłańców, przy czym po 1850 osady te upadły.
Okres ten, podobnie jak koniec poprzedniego, cechował się wielką liczbą zesłanych, z których prawie wszystkich kierowano na Syberię (od 1868 również do dzisiejszego północnego Kazachstanu, traktowanego wtedy jako część Syberii).
Liczba zesłanych w Rosji carskiej.
W latach 1807–1870 zesłano na Syberię 461 tysięcy osób. W okresie 1853–1862: 101 tysięcy, a w latach 1863–1872: 146 tysięcy. W drugiej połowie XIX wieku liczba zsyłanych na Syberię wahała się w granicach 10–15 tysięcy rocznie, a liczba zesłanych mieszkających na Syberii przekraczała 250 tysięcy osób (w 1891 – 260 tys., 1898 – 299 tys. zesłanych i 10 700 katorżników). Dodatkowo w XIX wieku dość dużo osób odbywało karę zesłania w rejonie Kaukazu, a niewielka liczba osób także w prowincjonalnych miastach Rosji europejskiej.
Warunki życia zesłańców w Rosji.
W pierwszym okresie zesłań (XVI-XVII wiek) warunki zesłań były bardzo ciężkie, a śmiertelność duża. Nie było wówczas więzień etapowych, a stan dróg do miejsca zesłania był bardzo zły. Zesłanie rzadko kiedy było jedyną karą, przeważnie wcześniej skazanych poddawano chłoście, piętnowaniu i odcięciu członków (języka, nosa) po czym bez okresu leczenia wysyłano w drogę. Osłabienie związane z torturami oraz trudności podróży skutkowały dużą umieralnością. W tym czasie nie było żadnej infrastruktury więziennictwa w rejonie zesłań, zesłańcy sami musieli budować domy dla siebie i zagospodarowywać się, nie mając prawa do pomocy materialnej ze strony państwa, a także z reguły nie mając majątku, który był konfiskowany mocą wyroku. Akcja osadnicza odbywała się w rejonach wybranych ze względu na surowość klimatu i brak cywilizacji. Brak nawet teoretycznej kontroli nad stosunkiem miejscowych władz do zesłańców powodował niezwykle częste nadużycia, w tym powszechne kary fizyczne. Zakaz opuszczania miejsca zesłania był wówczas ściśle przestrzegany, podobnie jak i zakaz zatrudniania politycznych i religijnych zesłańców na stanowiskach ułatwiających egzystencję. Ważniejsi zesłańcy polityczni i prawie wszyscy religijni byli trzymani w celach klasztornych lub więziennych, często w łańcuchach (np. na Wyspach Sołowieckich). Nie określano okresu zesłania. W zasadzie był on dożywotni. Potomkowie zesłańców, a zwłaszcza katorżników mieli również status zesłańca.
Jeńców wojennych traktowano znacznie lepiej. Zesłania nie poprzedzały tortury, mieli oni oficjalną zgodę na podejmowanie pracy w administracji państwowej lub służby wojskowej. Przeszkolenie wojskowe, a czasami i wykształcenie powodowało, że od początku swej zsyłki byli pod opieką władz miejsca zesłania, które odczuwały brak kadr (zwłaszcza na Syberii). Skutkowało to lepszym traktowaniem zarówno w trakcie transportu, jak i pobytu. Od 1630, na mocy ukazu cara, każdy jeniec szlacheckiego pochodzenia po przejściu na prawosławie otrzymywał szlachectwo rosyjskie. Większość jeńców była dość szybko zwalniana, po zawarciu pokoju z krajem macierzystym, często próbowano też ich werbować do służby carskiej nadając liczne przywileje. Dzieci jeńców miały status ludzi wolnych.
Po reformie Spierańskiego w 1822 ustalono warunki odbywania kary zesłania, które były później z reguły zaostrzane.
Transport zesłańców.
Wyznaczono jedną trasę transportu zesłańców z Europy do wschodniej Syberii (przez Kazań, Orenburg, Tobolsk) podzieloną na 61 etapów (po 54–64 km każdy). Wszyscy skazani na katorgę oraz osoby skazane na dożywotnie lub długotrwałe osiedlenie (zdecydowana większość skazanych) musieli wędrować pieszo w kajdanach. Dzienne normy marszu wynosiły 21 do 42 kilometrów. Po dwóch dniach marszu był dzień odpoczynku. Skazani na krótki okres zesłania wiezieni byli wozami konnymi, a skazani o wysokiej pozycji społecznej i nie obciążeni wyrokiem za zdradę stanu mogli uzyskać zgodę władz na podróż na swój koszt własnym powozem i z dowolną ilością bagażu. Obie powyższe kategorie zesłańców podróżowały bez kajdan, choć pod konwojem.
Pobyt na zesłaniu.
Każdemu zesłańcowi przysługiwał jednorazowy zasiłek na osiedlenie (często w postaci ziarna i materiałów), o ile osiedlał się na wsi. Oprócz tego osoby pochodzenia szlacheckiego dostawały rocznie 57 rubli pensji, a osoby niepełnosprawne lub stare 114 rubli i czasami możność zamieszkania w państwowym przytułku. W praktyce często świadczenia te wypłacano nieregularnie i z opóźnieniami. Kwota 57 rubli nie wystarczała do przeżycia, dlatego prawie wszyscy zesłańcy szukali jakiejkolwiek pracy zarobkowej, choć nie było przymusu prawnego.
Zesłania w ZSRR.
W ZSRR Syberia była dalej centrum zesłań, powstał tam m.in. system łagrów, zarządzany przez Główny Zarząd Obozów – Gułag. Po agresji ZSRR na Polskę setki tysięcy polskich mieszkańców Kresów uległo przesiedleniu, niektórzy m.in. na Syberię (inni np. do Kazachstanu).
14 czerwca 1941 w nocy rozpoczęła się sowiecka akcja przeciwko ludności zajętej Litwy. W pierwszym tygodniu wywieziono około 30 tys. osób. W latach 1941–1952 Sowieci wywieźli z kraju około 132 tys., z tej liczby zginęło 28 tys. 21 maja 1947 Centralny Komitet sowieckiej partii przyjął tajne postanowienie „O tworzeniu kołchozów w republikach bałtyckich” – Wiosna 1948 – wywózki o kryptonimie „Wiosna” były drugą falą wywózek i największą taką akcją w powojennej historii Sowietów. Trzecia faza czystek to akcja „Jesień” 1951, wywieziono 4 tys. rodzin chłopskich – 16 150 osób – „wrogów kolektywizacji”. Nie były to tak zwane repatriacje, ale zsyłki w głąb Rosji (np. do Buriackiej Mongolskiej Autonomicznej SRR wywieziono 39 766 osób).
Upamiętnienie.
Martyrologia Polaków zsyłanych, więzionych i mordowanych na Syberii została, po 1990, upamiętniona na Grobie Nieznanego Żołnierza w Warszawie napisem na jednej z tablic „SYBERIA OD 1768”.
Narodowy Bank Polski wprowadził do obiegu monety upamiętniające Sybiraków – „zagubione pokolenia polskiego narodu”:
2 stycznia 2017 nastąpiło otwarcie w Białymstoku ogólnopolskiego Muzeum Pamięci Sybiru, które jest centralną placówką zajmującą się upamiętnieniem syberyjskiej martyrologii.

</doc>
<doc id="640536" url="https://pl.wikipedia.org/wiki?curid=640536" title="Sybirak">
Sybirak



</doc>
<doc id="640537" url="https://pl.wikipedia.org/wiki?curid=640537" title="Zesłaniec">
Zesłaniec



</doc>
<doc id="640538" url="https://pl.wikipedia.org/wiki?curid=640538" title="Majdany (Nowa Wieś Przywidzka)">
Majdany (Nowa Wieś Przywidzka)

Majdany (kaszb. "Majdanë") – Polsce, położony w województwie pomorskim, w powiecie gdańskim, w gminie Przywidz, na turystycznym szlaku Wzgórz Szymbarskich. Jest częścią składową sołectwa Nowa Wieś Przywidzka.
W latach 1975–1998 przysiółek administracyjnie należał do województwa gdańskiego.

</doc>
<doc id="640541" url="https://pl.wikipedia.org/wiki?curid=640541" title="Kryzys ekonomiczny">
Kryzys ekonomiczny



</doc>
<doc id="640542" url="https://pl.wikipedia.org/wiki?curid=640542" title="Wyspa Thurstona">
Wyspa Thurstona

Wyspa Thurstona () – wyspa na Oceanie Południowym, położona niedaleko zachodnich wybrzeżu Antarktydy, na wysokości Ziemi Ellswortha. Powierzchnia wyspy wynosi 15,7 tys. km2. Jej długość wynosi 215 km, a szerokość – 90 km. Wyspę oblewa od wschodu Morze Bellingshausena, od zachodu – Morze Amundsena. Od kontynentu Antarktydy oddziela ją cieśnina Peacock Sound, którą pokrywa Lodowiec Szelfowy Abbota. 
Wyspa została odkryta 27 lutego 1940 przez admirała Richarda E. Byrda. Nazwał ją na cześć W. Harrisa Thurstona, nowojorskiego przemysłowca, sponsora wypraw antarktycznych. Początkowo uznano ją za półwysep, a dopiero w 1960 odkryto, że jest wyspą.

</doc>
<doc id="640546" url="https://pl.wikipedia.org/wiki?curid=640546" title="Roztoka (województwo pomorskie)">
Roztoka (województwo pomorskie)

Roztoka (dawniej "Dypendal", kaszb. "Dépendôl", niem. "Tiefenthal") – wieś kaszubska w Polsce położona w województwie pomorskim, w powiecie gdańskim, w gminie Przywidz. Wieś jest częścią składową sołectwa Nowa Wieś Przywidzka. Obecna urzędowa nazwa miejscowości to nazwa sztuczna utworzona przez Komisję Nazw Miejscowości i Obiektów Fizjograficznych.
W latach 1975–1998 miejscowość administracyjnie należała do województwa gdańskiego. Przed 1918 r. wieś była częścią powiatu kartuskiego.
Dawniej wieś występowała pod nazwami "Depenthal" oraz "Dypendal". W miejscowości zachowane pozostałości cmentarza ewangelickiego.
Inne miejscowości o nazwie Roztoka: Roztoka, Roztoki, Rostock

</doc>
<doc id="640570" url="https://pl.wikipedia.org/wiki?curid=640570" title="Grand Prix Kanady 2006">
Grand Prix Kanady 2006

Wyniki Grand Prix Kanady, dziewiątej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma
Linki zewnętrzne.
http://www.formula1.com
http://www.formula1.pl

</doc>
<doc id="640574" url="https://pl.wikipedia.org/wiki?curid=640574" title="Pussyworld">
Pussyworld

Pussyworld, to trzeci studyjny album polskiej grupy stoner metalowej Corruption. Wydany został 27 sierpnia 2002 roku nakładem Metal Mind Records na płycie CD oraz na kasecie magentofonowej. Wydawnictwo zostało zrealizowane w składzie Rafał "Rufus" Trela (śpiew), Krzysztof "Thrashu" Szydło (gitara), Grzegorz "Melon" Wilkowski (perkusja), Paweł "Elektryczny" Kubik (gitara) oraz Piotr "Anioł" Wącisz (gitara basowa).

</doc>
<doc id="640577" url="https://pl.wikipedia.org/wiki?curid=640577" title="Schopfheim">
Schopfheim

Schopfheim (alem. "Schopfe") – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba wspólnoty administracyjnej Schopfheim. Leży ok. 15 km od Lörrach. Przez miasto przepływaja rzeki Wiese i Kleine Wiese.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 26 radnych.
Współpraca.
Miejscowości partnerskie:

</doc>
<doc id="640587" url="https://pl.wikipedia.org/wiki?curid=640587" title="Banknoty polskie z lat 1920-1929">
Banknoty polskie z lat 1920-1929



</doc>
<doc id="640589" url="https://pl.wikipedia.org/wiki?curid=640589" title="Jaryzacja">
Jaryzacja



</doc>
<doc id="640591" url="https://pl.wikipedia.org/wiki?curid=640591" title="Wernalizacja">
Wernalizacja



</doc>
<doc id="640594" url="https://pl.wikipedia.org/wiki?curid=640594" title="Virgin’s Milk">
Virgin’s Milk

Virgin’s Milk – piąty studyjny album polskiej grupy stoner metalowej Corruption. Wydany został 28 września 2005 roku nakładem Metal Mind Records.

</doc>
<doc id="640596" url="https://pl.wikipedia.org/wiki?curid=640596" title="Berlioz">
Berlioz

Berlioz:

</doc>
<doc id="640597" url="https://pl.wikipedia.org/wiki?curid=640597" title="Bacchus Songs">
Bacchus Songs

Bacchus Songs – drugi studyjny album polskiej grupy stoner metalowej Corruption. Wydany został 1996 roku nakładem Negative Records na kasecie.

</doc>
<doc id="640598" url="https://pl.wikipedia.org/wiki?curid=640598" title="Club Guaraní">
Club Guaraní

Club Guaraní – paragwajski klub piłkarski z siedzibą w sąsiedztwie Dos Bocas w zespole miejskim Asunción, założonym w roku 1903.
Historia.
Club Guaraní jest drugim najstarszym klubem piłkarskim w Paragwaju. Założony został w roku 1903 pod nazwą "Football Club Guarani", a pierwszym prezydentem był Juan Patri. Nazwa klubu wywodzi się od plemienia
Guaraní, którego kultura i historia stanowi istotę Paragwaju. Kolory klubu, czarne i żółte, zaproponowane zostały przez braci Melina (którzy należeli do grupy założycieli klubu). Inspiracją dla wyboru takich barw były kolory używane przez urugwajski Peñarol, gdzie bracia Melina grali przez kilka lat. Wspomniane barwy używane były również przez angielskiego kapra Francisa Drake'a, na jego herbie i tarczy, co było drugim powodem do użycia takich barw.
Guaraní jest w Paragwaju klubem o wielkich tradycjach, mającym na swym koncie 9 tytułów mistrza kraju. Złotą erą klubu były lata 60. XX wieku, kiedy to klub posiadał znakomitą drużynę, zdobył trzy tytuły mistrzowskie oraz dotarł aż do półfinału Copa Libertadores w roku 1966.
Wraz z klubem Olimpia Guaraní rozgrywa "clásico añejo", najstarsze derby w Paragwaju, gdyż oba zespoły są najstarszymi klubami w kraju. Oba kluby są jedynymi, które od początku grają w pierwszej lidze i nie zaznały jeszcze goryczy spadku do drugiej ligi.

</doc>
<doc id="640600" url="https://pl.wikipedia.org/wiki?curid=640600" title="1 Królewska">
1 Królewska



</doc>
<doc id="640601" url="https://pl.wikipedia.org/wiki?curid=640601" title="Rumuńska cyrylica">
Rumuńska cyrylica

Rumuńska cyrylica – sposób zapisu pisma w języku rumuńskim (zwanym dawniej wołoskim lub mołdawskim) oficjalnie obowiązujący do roku 1860, gdy zastąpiono ją "alfabetem transferowym", a następnie, w 1862, dzisiejszym zmodyfikowanym alfabetem łacińskim.
W okresie dostosowywania rumuńskich dokumentów, map itp. funkcjonował tzw. "alfabet transferowy", w którym znalazły się zarówno litery łacińskie, jak i litery cyrylicy. W alfabecie transferowym pojawiły się znaki diakrytyczne – brewis, cyrkumfleks i przecinek dolny – używane do dziś. Jednym z twórców alfabetu transferowego był Ion Budai-Deleanu.
Zastąpienie cyrylicy alfabetem łacińskim było jednym z przejawów świadomej romanizacji kultury rumuńskiej pod koniec XVIII i w XIX w. Twórcami programu romanizacji języka rumuńskiego byli przedstawiciele tzw. szkoły siedmiogrodzkiej, m.in. Petru Maior i Ion Budai-Deleanu.
Po utworzeniu Mołdawskiej Autonomicznej Socjalistycznej Republiki Radzieckiej w 1924 r., powrócono do cyrylicy, uproszczonej do postaci grażdanki. Alfabet ten był używany w Mołdawskiej SRR do 1989 r., w Mołdawii Naddniestrzańskiej jest używany do dzisiaj.

</doc>
<doc id="640602" url="https://pl.wikipedia.org/wiki?curid=640602" title="2 Królewska">
2 Królewska



</doc>
<doc id="640603" url="https://pl.wikipedia.org/wiki?curid=640603" title="Pałac Bruhla">
Pałac Bruhla



</doc>
<doc id="640605" url="https://pl.wikipedia.org/wiki?curid=640605" title="Bi Sheng">
Bi Sheng

Bi Sheng (ur. ok. 990, zm. 1051) – Chińczyk, który w latach 1041–1048 wynalazł ruchomą czcionkę. Wydarzenie opisał uczony Shen Kuo (沈括) w "Notatkach znad Strumienia Snów" (夢溪筆談 Mengxi Bitan) w 1086 roku. Bi Sheng nie miał rangi urzędowej, a więc był prostym człowiekiem. Według jednych źródeł kupcem, według innych – kowalem.
Wynalazek Bi Shenga nie wywołał w Chinach takiej rewolucji, jak ruchoma czcionka w Europie ze względu na stopień komplikacji chińskiego pisma. Dwa wieki później wynalazek Bi Shenga ulepszył Wang Zhen produkując drewniane ruchome czcionki.
Jesienią 1990 r. w prowincji Hubei odkryto grobowiec Bi Shenga.
O Bi Shengu w "Notatkach znad Strumienia Snów".
"W erze gingli Bi Sheng, człowiek bez rangi urzędowej, zrobił ruchomą czcionkę. Jego metoda wyglądała jak następuje: wziął miękką glinę i wyciął w niej znaki (…) tak cienkie jak krawędź monety. Każdy znak stanowił osobną czcionkę. Wypalił je w ogniu, żeby stały się twarde. Uprzednio przygotował żelazną płytę, którą pokrył mieszaniną sosnowej żywicy, wosku i popiołu z papierem. Kiedy chciał drukować, wziął żelazną ramę i umieścił ją na płycie. Na tym ułożył ciasno czcionki. Gdy rama była pełna, całość tworzyła jedną solidną matrycę (…) Dla każdego znaku było kilka czcionek, a dla niektórych najczęściej używanych 20 lub więcej. Trzeba było bowiem być przygotowanym na to, że jeden znak występował wiele razy na tej samej stronie. Gdy znaki nie były używane, opatrywał je papierowymi etykietami i trzymał w drewnianych pudełkach. Jeśli pojawił się rzadki znak, którego wcześniej nie przygotowano, był na poczekaniu wykonywany i wypalany. Szybko wszystko było gotowe (…) Gdy Bi Sheng umarł, zbiór jego czcionek przeszedł na własność moich bratanków i od tego czasu jest przechowywany jako najcenniejsze dobro".

</doc>
<doc id="640607" url="https://pl.wikipedia.org/wiki?curid=640607" title="Iwona Kutyna">
Iwona Kutyna

Iwona Kutyna (ur. 19 kwietnia 1975 w Tarnobrzegu) – polska dziennikarka radiowa i telewizyjna, konferansjerka.
Radio.
Pracę dziennikarską rozpoczęła w wieku 16 lat w tarnobrzeskim Radiu Leliwa, gdzie prezentowała "Listę Przebojów Radia Leliwa" (wspólnie z Rafałem Freyerem), czytała serwisy informacyjne oraz prowadziła audycje w południowym paśmie radia. W listopadzie 1999 otrzymała propozycję pracy w Radiu Kolor, prowadziła autorski program muzyczny. Następnie przeszła do Radia Plus, gdzie przedstawiała serwisy informacyjne. Od 2007 do 2009 roku czytała serwisy informacyjne w Programie I Polskiego Radia, a od czerwca 2015 do sierpnia 2016 była prezenterką serwisów informacyjnych w Programie IV Polskiego Radia. Od maja 2019 prowadzi pasmo "Nastaw się na chillout" w radiu Chillizet.
Telewizja.
Pracę w telewizji zaczęła od programu interwencyjnego "Tenbit.pl" w TVN. W 2001 została prezenterką serwisów informacyjnych w TVN24. Potem pracowała w TV4, gdzie prowadziła "Dziennik" oraz "Flesz TV4". Następnie trafiła do "Informacji" (później "Wydarzeń") w telewizji Polsat. W kwietniu 2006 przeszła do TVP2, gdzie do końca 2010 prezentowała "Panoramę". Prowadziła również jedną z debat telewizyjnych przed wyborami parlamentarnymi w 2007. Od sierpnia 2009 do sierpnia 2013 była prezenterką "Serwisów TVP Info". Od grudnia 2013 do czerwca 2014 była współprowadzącą interaktywnego programu poradnikowego "Zapraszamy na kawę" w TVP Regionalna, a od lipca 2015 do marca 2016 była prezenterką programu informacyjnego "Polonia 24" i programu interaktywnego "Halo Polonia" w TVP Polonia. Od kwietnia do sierpnia 2016 ponownie prowadziła główne wydanie "Panoramy" oraz emitowany po jej zakończeniu program publicystyczny "Po przecinku" w TVP Info.
Internet.
Od połowy sierpnia 2016 do końca września 2022 pracowała w redakcji portalu Onet.pl, gdzie prowadziła serwis informacyjny "Onet24", a później była jednym z gospodarzy porannego programu "Onet Rano". W marcu 2023 przeszła do redakcji „Super Expressu”, w której została jednym z gospodarzy programu wideo "Wieczorny Express".
Wyróżnienia zawodowe.
W 2008 była nominowana do "TeleKamery" w kategorii "Informacje".
Życie prywatne.
Prywatnie przez osiem lat (1998–2007) związana z Tomaszem Kinem. Związek z młodszym od siebie Kinem doprowadził do rozpadu jej małżeństwa z Tomaszem Kutyną i przyczynił się do jej wyjazdu z Tarnobrzega i rozpoczęcia życia w Warszawie.

</doc>
<doc id="640608" url="https://pl.wikipedia.org/wiki?curid=640608" title="Ecstasy (album Corruption)">
Ecstasy (album Corruption)

Ecstasy - pierwszy studyjny album polskiej grupy Corruption. Wydany został w styczniu 1995 roku nakładem Sick Records.

</doc>
<doc id="640610" url="https://pl.wikipedia.org/wiki?curid=640610" title="Junky">
Junky

Junky – promo album polskiej grupy heavymetalowej Corruption. Wydany został w 1998 roku nakładem własnym.

</doc>
<doc id="640614" url="https://pl.wikipedia.org/wiki?curid=640614" title="Dawn of Sullen Oratory">
Dawn of Sullen Oratory

Dawn of Sullen Oratory – album promocyjny polskiej grupy heavymetalowej Corruption, wydany został w 1993 roku.

</doc>
<doc id="640615" url="https://pl.wikipedia.org/wiki?curid=640615" title="Stara Synagoga w Sompolnie">
Stara Synagoga w Sompolnie

Stara Synagoga w Sompolnie – drewniana bożnica zbudowana około 1816 roku przy ulicy Piotrkowskiej. Była pierwszą synagogą w Sompolnie. Na jej miejscu w 1910 roku wzniesiono nową synagogę.

</doc>
<doc id="640617" url="https://pl.wikipedia.org/wiki?curid=640617" title="The Ultra-Florescence">
The Ultra-Florescence

The Ultra-Florescence - promocyjny album polskiej grupy heavymetalowej Corruption, wydany został w 1992 roku nakładem Carnage Records.

</doc>
<doc id="640618" url="https://pl.wikipedia.org/wiki?curid=640618" title="Zespół krowiego języka">
Zespół krowiego języka

Zespół krowiego języka (zespół czarnego języka) – zespół chorobowy będący obok pelagry skutkiem niedoboru witaminy PP. Przebiega on w postaci krwotocznego zapalenia błony śluzowej przewodu pokarmowego i pochwy. Język i błona śluzowa jamy ustnej są owrzodzone, pokryte czerniejącym, łuszczącym się nabłonkiem, podobne zmiany występują w innych odcinkach przewodu pokarmowego i w pochwie.
Zespół ten leczy się witaminą PP w dawce 1 grama na dobę, co daje jego szybkie ustąpienie.

</doc>
<doc id="640619" url="https://pl.wikipedia.org/wiki?curid=640619" title="Hannah Omish">
Hannah Omish



</doc>
<doc id="640621" url="https://pl.wikipedia.org/wiki?curid=640621" title="Absorbed in Misery">
Absorbed in Misery

Absorbed in Misery – demo album polskiej grupy heavy metalowej Corruption, wydany 15 września 1991 roku nakładem własnym.

</doc>
<doc id="640622" url="https://pl.wikipedia.org/wiki?curid=640622" title="Akademia Rumuńska">
Akademia Rumuńska



</doc>
<doc id="640624" url="https://pl.wikipedia.org/wiki?curid=640624" title="Korespondencja amarneńska">
Korespondencja amarneńska



</doc>
<doc id="640626" url="https://pl.wikipedia.org/wiki?curid=640626" title="Fitoremediacja">
Fitoremediacja

Fitoremediacja (gr. "phyto" – roślina, łac. "remedium" – środek zaradczy) – technologia wykorzystująca rośliny wyższe w procesie oczyszczania środowiska (gleby, wód gruntowych i powierzchniowych, osadów ściekowych oraz powietrza). Metoda opiera się na praktycznym zastosowaniu trzech typów odpowiedzi fizjologicznej roślin wobec zanieczyszczeń obecnych w środowisku – wykluczania, akumulacji oraz hiperakumulacji.
Techniki fitoremediacji.
Do oczyszczania skażonych matryc środowiskowych wykorzystuje się następujące technologie:
Fitoekstrakcja.
Metoda rekultywacji skażonego środowiska, która wykorzystuje zdolność roślin wyższych do pobierania zanieczyszczeń przez system korzeniowy i ich późniejszą translokację do organów nadziemnych. Dzięki temu procesowi szkodliwe substancje mogą być usunięte ze skażonej matrycy wraz z powstałą biomasą. Fitoekstrakcja stosowana jest głównie w oczyszczaniu gleb oraz osadów dennych skażonych metalami ciężkimi, pierwiastkami promieniotwórczymi oraz związkami organicznymi. Składa się z trzech elementarnych etapów : unieruchomienia szkodliwej substancji w glebie, pobrania unieruchomionych substancji przez system korzeniowy i transport do części nadziemnych rośliny.
Szybkość pobierania substancji przez system korzeniowy zależy od formy występowania zanieczyszczenia w glebie, natomiast efektywność całego procesu jest zależna od odczynu gleby, procesów oksydacyjno-redukcyjnych oraz aktywności mikrobiologicznej. Na przykład metale ciężkie zaabsorbowane na powierzchni materii organicznej lub tlenków żelaza, manganu, glinu są łatwo dostępne dla roślin, natomiast występujące w kompleksach mają znacznie mniejszą biodostępność. Literatura wyróżnia dwa rodzaje fitoekstrakcji: metodę ciągłą z wykorzystaniem hiperakumulatorów oraz metodę indukowaną, która opiera się o dostarczanie do skażonej gleby związków chelatujących. Metoda ciągła korzysta z nadzwyczajnie intensywnego pobierania i akumulowania zanieczyszczeń przez wybrane gatunki roślin m.in. "Thlaspi caerulescens, Alyssum bertolonii, Silene cucubalus. "Niestety ze względu na niską biomasę hiperakumulatorów proces ten jest długotrwały i dziś może się sprowadzać do ewentualnej fitoekstrakcji Cd i Ni z gleb umiarkowanie zanieczyszczonych. Szansę powodzenia tej metody dają natomiast rośliny o dużej biomasie, które alternatywnie pobierają względnie duże ilości metali ciężkich i mają dużą tolerancję wobec wysokiego stężenia zanieczyszczeń. W tym procesie swoje zastosowanie odnajdują niektóre odmiany topoli "Populus" spp. i wierzby "Salix" spp. Fitoekstrakcja indukowana polega na dodaniu do roztworu glebowego związków chelatujących jak EDTA, HEDTA, DTPA oraz wielu innych w celu zwiększenia akumulacji zanieczyszczeń w tkankach rośliny. Gatunki wykorzystywane w tym procesie to m.in. gorczyca sarepska ("Brassica juncea)," kukurydza ("Zea mays)", rzepak ("Brassica napus").
Podczas procesu fitoekstrakcji należy zwrócić szczególną uwagę na sposób zagospodarowania lub utylizacji powstałej biomasy, która jest warta zainteresowania, ponieważ zawiera dużą ilość cennych gospodarczo pierwiastków: Cu, Ni, Co, Zn. Pierwsze zestawienie metod utylizacji powstałej biomasy zawierającej Pb, Cd, Zn stworzyli Sas-Nowosielska i współpr. (2004). Wyróżnili oni metody etapu wstępnego, czyli ograniczenie objętości odpadu oraz metody utylizacji. Etap wstępny obejmował działania takie jak: kompostowanie, pirolizę, sprasowanie biomasy. Kompostowanie zostało ocenione jako najmniej użyteczne, ze względu na konieczność składowania na wysypiskach odpadów niebezpiecznych, natomiast piroliza wydaje się najlepszym rozwiązaniem, ponieważ produktem jest tu użyteczny gaz pirolityczny a biomasa ulega znacznej redukcji. Wśród metod utylizacji wymieniono: spalenie biomasy w hucie cynku i ołowiu, spopielenie, ekstrakcja z zastosowaniem ekstrahentów oraz składowanie na wysypiskach odpadów niebezpiecznych. Spośród wymienionych sposobów spalenia biomasy w hucie cynku i ołowiu uznano za najbardziej przyjazną środowisku.
Fitoremediacja jest akceptowana społecznie jako "zielona technologia", co umożliwia jej ciągły rozwój. Zaletą jest także niewielki nakład finansowy na wprowadzenie i realizację tej metody w porównaniu z klasycznymi metodami fizykochemicznymi. Dodatkowo proces ten prowadzi do efektywnego oczyszczenia skażonej matrycy bez znacznego obniżenia jej właściwości biologicznych. Należy zauważyć, że obsadzanie skażonych terenów roślinami znacznie zwiększa wartość estetyczną krajobrazu. Niestety jest to metoda dość długotrwała (może trwać nawet do 20 lat podczas oczyszczania bardzo skażonych gleb) i niosąca za sobą ryzyko przemieszczenia zanieczyszczeń do łańcucha pokarmowego, co wymaga dodatkowego zabezpieczenia oczyszczanego terenu. Problemem jest także ograniczona fitoprzyswajalność nagromadzonych w glebie zanieczyszczeń.
Fitostabilizacja.
Jest procesem, w którym do rekultywacji gleb wykorzystywana jest zdolność zatrzymywania zanieczyszczeń w korzeniach wyselekcjonowanych gatunków roślin. Proces ten zachodzi na drodze adsorpcji na powierzchni korzeni, adsorpcji do ich wnętrza i wytrącenia w strefie korzeniowej, Dodatkowo sam system korzeniowy powoduje unieruchomienie gleby i zawartej w niej zanieczyszczeń, uniemożliwiając erozję powietrzną oraz wodną, dzięki czemu zanieczyszczenia nie przemieszczają się do głębszych warstw profilu glebowego.
Metoda ta polega na wprowadzeniu do zanieczyszczonej gleby związków chemicznych, które zmniejszają rozpuszczalność szkodliwych substancji. Następnie na tak przygotowanym podłożu prowadzi się hodowle wybranych do tego celu gatunków roślin, w celu stabilizacji powierzchni gleby. Należy monitorować stan rizosfery oraz wydzielin korzeniowych, stężenia zanieczyszczeń, aby mieć wpływ na rozpuszczalność metali oraz stopień ich wymywania. Stwierdzono także przydatność mikoryzy w fitostabilizacji. Pomimo że pierwsze rośliny, kolonizujące tereny o podwyższonej zawartości metali ciężkich, to zazwyczaj gatunki niemikoryzowe, wykształcenie prawidłowej struktury gleby zależy od pojawienia się symbiotycznych grzybów. Zdolność do wiązania i detoksykacji metali ciężkich w częściach podziemnych rośliny, uzyskana dzięki mikoryzie, okazała się szczególnie przydatna do stymulacji wzrostu roślin uprawnych hodowanych na podłożach zanieczyszczonych.
stabilizacja arsenu – "Populus sp. "(toleruje stężenie tego pierwiastka w glebie do 1250 mg/kg)
stabilizacja chromu – "Brassica juncea" (redukuje chrom)
stabilizacja miedzi, cynku, ołowiu – niektóre gatunki traw m.in. "Festuca rubra, Agrostis sp."
Związki fosforanowe (ortofosforan wapnia, Na2HPO4, K2HPO4)
Uwodnione tlenki żelaza (odpady zawierające tlenki żelaza)
Minerały ilaste (naturalne i sztuczne glinokrzemiany, w tym zeolity)
Substancje organiczne (gnojowica, kompost, osady ściekowe)
Do zalet tej metody należy zaliczyć: wysoki stopień akceptacji społecznej, stosunkowo niskie koszty, pozytywny wpływ na środowisko ze względu na odbudowę pokrywy roślinnej. Natomiast głównym problem jest fakt iż ta metoda nie rozwiązuje problemu zanieczyszczenia definitywnie, zanieczyszczenia są tylko unieruchomione. Ograniczenia widoczne są także podczas samej hodowli, ponieważ rośliny te zazwyczaj wymagają intensywnego nawożenia oraz długotrwałego monitoringu.
Fitodegradacja.
Określana jest również mianem fitotransformacji i jest procesem rozkładu nagromadzonych w glebie zanieczyszczeń dzięki metabolicznej aktywności roślin. Jest to zjawisko mające miejsce wewnątrz rośliny, po pobraniu zanieczyszczeń przez korzenie, a także na zewnątrz z udziałem enzymów wydzielanych do rizosfery, które stymulują rozwój mikroorganizmów odpowiedzialnych za detoksykację. Powstające w tym procesie produkty rozpadu zanieczyszczeń są wykorzystywane do budowy nowych tkanek roślinnych. Związki te mogą być także odparowywane przez aparaty szparkowe, a także rozkładane do prostych związków nieorganicznych. Metoda ta znalazła zastosowanie w oczyszczaniu terenów skażonych substancjami ropopochodnymi, chlorowcopochodnymi, wybuchowymi oraz herbicydami. W tej metodzie wykorzystywane są gatunki mieszańcowej topoli mieszańcowej wierzby.
Fitowolatylizacja.
Jest określana jako proces pobierania zanieczyszczeń ze skażonej wody lub gleby i transpiracji zanieczyszczenia lub jego zmodyfikowanej formy przez aparaty szparkowe do atmosfery. Fitowolatylizacja zachodzi gdy rosnące rośliny pobierają zanieczyszczoną wodę z gleby i część z tych zanieczyszczeń transpiruje przez aparaty szparkowe. Swoje zastosowanie metoda ta znalazła także w usuwaniu lotnych zanieczyszczeń, takich jak rozpuszczalniki chloroorganiczne. Spośród substancji nieorganicznych proces fitowolatylizacji jest użyteczny w eliminacji z wód i gleb rtęci, arsenu oraz selenu.
Już w latach czterdziestych dwudziestego wieku stwierdzono, że niektóre rośliny mają nie tylko zdolność do hiperakumulacji tego pierwiastka, ale także do jego wydzielania w formie lotnej. Przykładem takiej rośliny jest traganek groniasty ("Astragalus racemosus"). Rośliny te wydzielają selen w formie selenku dimetylu, związku mającego charakterystyczny zapach czosnku.
Jest to metoda związana z uprawą transgenicznych roślin wyższych, które zostały zmodyfikowane genetycznie przez wprowadzenie do ich genomu bakteryjnego genu merA odpowiedzialnego za syntezę reduktazy rtęciowej. Enzym ten redukuje toksyczny jon Hg2+ do mniej toksycznej, lotnej formy Hg0 . Rośliny wykorzystywane do tego procesu to m.in.rzodkiewnik ("Arabidopsis thaliana), "tytoń ("Nicotiana tabacum). "
Pomimo dość dużej atrakcyjności metody stanowi ona duże zagrożenie dla środowiska i zdrowia człowieka, wiąże się to z faktem usunięcia z gleby lub wód zanieczyszczeń, które następnie rozprzestrzeniają się w atmosferze.
Fitofiltracja.
Jest metodą polegającą na zastosowaniu roślin lub wysuszonej biomasy do oczyszczania wód z różnych pierwiastków. Jako biomasę stosuje się wysuszone całe rośliny lub tylko ich organy, a źródłem tego materiału z reguły są rośliny lądowe. Roślinami najczęściej wykorzystywanymi do fitofiltracji są jednak rośliny wodne ("Elodea canadensis, Eichornia crassipes"). Do fitofiltracji zaliczyć należy rizofiltrację oraz szuwarowe oczyszczanie ścieków.
Wykorzystywana jest do oczyszczania wody skażonej metalami ciężkimi oraz pierwiastkami promieniotwórczymi z wykorzystaniem systemu korzeniowego roślin wyższych. Metoda ta polega na hodowli roślin w kulturach hydroponicznych, a następnie przeniesieniu ich do zanieczyszczonej wody, tak aby tylko korzenie miały kontakt z wodą. Proces ten obejmuje pobieranie zanieczyszczeń, adsorpcje i ich wydzielenie na powierzchni korzeni. Dzięki gatunkom takim jak: słonecznik, gorczyca sarepska, szpinak, kukurydza, tytoń można usunąć wiele metali ciężkich m.in. Cd, Cr, Cu, Ni. Najwięcej badań prowadzonych było w celu oczyszczania wód z pierwiastków promieniotwórczych (np. U, Cs, Ra, Sr). W tych eksperymentach najbardziej zadowalające wyniki dawała hodowla gorczycy sarepskiej i słonecznika, które wytwarzają bardzo duży system korzeniowy.
Takie oczyszczalnie tworzą sztucznie utrzymywane, płytkie zbiorniki wodne, których przynajmniej 50% powierzchni pokrywają makrofity. Gatunkami głównie wykorzystywanymi w tej metodzie są m.in. "Phragmites australis, Typha latifolia, Potamogeton spp., Lemna spp. "a także duże gatunki glonów jak: "Chara spp., Nitella spp." W przeciwieństwie do rizofiltracji większą rolę niż system korzeniowy odgrywają mikroorganizmy oraz osad przydenny. Ta metoda stosowana jest głównie do oczyszczania ścieków komunalnych oraz rolniczych, będących źródłem zanieczyszczenia fosforem i azotem.

</doc>
<doc id="640628" url="https://pl.wikipedia.org/wiki?curid=640628" title="Hellectrify Yourself">
Hellectrify Yourself

Hellectrify Yourself – pierwszy koncertowy album DVD polskiej grupy heavymetalowej Corruption. Wydany został w 2004 roku nakładem Metal Mind Records, zawiera koncert zarejestrowany w krakowskim ośrodku telewizyjnym.

</doc>
<doc id="640629" url="https://pl.wikipedia.org/wiki?curid=640629" title="Piotr Dziemski">
Piotr Dziemski

Piotr Dziemski (ur. 10 lutego 1953 w Gnieźnie, zm. 29 marca 1975 w Białymstoku) – polski perkusista, syn aktora .
Życiorys.
Od wczesnych lat młodzieńczych grał w zespołach rockowych: w latach 1968–1969 w zespole Scholastycy założonym w 1967 r. przez swojego brata Tadeusza Dziemskiego i Łukasza Teofilewicza (prócz nich w skład grupy wchodzili: Jerzy Dziemski, Janusz Stankiewicz i Andrzej Bielecki, którego zastąpił Piotr), w latach 1971–1972 w grupie XYŻ przemianowanej w 1972 r. na Brothers (z braćmi Tadeuszem i Jerzym) i w pierwszej połowie 1973 r. w zespole Universum. W lipcu 1973 r. Czesław Niemen zaproponował Piotrowi Dziemskiemu stałą współpracę. Piotr od razu zaaklimatyzował się w zespole, którego trzon stanowili muzycy katowickiej grupy Krzak i już we wrześniu 1973 r. wziął udział w turze koncertowej zespołu Niemena po RFN i Holandii. W listopadzie 1973 r. zespół Niemena z Piotrem Dziemskim grającym na perkusji dokonuje pierwszych nagrań w studio Polskiego Radia. Jedno z tych nagrań „Smutny Ktoś i biedny Nikt” Polskie Radio zamieściło na dwupłytowym albumie „Pamiętam ten dzień” (PRCD 1290–1291) w listopadzie 1974 r. Piotr Dziemski wziął także udział w nagraniu studyjnego albumu „Niemen Aerolit” z muzyką Czesława Niemena do wierszy wielkich polskich poetów (min. „Pielgrzym” i „Daj mi wstążkę błękitną” do wierszy Cypriana Kamila Norwida i „Kamyk” do wiersza Zbigniewa Herberta). Po nagraniu tej płyty w listopadzie 1974 r. zespół „Niemen” przemianowano na „Niemen Aerolit”. W dniu 9 maja 1974 roku podczas koncertu zespołu Czesława Niemena w klubie „Riviera” zarejestrowano suitę „41 Potencjometrów Pana Jana”, następnie zmontowaną, skróconą i przez wiele lat przechowywaną przez prezentera Programu Trzeciego Polskiego Radia – Janusza Kosińskiego. W październiku 2007 r. Agencja Fonograficzna Polskiego Radia w porozumieniu z Małgorzatą Niemen i innymi spadkobiercami Czesława Niemena wydała tę suitę na płycie pod numerem katalogowym 1012.
Piotr Dziemski zmarł nagle 29 marca 1975 r. z powodu błędów i zaniedbań w sztuce lekarskiej. Czesław Niemen poświęcił mu utwór „Epitafium pamięci Piotra” – zamieszczony na płycie Katharsis.

</doc>
<doc id="640633" url="https://pl.wikipedia.org/wiki?curid=640633" title="Jezioro Przywidzkie Małe">
Jezioro Przywidzkie Małe

 
Jezioro Przywidzkie Małe – jezioro w woj. pomorskim, w pow. gdańskim, w gminie Przywidz, leżące we wschodniej części Pojezierza Kaszubskiego, połączone z Jeziorem Przywidzkim Wielkim.
Ogólna powierzchnia: 17 ha

</doc>
<doc id="640635" url="https://pl.wikipedia.org/wiki?curid=640635" title="Synagoga w Słupcy">
Synagoga w Słupcy

Synagoga w Słupcy – synagoga znajdująca się w Słupcy przy ulicy Bożniczej 11.
Synagoga została zbudowana w drugiej połowie XIX wieku. Podczas II wojny światowej hitlerowcy zdewastowali synagogę. Po zakończeniu wojny budynek synagogi przebudowano na Urząd Miejski, następnie mieściły się w niej biblioteka pedagogiczna, siedziba Polskiego Czerwonego Krzyża, a obecnie budynek nie jest używany. 
W maju 2005 roku na mocy ustawy z 1997 roku o restytucji mienia żydowskiego synagoga wraz z mykwą zostały zwrócone Gminie Wyznaniowej Żydowskiej we Wrocławiu.
Murowany budynek synagogi wzniesiono na planie prostokąta, z płytkimi ryzalitami elewacji południowej i północnej. Częściowo zachował się wystrój zewnętrzny.

</doc>
<doc id="640638" url="https://pl.wikipedia.org/wiki?curid=640638" title="Gnassingbe Eyadema">
Gnassingbe Eyadema



</doc>
<doc id="640639" url="https://pl.wikipedia.org/wiki?curid=640639" title="Gnassingbé Eyadema">
Gnassingbé Eyadema



</doc>
<doc id="640643" url="https://pl.wikipedia.org/wiki?curid=640643" title="Synagoga w Sierakowie">
Synagoga w Sierakowie

Synagoga w Sierakowie – synagoga znajdująca się w Sierakowie przy ulicy Sokoła 4 (dawniej ul. Żydowska).
Historia.
Synagoga została zbudowana przed rokiem 1889. W okresie międzywojennym przerobiono ją na świetlicę Związku Strzeleckiego.
Podczas II wojny światowej hitlerowcy urządzili w niej magazyn. Po wojnie budynek synagogi przebudowano na kino „Żeglarz” istniejące do końca lat 80. XX wieku. Obecnie jest to własność prywatna.
Architektura.
Murowany i orientowany budynek synagogi wzniesiono na planie prostokąta. Zachowały się charakterystyczne synagogalne cechy wystroju zewnętrznego.
Wewnątrz, we wschodniej części znajdowała się główna sala modlitewna, którą otaczały z trzech stron galerie dla kobiet, wsparte na kolumnach. W części zachodniej znajdował się przedsionek, z którego wchodziło się do sali głównej.
Żydzi w Sierakowie.
W roku 1783 Łukasz Bniński, ówczesny właściciel Sierakowa, nadał Żydom przywilej zezwalający na utworzenie szkoły (wymienionej w 1819 w aktach Archiwum Państwowego w Poznaniu). Późniejszy (z 1792) rozszerzał te prawa umożliwiając powstanie cmentarza i synagogi. Przed pożarem Sierakowa (1817) Żydzi stanowili ok. 20% mieszkańców, w roku 1931 mieszkała tu już tylko jedna rodzina żydowska.

</doc>
<doc id="640644" url="https://pl.wikipedia.org/wiki?curid=640644" title="Zespół czarnego języka">
Zespół czarnego języka



</doc>
<doc id="640645" url="https://pl.wikipedia.org/wiki?curid=640645" title="Lopinawir/rytonawir">
Lopinawir/rytonawir

Lopinawir / rytonawir – kombinacja leków przeciwretrowirusowych stosowana w terapii zakażeń wirusem HIV. Lek złożony "Kaletra" zawiera w jednej tabletce połączenie dwóch inhibitorów proteazy HIV: lopinawiru (niedostępnego pojedynczo) i rytonawiru (dostępnego pod nazwą handlową "Norvir").
Kombinacja leków jest sprzedawana przez AbbVie pod nazwą handlową "Kaletra" w krajach wysoko rozwiniętych i przez Abbott Laboratories pod nazwą handlową "Aluvia" w krajach rozwijających się. Oba preparaty stosuje się w skojarzeniu z innymi lekami przeciwretrowirusowymi. Preparat Kaletra był również z powodzeniem stosowany w monoterapii w niektórych badaniach.
Lopinawir jest lekiem aktywnym, rolą rytonawiru jest wzmacnianie działania lopinawiru.

</doc>
<doc id="640646" url="https://pl.wikipedia.org/wiki?curid=640646" title="Puszczanie krwi">
Puszczanie krwi

Puszczanie krwi (upuszczanie krwi, flebotomia) – zabieg pseudoleczniczy często wykonywany w dawnej praktyce medycznej. Znany już od starożytności i popularny aż do końca XIX w. Flebotomia polega na wycofaniu z układu krwionośnego znaczącej ilości krwi. Dawniej wierzono, iż zapobiega powstawaniu wielu chorób i przypadłości. Obecnie praktyka ta ze względu na brak potwierdzonej skuteczności jest zarzucona z wyjątkiem nielicznych przypadków. W przeszłości użycie tej metody może wydawać się uzasadnione jedynie w przypadkach nadciśnienia ze względu na brak znajomości innych środków leczniczych. Upuszczenie krwi mogło powodować korzystne objawy u pacjenta poprzez zmniejszenie ciśnienia krwi, co było wynikiem spadku objętości krwi w organizmie.
Współcześnie z dawną flebotomią powiązane są głównie procesy pobierania próbek krwi do późniejszej analizy oraz transfuzję. Leczniczo termin flebotomia oznacza upuszczanie pewnych ograniczonych ilości krwi w ściśle określonych chorobach, takich jak: hemochromatoza, czerwienica, porfiria – w tych przypadkach ma to na celu zredukowanie ogólnej liczby czerwonych ciałek krwi.
Puszczanie krwi w starożytności.
Flebotomia jako metoda lecznicza była znana już od najdawniejszych czasów, stosowali ją m.in.: mieszkańcy Mezopotamii, Egiptu, Grecji, Majowie i Aztekowie. W Grecji praktyka ta była powszechna w okresie życia Hipokratesa, który wprawdzie o niej wspominał, ale zalecał głównie dietę jako najważniejszy środek leczniczy. Herofilos zalecał stosowanie upuszczania krwi. Archagatus, grecki lekarz praktykujący w czasach republiki rzymskiej, stosował flebotomię bardzo często u swoich pacjentów i dlatego zyskał opinię najbardziej „krwawego”.
Popularność puszczania krwi w starożytnej Grecji miała swe źródło także w teoriach Galena, który odkrył, że żyły nie są wypełnione Eterem, ale krwią. Galen uważał, iż krew po swoim powstaniu ulega zużyciu (a nie krąży w obiegu zamkniętym tak jak jest to w rzeczywistości), tak więc „zastój” krwi według niego miał powodować powstawanie „trucizn” i „ekskrementów”. Drugą ważną zasadą sformułowaną przez niego była tzw. „równowaga humorów (albo soków)”, od której miał zależeć stan zdrowia. Galen wyróżniał cztery humory (soki): krew, flegmę, czarną i żółtą żółć, co było pewnego rodzaju odniesieniem do czterech klasycznych elementów greckiego wszechświata: ziemi, powietrza, ognia i wody. W galenowskiej medycynie krew była najważniejszym z humorów, którego ilość w organizmie musiała pozostawać pod kontrolą. Aby utrzymać równowagę humorów, Galen zalecał lekarzom by usuwali nadmiar krwi lub też prowokowali wymioty za pomocą środków wymiotnych albo podawali środki moczopędne.
Galen stworzył nawet kompletny system wiedzy o tym, jak duże ilości krwi powinny być „wytoczone” z organizmu chorego, wszystko zależało od jego wieku, budowy fizycznej, pogody i miejsca. Objawami, które uzasadniały stosowanie flebotomii miały być gorączka, ból głowy, udar mózgu. Sposób upuszczania krwi zależał od rodzaju choroby, w zależności od niej wytaczano krew żylną lub tętniczą i w miejscu mniej lub bardziej oddalonym od obszaru chorobowego. Galen połączył także różne rodzaje naczyń krwionośnych z organami, które według niego miały im odpowiadać. Na przykład żyła umiejscowiona w prawej ręce była powiązana z wątrobą, a żyła w lewej ręce ze śledzioną. Im poważniejsza (ostrzejsza) była choroba, tym większą ilość krwi upuszczano. W szczególności przy gorączce wytaczano duże jej ilości.
Żydowski Talmud zalecał odpowiednie dni tygodnia i miesiąca na wykonywanie tego zabiegu. Podobne zalecenia można znaleźć w pismach chrześcijańskich, mianowicie preferowano dni, które odpowiadały osobie określonego świętego. Muzułmańscy uczeni polecali flebotomię przy stanach gorączkowych, pogląd ten prawdopodobnie przejęli od Greków. Kiedy poglądy arabskich lekarzy stały się bardziej znane w łacińskiej Europie upuszczanie krwi rozpowszechniło się na całym kontynencie. Flebotomia razem z wypalaniem (przyżeganiem) była bardzo charakterystyczna dla arabskiej wiedzy medycznej i była w tym kręgu kulturowym powszechnie stosowana. Praktyka ta była znana także ajurwedyjskim medykom hinduskim.
Puszczanie krwi (od średniowiecza do XIX wieku).
Nawet po wyparciu galenowskiego systemu humorów flebotomia była w dalszym ciągu wykonywana przez wykwalifikowanych chirurgów i fryzjerów-chirurgów (cyrulików). Mimo że flebotomia była zalecana przez lekarzy, wykonywali ją fryzjerzy. Ten podział pracy doprowadził wkrótce do rozróżnienia zawodów lekarza i chirurga. Puszczanie krwi było przeprowadzane przy „leczeniu” bardzo wielu chorób, stosowano je także profilaktycznie.
Aplikowano je chorym przez cały okres średniowiecza, a zaczęto kwestionować jego skuteczność dopiero w XVI wieku (w szczególności w północnej Europie, głównie w Holandii). We Francji dwór królewski oraz lekarze uniwersyteccy byli zwolennikami jego częstego stosowania. W Anglii natomiast skuteczność tej praktyki była przedmiotem wielu gorących dyskusji, prowadząc do zmniejszenia częstotliwości jej wykonywania w ciągu XVIII wieku, na krótko została przywrócona w leczeniu chorób tropikalnych w XIX wieku.
Sam zabieg był wykonywany na wiele sposobów. Pierwszym z nich było wytaczanie krwi z naczyń krwionośnych rąk lub szyi, stosowano też tzw. "arteriotomię", gdzie nakłuwano tętnicę (z reguły w okolicach skroni), używano też do tego celu (przy tzw. „wierzchnich naczyniach”) strzykawek, sprężynowych lancetów, szklanych baniek wypełnionych gorącym powietrzem czy wreszcie pijawek. Wytoczenie takiej ilości krwi, która powodowała omdlenie pacjenta uważano za korzystne i dlatego duża część zabiegów kończyła się utratą świadomości pacjenta.
William Harvey udowodnił brak skuteczności flebotomii w 1628 r., całkowicie metodę tę zdyskredytował Pierre Louis w XIX wieku. Jednakże duża część środowiska naukowego nadal upierała się przy jej „dobroczynnym wpływie” (np. doktor Broussais zalecał nakładanie choremu 50 pijawek za jednym razem).
Upuszczanie krwi było też popularne na początku istnienia Stanów Zjednoczonych, gdzie Benjamin Rush jeden z sygnatariuszy Deklaracji Niepodległości uważał, że stan w jakim znajdują się naczynia krwionośne, decyduje o rozwoju choroby. Zalecał on upuszczanie bardzo dużych ilości krwi, które nawet jak na ówczesne czasy były olbrzymie. Taką metodę „leczenia” zastosowano m.in. u George’a Washingtona po tym, jak miał on wypadek podczas jazdy konnej. Z jego organizmu wytoczono prawie 1,7 litra krwi, co przyczyniło się pośrednio do jego śmierci w wyniku infekcji gardła w 1799 r.
Jedną z przyczyn, dla których flebotomia była stosowana przez tak długi okres mimo stosunkowo dobrej znajomości anatomii i poprawiających się z biegiem czasu umiejętności chirurgicznych, była mała (wręcz żadna) wiedza ówczesnych uczonych co do podłoża procesów chorobowych i ich przyczyn. Sądzili oni, iż lepiej jest zastosować jakiekolwiek leczenie niż żadne. Upuszczanie krwi czasami mogło wywrzeć pozytywny wpływ na pacjenta, przy czym były to głównie korzyści psychiczne (tzw. efekt placebo) które równoważyły dolegliwości fizjologiczne wywoływane tym zabiegiem. Pacjent cierpiący na nadciśnienie powinien poczuć ulgę, ale nic poza tym. Flebotomia ostatecznie została zarzucona w XIX wieku, ale w dalszym ciągu w medycynie stosowane były praktyki, których skuteczność była wysoce dyskusyjna, jak np. hipnoza, stosowanie elektryczności, różnego rodzaju toniki i eliksiry często sprzedawane przez obwoźnych sprzedawców.
Pozytywnym efektem upuszczania krwi mogło być okresowe zmniejszenie ciśnienia tętniczego (przez zmniejszenie objętości krążącej krwi) u osób cierpiących na nadciśnienie tętnicze. Obecnie w tym celu stosuje się głównie środki farmakologiczne (w tym wypadku leki moczopędne).
Obecnie krwioupusty znajdują zastosowanie w leczeniu nadkrwistości i hemochromatozy.

</doc>
<doc id="640649" url="https://pl.wikipedia.org/wiki?curid=640649" title="Upuszczanie krwi">
Upuszczanie krwi



</doc>
<doc id="640650" url="https://pl.wikipedia.org/wiki?curid=640650" title="Flebotomia">
Flebotomia



</doc>
<doc id="640652" url="https://pl.wikipedia.org/wiki?curid=640652" title="Wygonin (jezioro)">
Wygonin (jezioro)

Wygonin (kaszb. "Jezoro Wëgònin") – przepływowe jezioro rynnowe w Polsce na Równinie Tucholskiej w kompleksie leśnym Borów Tucholskich w powiecie kościerskim województwa pomorskiego, w gminie Stara Kiszewa ("Obszar Chronionego Krajobrazu Borów Tucholskich"). Brzeg jest prawie całkowicie porośnięty lasem sosnowym. Brzegi strome, zapadające się niekiedy do wody. Okolice jeziora to miejsce przenikania się trzech regionów Pomorza: Kaszub, Kociewia i Borów Tucholskich. Na północno-zachodnim brzegu jeziora znajduje się wieś Wygonin.
Ogólna powierzchnia: 67,5 ha, głębokość maksymalna 24 m.

</doc>
<doc id="640653" url="https://pl.wikipedia.org/wiki?curid=640653" title="The Negation">
The Negation

The Negation – trzeci album studyjny polskiej grupy deathmetalowej Decapitated. Zespół przystąpił do nagrań albumu latem 2003 roku w Hertz Studio. Wydawnictwo ukazało się 1 lutego 2004 nakładem Earache Records i było promowane m.in. podczas koncertów w Wielkiej Brytanii. Występy Decapitated poprzedzały grupy Rotting Christ, Anata i Thus Defiled. Zespół wystąpił również podczas festiwalu Metalmania poprzedzając m.in. koncert grupy Morbid Angel oraz trasie koncertowej wraz z grupą Mayhem, Krisiun i Anaal Nathrakh. W drugiej połowie roku zespół wystąpił w kraju wraz z grupami Totem, Hate, Pyorrhoea i Abused Majesty.
Podczas sesji nagraniowej gitarzysta Wacław "Vogg" Kiełtyka zastosował gitary firmy Ran z przystawkami EMG-81 i wzmacniacz Mesa Boogie Triple Rectifier. 
Płyta znalazła około 850 nabywców w przeciągu tygodnia od dnia premiery w Stanach Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="640655" url="https://pl.wikipedia.org/wiki?curid=640655" title="Nihility">
Nihility

Nihility – drugi album studyjny polskiej grupy deathmetalowej Decapitated. Wydany został 19 lutego 2002 roku nakładem Earache Records. W celach promocyjnych zrealizowany został również teledysk do utworu pt. "Spheres of Madness", okładkę płyty wykonał natomiast Jacek Wiśniewski grafik współpracujący m.in. z zespołem Vader i Krisiun. Wkrótce po premierze muzycy wystąpili na festiwalu Ozzfest w Katowicach grając u boku grup Tool, Slayer i Ozzy'ego Osbourne'a.
Podczas sesji nagraniowej gitarzysta Wacław "Vogg" Kiełtyka zastosował gitary firmy Ran z przystawkami EMG-81 i wzmacniacze Mesa Boogie Triple Rectifier, Crate Excalibur i Marshall Valvestate.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="640658" url="https://pl.wikipedia.org/wiki?curid=640658" title="Winds of Creation">
Winds of Creation

Winds of Creation – debiutancki album studyjny polskiej grupy deathmetalowej Decapitated. 15 kwietnia 1999 roku w olsztyńskim Selani Studio we współpracy z Piotrem Wiwczarkiem grupa przystąpiła do nagrań debiutanckiego albumu. Wydawnictwo ukazało się 23 maja 2000 roku nakładem Wicked World/Earache Records. Wydawnictwo cieszyło się uznaniem zarówno fanów jak i krytyków muzycznych. Reedycja płyty ukazała się 8 października 2007 wraz z dodatkową płytą DVD zawierającą zapis koncertu w Rescue Rooms w Nottingham 20 grudnia 2004 roku.
Podczas sesji nagraniowej gitarzysta Wacław "Vogg" Kiełtyka zastosował gitary firmy Ran z przystawkami EMG-81 i wzmacniacz Mesa Boogie Dual Rectifier.
W lipcu 2010 roku ukazała się reedycja albumu na płycie winylowej w limitowanym do 1500 egzemplarzy nakładzie.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="640659" url="https://pl.wikipedia.org/wiki?curid=640659" title="Gromadzin (województwo pomorskie)">
Gromadzin (województwo pomorskie)

Gromadzin (kaszb. "Gròmadzënò") – wieś w Polsce położona w województwie pomorskim, w powiecie gdańskim, w gminie Przywidz. 
Wieś położona na południe od siedziby gminy, jest częścią składową sołectwa Przywidz.
W latach 1975–1998 miejscowość położona była w województwie gdańskim.

</doc>
<doc id="640664" url="https://pl.wikipedia.org/wiki?curid=640664" title="Brzezie (góra)">
Brzezie (góra)

Brzezie – wzniesienie (493 m n.p.m.), w południowo-zachodniej Polsce, w Sudetach Środkowych, w paśmie Wzgórz Lewińskich.
Wzniesienie położone w północno-zachodniej części Wzgórz Lewińskich na południe od Kudowy-Zdroju.
Jest to kopulaste wzniesienie, z wyraźnie zaznaczoną częścią szczytową, o stromych zboczach w większości porośniętych lasem świerkowym, miejscami z domieszką buka, dębu i sosny zwyczajnej. W kilku miejscach na zboczach wykształciły się płaty kwaśnej buczyny górskiej. Sam wierzchołek wzniesienia, oraz część wschodnich zboczy zajmują pola uprawne, łąki i nieużytki. Na północno-wschodnim zboczu wzniesienia, przy niebieskim szlaku turystycznym w Zielonej Dolinie znajduje się lokalne miejsce kultu religijnego: Źródełko Maryi, przy którym stoi kapliczka MB Bolesnej.
Turystyka
Południowo-zachodnim zboczem około 50 m poniżej szczytu przechodzi szlak turystyczny:

</doc>
<doc id="640666" url="https://pl.wikipedia.org/wiki?curid=640666" title="The First Damned">
The First Damned

The First Damned – pierwsza kompilacja polskiej nagrań polskiej grupy deathmetalowej Decapitated. Wydawnictwo ukazało się 21 grudnia 2000 roku nakładem wytwórni muzycznej Metal Mind Productions. Na płycie znalazły się utwory pochodzące z albumów demo "Cemeteral Gardens" (1997) i "The Eye of Horus" (1998) oraz dwa utwory zarejestrowane podczas występu na Thrash 'Em All Festival 2000.
Lista utworów.
Opracowano na podstawie materiału źródłowego.
Utwory 2-7 pochodzą z dema "The Eye of Horus", natomiast utwory 8-11 pochodzą z dema "Cemeteral Gardens".
Twórcy.
Opracowano na podstawie materiału źródłowego.

</doc>
<doc id="640668" url="https://pl.wikipedia.org/wiki?curid=640668" title="Cemeteral Gardens">
Cemeteral Gardens

Cemeteral Gardens – pierwszy minialbum polskiej grupy deathmetalowej Decapitated, wydany został 1997 roku nakładem własnym.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="640670" url="https://pl.wikipedia.org/wiki?curid=640670" title="The Eye of Horus">
The Eye of Horus

The Eye of Horus – pierwsze demo polskiej grupy deathmetalowej Decapitated, wydany został 1998 roku nakładem własnym.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="640671" url="https://pl.wikipedia.org/wiki?curid=640671" title="Doktor Watson">
Doktor Watson

Doktor John H. Watson (ur. 7 lipca 1852) – postać literacka stworzona przez Arthura Conana Doyle’a w cyklu utworów o genialnym detektywie Sherlocku Holmesie. Lekarz i pisarz, współlokator, przyjaciel i powiernik Holmesa.
Życiorys.
Ukończył studia na Uniwersytecie Londyńskim, a następnie kurs chirurgów wojskowych w 1878. W tym samym roku wybuchła II wojna afgańska, w której brał udział jako lekarz wojskowy. Ranny, a następnie ciężko chory na tyfus, został zdemobilizowany i wrócił do Anglii. Zamieszkał na 221B Baker Street razem z Sherlockiem Holmesem, będąc współpracownikiem i kronikarzem sukcesów detektywa. Po latach kawalerskiego życia ożenił się z panną Morstan (jedną z bohaterek powieści "Znak czterech"), wyprowadził się z Baker Street i otworzył praktykę lekarską w dzielnicy Paddington. Jednak od czasu do czasu współpracował z Holmesem przy rozwiązywaniu zagadkowych spraw kryminalnych. Jest narratorem większości kanonicznych przygód Holmesa.
Imię.
W opowieściach o Sherlocku Holmesie imię doktora Watsona jest wymienione tylko trzykrotnie. Dwa razy Watson jest nazwany Johnem H. ("Studium w szkarłacie" i "Tajemnicza śmierć przy moście"), a raz – przez żonę – Jamesem ("Człowiek z wywiniętą wargą"). Zdaniem brytyjskiej pisarki, Dorothy L. Sayers, w tym wypadku „H” jest pierwszą literą, pochodzącego z języka gaelickiego szkockiego, imienia „Hamish”, którego angielskim odpowiednikiem jest „James”.

</doc>
<doc id="640672" url="https://pl.wikipedia.org/wiki?curid=640672" title="Todtnau">
Todtnau

Todtnau – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży pomiędzy Feldberg (Schwarzwald) a Belchen, nad rzeką Wiese.
Podział administracyjny.
Aftersteg, Brandenberg-Fahl, Geschwend, Muggenbrunn, Präg-Herrenschwand, Schlechtnau, Todtnauberg.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 26 radnych.
Infrastruktura.
Przez miasto przebiega droga krajowa B317. Znajduje się tutaj siedziba oddziału "Sparkasse Schönau-Todtnau".
Są tutaj dwie szkoły podstawowe oraz jedna Hauptschule.

</doc>
<doc id="640674" url="https://pl.wikipedia.org/wiki?curid=640674" title="Test laurylowy">
Test laurylowy

Test laurylowy – test diagnostyczny (o znacznej czułości i swoistości) wykonywany w przypadku chorób trzustki.
Osobie badanej podaje się doustnie dilauran fluoresceiny, który w przewodzie pokarmowym elastaza trzustkowa rozkłada do fluoresceiny, dzięki czemu oznaczyć można stężenie fluoresceiny w moczu - jest ono niższe w przypadku niedoboru elastazy.

</doc>
<doc id="640685" url="https://pl.wikipedia.org/wiki?curid=640685" title="Wacław Grzybowski">
Wacław Grzybowski

Wacław Grzybowski (ur. 4 kwietnia 1887 w Zamiechowie, powiecie uszyckim, guberni podolskiej, zm. 30 września 1959 w Paryżu) – polski psycholog (doktor psychologii) i dyplomata. Wolnomularz, założyciel Unii Narodowo-Państwowej w 1922 roku.
Życiorys.
Ukończył gimnazjum w Kijowie, na Uniwersytecie Kijowskim zaliczył I rok prawa, potem studiował na Uniwersytecie Jagiellońskim, Wiedeńskim, we Florencji i na Oxford University. Doktoryzował się z psychologii. W 1912 wrócił na Podole, pracował w organizacjach społecznych i kulturalnych.
Po odzyskaniu niepodległości, w 1920 został dyrektorem departamentu w Zarządzie Cywilnym Ziem Wschodnich. Był członkiem delegacji polskiej w Rydze w sprawie zawarcia traktatu pokojowego w wojnie polsko-bolszewickiej jako ekspert ds. gospodarczych Ukrainy.
Następnie pracował naukowo. W 1925 r. został wybrany na sekretarza generalnego Partii Pracy. Do pracy w administracji państwowej powrócił po przewrocie majowym. Pełnił obowiązki szefa gabinetu premiera Kazimierza Bartla (przywódcy Partii Pracy), następnie był członkiem Rady Nadzorczej Polskiej Agencji Telegraficznej (PAT).
31 sierpnia 1927 mianowany na posła RP w Czechosłowacji. Poselstwem w Pradze kierował do 31 października 1935, po czym mianowany na podsekretarza stanu w Prezydium Rady Ministrów.
Od 1 lipca 1936 ambasador RP w ZSRR (mianowany 18 czerwca 1936). Na stanowisku ambasadora w Moskwie zastąpił Juliusza Łukasiewicza, specjalistę od spraw sowieckich, byłego wieloletniego naczelnika Wydziału Wschodniego MSZ. W Moskwie misja Grzybowskiego przypadła na przełomowy w polityce europejskiej okres (1936–1939). Sytuację w ZSRR w końcu 1938 oceniał następująco (wobec wiceministra Szembeka): "Związek Radziecki słabnie, a problem rosyjski dojrzewa". W końcu 1938 r. stał na stanowisku, że "w zakresie problemu rosyjskiego osobiście stoi na stanowisku naszej granicy z roku 1772".
Grzybowski niewłaściwie interpretował pakt Ribbentrop–Mołotow, a wydarzenia z 17 września 1939 r. były dla niego wielkim zaskoczeniem. 29 sierpnia 1939 r. raportował do Warszawy, że wspomniany pakt „znacznie odciążył” sytuację, w jakiej znalazła się Polska i sugerował, że Ribbentrop podpisał pakt tylko dlatego, by nie wyjeżdżać z Moskwy z pustymi rękoma.
W chwili rozpoczęcia agresji ZSRR na Polskę 17 września 1939 roku pomiędzy 2 a 3 w nocy wezwany pilnie do Komisariatu Spraw Zagranicznych w Moskwie otrzymał od zastępcy Ludowego Komisarza Spraw Zagranicznych Władimira Potiomkina notę dyplomatyczną, w której ZSRR uzasadniał agresję na Polskę stwierdzeniem o zaprzestaniu istnienia państwa polskiego. Potiomkin przeczytał mu notę (uzgodnioną wcześniej z Niemcami) o rzekomym „rozpadzie państwa polskiego” i krokach podjętych przez ZSRR w celu „wzięcia pod swoją opiekę” Ukraińców i Białorusinów zamieszkujących terytorium Polski. Grzybowski wykazał kłamliwość i niezgodność przytoczonej argumentacji „z prawem cywilizowanych narodów”. W odpowiedzi usłyszał, że rząd polski i dowództwo armii „uciekli” do Rumunii. Gdy polski dyplomata powtórnie zaprotestował przeciwko nieprawdzie i słownictwu Potiomkina oraz powołał się na obowiązujący do 1945 r. polsko-sowiecki pakt o nieagresji, usłyszał w odpowiedzi: „Jeśli nie ma rządu polskiego, to nie ma też żadnego paktu o nieagresji”. Odpowiedział: „Rozumiem, że moim obowiązkiem jest zawiadomić mój rząd o agresji, która prawdopodobnie już się rozpoczęła, ale nie zrobię nic więcej”. Grzybowski noty nie przyjął. Koniec końców Sowieci dostarczyli ją do polskiej ambasady z poranną pocztą. O godzinie 4 w nocy, Armia Czerwona uformowana w dwa fronty – białoruski i ukraiński, mające w swoim składzie siedem armii, liczących według szacunkowych liczb od 600 tysięcy do 1 miliona żołnierzy w pierwszej linii, uderzyła na polską granicę wschodnią.
Po nieudanej próbie zakwestionowania immunitetu dyplomatycznego przez władze ZSRR opuścił w październiku 1939 wraz z polskim personelem dyplomatycznym terytorium ZSRR, po bezpośredniej interwencji dziekana korpusu dyplomatycznego w Moskwie, ambasadora III Rzeszy Friedricha von Schulenburga i ambasadora Królestwa Włoch Augusto Rosso.
Okres II wojny światowej spędził na terenie Francji, następnie Francji okupowanej przez III Rzeszę. Po wojnie związał się z Biblioteką Polską, był członkiem rady Towarzystwa Historyczno-Literackiego w Paryżu. Był członkiem Ligi Niepodległości Polski. Pozostawił pamiętnik, zdeponowany w Bibliotece Polskiej w Paryżu.
Pochowany na Cmentarzu Les Champeaux w Montmorency.

</doc>
<doc id="640691" url="https://pl.wikipedia.org/wiki?curid=640691" title="Polish Assault">
Polish Assault

Polish Assault – split zawierający nagrania grup muzycznych Lost Soul, Yattering, Decapitated oraz Damnable. Wydawnictwo ukazało się 2000 roku nakładem Relapse Records na płycie CD. 
Kompozycje Lost Soul zostały wydane w 1998 roku na demie zespołu pt. "...Now Is Forever".
Lista utworów.
Opracowano na podstawie materiału źródłowego.

</doc>
<doc id="640703" url="https://pl.wikipedia.org/wiki?curid=640703" title="Synagoga w Ryczywole">
Synagoga w Ryczywole

Synagoga w Ryczywole – synagoga zbudowana w połowie XIX wieku w Ryczywole przy ulicy Czarnkowskiej. Prawdopodobnie wcześniej istniała w Ryczywole synagoga z XVIII wieku. Podczas II wojny światowej hitlerowcy zdewastowali synagogę. Po wojnie budynek synagogi stał opuszczony, kiedy to w latach 70. XX w. przebudowano budynek na wielorodzinny dom mieszkalny. W najbliższym czasie budynek ma odzyskać gmina żydowska. 
Murowany budynek synagogi wzniesiono na planie prostokąta. Pierwotnie był orientowany, posiadała elewacje z cegły nietynkowanej. Od wschodu znajduje się niewielka apsyda. Oprócz niej z pierwotnego wyglądu budynku zachował się układ okien.

</doc>
<doc id="640704" url="https://pl.wikipedia.org/wiki?curid=640704" title="Władimir Potiomkin">
Władimir Potiomkin

Władimir Potiomkin (ur. w Twerze, zm. 23 lutego 1946 w Moskwie) – radziecki dyplomata i historyk, poseł w Atenach, Rzymie, Paryżu. W latach 1937–1940 zastępca ludowego komisarza spraw zagranicznych ZSRR, następnie ludowy komisarz oświaty Rosyjskiej Federacyjnej Socjalistycznej Republiki Radzieckiej. W 1944 członek „Specjalnej komisji ds. ustalenia i przeprowadzenia śledztwa okoliczności rozstrzelania w lesie katyńskim polskich jeńców wojennych przez niemiecko-faszystowskich najeźdźców” (tzw. Komisji Burdenki), powołanej przez Biuro Polityczne KC WKP(b) celem fałszywego oskarżenia władz III Rzeszy o dokonanie zbrodni katyńskiej.

</doc>
<doc id="640706" url="https://pl.wikipedia.org/wiki?curid=640706" title="Piotrowski (herb książęcy)">
Piotrowski (herb książęcy)

Piotrowski – polski herb książęcy, herb własny rodziny Piotrowskich".
Opis herbu.
Opis historyczny.
W swoim dziele Stanisław Dziadulewicz, podaje jedynie wizerunek herbu Piotrowski. Jego opis wygląda następująco":
"Na tarczy barwy nieznanej strzała stylizowana (dawna tamga tatarska)."
Opis współczesny.
Opis skonstruowany współcześnie brzmi następująco:
"Na tarczy o polu złotym, dawna tamga tatarska stylizowana w strzałę."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Herb należy do Piotrowskich, kniaziów (książąt) tatarskich. Ich przodkiem był kniaź Piotr, żyjący w połowie XV stulecia, chorąży chorągwi zwanej "najmańską", zapewne najstarszy z synów protoplasty całego rodu Najmanów, kniazia Najman-bega. W 1647 roku mocno zubożały kniaź Alej Janyszewicz, jedyny żyjący wówczas Piotrowski, sprzedał resztki rodowego majątku w Sielcach rodzinie Dowgiałłów. Od tego czasu nie ma śladu w Polsce po kniaziach Piotrowskich, według Stanisława Dziadulewicza, mogli wyemigrować w połowie XVII wieku do Turcji, skąd już nie wrócili"".
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Herbarz rodzin tatarskich w Polsce," Stanisława Dziadulewicza'. Występowanie danego nazwiska w artykule nie musi oznaczać, że konkretna rodzina pieczętowała się herbem Piotrowski. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Piotrowski jest herbem własnym, wiec do jego używania uprawniona jest zaledwie jedna rodzina: Piotrowscy"".

</doc>
<doc id="640708" url="https://pl.wikipedia.org/wiki?curid=640708" title="Branko Gračanin">
Branko Gračanin

Branko Gračanin (ur. 19 października 1943 w Zagrzebiu) – chorwacki piłkarz, występujący na pozycji środkowego obrońcy. Piłkarską karierę rozpoczął w roku 1960 w zagrzebskim klubie NK Trešnjevka, z którą w latach 1963–1965 grał w lidze jugosłowiańskiej. Gračanin wystąpił wraz z Trešnjevką w 36 ligowych spotkaniach. W roku 1965 przeszedł do zespołu Dinamo Zagrzeb, którego stał się legendą – wystąpił w 321 oficjalnych meczach klubu (w 156 ligowych), zdobywając 4 gole. Wraz z drużyną zdobył w roku 1969 Puchar Jugosławii. Od roku 1973 grał we Francji w zespołach FC Istres i SC Mulhouse. Karierę zakończył w roku 1978 w wieku 34 lat.
Triumf w Pucharze Miast Targowych.
Gračanin wystąpił w obu meczach finałowych Pucharu Miast Targowych 1967 przeciwko angielskiemu zespołowi Leeds United. Zawodnik znakomicie zaprezentował się w poprzednich meczach, a szczególnie w pierwszym meczu półfinałowym przeciwko Eintrachtowi Frankfurt, wygranym przez Chorwatów 3:0. W drugim meczu kibice „Modrich” przeżyli prawdziwy horror, ponieważ ich ulubieńcy przegrywali po regulaminowym czasie gry 0:3. Kiedy Dinamo straciło w dogrywce czwartą bramkę, wydawało się, że nic nie może odebrać Niemcom zwycięstwa. W ostatniej, 120 minucie Rudolf Belin strzelił gola, dającego drużynie historyczny awans do finału i z miejsca stając się bohaterem nie tylko Dinama Zagrzeb, ale i chorwackiej piłki. W pierwszym meczu finałowym, rozgrywanym na Maksimirze Dinamo wygrało 2:0, chociaż wynik nie do końca oddawał prawdziwy charakter meczu – Leeds przeważało przez większą część meczu, ale swojej wyraźnej przewagi nie potrafiła zamienić na bramkę. Pierwszą bramkę „Niebiescy” strzelili w 39 minucie – Rudolf Belin rozciągnął na prawą stronę, gdzie swój rajd rozpoczął Danijal Perić, który doskonale zacentrował piłkę, a Marijan Cercek wykończył strzałem głową tę akcję. Ten gol wzbudził jednak kontrowersje, gdyż sędzia przy wyskoku Cerceka do piłki nie zauważył, że obrońca gości dostał od niego łokciem w twarz. Na nic zdały się protesty – gol został uznany. Drugi gol padł w 60 minucie, kiedy to najlepszy zawodnik Dinama – Slaven Zambata, rozpędził się, mając sporo miejsca na lewej stronie, wrzucił do nadbiegającego Krasnodara Rory, który pięknym strzałem z woleja wykończył akcję gospodarzy. Kibice i dziennikarze oglądali ze zdumieniem jak jugosłowiańska jedenastka poczyna sobie w tym meczu. Następny mecz, rozgrywany w Leeds zakończył się bezbramkowo, chociaż cały mecz to szaleńcze ataki Anglików. Świetnie spisywał się jednak bramkarz, Zlatko Škorić i cała defensywa wraz z Gračaninem, który świetnie realizował zadania taktyczne i został wybrany najlepszym zawodnikiem drugiego meczu.
Reprezentacja.
Siedmiokrotnie wystąpił w reprezentacji juniorskiej (w latach 1961–1962), jednokrotnie w reprezentacji młodzieżowej (1963) i raz w reprezentacji B (1962). W reprezentacji Jugosławii zadebiutował 17 grudnia 1968 w Rio de Janeiro w meczu przeciwko reprezentacji Brazylii zremisowanym przez Jugosłowian 3:3. Jugosłowianie świetnie spisali się w tym meczu, doprowadzając w samej końcowce spotkania ze stanu 1:3 dla Brazylii na 3:3, dzięki golom Dragana Džajicia i Josipa Bukala. Karierę reprezentacyjną, z 10 występami na koncie zakończył karierę 2 kwietnia 1970 w rozgrywanym w Belgradzie meczu przeciwko reprezentacji Węgier. Gračanin w świetnym stylu pożegnał się z reprezentacją, zdobywając gola na 1:0 w 5 minucie. W 79 minucie padł gol samobójczy i Jugosłowianie prowadzili 2:0, jednak nie udało im się dowieźć tego wyniku do końcowego wyniku, bowiem Węgrzy w końcówce wyrównali i mecz zakończył się remisem 2:2.

</doc>
<doc id="640709" url="https://pl.wikipedia.org/wiki?curid=640709" title="Czerwone ciałko krwi">
Czerwone ciałko krwi



</doc>
<doc id="640711" url="https://pl.wikipedia.org/wiki?curid=640711" title="Synagoga w Raszkowie">
Synagoga w Raszkowie

Synagoga w Raszkowie – zbudowana w pierwszej połowie XIX wieku przy ulicy Kaliskiej. Podczas II wojny światowej hitlerowcy zdewastowali synagogę. Po wojnie budynek synagogi przebudowano na dom mieszkalny.

</doc>
<doc id="640713" url="https://pl.wikipedia.org/wiki?curid=640713" title="Franciszek Maria Lanci">
Franciszek Maria Lanci

Franciszek Maria Lanci, (ur. 1799 w Fano, zm. 12 listopada 1875 w Warszawie) – polski architekt pochodzenia włoskiego; ojciec Witolda.
Życiorys.
Urodził się w mieście Fano w środkowych Włoszech. Studiował architekturę w rzymskiej Akademii św. Łukasza. Otrzymał złoty medal za pracę dyplomową – projekt restauracji rzymskiego kościoła S. Maria dell’Ara Coeli. W młodym wieku został profesorem honorowym Akademii.
W roku 1825 został zaproszony do Polski przez rodzinę Małachowskich, która powierzyła mu przebudowę rezydencji w Końskich.
Około roku 1830 prowadził odbudowę kościoła św. Jadwigi w Pępowie (pow. gostyński) któremu nadał styl gotyku angielskiego.Około roku 1830 otrzymał też zlecenie na projekt przebudowy zamku na Wawelu. Projekt nie został zrealizowany ze względu na wybuch powstania. W Krakowie zaprojektował wspólnie z rzeźbiarzem Paolo Filippim sarkofag Tadeusza Kościuszki.
1834-1839 sprawował Lanci urząd budowniczego gmachów akademickich Krakowa. W tym czasie zaprojektował też przebudowy średniowiecznych zamków w okolicach Krakowa, głównie dla rodziny Potockich.
Równocześnie 1836-1840 na zlecenie Edwarda Raczyńskiego zaprojektował i wzniósł Złotą Kaplicę w Poznaniu.
Około 1837 Lanci zbudował osiedle robotnicze i szpital w Dąbrowie Górniczej.
1844 Lanci zamieszkał w Warszawie. Na zlecenie Augusta Potockiego poszerzył lewe skrzydło pałacu w Wilanowie i zbudował kilka budynków gospodarczych. W tym czasie zrealizował kilka budynków w Warszawie.
Około roku 1863 wskutek stopniowej utraty wzroku zaprzestał przyjmowania zleceń, ale do końca życia rysował niezrealizowane nigdy projekty.
Twórczość.
Twórczość Lanciego wyróżnia się na tle jemu współczesnych architektów. Historię architektury traktował jako inspirację do własnych projektów, a nie jako katalog detali do wielokrotnego użytku, stosowanych w architekturze eklektyzmu. Szczegóły architektoniczne jego dzieł cechowała lekkość i delikatność rysunku. Jego dzieła wyróżniały się oryginalnością na tle przeciętnej architektury tych czasów. Historyk architektury Aldona Bartczakowa w swojej monografii Lanciego dopatruje się jednak wpływu dzieł Karola Fryderyka Schinkla oraz angielskich publikacji architektonicznych.
Wybrane realizacje.
Najwcześniej zbudował Lanci oranżerię w Końskich. Budynek utrzymany w monumentalnym stylu egipskim uległ niestety przebudowie, mieści się w nim Miejski Dom Kultury.
Odbudowując kościół św. Jadwigi w Pępowie nadał mu styl neogotyku angielskiego.
Następnymi dziełami Lanciego na terenie Polski były przebudowy średniowiecznych zamków na terenie zaborów rosyjskiego i austriackiego. Do nich należą zamki w Zatorze, Będzinie i w Zagórzanach koło Gorlic. Przy przebudowie wprowadzał szczegóły architektury gotyku traktowane w duchu romantyzmu. Wieże zamkowe często nakrywał wysokimi dachami namiotowymi.
Złota Kaplica w Poznaniu, stanowiąca mauzoleum Mieszka I i Bolesława Chrobrego, powstała na miejscu zburzonej średniowiecznej kaplicy. Zgodnie z wolą fundatorów kaplica została utrzymana w romantycznie pojętym stylu bizantyjskim, jako mającym odpowiadać czasom pierwszych Piastów.
W kamienicy Potockich przy Krakowskim Przedmieściu 17 Lanci zastosował między szerokimi oknami parteru zestawione parami smukłe kolumienki żeliwne. Ściany pierwszego i drugiego piętra podzielone są parami wąskich pilastrów. Delikatne obramowania okien zwieńczone są na pierwszym piętrze pięciobocznymi tympanonami wypełnionymi rzeźbą, a drugiego prostymi gzymsami zakończonymi akroteriami.
W budynku ujeżdżalni w Wilanowie (obecnie Muzeum Plakatu) Lanci nawiązał do monumentalnego petersburskiego empiru.
W wielkiej willi – pałacu Poznańskich przy Al. Ujazdowskich róg Pięknej Lanci zastosował formy nawiązujące do klasycyzmu czasów Corazziego.
Pochowany na Powązkach w Warszawie (kwatera 177-3-26/27).
Upamiętnienie.
31 stycznia 1979 w Warszawie jednej z ulic na terenie obecnej dzielnicy Ursynów zostało nadane jego imię.

</doc>
<doc id="640714" url="https://pl.wikipedia.org/wiki?curid=640714" title="Substancja bitumiczna">
Substancja bitumiczna

Substancja bitumiczna – występuje w skałach osadowych w postaci rozproszonych drobnych, czarnych ziaren, nierozpuszczalnych w rozpuszczalnikach organicznych. Substancja pochodzenia roślinnego i zwierzęcego powstała w wyniku biochemicznego i geochemicznego przeobrażenia. 

</doc>
<doc id="640719" url="https://pl.wikipedia.org/wiki?curid=640719" title="Marie Alfred Cornu">
Marie Alfred Cornu

Marie Alfred Cornu (ur. 6 marca 1841 w Orleanie, zm. 12 kwietnia 1902 w La Chansonnerie) – francuski fizyk, odznaczony m.in. Medalem Rumforda (1878). Jego badania dotyczyły głównie optyki i spektroskopii.

</doc>
<doc id="640722" url="https://pl.wikipedia.org/wiki?curid=640722" title="Krzysztof Wirtemberski">
Krzysztof Wirtemberski

Krzysztof Wirtemberski (ur. 12 maja 1515 w Bad Urach, zm. 28 grudnia 1568 w Stuttgarcie) – książę Wirtembergii.
Syn księcia Ulryka Wirtemberskiego i Sabiny Wittelsbach. Jego dziadkami byli: hrabia Henryk Wirtemberski-Mömpelgard i Ewa Salm oraz książę Bawarii Albrecht IV Wittelsbach i Kunegunda Habsburżanka.
Krótko po jego narodzinach matka wraz z dworem przeniosła się do Monachium. Przebywał na dworze cesarza Karola V, gdzie zdobywał doświadczenie polityczne. Cesarz przygotowywał go, aby przejął władzę po swoim ojcu. Syna i ojca dzieliła nie tylko polityka i charakter, ale również wyznanie. Ulryk przyjął protestantyzm i wprowadził go do Wirtembergii. Gdy przejął władzę w hrabstwie Mompelgard, Krzysztof ponownie wprowadził katolicyzm.
W 1550 roku po śmierci ojca został księciem Wirtembergii. Cztery lata później po ślubie z Anną Marią Brandenburską-Ansbach córką Jerzego, margrabiego Brandenburgii-Ansbach z protestanckiej dynastii Hohenzollern, sam zmienił wyznanie. Jednak, aby móc panować jako protestant, musiał zapłacić cesarzowi. Krzysztof uporządkował prawo państwowe i sprawy kościelne na terenie księstwa.
Krzysztof i Anna Maria byli rodzicami m.in.:

</doc>
<doc id="640723" url="https://pl.wikipedia.org/wiki?curid=640723" title="Częstocin">
Częstocin

Częstocin (kaszb. "Czãstocënò") – wieś w Polsce położona w województwie pomorskim, w powiecie gdańskim, w gminie Przywidz.
W latach 1975–1998 miejscowość położona była w województwie gdańskim.
Inne miejscowości o nazwie Częstocin: Częstocice

</doc>
<doc id="640725" url="https://pl.wikipedia.org/wiki?curid=640725" title="Witold Lanci">
Witold Lanci

Witold Henryk Lanci (ur. 1829 w Warszawie, zm. 1892 w Kalwarii k. Suwałk) – polski architekt.
Życiorys.
Studiował w Akademii św. Łukasza w Rzymie. W 1857 wrócił do kraju i współpracował z ojcem Franciszkiem Marią Lancim. W Warszawie zaprojektował Hotel Brühlowski (ul. Fredry 12), Pałac Szlenkierów (pl. Dąbrowskiego 6), giełdę przy Królewskiej 14 i przebudowę ujeżdżalni przy Królewskiej 15. Ponadto 6 kamienic czynszowych: przy ul. Królewskiej 16 (dla Kazimierza Granzowa), Al. Jerozolimskich 55 (dla Franciszka Łapińskiego), ul. Leszno 10 (dla Brodowskiego) oraz przy Marszałkowskiej 98, 138 (dla Braunsteina) i 156. Witold Lanci był także projektantem dworca kolejowego w Lublinie.

</doc>
<doc id="640731" url="https://pl.wikipedia.org/wiki?curid=640731" title="Andrzej Anusz">
Andrzej Anusz

Andrzej Karol Anusz (ur. 27 sierpnia 1965 w Warszawie) – polski polityk i historyk, poseł na Sejm I i III kadencji.
Życiorys.
W latach 80. był działaczem Niezależnego Zrzeszenia Studentów, od 1984 do 1989 należał do podziemnego zarządu NZS Uniwersytetu Warszawskiego. W okresie tym gromadził i prowadził archiwum NZS. Pełnił funkcję redaktora w drugoobiegowym „Kurierze Akademickim”. Publikował również w paryskiej „Kulturze”, a także podziemnym kwartalniku „Dwadzieścia jeden” i tygodniku „Wola”. Był też członkiem podziemnego wydawnictwa „Bis”. W okresie PRL zajmował się też kolportażem pism drugiego obiegu. Jako działacz opozycji demokratycznej był inwigilowany i rozpracowywany przez funkcjonariuszy SB. W 1988 zatrzymany przy próbie przemytu sprzętu poligraficznego dla opozycji, za co został ukarany grzywną. W 2007 otrzymał tzw. status pokrzywdzonego decyzją prezesa IPN.
W 1989 był szefem kampanii wyborczej do Sejmu Jacka Kuronia, w 1990 został członkiem Komitetu Obywatelskiego przy Lechu Wałęsie, należał też do współzałożycieli Porozumienia Centrum. Zasiadał w naczelnej radzie politycznej i zarządzie głównym tej partii.
W okresie 1991–1993 zasiadał w Sejmie I kadencji. Został wybrany z ramienia PC, w 1992 przeszedł do Ruchu dla Rzeczypospolitej, założonym przez byłego premiera Jana Olszewskiego, którego był w tym czasie bliskim współpracownikiem. Był rozpracowywany przez zespół pułkownika Jana Lesiaka, w styczniu 1993 nieustaleni sprawcy włamali się do jego biura poselskiego. Funkcjonariusze UOP zajmowali się też sprawą jego pracy magisterskiej. Po odejściu z RdR współtworzył Zjednoczenie Polskie. Przez kilka lat pracował jako redaktor w wydawnictwie. W 1997 po raz drugi uzyskał mandat poselski z ramienia Akcji Wyborczej Solidarność. Reprezentował Sejm w Zgromadzeniu Parlamentarnym Rady Europy. Był członkiem Ruchu Społecznego AWS, a od 2004 do 2007 należał do Partii Centrum. W 2011 był kandydatem do Senatu z ramienia Polskiej Partii Pracy – Sierpień 80, a w 2015 startował do Sejmu z listy komitetu wyborczego Kukiz’15, zorganizowanego przez Pawła Kukiza. W 2014 został przewodniczącym nowo powołanej partii Wspólnota, wyrejestrowanej w 2019.
Został członkiem Stowarzyszenia Wolnego Słowa oraz rady programowej Instytutu Historycznego NN im. Andrzeja Ostoja Owsianego. W 2018 został sekretarzem Rady do Spraw Działaczy Opozycji Antykomunistycznej oraz Osób Represjonowanych z Powodów Politycznych. W 2018 został wybrany na wiceprezesa zarządu Instytutu Józefa Piłsudskiego w Warszawie. Członek Światowego Związku Żołnierzy Armii Krajowej.
W 1991 ukończył studia historyczne na Uniwersytecie Warszawskim. Decyzją władz uczelni na wniosek dziekana Wydziału Historycznego UW Andrzeja Garlickiego został pozbawiony tytułu zawodowego magistra ze względu na to, że jego praca dyplomowa nie spełniała wymogów samodzielności. Zarządzenie będące podstawą tej decyzji uchylił w 1999 minister edukacji narodowej Mirosław Handke. W 1999 prawidłowość decyzji uczelni potwierdził Naczelny Sąd Administracyjny. Jego praca była poświęcona historii NZS w latach 1980–1989. Autorem pracy magisterskiej z zakresu socjologii, której fragmenty znalazły się w pracy Andrzeja Anusza, był Marek Rymsza. Obaj przy tym korzystali z tych samych dokumentów archiwalnych dotyczących NZS. W 2000 ponownie uzyskał tytuł zawodowy magistra politologii na Wydziale Nauk Społecznych i Historycznych Uniwersytecie Kardynała Stefana Wyszyńskiego w Warszawie, a w 2004 obronił doktorat z socjologii na tej samej uczelni.
Autor kilkudziesięciu artykułów drukowanych głównie w „Rzeczpospolitej”. „Życiu”. „Wprost”, „Nowym Świecie” i „Przeglądzie politycznym”. W 2014 był koproducentem filmu "Kamienie na szaniec". Redaktor naczelny kwartalnika „Opinia Nurtu Niepodległościowego. Kwartalnik Ośrodka Myśli Niepodległościowej” oraz sekretarz redakcji „Niepodległości”,czasopisma poświęconego najnowszym dziejom Polski. W 2018 wydał reprint "Pism zbiorowych Józefa Piłsudskiego".
Jego stryjecznym pradziadkiem był Antoni Anusz.
Odznaczenia i wyróżnienia.
W 2001 otrzymał odznakę Zasłużonego Działacza Kultury. W 2010, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2015 został wyróżniony przez prezydenta Bronisława Komorowskiego Krzyżem Wolności i Solidarności. W 2016 otrzymał odznakę honorową „Działacza opozycji antykomunistycznej lub osoby represjonowanej z powodów politycznych”, a w 2017 odznakę honorową „Zasłużony dla Kultury Polskiej”. Wyróżniony przez szefa Urzędu do Spraw Kombatantów i Osób Represjonowanych Medalem „Pro Patria” (2018) i Medalem „Pro Bono Poloniae” (2019). W 2019 uhonorowany przez premiera Mateusza Morawieckiego Medalem 100-lecia Odzyskania Niepodległości oraz przez prezydenta Andrzeja Dudę Medalem Stulecia Odzyskanej Niepodległości. W 2022 wyróżniony Medalem Komisji Edukacji Narodowej.

</doc>
<doc id="640732" url="https://pl.wikipedia.org/wiki?curid=640732" title="Cake-walk">
Cake-walk

Cake-walk - taniec towarzyski w żywym tempie, metrum 2/4 i synkopowanym rytmie.
Pod koniec XIX wieku był to pierwszy popularny taniec na terenie USA, który lansował ruchy ciała charakterystyczne dla tańców afrykańskich. Łączył podstawowe kroki marszu, polki i two-stepa. Spopularyzowały go wędrowne grupy wodewilowe, a odbierany był jako groteska tańców murzyńskich. Na początku XX wieku był popularny także w Europie.

</doc>
<doc id="640737" url="https://pl.wikipedia.org/wiki?curid=640737" title="Sara Szabłowska">
Sara Szabłowska



</doc>
<doc id="640738" url="https://pl.wikipedia.org/wiki?curid=640738" title="Towers of London">
Towers of London

Towers of London (też: The Towers of London) – brytyjski zespół punkrockowy, założony w 2004 roku w Londynie. Styl grupy to glam punk, muzyka inspirowana jest twórczością m.in. takich zespołów jak Sex Pistols, Ramones czy Guns N’ Roses.

</doc>
<doc id="640742" url="https://pl.wikipedia.org/wiki?curid=640742" title="Pierścień Kaysera-Fleischera">
Pierścień Kaysera-Fleischera

Pierścień Kaysera i Fleischera – objaw choroby Wilsona występujący w postaci złocistego lub złocisto-brązowego przebarwienia rogówki, szczególnie dobrze widoczny u osób niebieskookich – u innych konieczne jest badanie lampą szczelinową. Powstaje on przez gromadzenie się w błonie Descemeta rogówki osadów miedzi, co nie upośledza wzroku, jest jednak sygnałem uwolnienia się tego pierwiastka z wątroby i uszkodzenia mózgu (objaw pierścienia występuje praktycznie zawsze z objawami neurologicznymi i psychiatrycznymi). Niekiedy (rzadko) pierścieniowi Kaysera i Fleischera towarzyszy tak zwana zaćma słonecznikowa. Brak pierścienia w badaniu nie wyklucza choroby Wilsona.

</doc>
<doc id="640743" url="https://pl.wikipedia.org/wiki?curid=640743" title="Muzeum Marynistyczne w Aalborgu">
Muzeum Marynistyczne w Aalborgu

Muzeum Marynistyczne w Aalborgu – muzeum znajdujące się w Aalborgu nad cieśniną Limfjorden w Danii. 
Historia.
Muzeum zostało otwarte 24 maja 1992 roku przez księcia Henryka, męża królowej Danii. Bezpośrednim impulsem do otwarcia muzeum była idea udostępnienia dla zwiedzających okrętu podwodnego „Springeren”, który znajduje się w Aalborgu od 1990 roku. Wkrótce muzeum uzyskało również torpedowiec „Søbjørnen” oraz szereg drobniejszych jednostek, m.in. statek inspekcyjny INGOLF wraz ze śmigłowcem oraz wiele przedmiotów i pamiątek związanych z marynarką wojenną.
Większość eksponatów muzeum uzyskuje od ministerstwa marynarki dalekomorskiej, portu Aalborg, oraz stoczni Aalborg Værft.
Oprócz statków, eksponaty muzeum znajdują się na odkrytym placu o powierzchni 15 000 m² oraz w pawilonach.
Zbiory.
Springeren.
Międzynarodową atrakcją muzeum jest w pełni funkcjonalny okręt podwodny „Springeren” (duń. "skoczek"). Obok siostrzanego projektu "Dolphin" jest to ostatni okręt podwodny zaprojektowany i zbudowany w Danii. Okręt wodowano w Kopenhadze 26 kwietnia 1963, a ostatnią misję zakończył 30 czerwca 1989.
Jednostka mierzy 53,9 metrów, ważyła 646 ton (wliczając słodką wodę i paliwo). W warunkach wojennych może zanurzyć się do 250 metrów, w warunkach pokojowych do 100. Uzbrojona jest w osiem torped. Jednostka może poruszać się z prędkością 17 węzłów (31,5 km/h).
Okręt jest w pełni dostępny dla zwiedzających. Obejrzeć można, w jakich warunkach przebywała pod wodą 33-osobowa załoga jednostki. Wszystkie urządzenia i techniczne instalacje są całkowicie sprawne; okręt praktycznie jest w stanie wznowić operacje.
Søbjørnen.
„Søbjørnen” (duń. "niedźwiedź morski") to stutonowy torpedowiec, jeden z sześciu okrętów typu "Søløven" (duń. "lew morski") zbudowanych w Danii. W momencie powstania był jedną z niewielu konstrukcji używających turbin gazowych jako głównej siły napędowej. Zastosowano 3 silniki produkcji firmy Rolls-Royce, każdy o mocy 12 000 koni mechanicznych, dzięki czemu była to najszybsza tego typu jednostka pływająca na świecie: Søbjørnen mógł osiągnąć prędkość 60 węzłów (111 km/h).
„Søbjørnen” służył 27 lat w marynarce duńskiej, zanim trafił do muzeum. Zadaniem okrętu była ochrona przeciw wrogim jednostkom w warunkach nocnych. Na statku można było zainstalować dwa działa o kalibrze 40 mm, cztery 53-centymetrowe torpedy oraz miny morskie.
Trzydziestometrowy okręt jest w pełni udostępniony dla zwiedzających. Zobaczyć można, w jakich warunkach przebywało 24 członków załogi okrętu; dostępne są wszystkie części jednostki, od kabin po mostek.
Stocznia i port.
Aalborg, jako miasto położone nad Limfjorden, między Morzem Północnym a Kattegatem, w naturalny sposób wykształcił swój przemysł portowo-stoczniowy (Aalborg Værft). Stocznia poszczycić może się ponad pięciusetletnią historią.
W pawilonach muzeum znajduje się bogata kolekcja eksponatów związanych z tą działalnością. Ekspozycja dedykowana jest pamięci I. M. Stuhra, założyciela stoczni.
Wśród zbiorów znajduje się duża liczba modeli statków i urządzeń portowych, dokumenty, zdjęcia, a nawet socrealistyczne malarstwo (Carl Wognsen).
Marynarka wojenna.
Jeden z pawilonów muzeum poświęcony jest duńskiej marynarce wojennej. Przed wejściem do niego znajduje się mina morska (typ, który spowodował największą katastrofę morską w Danii, zatonięcie statku "Kjøbenhavn").
Ta część ekspozycji zawiera mundury oficerskie, kombinezony nurków, całe, często duże urządzenia z wyposażenia okrętów, zdjęcia i dokumenty. Obejrzeć tu można również kabinę dekompresyjną (konstrukcję ratującą życie nurków wynurzających się za szybko), działa, urządzenia optyczne, sterujące a nawet elementy latarni morskich.
Polskie akcenty.
W muzeum odnaleźć można kilka polskich akcentów. 
Są to przede wszystkim eksponaty związane z obsługą linii Gdynia-Ameryka Linie Żeglugowe SA, polskie medale, modele polskich statków, zdjęcia, dokumenty.
W kilkudziesięcioletnich książkach portowych odnaleźć można zapisy o polskich statkach zawijających do portu w Aalborgu i odczytać nazwiska ich kapitanów ().

</doc>
<doc id="640745" url="https://pl.wikipedia.org/wiki?curid=640745" title="Rancagua">
Rancagua

Rancagua – miasto położone w środku Chile, stolica regionu O’Higgins. Ludność miasta według spisu z 2002 – 206971 mieszkańców.
Miasto jest siedzibą klubu piłkarskiego CD O’Higgins.
W mieście znajduje się stacja kolejowa Rancagua.
W mieście rozwinął się przemysł spożywczy oraz metalowy.

</doc>
<doc id="640747" url="https://pl.wikipedia.org/wiki?curid=640747" title="Rolls Royce">
Rolls Royce



</doc>
<doc id="640748" url="https://pl.wikipedia.org/wiki?curid=640748" title="CD O’Higgins">
CD O’Higgins

Club Deportivo O’Higgins – chilijski klub piłkarski z siedzibą w mieście Rancagua. Mecze u siebie drużyna rozgrywa na oddanym do użytku w 1945 roku stadionie Estadio El Teniente mogącym pomieścić 22000 widzów.
Historia.
Klub założony został 7 kwietnia 1955 roku i gra obecnie w pierwszej lidze chilijskiej.
Aktualny skład klubu.
"stan z sierpnia 2012"

</doc>
<doc id="640751" url="https://pl.wikipedia.org/wiki?curid=640751" title="Club Deportivo O'Higgins Sociedad Anónima Deportiva Profesional">
Club Deportivo O'Higgins Sociedad Anónima Deportiva Profesional



</doc>
<doc id="640753" url="https://pl.wikipedia.org/wiki?curid=640753" title="Pedro Juan Gutiérrez">
Pedro Juan Gutiérrez

Pedro Juan Gutiérrez (ur. 27 stycznia 1950 w Matanzas na Kubie) – jeden z najbardziej znanych współczesnych kubańskich pisarzy. 
Jako jedenastoletni chłopiec sprzedawał lody i gazety. Przez pięć lat służył w jednostce saperów. Był instruktorem pływania i kajakarstwa. W latach 1966-1970 pracował jako robotnik rolny na plantacjach trzciny cukrowej, potem jako technik budowlany i kreślarz. W 1978 r. ukończył studia dziennikarskie na Uniwersytecie Hawańskim. Dziennikarz prasowy, telewizyjny i radiowy, malarz, rzeźbiarz i poeta wizualny, autor wielu tomików poezji, napisał m.in.: "Trilogía sucia de la Habana" ("Brudna trylogia o Hawanie", 1998), "El Rey de la Habana", "Animal tropical" ("Tropikalne zwierzę"), "El insaciable hombre araña" (2002), "Carne de perro" (2003). Wszystkie te powieści, składające się na serię "Ciclo de Centro Habana", opublikowało barcelońskie wydawnictwo Anagrama. Do dzisiaj jego powieści i opowiadania nie zostały wydane na Kubie. 
Po opublikowaniu Brudnej trylogii o Hawanie Pedro Juan Gutiérrez stał się jednym z najbardziej buntowniczych i bezczelnych głosów współczesnej literatury kubańskiej. Ostrym i często wulgarnym językiem mówi o straszliwej pauperyzacji kubańskiego społeczeństwa, o złu i odczłowieczeniu, które są udziałem postaci zanurzonych w plugawym świecie rozpaczy i chaosu. Jest uważany za mistrza "brudnego realizmu" a jego twórczość często porównywana jest do dzieł Bukowskiego. "Brudna trylogia o Hawanie" zapewniła też Gutiérrezowi rozgłos i poczesne miejsce wśród twórców nowej powieści latynoamerykańskiej.
W 2000 roku powieść "Tropikalne zwierzę" zdobyła Premio Alfonso García-Ramos, nagrodę przyznawaną przez radę miejską Teneryfy i wydawnictwo Anagrama.
Obecnie Gutiérrez mieszka w Hawanie.

</doc>
<doc id="640754" url="https://pl.wikipedia.org/wiki?curid=640754" title="Borys Szaposznikow">
Borys Szaposznikow

Borys Michajłowicz Szaposznikow (; ur. w mieście Złatoust, zm. 26 marca 1945 w Moskwie) – pułkownik Sztabu Generalnego Armii Imperium Rosyjskiego, dowódca Armii Czerwonej i teoretyk wojskowy, profesor (1935), komendant Akademii Wojskowej im. Michaiła Frunzego, komendant Wyższej Akademii Wojskowej im. Klimenta Woroszyłowa, szef Sztabu Generalnego Armii Czerwonej (RKKA), zastępca ministra obrony ZSRR, marszałek Związku Radzieckiego (1940), członek Centralnego Komitetu Wykonawczego Rad ZSRR, deputowany do Rady Najwyższej ZSRR 1. kadencji (1937–1945).
Życiorys.
Urodził się 2 października 1882 w mieście Złotoust, w guberni ufijskiej, w rodzinie urzędnika. Służbę wojskową rozpoczął w 1901. W 1903 ukończył Moskiewską Szkołę Oficerską, a w 1910 Mikołajewską Akademię Sztabu Generalnego. Przed 1914 służył w Warszawskim Okręgu Wojskowym.
Brał udział w I wojnie światowej na stanowiskach sztabowych. Od listopada 1917 dowódca 16 Pułku Strzeleckiego. Od grudnia 1917, w stopniu pułkownika, dowodził Kaukaską Dywizją Grenadierów. W 1918 wstąpił do Armii Czerwonej. Zajmował różne stanowiska sztabowe w Radach Wojennych i Ministerstwie Obrony Ukrainy. Od sierpnia 1919 szef oddziału rozpoznania, a od listopada 1919 szef Zarządu (Oddziału) Operacyjnego Sztabu Rewolucyjnej Rady Wojennej Republiki (RRWR).
Jako szef Zarządu Operacyjnego Sztabu RRWR opracował ośmiostronicowy referat, zawierający ogólne założenia generalnej ofensywy przeciwko Polsce, przekazany Leninowi 27 stycznia 1920 roku.
Po wojnie domowej w latach 1921–1925 I pomocnik szefa Sztabu Robotniczo-Chłopskiej Armii Czerwonej, wziął udział w konferencji w Lozannie. W latach 1925–1928 był kolejno dowódcą Leningradzkiego i Moskiewskiego Okręgu Wojskowego. W latach 1928–1931 szef Sztabu ACz, 1931–1932 dowódca Nadwołżańskiego Okręgu Wojskowego, w latach 1932–1935 komendant Akademii Wojskowej im Michaiła Frunzego, w latach 1935–1937 ponownie dowódca Leningradzkiego Okręgu Wojskowego. Od maja 1937 do lipca 1940 szef Sztabu Generalnego ACz i zastępca ministra obrony.
Opracował i przygotował przeprowadzenie agresji Armii Czerwonej na Polskę w 1939.
Od sierpnia 1940 do lipca 1941 zastępca ministra obrony. Od lipca 1941 do maja 1942 szef Sztabu Generalnego ACz, a od maja 1942 do czerwca 1943 zastępca ministra obrony ZSRR. W latach 1943–1945 komendant Wyższej Akademii Wojskowej im. Klimenta Woroszyłowa.
Pracował nad wzmocnieniem i unowocześnieniem Armii Czerwonej, a szczególnie jej oficerów działających na szczeblach operacyjnych i strategicznych. Swoją wiedzę bojową przekazał w pracach "Konnica" (1923), "Na Wiśle. Do historii kampanii 1920 r." (1924). Działał w komisjach związanych z tworzeniem regulaminów sił zbrojnych, w których została wyrażona radziecka doktryna wojenna.
W pracy "Mózg armii" przedstawił charakter przyszłej wojny na bazie I wojny światowej oraz pokazał osobliwości dowodzenia wojną współczesną, pokazał role i funkcje sztabu generalnego jako organu naczelnego dowódcy, a także znaczenie mobilizacji dla rozstrzygnięcia wojny. Książka ta zawsze znajdowała się pod ręką Stalina. W 1933 została wydana praca "Warszawska operacja".
Członek Centralnego Komitetu Wykonawczego Rad ZSRR, deputowany do Rady Najwyższej ZSRR.
Zmarł 26 marca 1945; po skremowaniu urnę z prochami wmurowano w mur kremlowski na placu Czerwonym w Moskwie.

</doc>
<doc id="640757" url="https://pl.wikipedia.org/wiki?curid=640757" title="Club Deportivo O'Higgins">
Club Deportivo O'Higgins



</doc>
<doc id="640765" url="https://pl.wikipedia.org/wiki?curid=640765" title="Bila odstawna">
Bila odstawna

 
Bila odstawna - w snookerze zagranie polegające na bezpiecznym ustawieniu białej bili - tak by następny zagrywający gracz nie mógł rozpocząć breaka.
Najczęstszymi okolicznościami zagrania bili odstawnej są:
Jest ona przeważnie używana w defensywie.

</doc>
<doc id="640770" url="https://pl.wikipedia.org/wiki?curid=640770" title="Strefa eufotyczna">
Strefa eufotyczna

Strefa eufotyczna – powierzchniowa strefa zbiorników wodnych pokrywająca się ze strefą trofogeniczną, w której nad rozkładem martwej materii i oddychaniem przeważa produkcja pierwotna. Dostępność światła, tlenu i biogenów sprawia, iż jest to strefa bogata w fitoplankton.
Dolna granica strefy eufotycznej to głębokość, do jakiej dociera 1% promieniowania fotosyntetycznie czynnego.
W strefie eufotycznej następuje utlenianie jonów amonowych do azotynów i azotanów.
Zobacz też: 

</doc>
<doc id="640773" url="https://pl.wikipedia.org/wiki?curid=640773" title="Klasa gleby">
Klasa gleby



</doc>
<doc id="640777" url="https://pl.wikipedia.org/wiki?curid=640777" title="Włodzimierz Pietrzak (poeta)">
Włodzimierz Pietrzak (poeta)

Włodzimierz Pietrzak, pseudonim „Balk”, „Andrzej Ados”, „Juliusz Wolden” (ur. 7 lipca 1913 w Warszawie, zm. 22 sierpnia 1944 tamże) – polski poeta, prozaik i krytyk literacki; podporucznik Armii Krajowej, uczestnik powstania warszawskiego (1944).
Życiorys.
W 1931 ukończył Państwowe Gimnazjum im. Tadeusza Kościuszki w Kaliszu, w którym w latach 1928–1931 redagował szkolne pismo „Świt”. W latach 1931–1935 studiował na Wydziale Prawa Uniwersytetu Warszawskiego, gdzie uczestniczył w działalności uniwersyteckiego Koła Polonistów. Należał do klubu Klubu Artystycznego „S”. Po studiach był urzędnikiem w Funduszu Pracy. Publikował w kilku pismach literackich. Od 1937 działał w organizacji Związek Młodej Polski. Był zastępcą redaktora naczelnego miesięcznika „Młoda Polska”. Podczas okupacji hitlerowskiej działał w podziemnym życiu kulturalnym. Był współredaktorem pisma „Pobudka”. Związany z Konfederacją Narodu – był redaktorem jej organu – pisma „Nowa Polska”. Pisał wiersze dotyczące problematyki ideowej i moralnej, a także bliskie konwencji katastroficznej. Uczestniczył w tworzeniu miesięcznika „Sztuka i Naród”.
Uczestnik powstania warszawskiego, śmiertelnie ranny w 20. dniu walk na Starym Mieście, zmarł 2 dni później w wyniku odniesionych ran. Odznaczony Krzyżem Walecznych. Pochowany 14 sierpnia 1958 r. na Powązkach Wojskowych (kwatera A24-6-21).Od roku 1949 przyznawana jest nagroda jego imienia. Jego imię nosi również Miejska i Powiatowa Biblioteka Publiczna w Turku, oraz organizowany przez nią ogólnopolski konkurs literacki.

</doc>
<doc id="640786" url="https://pl.wikipedia.org/wiki?curid=640786" title="Przemysław Frasunek">
Przemysław Frasunek

Przemysław Frasunek (ur. 6 maja 1983 w Lublinie) – polski haker, specjalista z zakresu bezpieczeństwa systemów i kryminalistyki cyfrowej. Od końca lat 90. aktywny uczestnik list związanych z bezpieczeństwem teleinformatycznym, m.in. Bugtraq, na których regularnie publikuje raporty dotyczące zagrożeń związanych z oprogramowaniem. Jeden z nielicznych polskich hakerów znanych i aktywnych w międzynarodowym środowisku specjalistów zajmujących się bezpieczeństwem informatycznym.
W roku 2000, jako jeden z pierwszych, udostępnił kod źródłowy eksploita, który w praktyce demonstrował wykorzystanie błędu typu format bug do przejęcia kontroli nad wówczas powszechnie stosowanym oprogramowaniem serwera FTP. Ten rodzaj błędu programistycznego był do tego czasu uznawany za relatywnie niegroźny w skutkach. Przedstawiona przez Frasunka technika zapoczątkowała masową analizę istniejących aplikacji pod kątem występowania błędu. W wyniku badań powstały liczne raporty oraz udostępniono dalsze kody źródłowe eksploitów wykorzystujących format string attack.
Krótkofalowiec (znak: SQ5JIV). W Internecie posługuje się pseudonimem "venglin". Od 2017 r. pełni funkcję eksperta ds. cyberbezpieczeństwa Business Centre Club.
Odnalezione podatności.
Istotne podatności odnalezione przez Przemysława Frasunka:

</doc>
<doc id="640787" url="https://pl.wikipedia.org/wiki?curid=640787" title="Curtiss Export Hawk">
Curtiss Export Hawk

Curtiss Export Hawk II − eksportowa wersja samolotu Curtiss F11C Goshawk. Eksportowany do wielu krajów świata, m.in. Boliwii, Kolumbii, Tajlandii czy Turcji.
Dwa samoloty były prezentem Hermanna Göringa dla niemieckiego asa lotnictwa Ernsta Udeta za wstąpienie do NSDAP w 1933 i były wykorzystane do pokazów z okazji Letnich Igrzysk Olimpijskich w 1936 roku w Berlinie. Maszyna przyczyniła się do powstania i rozwoju bombowców nurkujących, których Udet był zagorzałym zwolennikiem. Jedyny wyremontowany samolot o oznaczeniu D-IRIK znajduje się w Muzeum Lotnictwa Polskiego w Krakowie.

</doc>
<doc id="640789" url="https://pl.wikipedia.org/wiki?curid=640789" title="The Boy Least Likely To">
The Boy Least Likely To

The Boy Least Likely To – angielski duet grający twee pop/indie rock, stworzony przez kompozytora i multi-instrumentalistę Pete’a Hobbsa oraz tekściarza i wokalistę Jofa Owena.
Hobbs i Owen pochodzą z miasteczka Wendover w hrabstwie Buckinghamshire. Pierwszy singel "Paper Cuts" z 2004 roku wydali w założonej przez siebie wytwórni "Too Young to Die". W 2005 roku na rynek brytyjski trafił debiutancki album "The Best Party Ever". Wiosną 2006 roku album został również wydany w Stanach Zjednoczonych. Duet supportował Jamesa Blunta na jego trasie koncertowej po USA. 
Dyskografia.
Albumy
Single

</doc>
<doc id="640792" url="https://pl.wikipedia.org/wiki?curid=640792" title="Luther Vandross">
Luther Vandross

Luther Ronzoni Vandross (ur. 20 kwietnia 1951 r., zm. 1 lipca 2005 r. w Edison) – amerykański piosenkarz związany z gatunkiem rhythm and blues.
Jego matka Mary Ida, z zawodu pielęgniarka, pochodziła z Marion w stanie Południowa Karolina i była najlepszym przyjacielem Luthera od jego samego dzieciństwa. Ojciec artysty, Luther senior, pracował jako tapicer, stąd też sam artysta wspominał niejednokrotnie, że uwielbiał oglądać wielkie fabryki meblowe i miał słabość do wszystkich meblowych wykończeń. "Ojciec miał cukrzycę i zmarł kiedy miałem jedynie osiem lat. Ale Bóg pilnuje mojego brata Anthony'ego i moje siostry Ann i Pat, by nie odeszły tak szybko jak Tata" – wspominał Vandross. Jednak cukrzyca dotknęła prawie całą rodzinę - z powodu komplikacji cukrzycowych przedwcześnie zmarli Anthony (w wieku 42 lat) i Patricia (w wieku 50 lat) oraz bratanek Luthera, Ramone (w wieku 29 lat); Ann zmarła na astmę w wieku 52 lat. Sędziwego wieku dożyła jedynie Mary Ida Vandross (zmarła w kwietniu 2008 r. w wieku 82 lat).
Rodzina Luthera była muzykalna - oboje rodzice amatorsko śpiewali "gospel" i "soul", a czasem, ku uciesze dzieci, tańczyli w domu. Jego siostra Patricia (występując pod nazwiskiem Van Dross) w połowie lat 50. należała do zespołu The Crests, skąd odeszła przed powstaniem ich pierwszego przeboju "Sixteen Candles". Luther miał 3 lata, gdy matka zaczęła uczyć go gry na pianinie.

</doc>
<doc id="640795" url="https://pl.wikipedia.org/wiki?curid=640795" title="Pedro Gutiérrez">
Pedro Gutiérrez



</doc>
<doc id="640796" url="https://pl.wikipedia.org/wiki?curid=640796" title="Joanna Kos-Krauze">
Joanna Kos-Krauze

Joanna Małgorzata Kos-Krauze (ur. 8 grudnia 1972 w Olsztynie) – polska reżyserka i scenarzystka. Jest zastępczynią przewodniczącego zarządu Gildii Reżyserów Polskich.
Życiorys.
Początkowo pracowała przy programach telewizyjnych i reklamowych oraz filmach dokumentalnych.
Z mężem – reżyserem Krzysztofem Krauze – na początku XXI wieku stworzyła jeden z najbardziej twórczych duetów w polskim kinie. Była pomysłodawczynią, współscenarzystką i drugim reżyserem filmu "Mój Nikifor" (2004). Współpracowała także przy filmach telewizyjnych z cyklu "Wielkie rzeczy" (2000).
W 2006 jako współreżyser i współscenarzystka odebrała Złote Lwy na 31. Festiwalu Polskich Filmów Fabularnych za kolejny obraz stworzony wspólnie z mężem "Plac Zbawiciela", który spotkał się z entuzjastycznym przyjęciem większości krytyków.
W 2011 otrzymała „Koronę Sandomierską” oraz tytuł Reżyserki NieZwykłej na Festiwalu Filmów-Spotkań NieZwykłych w Sandomierzu.
W 2013 wielkim sukcesem okazał się kolejny film stworzony przez małżeństwo Krauze "Papusza", poświęcony romskiej poetce Bronisławie Wajs.
Po śmierci męża w 2014 kontynuowała prace nad filmem "Ptaki śpiewają w Kigali", poruszającym temat ludobójstwa w Rwandzie. Film został ukończony w 2017 roku. Obraz otrzymał wiele nagród, m.in. Srebrne Lwy na Festiwalu Polskich Filmów Fabularnych w Gdyni.
Życie prywatne.
Pochodzi z Olsztyna, z domu Susek. Była żoną rabina Mateusza Kosa, syna filozofa Bohdana Kosa i malarki Ninel Kameraz-Kos, z którym ma syna Michała (nosiła wówczas nazwisko teściowej Kameraz-Kos). Od 2004 była czwartą żoną reżysera Krzysztofa Krauzego (do jego śmierci).

</doc>
<doc id="640799" url="https://pl.wikipedia.org/wiki?curid=640799" title="Standardowa próba etnograficzna">
Standardowa próba etnograficzna

Standardowa próba etnograficzna () – zestawienie 186 kultur z całego świata, wyselekcjonowanych w 1969 roku przez antropologów George’a P. Murdocka i Douglasa White’a, szeroko stosowane w antropologii do badań statystycznych i poszukiwań uniwersaliów kulturowych.
Wybór kultur.
Założeniem twórców próby było wybranie spośród tysięcy znanych kultur świata możliwie niewielkiego liczebnie reprezentatywnego zbioru, na podstawie którego można by wyciągać wnioski o prawidłowościach występujących we wszystkich kulturach ludzkości. Dla wykluczenia podobieństw między kulturami, wynikających z ich wzajemnych interakcji lub wspólnej genezy, do standardowej próby etnograficznej wybrano kultury jak najbardziej od siebie niezależne, tj. jak najmniej sobie pokrewne i pozostające na przestrzeni dziejów w jak najmniejszym kontakcie ze sobą. Dodatkowo dla zachowania reprezentatywności zestawienia twórcy starali się uwzględnić jak największą różnorodność kulturową – w wyselekcjonowanym przez nich zbiorze znalazły się więc zarówno kultury nomadyczne (np. Mbuti), jak i kultury tworzące rozwinięte społeczeństwa w czasach historycznych (np. Rzymianie) oraz współczesne kultury krajów uprzemysłowionych (Rosjanie). Twórcy próby zrezygnowali natomiast z uwzględniania kultur europejskich mocarstw kolonialnych, uznając, że cechy tych kultur dadzą się odnaleźć w obecnych w zestawieniu kulturach ludów ich kolonii.
Określenie czasu i miejsca.
Ponieważ cechy kulturowe, stwierdzone w danym społeczeństwie w różnych okresach historycznych jego istnienia (a czasem także na różnych obszarach jego występowania), nie mogą być uznane za należące do tego samego systemu kulturowego (np. sarmatyzm charakteryzujący kulturę polską w czasach I Rzeczypospolitej nie był cechą kultury polskiej w czasach dynastii Piastów), w standardowej próbie etnograficznej oprócz wyliczenia kultur określono także czas i miejsce, dla których należy prowadzić badania. Przykładowo, standardowa próba etnograficzna uwzględnia kulturę Rzymian z terenów Italii z II wieku. Oznacza to, że dla badań statystycznych nad uniwersaliami kulturowymi należy brać pod uwagę cechy kultury Rzymian właśnie z tego okresu i terenu.
Założenia teoretyczne.
Ponieważ zestawione w standardowej próbie etnograficznej kultury miały ze sobą znikomy lub zerowy kontakt na przestrzeni dziejów, wszelkie powszechne zbieżności między nimi uważane są za wynikające z natury człowieka. Dodatkowo, ponieważ zbiór kultur z próby etnograficznej Murdocka i White’a uważany jest za grupę reprezentatywną dla populacji świata, stwierdzone na jej podstawie zbieżności i prawidła (powszechne korelacje między cechami kulturowymi) uznawane są za uniwersalia kulturowe.
Kultury ze standardowej próby etnograficznej.
Poniżej przedstawiono pełną listę kultur ze standardowej próby etnograficznej Murdocka i White’a. Liczby na mapkach ukazują miejsce, a lata w tabelce moment w historii danej kultury, dla których założono zebranie danych i wykorzystanie ich do badań statystycznych.

</doc>
<doc id="640801" url="https://pl.wikipedia.org/wiki?curid=640801" title="HMS Howe">
HMS Howe

Kilka okrętów Royal Navy zostało nazwane HMS Howe (nazwa pochodzi od admirała Richarda Howe):

</doc>
<doc id="640802" url="https://pl.wikipedia.org/wiki?curid=640802" title="Bliziny">
Bliziny

Blizny (Bliziny) (kaszb. "Blizënë") – przysiółek wsi Kierzkowo w Polsce, położony w województwie pomorskim, w powiecie gdańskim, w gminie Przywidz.
Przysiółek położony jest przy drodze wojewódzkiej nr 233, jest częścią składową sołectwa Kierzkowo.
W latach 1975–1998 przysdiółek należał administracyjnie do województwa gdańskiego.
Znajduje się tutaj park rozrywki Świat Labiryntów.

</doc>
<doc id="640803" url="https://pl.wikipedia.org/wiki?curid=640803" title="Seriale">
Seriale



</doc>
<doc id="640804" url="https://pl.wikipedia.org/wiki?curid=640804" title="Uszanka">
Uszanka

Uszanka ( [], czasami zwana żartobliwie "czapką uszatką") – ciepłe zimowe nakrycie głowy, wykonane najczęściej z futra, z charakterystycznymi klapami chroniącymi uszy od mrozu. W XIX w. przy klapach pojawiły się troczki, które można zawiązać albo pod brodą (ulepszając ocieplenie uszu), albo na górze (odkrywając uszy).
Historia.
Uszanka wywodzi się z Rosji, lecz Rosjanie prawdopodobnie zapożyczyli jej krój od Mongołów podczas średniowiecznej mongolskiej inwazji na Ruś Kijowską.
Chociaż uszankę uważa się za typowo rosyjskie nakrycie głowy (w stereotypowym widzeniu świata tzw. "prawdziwy Rosjanin" powinien nosić właśnie taką czapkę), to futrzane czapki o podobnym kroju są rozpowszechnione także w innych krajach dawnego Związku Radzieckiego oraz w Chinach, Korei Północnej i państwach Europy Środkowej, w tym także w Polsce. Czapki uszanki to często spotykana część umundurowania zimowego służb policyjnych i wojskowych w krajach leżących w zimnym klimacie. Były używane m.in. przez Nationale Volksarmee (armię NRD), gdzie nosiły potoczną, żartobliwą i wulgarną nazwę "Bärenfotze".
Sporadycznie jest także używana przez amerykańską policję w miastach na północy USA, takich jak Chicago (stan Illinois), podczas mroźnych zimowych miesięcy, a także przez Kanadyjską Królewską Policję Konną. Bardzo popularna jest w Finlandii i używana jako część zimowego umundurowania wojskowego do dziś.
W Wojsku Polskim uszanka (określana oficjalnie jako czapka futrzana) jest również w użyciu do tej pory. Występuje ona w wariantach dla Wojsk Lądowych z futra w kolorze szaro-beżowym (wz.414/MON), oraz Sił Powietrznych i Marynarki Wojennej z futra w kolorze czarnym (wz.415/MON). Czapkę futrzaną nosi się w składzie mundurów galowych, wyjściowych i służbowych. Aktualnie nie jest już używana w składzie ubioru polowego, gdzie została zastąpiona przez czapkę z tkaniny z membraną wiatroszczelną.
Sposoby szycia, noszenia i stereotypy związane z uszanką.
Czapki uszanki często są szyte ze skórek królików i piżmaków, jakkolwiek do rzadkości nie należą też czapki z futra szarych wilków lub psów. Lepszej jakości czapki mogą być też wykonane z futer lisów, kun lub dobrej jakości skór owczych.
Produkuje się także czapki ze sztucznych materiałów, często przeznaczone na sprzedaż dla turystów. Uszanki szyte ze sztucznego futra czasami są żartobliwie określane jako wykonane z "futra ryby", ponieważ nie pochodzi ono od jakiegokolwiek znanego zwierzęcia.
Sposoby wiązania.
Na poniższych zdjęciach przedstawiono standardową uszankę żołnierza Armii Radzieckiej (1988) i kilka możliwych sposobów jej wiązania oraz noszenia:

</doc>
<doc id="640805" url="https://pl.wikipedia.org/wiki?curid=640805" title="Hully gully">
Hully gully

Hully gully – taniec podobny do wolnej odmiany twista w metrum parzystym. Był modny na przełomie lat sześćdziesiątych XX wieku, nietańczony parami.

</doc>
<doc id="640806" url="https://pl.wikipedia.org/wiki?curid=640806" title="Janusz Kaleta">
Janusz Kaleta

Janusz Wiesław Kaleta (ur. 11 października 1964 w Łazach) – polski bioetyk, doktor teologii moralnej, absolwent Wydziału Teologicznego w Innsbrucku, w latach 1989–2016 duchowny i 2006–2016 biskup rzymskokatolicki. W latach 1999–2012 administrator apostolski Atyrau, 2011–2014 biskup Karagandy w Kazachstanie.
Działalność duszpasterska.
Został wyświęcony na kapłana w 1989 w diecezji tarnowskiej. Pracował duszpastersko w Nowym Wiśniczu i w Bochni. Po studiach na wydziale teologicznym w Innsbrucku uzyskał w 1997 doktorat z teologii moralnej, a swą pracę poświęcił zagadnieniom bioetyki.
W 1999 wyjechał do pracy duszpasterskiej w Kazachstanie. Został pierwszym przełożonym utworzonej 7 lipca 1999 w tym kraju przez Jana Pawła II Administratury apostolskiej Atyrau. Ta kościelna jednostka terytorialna obejmuje zachodnie tereny Kazachstanu położone nad Morzem Kaspijskim. Na obszarze ponad 736 tys. km², a więc ponad dwukrotnie większym od Polski, mieszka przeszło 2,2 mln ludzi, w tym ponad 2,5 tys. katolików, w sporej części obcokrajowców pracujących w przedsiębiorstwach naftowych.
15 września 2006 został wyniesiony do godności biskupiej przez papieża Benedykta XVI. Papież mianował go biskupem tytularnym Felbes. Konsekrowany został 23 listopada 2006 w bazylice św. Piotra na Watykanie przez emerytowanego sekretarza stanu i dziekana Kolegium kardynalskiego kard. Angelo Sodano. Współkonsekratorami byli biskupi Wiktor Skworc i Henry Theophilus Howaniec OFM.
5 lutego 2011 papież Benedykt XVI mianował go biskupem Karagandy pozostawiając jednocześnie go tymczasowo na stanowisku administratora apostolskiego Atyrau. 7 grudnia 2012 na stanowisku administratora apostolskiego Atyrau zastąpił go ks. Adelio Dell’Oro.
Został odwołany przez papieża Franciszka 15 lipca 2014 z pełnienia funkcji biskupa Karagandy, na podstawie kanonu 401 paragraf 2 kodeksu prawa kanonicznego, tj.: "usilnie prosi się biskupa diecezjalnego, który z powodu choroby lub innej poważnej przyczyny nie może w sposób właściwy wypełniać swojego urzędu, by przedłożył rezygnację z urzędu". 30 maja 2016 decyzją papieża na mocy dekretu został przeniesiony do stanu świeckiego. Powodem przeniesienia było ukrywanie długoletniego związku z kobietą.
W październiku 2021 rozpoczął pracę w Straży Ochrony Kolei.

</doc>
<doc id="640808" url="https://pl.wikipedia.org/wiki?curid=640808" title="Lendler">
Lendler

Lendler – austriacki taniec ludowy w metrum 3/4, poprzednik walca wiedeńskiego, popularny na początku XIX wieku.

</doc>
<doc id="640809" url="https://pl.wikipedia.org/wiki?curid=640809" title="Santos Laguna Torreón">
Santos Laguna Torreón



</doc>
<doc id="640810" url="https://pl.wikipedia.org/wiki?curid=640810" title="Santos Laguna">
Santos Laguna

Club Santos Laguna S.A. de C.V. – meksykański klub piłkarski z siedzibą w mieście Torreón, w stanie Coahuila. Występuje w rozgrywkach Liga MX. Swoje domowe mecze rozgrywa na obiekcie Estadio Corona.
Historia.
Zespół założony został 13 sierpnia 1983. Obecnie gra w pierwszej lidze meksykańskiej, Primera División de México, w której zadebiutował w sezonie 1988/89 zremisowanym 1:1 meczem z Morelią. Historycznego, pierwszego gola dla "Wojowników" podczas ich występów w najwyższej klasie rozgrywkowej strzelił Lucas Ochoa z rzutu karnego. Drużynę prowadził Carlos Ortiz. Podczas tego samego sezonu, 1988/89, najskuteczniejszym zawodnikiem w drużynie był Hugo León Campozano z 7 golami na koncie. Santos Laguna zakończyła rozgrywki na ostatnim, piątym miejscu w grupie 2 (29 punktów), nie kwalifikując się do fazy play–off. 
Pierwszym większym sukcesem, który odniósł zespół z Torreón, było wicemistrzostwo Meksyku w sezonie 1993/94. "Laguneros" w dwumeczu finałowym play–offów ulegli Tecos UAG łącznym wynikiem 1:2 (1:0, 0:2). 
Przed sezonem Invierno 1996 szeregi drużyny zasilił 22–letni napastnik Atlasu, Jared Borgetti. Był on związany z Santos Laguną przez następnych osiem lat, stając się legendą klubu. Borgetti jest najlepszym strzelcem w historii "Wojowników" (159 goli w regularnym sezonie ligowym i 30 w fazie play–off). Jest także zawodnikiem, który rozegrał najwięcej meczów dla zespołu (256 w lidze i 39 play–offach). Dwukrotnie zwyciężył z zespołem w rozgrywkach meksykańskiej Primera División – jesienią 1996 i wiosną 2001. Wywalczył także wicemistrzostwo w sezonie Verano 2000. 
Santos Laguna zdobyła trzeci tytuł mistrzowski wiosną 2008, pokonując Cruz Azul (2:1, 1:1), natomiast dwa lata później tytuł wicemistrzowski, ulegając Toluce (2:2, 0:0, 3:4 po karnych). Do tych sukcesów najbardziej przyczynili się Christian Benítez, Daniel Ludueña i Vicente Vuoso. Ważnym ogniwem zespołu był także doświadczony golkiper Oswaldo Sánchez, pełniący funkcję kapitana drużyny.
Dnia 09 grudnia 2010 na oficjalnej stronie szkockiego klubu Celtic F.C. pojawiła się informacja, że klub nawiązał współpracę z Santos Laguną i została ona ostatecznie przypieczętowana.

</doc>
<doc id="640811" url="https://pl.wikipedia.org/wiki?curid=640811" title="John Doggett">
John Doggett

John Jay Doggett (ur. 4 kwietnia 1960 w Atlancie) − fikcyjny bohater serialu "Z Archiwum X", agent specjalny FBI grany przez aktora Roberta Patricka.
Opis postaci.
Doggett urodził się nie w samej Atlancie, a w pobliskim małym miasteczku Democrat Hot Springs. Nic nie wiadomo o jego dzieciństwie. W 1977 roku wstąpił do marines, gdzie służył razem z Knowlem Rohrerem i Shannon McMahon. W 1983 roku po misji z Libanie odszedł ze służby i studiował administrację publiczną na Syracuse University. Prawdopodobnie w tym czasie poznał swoją żonę, Barbarę. 9 stycznia 1986 roku przyszedł na świat ich syn – Luke. Rok później John wstąpił do nowojorskiej policji, gdzie pracował do 1995 roku. W tym okresie przeżył swoją największą tragedię – 13 sierpnia 1993 roku jego 7-letni syn został zamordowany. Z tego powodu rozwiódł się z żoną. To właśnie przy sprawie zabójstwa Luke'a poznał swoją przyszłą partnerkę – Monicę Reyes. W 1995 roku wstąpił do FBI.
W 2000 roku został przydzielony, przez dyrektora Kersha do Archiwum X. Miał za zadania odnaleźć Muldera. Po jego odnalezieniu i zwolnieniu z FBI, Doggett zostaje na stałe przydzielony do Archiwum X. Po odejściu Dany na urlop macierzyński, dołącza do niego Monica Reyes. Doggett jest bardzo sceptycznie nastawiony na zjawiska paranormalne, jednak po odnalezieniu kilku dowodów i potyczkach z super-żołnierzami jest gotów uwierzyć. W 17. odcinku dziewiątego sezonu udało mu się w końcu rozwiązać, nękającą go przez lata, sprawę śmierci jego syna, a winny tej zbrodni został ukarany. John zeznawał także na procesie Muldera i później pomógł jemu i Scully uciec.
Bardzo lubi agentkę Scully i pozostaje z nią w przyjaznych relacjach. Jest związany emocjonalnie ze swoją partnerką, Monicą Reyes.

</doc>
<doc id="640812" url="https://pl.wikipedia.org/wiki?curid=640812" title="Edward Doszla">
Edward Doszla

Edward Doszla (ur. 22 lipca 1926 w Kołomyi, zm. 29 czerwca 1995 w Wałbrzychu) – polski aktor-lalkarz, reżyser teatru lalek, dyrektor naczelny i artystyczny wałbrzyskiego Teatru Lalek.
Przez niemalże całe swoje życie zawodowe związany ze wspomnianym teatrem (od 1947 do 1978; w tym od 1975 jako dyrektor); w sezonach 1979/1980 i 1980/1981 występował w opolskim teatrze lalek.

</doc>
<doc id="640817" url="https://pl.wikipedia.org/wiki?curid=640817" title="Katarynki">
Katarynki

Katarynki (dawniej "Katrynki", kaszb. "Katrinczi", niem. "Katrinken") – zniesiony przysiółek wsi Przywidz w Polsce położony w województwie pomorskim, w powiecie gdańskim, w gminie Przywidz.
Dawniej leśnictwo przynależne do Przywidza.
Osada jest częścią składową sołectwa Przywidz i jest najwyżej położoną miejscowością w gminie (274,2 m n.p.m.).
W latach 1975–1998 miejscowość położona była w województwie gdańskim. Przed 1918 r. osada była częścią powiatu kartuskiego.

</doc>
<doc id="640819" url="https://pl.wikipedia.org/wiki?curid=640819" title="Egon Rannet">
Egon Rannet

Egon Rannet (ur. 1911 w Tallinnie - zm. 1983 tamże) - estoński pisarz. Autor dramatów opowiadań i scenariuszy filmowych.

</doc>
<doc id="640820" url="https://pl.wikipedia.org/wiki?curid=640820" title="Meliton z Sardes">
Meliton z Sardes

Meliton z Sardes (gr. "Μελίτων Σάρδεων" zm. ok. 180) – biskup Sardes koło Smyrny w zachodniej Anatolii, apologeta, ojciec Kościoła, święty prawosławny. 
Meliton żył w II wieku n.e. Był biskupem Sardes w Lidii. Zaliczany do drugiego pokolenia pisarzy wczesnochrześcijańskich (tzw. apologetów). Uczeń uczniów apostoła Jana. W liście Polikratesa z Efezu, kierowanym do papieża Wiktora, Meliton zaliczany jest do „"wielkich gwiazd Azji, który całe życie był pełen Ducha Świętego"”. Św. Hieronim cytuje za Tertulianem, że Meliton uważany był za proroka. Św. Hieronim przypisuje również Melitonowi ustanowienie kanonu ksiąg Starego Testamentu. Meliton zmarł około 175-180 roku. Na temat jego życia zachowało się bardzo niewiele dokumentów.
Dzieła.
Znane są tytuły licznych utworów Melitona, wyliczane przez Euzebiusza i Hieronima. Do dziś zachowała się w całości jedynie "Homilia paschalna", w której wyraża przekonanie o urzeczywistnieniu się starotestamentowych proroctw w śmierci Chrystusa i odrzuceniu Izraela przez Boga. 
Oprócz tego zachowały się jedynie fragmenty apologii w obronie chrześcijan skierowanej do Marka Aureliusza (170 r.). Meliton był millenarystą, przeciwnikiem gnostycyzmu i marcjonizmu.
Kult.
Fragment "Homilii paschalnej" stanowi w obrządku rzymskim (forma zwyczajna) drugie czytanie godziny czytań na Wielki Czwartek, a także został wykorzystany przez zespół 2Tm2,3 w utworze "Homilia Melitona" z płyty 888.
Wymieniany w nielicznych kalendarzach 1 kwietnia.

</doc>
<doc id="640821" url="https://pl.wikipedia.org/wiki?curid=640821" title="Sztajerek">
Sztajerek

Sztajerek, sztajer – taniec ludowy w metrum trójmiarowym, upowszechniony w folklorze miejskim i wiejskim (np. Rzeszowskie, Pieniny).
Nazwa "sztajera" wywodzi się od Styrii - regionu w Austrii.

</doc>
<doc id="640824" url="https://pl.wikipedia.org/wiki?curid=640824" title="Room on Fire">
Room on Fire

Room on Fire – drugi album amerykańskiego zespołu rockowego The Strokes. Podobny w brzmieniu do pierwszej płyty spełnił oczekiwania słuchaczy. Mimo iż jest bardzo krótki (niewiele ponad pół godziny) jest oceniany pozytywnie.

</doc>
<doc id="640826" url="https://pl.wikipedia.org/wiki?curid=640826" title="Bugtraq">
Bugtraq

Bugtraq – jedna ze starszych i najlepiej znanych internetowych list dyskusyjnych przeznaczonych do zagadnień bezpieczeństwa teleinformatycznego. Podstawowym tematem listy są rozmowy nt. błędów w oprogramowaniu, sposobach ich wykorzystywania i zapobiegania. Przez listę przewija się znaczny wolumen ruchu.
Bugtraq został utworzony 5 listopada 1993 r. przez Scotta Chasina ze względu na zawodzącą w tamtym czasie pod względem bezpieczeństwa infrastrukturę Internetu. Przyjętą polityką listy Bugtraq w tamtym czasie była publikacja wszelkich informacji dotyczących błędów w oprogramowaniu bez względu na reakcję ich twórców. Taka polityka wiązała się z podejściem typu full disclosure.
W początkach działalności listy była ona niemoderowana, lecz zalew śmieciowych listów wkrótce przekroczył niebezpieczny poziom. Moderacja została wprowadzona 5 czerwca 1995 r.
W 1999 lista stała się własnością SecurityFocus. W sierpniu 2002 firma SecurityFocus została kupiona przez Symantec.

</doc>
<doc id="640827" url="https://pl.wikipedia.org/wiki?curid=640827" title="Młodszy aspirant">
Młodszy aspirant

Młodszy aspirant (mł. asp.) – najniższy stopień w korpusie aspirantów w Państwowej Straży Pożarnej (odpowiednik młodszego chorążego w wojsku). Niższym stopniem jest starszy ogniomistrz, a wyższym aspirant.
Stopień ten można otrzymać po dwóch latach nauki, po skończeniu jednej z trzech szkół w Polsce:

</doc>
<doc id="640828" url="https://pl.wikipedia.org/wiki?curid=640828" title="Klonowo Górne">
Klonowo Górne

Klonowo Górne (kaszb. "Gòrné Klonowò") – wieś w Polsce położona w województwie pomorskim, w powiecie gdańskim, w gminie Przywidz. 
Wieś jest częścią składową sołectwa Michalin.
W latach 1975–1998 miejscowość administracyjnie należała do województwa gdańskiego.
Zobacz też.
Inne miejscowości z prefiksem Klonowo: Klonowo, Klonów, Klonówka, Klonowo Dolne

</doc>
<doc id="640830" url="https://pl.wikipedia.org/wiki?curid=640830" title="Belle and Sebastian">
Belle and Sebastian

Belle and Sebastian – szkocka grupa indiepopowa założona w Glasgow w styczniu 1996 przez Stuarta Murdocha i basistę – Stuarta Davida.
Muzycy.
Obecny skład
Byli członkowie
Dyskografia.
Albumy
Albumy koncertowe
Single i minialbumy
Kompilacje
DVD
Projekty zrealizowane przy współpracy Belle &amp; Sebastian

</doc>
<doc id="640831" url="https://pl.wikipedia.org/wiki?curid=640831" title="Klonowo Dolne">
Klonowo Dolne

Klonowo Dolne (kaszb. "Dolné Klonowò, niem. Nieder Klanau") – wieś w Polsce położona w województwie pomorskim, w powiecie gdańskim, w gminie Przywidz. 
Miejscowość położona ad jeziorem Klonowskim, jest częścią składową sołectwa Michalin.
W latach 1975–1998 miejscowość administracyjnie należała do województwa gdańskiego.
Przez miejscowość przepływa niewielka rzeka Reknica, dopływ Raduni.

</doc>
<doc id="640832" url="https://pl.wikipedia.org/wiki?curid=640832" title="Pomiar poziomu">
Pomiar poziomu

Pomiar poziomu medium jest w istocie pomiarem odległości lub długości. Zakresy pomiarowe mogą wynosić od kilku centymetrów w przypadku zadań sterowania, 2–10 metrów dla typowych pomiarów poziomu cieczy, do pomiarów w 70 metrowych silosach zbożowych, zasobnikach z cukrem lub cementem.
Najczęściej spotykane są pomiary poziomu cieczy, past i szlamów, gazów ciekłych, drobnoziarnistych materiałów sypkich i kruszyw, w zbiornikach stacjonarnych i przenośnych, magazynowych i buforowych. Obejmują one zakresy temperatur 200...400 °C oraz ciśnień pracy 1...500 bar we wszystkich gałęziach przemysłu – od rafineryjnego, chemicznego, petrochemicznego, poprzez energetykę, papiernictwo, wydobywanie i przetwórstwo kruszyw oraz minerałów, minerałów, a na przemyśle spożywczym, browarnictwie i inżynierii środowiska kończąc.
Oprócz bezpośredniego pomiaru poziomu, możliwe jest również późniejsze wyznaczenie, np. objętości, masy lub gęstości produktu w zbiorniku. W takich przypadkach uwzględnia się geometrię i wymiary zbiornika oraz właściwości fizyczne medium.
Techniki pomiarowe.
Istnieje szeroki wybór metod pomiarowych. Rozróżnienie pomiarów poziomu wynika z charakteru produktu mierzonego – ciecze, ciekłe gazy lub materiały sypkie:
Metoda pomiaru czasu przelotu.
Zasadniczo wyróżnia się trzy metody: radarową, ultradźwiękową oraz „radar prowadzący”. W każdej z nich pomiar wygląda podobnie. Nadajnik wysyła impulsy elektromagnetyczne lub falę ultradźwiękową, które po odbiciu od powierzchni produktu docierają do odbiornika. Mierząc czas potrzebny na pokonanie drogi, czyli czas przelotu wiązki oraz mnożąc go przez prędkość propagacji fali, przetwornik określa odległość pomiędzy nadajnikiem a powierzchnią medium. Po uwzględnieniu wysokości zbiornika, mikroprocesor oblicza rzeczywisty poziom produktu w nim zgromadzonego.
Metoda radarowa.
Pomiar stosowany w trudnych warunkach procesowych (wysokie ciśnienia, temperatury kondensacja) oraz dla cieczy agresywnych chemicznie.
Radarowe przetworniki poziomu są sprawdzonymi przyrządami w przemyśle chemicznym i petrochemicznym.
Zasada pomiaru:
Zasada działania bazuje na pomiarze czasu przelotu impulsów mikrofalowych (częstotliwości ok. 6–26 GHz), emitowanych przez antenę i odbijanych od powierzchni produktu na skutek zmiany impedancji falowej. Czas przelotu formula_1 impulsów odbitych jest wprost proporcjonalny do odległości formula_2 od powierzchni produktu:
gdzie: formula_4 – prędkość światła (≈300 000 km/s dla próżni).
Znajomość wysokości zbiornika i zmierzonej odległości pozwala obliczyć poziom produktu.
Metoda radarowa ma następujące zalety:
Radar prowadzący.
Pomiar poziomu stosowany zarówno dla cieczy, jak i materiałów sypkich. Dzięki prowadzenie wiązki odbitej od powierzchni produktu, warunki panujące w zbiorniku mają mniejszy wpływ na pomiar niż w przypadku radarów z emisją swobodną. Metoda pomiaru jest niewrażliwa na kształt usypu produktu i kąt odbicia fali elektromagnetycznej od jego powierzchni. W przypadku cieczy, niezawodność pomiaru jest zapewniona również przy występowaniu turbulencji powierzchni i piany.
Radary prowadzące znajdują zastosowanie w pomiarach poziomu cieczy i materiałów sypkich, bardzo często w przemyśle rafineryjnym i w energetyce.
Zasada pomiaru:
Zasada działania bazuje na pomiarze czasu przelotu impulsów elektromagnetycznych wysokiej częstotliwości, wysyłanych wzdłuż falowodu. Jeżeli impulsy napotykają na swej drodze zmianę impedancji falowej (np. powierzchnię produktu), następuje ich częściowe lub całkowite odbicie. Czas przelotu formula_1 impulsów odbitych jest wprost proporcjonalny do odległości formula_2 od powierzchni produktu:
gdzie: formula_8 – prędkość fali elektromagnetycznej wzdłuż falowodu.
Znajomość wysokości zbiornika i zmierzonej odległości pozwala obliczyć poziom produktu.
Zalety tej metody to:
Metoda ultradźwiękowa.
Metoda stosowana do pomiaru poziomu cieczy i materiałów sypkich (oraz np.: przepływu cieczy na kanale otwartym). Typowy obszar zastosowań to gospodarka wodno-ściekowa, zakłady wydobywcze i przetwórcze kruszyw, minerałów (grubo- i drobnoziarnistych), jak również proste aplikacje w przemyśle chemicznym.
Zasada pomiaru:
Zasada działania wykorzystuje pomiar czasu przelotu impulsów ultradźwiękowych, emitowanych przez czujnik i odbitych od powierzchni medium, która jest granicą dwóch ośrodków o różnej gęstości (atmosfera/produkt).
Czas przelotu formula_1 impulsów odbitych jest wprost proporcjonalny do odległości formula_2 od powierzchni produktu:
gdzie: formula_8 – prędkość fali ultradźwiękowej w atmosferze gazowej.
Znajomość wysokości zbiornika i zmierzonej odległości pozwala obliczyć poziom produktu.
Zalety:
Metoda pojemnościowa.
Metoda umożliwiająca monitorowanie poziomu cieczy, szczególnie produktów z tendencją do tworzenia osadów, w aplikacjach wysokotemperaturowych/wysokociśnieniowych oraz w procesach szybkozmiennych.
Zasada pomiaru:
Zmiana pojemności „kondensatora”, utworzonego pomiędzy izolowaną sondą a metalową ścianą zbiornika lub rury osłonowej jest proporcjonalna do wysokości słupa cieczy – pojemność maleje przy opróżnianiu zbiornika i rośnie przy jego napełnianiu.
Elementem zamykającym obwód elektryczny lub tworzącym przestrzeń dielektryka jest ciecz w zbiorniku (jeżeli jest to medium nieprzewodzące elektrycznie, przetwornik pomiarowy musi uwzględnić dodatkową pojemność, wynikającej ze stałej dielektrycznej cieczy).
Zalety:
Metoda elektromechaniczna.
Metoda do pomiaru poziomu materiałów sypkich, stosowana najczęściej w aplikacjach, w których możliwość stosowania innych technik jest ograniczona.
Zasada pomiaru:
Ciężarek sondujący jest opuszczany (np. w dół silosu) na taśmie zamocowanej na bębnie pomiarowym. W chwili zetknięcia ciężarka z powierzchnią produktu, zmniejsza się naprężenie taśmy. Przetwornik rozpoznaje ten stan i zmienia kierunek obrotów silnika, powodując nawinięcie taśmy na bęben. Podczas opuszczania ciężarka obroty bębna są zliczane. Poziom jest określany jako różnica wysokości zbiornika i wyznaczonej długości rozwiniętej taśmy.
Zalety:
Sondowanie głębokości za pomocą ciężarka zawieszonego na linie to klasyczna metoda, stosowana dawniej przez żeglarzy do badania dna morskiego.
Metoda hydrostatyczna.
Pomiar stosowany przy wyznaczaniu poziomu cieczy, past i szlamów, w zbiornikach procesowych i magazynowych, bezciśnieniowych i ciśnieniowych. Metoda szeroko stosowana m.in. w przemyśle spożywczym i gospodarce wodno-ściekowej.
Zasada pomiaru:
Pomiar poziomu polega na wyznaczeniu ciśnienia hydrostatycznego, wywieranego przez słup cieczy o danej wysokości, zgodnie z zależnością:
gdzie:
Jeżeli gęstość produktu jest stała lub zmienia się w znany sposób, ciśnienie hydrostatyczne formula_14 jest funkcją wyłącznie wysokości formula_15 słupa cieczy. Pomiar ciśnienia pozwala więc bezpośrednio wyznaczyć poziom cieczy.
Zalety:
Przyrządy z serwosterowaniem (przetworniki ze sterowaniem nadążnym).
Metoda stosowana do pomiaru poziomu cieczy i gazów ciekłych.
Zasada pomiaru:
W czasie opuszczania czujnika pływakowego, po zetknięciu z cieczą jego ciężar zmniejsza się ze względu na siłę wyporu. W efekcie, moment obrotowy mechanizmu ze sprzężeniem ulega zmianie (wykrywany jest np. przez czujnik Halla). Sygnał proporcjonalny do pozycji czujnika jest przesyłany do układu sterowania silnikiem. Podczas gdy poziom cieczy zmienia się, pozycja pływaka jest regulowana przez silnik napędowy. Poziom cieczy jest wyznaczany na podstawie dokładnej analizy ruchu obrotowego bębna linkowego. Pozycja ta jest następnie przetwarzana na wskazanie poziomu cieczy.
Zalety tej metody to:
Metoda radiometryczna (izotopowa).
Przyrządy radiometryczne znajdują zastosowanie w ekstremalnych warunkach procesowych (wysokie temperatury i ciśnienia, środowiska agresywne chemicznie itd.) oraz na instalacjach, których budowa mechaniczna lub geometria wykluczają użycie innych metod pomiaru.
Zasada pomiaru:
Zasada działania przyrządów radiometrycznych opiera się na pomiarze absorpcji promieniowania gamma, przechodzącego przez mierzony produkt (przy pomiarze prawie całe promieniowanie ulega absorpcji przez medium).
Izotop cezu lub kobaltu emituje promieniowanie elektromagnetyczne, które podczas przenikania przez materiał ulega osłabieniu na skutek absorpcji. Przetwornik zamontowany po przeciwległej stronie zbiornika lub rurociągu, przetwarza odebraną przez detektor wiązkę promieniowania na sygnał elektryczny. Osłabienie promieniowania, a tym samym moc generowanego sygnału, zależy m.in. od odległości pomiędzy źródłem promieniowania a przetwornikiem oraz od grubości i gęstości materiału między nimi.
Główną zaletą metody radiometrycznej jest bezkontaktowy pomiar z zewnątrz, gwarantujący bezpieczeństwo i niezawodność w trudnych warunkach procesowych.

</doc>
<doc id="640834" url="https://pl.wikipedia.org/wiki?curid=640834" title="Woliczno">
Woliczno

Woliczno (niem. "Golz") – wieś w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1975–1998 miejscowość należała administracyjnie do województwa koszalińskiego. W roku 2007 miejscowość liczyła 147 mieszkańców. Miejscowość wchodzi w skład sołectwa Mielenko Drawskie.
Nazwa.
15 marca 1947 r. ustalono urzędową polską nazwę miejscowości – Woliczno, określając drugi przypadek jako Woliczna, a przymiotnik – woliczeński.
Geografia.
Miejscowość leży ok. 3 km na zachód od Mielenka Drawskiego, przy drodze krajowej numer 20 Stargard – Gdynia, ok. 1 km na północ od jeziora Czaple, przy byłej wąskotorowej linii kolejowej Stara Dąbrowa – Drawsko Pomorskie.
Zabytki.
Do wojewódzkiego rejestru zabytków wpisane są:
inne obiekty:

</doc>
<doc id="640835" url="https://pl.wikipedia.org/wiki?curid=640835" title="Lista obecnych senatorów Stanów Zjednoczonych według starszeństwa">
Lista obecnych senatorów Stanów Zjednoczonych według starszeństwa

W amerykańskiej precedencji senatorowie (na 22. pozycji) plasują się w kolejności obejmowania urzędu. Od 1943 najstarszy stażem senator partii, która ma większość, obejmuje urząd przewodniczącego pro tempore Senatu Stanów Zjednoczonych (faktycznego lidera tej izby).
Jeżeli kilku senatorów obejmuje urząd tego samego dnia, składają przysięgę (a zatem uzyskują starszeństwo) w następującej kolejności:
Media amerykańskie używają także nieoficjalnych określeń „starszy senator” ("senior senator") i „młodszy senator” ("junior senator") – na przykład starszym senatorem z Kalifornii jest ten z dwóch senatorów kalifornijskich, który znajduje się wyżej na liście starszeństwa.
Kancelaria Senatu Stanów Zjednoczonych na swoich stronach opublikowała listę wszystkich senatorów w kolejności obejmowania urzędu.

</doc>
<doc id="640836" url="https://pl.wikipedia.org/wiki?curid=640836" title="Ziemsko">
Ziemsko

Ziemsko (niem. "Zamzow") – wieś w Polsce położona w województwie zachodniopomorskim, w powiecie drawskim, w gminie Drawsko Pomorskie. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 42 mieszkańców. Miejscowość wchodzi w skład sołectwa Mielenko Drawskie. Najbardziej na zachód położona miejscowość gminy.
Geografia.
Wieś leży ok. 8,5 km na zachód od Mielenka Drawskiego, ok. 3 km na południe od drogi krajowej nr 20 ze Stargard do Gdyni, ok. 4 km na północ od poligonu drawskiego, przy byłej wąskotorowej linii kolejowej Stara Dąbrowa - Drawsko Pomorskie.
Ok. 0,8 km na północny wschód od Ziemska znajduje się wzniesienie Chmielinek.
Zabytki.
Do wojewódzkiego rejestru zabytków wpisany jest:
inne obiekty:

</doc>
<doc id="640837" url="https://pl.wikipedia.org/wiki?curid=640837" title="Branko Gracanin">
Branko Gracanin



</doc>
<doc id="640838" url="https://pl.wikipedia.org/wiki?curid=640838" title="Stronie Śląskie (gmina Stronie Śląskie)">
Stronie Śląskie (gmina Stronie Śląskie)

Stronie Śląskie (niem. "Seitenberg") – wieś w Polsce położona w województwie dolnośląskim, w powiecie kłodzkim, w gminie Stronie Śląskie.
Wieś jest położona w dolinie potoku Sienna Woda, granicząc od północy z miastem Stronie Śląskie, od południa z Sienną.
W 1967 r. z części wsi Stronie Śląskie, Goszów i Strachocin utworzono miasto Stronie Śląskie, luźno zabudowana część wsi położona wzdłuż potoku pozostała wsią i zachowała nazwę Stronie Śląskie.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="640839" url="https://pl.wikipedia.org/wiki?curid=640839" title="A Moment Like This">
A Moment Like This

„A Moment Like This” – pierwszy singel amerykańskiej piosenkarki Kelly Clarkson wydany na podwójnej stronie A z utworem „Before Your Love”. Autorami piosenki są Jörgen Elofsson i John Reid, natomiast producentami są Stephen Ferrera oraz Steve Mac. Utwór został stworzony w nagrodzie dla zwycięzcy pierwszej edycji amerykańskiego programu "American Idol".
Utwór „A Moment Like This” zadebiutował na sześćdziesiątym miejscu listy "Billboard Hot 100". Ostatecznie utwór dotarł do miejsca pierwszego awansując z pięćdziesiątego drugiego miejsca i pobijając dotychczasowy rekord należący do zespołu The Beatles i ich piosenki „Can't Buy Me Love”, która awansowała z miejsca dwudziestego siódmego na pierwsze. W 2015 magazyn Billboard opublikował listę stu najlepszych singli uczestników amerykańskiego "Idola". Utwór „A Moment Like This” znalazł się na jedenastym miejscu.
Teledysk.
Teledysk do singla został wyreżyserowany przez Antti Jokinena i ukazuje artystkę śpiewającą na deskach teatru, w którym odbywały się finałowe odcinki programu "American Idol" i przed jury. W teledysku widać także emocje, jakie towarzyszyły artystce zaraz po ogłoszeniu zwycięzcy programu.
Wersja Leony Lewis.
W grudniu 2006 roku utwór „A Moment Like This” ponownie zaśpiewała Leona Lewis, zwyciężczyni brytyjskiego show "The X Factor". Singel wydany został jedynie w Wielkiej Brytanii i Irlandii, w obu tych krajach zajął pozycję pierwszą na tamtejszych listach przebojów.

</doc>
<doc id="640840" url="https://pl.wikipedia.org/wiki?curid=640840" title="Marszewo (województwo pomorskie)">
Marszewo (województwo pomorskie)

Marszewo (kaszb. "Marszéwo") – wieś w Polsce położona w województwie pomorskim, w powiecie gdańskim, w gminie Przywidz.
Przez wieś przebiega turystyczny szlak Wzgórz Szymbarskich, stanowi sołectwo gminy Przywidz.
Dawniej własność oo. Jezuitów w Szotlandzie. W roku 1820 skonsfiskowane przez rząd pruski.
W latach 1975–1998 miejscowość administracyjnie należała do województwa gdańskiego.

</doc>
<doc id="640842" url="https://pl.wikipedia.org/wiki?curid=640842" title="Ząbrsko Górne">
Ząbrsko Górne

Ząbrsko Górne (kaszb. "Zãbrskò") – wieś w Polsce położona w województwie pomorskim, w powiecie gdańskim, w gminie Przywidz. Wieś jest częścią składową sołectwa Marszewska Góra.
W latach 1975–1998 miejscowość administracyjnie należała do województwa gdańskiego.

</doc>
<doc id="640843" url="https://pl.wikipedia.org/wiki?curid=640843" title="Wołkowo (Polska)">
Wołkowo (Polska)

Wołkowo (niem. "Wolkow") – osada w Polsce położona w województwie zachodniopomorskim, w powiecie łobeskim, w gminie Radowo Małe. W latach 1818-1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie.
W latach 1975–1998 miejscowość administracyjnie należała do województwa szczecińskiego.
Odkrycia archeologiczne.
W miejscowości Wołkowo znaleziono skarb z późnej epoki brązu (z V okresu), który można datować na ok. 950/900-750/700 r. p.n.e. Skarb składał się z trzech mieczy wykonanych z brązu: tzw. miecza antenowego i dwóch mieczy z tzw. sztabą do rękojeści. Nie jest znana dokładna lokalizacja oraz rok odkrycia, ale zabytki znaleziono przed 1926 r. Według literatury depozyt zalegał w bagnie, na głębokości dwóch łokci. Miecz antenowy i jeden z mieczy ze sztabą do rękojeści znajduje się w kolekcji Muzeum Narodowego w Szczecinie.

</doc>
<doc id="640844" url="https://pl.wikipedia.org/wiki?curid=640844" title="Ząbrsko Dolne">
Ząbrsko Dolne

Ząbrsko Dolne (kaszb. "Zãbrskò") – osada w Polsce położona w województwie pomorskim, w powiecie gdańskim, w gminie Przywidz. 
Wieś jest częścią składową sołectwa Marszewo.
W latach 1975–1998 miejscowość administracyjnie należała do województwa gdańskiego.

</doc>
<doc id="640846" url="https://pl.wikipedia.org/wiki?curid=640846" title="Lubień Górny">
Lubień Górny

Lubień Górny (niem. "Obernhagen") – osada w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.

</doc>
<doc id="640848" url="https://pl.wikipedia.org/wiki?curid=640848" title="Marszewska Kolonia">
Marszewska Kolonia

Marszewska Kolonia (kaszb. "Marszéwskô Kòlonijô") – kolonia w Polsce położona w województwie pomorskim, w powiecie gdańskim, w gminie Przywidz. 
Wieś stanowi sołectwo gminy Przywidz.
W latach 1975–1998 miejscowość administracyjnie należała do województwa gdańskiego.

</doc>
<doc id="640850" url="https://pl.wikipedia.org/wiki?curid=640850" title="Krzysztof Majchrzak (aktor)">
Krzysztof Majchrzak (aktor)

Krzysztof Majchrzak (ur. 2 marca 1948 w Gdańsku) – polski aktor filmowy i teatralny, pianista.
Życiorys.
W 1974 ukończył studia na Wydziale Aktorskim warszawskiej PWST. Studiował też wokalistykę i pedagogikę w Państwowej Wyższej Szkole Muzycznej w Łodzi. W kinie debiutował jeszcze w czasie studiów. W 1970 zagrał w krótkometrażowym filmie telewizyjnym "Draka". Do 1979 – kiedy to zagrał zapaśnika z początku XX wieku w "Arii dla atlety" Filipa Bajona – występował głównie w rolach drugoplanowych. W 1980 za role w tym filmie oraz w filmie "Wolne chwile" został uhonorowany Nagrodą im. Zbyszka Cybulskiego. Uznanie nie tylko krajowych krytyków filmowych przyniosła mu rola chłopa Kaziuka w "Konopielce" Witolda Leszczyńskiego. U tego reżysera zagrał także epizodyczną rolę w "Siekierezadzie" (1985).
W latach 90. i w następnej dekadzie najbardziej owocna dla Majchrzaka okazała się współpraca z Janem Jakubem Kolskim – wystąpił w "Cudownym miejscu" (1994), "Historii kina w Popielawach" (1998) i – przede wszystkim – "Pornografii" (2003) na motywach powieści Witolda Gombrowicza. Kreacja Fryderyka została uhonorowana nagrodą za najlepszą rolę męską na 28. Festiwal Polskich Filmów Fabularnych w Gdyni.
Ma w swoim dorobku wybitne role teatralne, był związany z warszawskimi scenami: Teatrem Narodowym (1974–1975), Teatrem Powszechnym (1975-1991) i Teatrem Studio (1991-2013).
W 2014 został odznaczony Srebrnym Medalem „Zasłużony Kulturze Gloria Artis”.
Życie prywatne.
Ojciec operatora Macieja Majchrzaka.

</doc>
<doc id="640851" url="https://pl.wikipedia.org/wiki?curid=640851" title="Bantry (Irlandia)">
Bantry (Irlandia)

Bantry (irl. "Beanntraí") – miasto w południowo-zachodniej Irlandii, w hrabstwie Cork, położone nad zatoką Bantry. Miasto jest ważnym ośrodkiem gospodarczym regionu, obok turystyki najważniejszą gałęzią gospodarki jest rybołówstwo.

</doc>
<doc id="640856" url="https://pl.wikipedia.org/wiki?curid=640856" title="Copa CONMEBOL 1993">
Copa CONMEBOL 1993

II Copa Conmebol 1993
1/8 finału (12.08 i 12-24.08).
 Deportivo Táchira – Caracas FC 0:1 i 0:1
 Botafogo FR – CA Bragantino 3:1 i 3:2
 CS Emelec – Deportivo Sipesa 1:0 i 2:3, karne 3:4
 Clube Atlético Mineiro – Fluminense FC 2:0 i 0:2, karne 4:2
 CR Vasco da Gama – CSD Colo-Colo 2:0 i 2:4, karne 2:4
 CA Peñarol – CA Huracán 1:0 i 1:1
 Sportivo Luqueño – Deportivo Español 1:1 i 2:1
 Danubio FC – CA San Lorenzo de Almagro 0:0 i 0:2
1/4 finału (22-29.08 i 01-05.09).
 Caracas FC – Botafogo FR 0:1 i 0:3
 Deportivo Sipesa – Clube Atlético Mineiro 1:1 i 0:1
 CA Peñarol – CSD Colo-Colo 2:0 i 0:2, karne 4:2
 Sportivo Luqueño – CA San Lorenzo de Almagro 3:0 i 1:4, karne 2:4
1/2 finału.
 Clube Atlético Mineiro – Botafogo FR 3:1 i 0:3 (mecze 08.09 i 15.09)
 CA San Lorenzo de Almagro – CA Peñarol 0:1 i 2:1, karne 2:4 (pierwszy mecz 09.09, dokładna data drugiego meczu nieznana)
FINAŁ.
 CA Peñarol – Botafogo FR 1:1 i 2:2, karne 1:3
22 września 1993 Montevideo? (20000)
 CA Peñarol – Botafogo FR 1:1
Sędzia: Juan Escobar (Paragwaj)
Bramki: Otero / Perivaldo
Club Atlético Peñarol: Rabajda – Tais, Guiterrez, De los Santos, G. Da Silva, Rehnermann, Perdomo (Conzani), Baltierra, Bengoechea (Ferreira), Rodriguez, Otero.
Botafogo de Futebol e Regatas: William – Eliomar, Andre, Rogerio, Clei, China, Fabiano, Perivaldo, Alessio (Marco Paulo), Sinval, Eliel
29 września 1993 Rio de Janeiro? (?)
 Botafogo FR – CA Peñarol 2:2, karne 3:1
Sędzia: ?
Bramki: Eliel, Sinval / Perdomo, Otero
Karne: wykorzystane – Suelo, Perivaldo, Andre / Da Silva
Botafogo de Futebol e Regatas: William – Perivaldo, Andre, Claudio, Clei (Eliomar), Nelson, Suelo, Alesio (Marco Paulo), Marcelo, Sinval, Eliel.
Club Atlético Peñarol: Rabajda – Tais, Guiterrez, De los Santos, G. Da Silva, Dorta, Perdomo, Batierra, Bengoechea (Rehnermann), Otero, Rodriguez

</doc>
<doc id="640857" url="https://pl.wikipedia.org/wiki?curid=640857" title="Zend Studio">
Zend Studio

Zend Studio – komercyjne zintegrowane środowisko programistyczne (Integrated Development Environment, IDE) oparte na platformie Eclipse, przeznaczone dla tworzących w języku PHP.
Wersja 7.1 zawiera:

</doc>
<doc id="640858" url="https://pl.wikipedia.org/wiki?curid=640858" title="Club Bolívar">
Club Bolívar

Club Bolívar jest boliwijskim klubem piłkarskim z siedzibą w mieście La Paz. Drużyna rozgrywa mecze u siebie na oddanym do użytku w 1970 roku stadionie Estadio Libertador Simón Bolivar.
Historia.
Klub został założony 12 kwietnia 1925 pod nazwą "Atletico Bolivar Literario Musical".
Klub reprezentowany był przez wielu piłkarzy podczas mistrzostw świata 1994 - Marco Sandy, Miguel Rimba, Carlos Borja, Vladimir Soria, Luis Cristaldo oraz Julio Baldivieso.

</doc>
<doc id="640860" url="https://pl.wikipedia.org/wiki?curid=640860" title="Dobrogoszcz (jezioro)">
Dobrogoszcz (jezioro)

Dobrogoszcz (kaszb. "Jezoro Dobrogòsczé") – jezioro wytopiskowe położone na Pojezierzu Kaszubskim (powiat kościerski, województwo pomorskie) na wysokości 188,1 m n.p.m. w odległości 3 km od Kościerzyny.
Powierzchnia całkowita: 53,3 ha, głębokość maksymalna: 6,6 m.

</doc>
<doc id="640861" url="https://pl.wikipedia.org/wiki?curid=640861" title="Żychlikowo">
Żychlikowo

Żychlikowo (niem. "Siegelkow") – osada w Polsce położona w województwie zachodniopomorskim, w powiecie goleniowskim, w gminie Przybiernów.
Nazwę oficjalnie utworzono 1 stycznia 2018 roku, wcześniej nazwa funkcjonowała jako niestandaryzowana nazwa osady wsi Łoźnica.
Niedaleko wsi znajduje się cmentarzysko kurhanowe z epoki brązu i ruiny zamku von Köllerów z przełomu XIII-XIV w. o pow. 1,90 ha.
W latach 1975–1998 miejscowość administracyjnie należała do województwa szczecińskiego.

</doc>
<doc id="640863" url="https://pl.wikipedia.org/wiki?curid=640863" title="Błotnica (województwo zachodniopomorskie)">
Błotnica (województwo zachodniopomorskie)

Błotnica – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Kołobrzeg, przy drodze wojewódzkiej nr 102. 
Według danych z 1 stycznia 2011 roku wieś liczyła 102 mieszkańców. Wieś stanowi samodzielne sołectwo.
W pobliżu przepływa rzeka Błotnica. Miejscowość znajduje się na szlaku historyczno-rowerowym "Ku Słońcu".
W latach 1975–1998 miejscowość administracyjnie należała do województwa koszalińskiego.
W Błotnicy znajduje się "Park poległych w walce o Kołobrzeg imienia Witolda Ostrowskiego" o powierzchni 0,7012 ha, będący parkiem gminnym.
Na dawnym cmentarzu ewangelickim przy drodze do Przećmina rosną drzewa uznane za pomniki przyrody. Są to:

</doc>
<doc id="640866" url="https://pl.wikipedia.org/wiki?curid=640866" title="Potuliny">
Potuliny

Potuliny – osada w Polsce położona w województwie zachodniopomorskim, w powiecie łobeskim, w gminie Resko, około 0,7 km na wschód od jeziora Łabuń.
W latach 1975–1998 miejscowość administracyjnie należała do województwa szczecińskiego.

</doc>
<doc id="640867" url="https://pl.wikipedia.org/wiki?curid=640867" title="Przywłoczno">
Przywłoczno

Przywłoczno – przepływowe jezioro rynnowe położone na skraju Równiny Tucholskiej w kompleksie leśnym Borów Tucholskich, w Gminie Stara Kiszewa, w powiecie kościerskim województwa pomorskiego, na wysokości 126,7 m n.p.m. Akwen jeziora jest połączony z obszarem jezior Czerwonko i Wierzchul ("Obszar Chronionego Krajobrazu Doliny Wierzycy"). Najbliższą miejscowością jest leżąca na północnym zachodzie od jeziora wieś Olpuch. Północna linia brzegowa jeziora jest porośnięta lasem sosnowym.
Powierzchnia całkowita: 33,58 ha, głębokość maksymalna: 10,9 m.

</doc>
<doc id="640868" url="https://pl.wikipedia.org/wiki?curid=640868" title="Triada Charcota">
Triada Charcota

Triada Charcota – określenie odnosi się do dwóch grup objawów.
Ostre zapalenie dróg żółciowych.
Opisana po raz pierwszy przez Jeana-Martina Charcota w roku 1877 triada objawów charakteryzuje ostre zapalenie dróg żółciowych:
Rozszerzeniem triady Charcota jest pentada Reynoldsa.
Stwardnienie rozsiane.
Pojęcie triady Charcota może się też odnosić do innej triady objawów, charakteryzujących stwardnienie rozsiane:

</doc>
<doc id="640870" url="https://pl.wikipedia.org/wiki?curid=640870" title="Jezioro Liniewskie">
Jezioro Liniewskie

 
Jezioro Liniewskie (kaszb. "Jezoro Lëniewsczé") – przepływowe jezioro rynnowe położone na południowo-wschodnim skraju Pojezierza Kaszubskiego ("Polaszkowski Obszar Chronionego Krajobrazu") w powiecie kościerskim (województwo pomorskie).
Powierzchnia zwierciadła wody według różnych źródeł wynosi od 41,0 ha do 45,4 ha.
Zwierciadło wody położone jest na wysokości 135,2 m n.p.m. lub 135,8 m n.p.m. Średnia głębokość jeziora wynosi 3,4 m, natomiast głębokość maksymalna 8,0 m.
Jezioro leży na zachód od Liniewa i jest częścią akwenu jezior Polaszkowskich.

</doc>
<doc id="640871" url="https://pl.wikipedia.org/wiki?curid=640871" title="Jezioro Sobąckie">
Jezioro Sobąckie

Jezioro Sobąckie (Sobackie) (kaszb. "Jezoro Sobącczé") – jezioro przepływowe jezioro rynnowe na Pojezierzu Kaszubskim ("Polaszkowski Obszar Chronionego Krajobrazu") w powiecie kościerskim (województwo pomorskie) na wysokości 135 m n.p.m.
Powierzchnia całkowita: 91,1 ha, maksymalna głębokość: 28,4 m. Akwen jeziora stanowi część zespołu jezior Polaszkowskich.

</doc>
<doc id="640872" url="https://pl.wikipedia.org/wiki?curid=640872" title="Barbara Mikołajewska">
Barbara Mikołajewska

Barbara Mikołajewska (ur. w grudniu 1947 r. w Polsce, od 1990 roku zamieszkała w USA) - socjolożka, tłumaczka, pisarka.
Życiorys.
Studiowała w Instytucie Socjologii Wydziału Filozoficznego na Uniwersytecie Warszawskim, broniąc swej pracy doktorskiej napisanej pod opieką profesora Stefana Nowaka w 1979 roku. W latach 1970-1972 pracownik naukowy Politechniki Warszawskiej; w latach 1972-2002 pracownik naukowy Uniwersytetu Warszawskiego. Jej wcześniejsze prace dotyczą zagadnień grup etnicznych i mikrosocjologii, podczas gdy późniejsze poświęcone są głównie girardowskiej interpretacji starożytnych hinduskich i japońskich tekstów religijnych. Jest tłumaczką książki René Girarda "Szekspir: teatr zazdrości" () oraz autorką książek z serii "The Live Art Series" jak i publikowanych w wersji elektronicznej fotoreportaży. Czerpiąc inspirację z prac René Girarda i korzystając z tłumaczeń w językach zachodnich podjęła próbę oryginalnej polskiej adaptacji najdłuższego eposu świata, którym jest hinduska Mahabharata mająca 18 ksiąg napisanych oryginalnie w sanskrycie (ponad 5000 stron tekstu).
Publikacje.
Socjologia:
Girardowska interpretacja tekstów religijnych:
Mahabharata po polsku
Inne

</doc>
<doc id="640877" url="https://pl.wikipedia.org/wiki?curid=640877" title="Zbrodnia stalinowska">
Zbrodnia stalinowska



</doc>
<doc id="640883" url="https://pl.wikipedia.org/wiki?curid=640883" title="Armata Schneider wz. 1897">
Armata Schneider wz. 1897



</doc>
<doc id="640906" url="https://pl.wikipedia.org/wiki?curid=640906" title="Równe (województwo pomorskie)">
Równe (województwo pomorskie)

Równe – wieś w Polsce, w województwie pomorskim, w powiecie kościerskim, w gminie Liniewo. 
Wieś kaszubska, położona na Pojezierzu Kaszubskim na północnym brzegu jeziora Polaszkowskiego. Wchodzi w skład sołectwa Chrztowo.
W latach 1975–1998 miejscowość administracyjnie należała do województwa gdańskiego.

</doc>
<doc id="640908" url="https://pl.wikipedia.org/wiki?curid=640908" title="Małopolski Piknik Lotniczy">
Małopolski Piknik Lotniczy

Małopolski Piknik Lotniczy – największy organizowany w południowej Polsce pokaz lotniczy. Pierwszy raz został zorganizowany w 2004. Impreza odbywa się na terenie jednego z najstarszych lotnisk w Europie – Rakowice-Czyżyny, które znajduje się w Krakowie. Lotnisko, rozformowane, z 1900-metrową betonową drogą startową przedzieloną ulicą i częściowo wkomponowaną w teren osiedla mieszkaniowego, zostało ponownie uruchomione jako lądowisko o wymiarach 720 x 60 m z betonową nawierzchnią m.in. na potrzeby pikniku. Piknik jest organizowany przez Krakowskie Muzeum Lotnictwa Polskiego, które znajduje się na terenie dawnego lotniska. Jego celem jest przybliżenie odbiorcom historii i tradycji polskiego lotnictwa.
W trakcie imprezy prowadzone są pokazy lotnicze - niskie przeloty oraz akrobacyjne - prowadzone przez polskich i zagranicznych pilotów. Wśród gości byli dotychczas m.in. Jurgis Kairys, Marek Szufa, Peter Besenyei oraz polski zespół akrobacyjny Biało-Czerwone Iskry.
Po zakończeniu VI edycji, 28 czerwca 2009 roku miał miejsce wypadek turystycznego samolotu Cessna 172. Zginęły w nim dwie osoby (w tym pilot), a dwie zostały ranne. Przyczyną wypadku było przeciążenie samolotu, którego masa startowa była wyższa od dopuszczalnej przy panującej na lotnisku temperaturze.
VII edycja, planowana na 2011 rok, została odwołana ze względu na uchylenie przez Prezesa Urzędu Lotnictwa Cywilnego przepisów o organizacji pokazów lotniczych. Kolejne edycje odbywają się już bez zakłóceń. W 2020 roku Piknik z przyczyn niezależnych od organizatora został odwołany, a w 2021 roku się nie odbył. 

</doc>
<doc id="640909" url="https://pl.wikipedia.org/wiki?curid=640909" title="Puchar Świata w skokach narciarskich 1997/1998">
Puchar Świata w skokach narciarskich 1997/1998

Puchar Świata w skokach narciarskich 1997/1998 – 19. edycja Pucharu Świata mężczyzn w skokach narciarskich.

</doc>
<doc id="640910" url="https://pl.wikipedia.org/wiki?curid=640910" title="Kunlun">
Kunlun

Kunlun () – łańcuch górski w zachodnich Chinach, na północnym skraju Wyżyny Tybetańskiej, łączący Karakorum na zachodzie i Ałtyn-Tag na wschodzie. Rozciąga się na długości ok. 2500 km. Najwyższym szczytem Kunlunu jest Liushi Shan o wysokości 7167 m n.p.m., wznoszący się w zachodniej części tego pasma.
Kunlun zbudowany jest z paleozoicznych skał osadowych i metamorficznych, wypiętrzonych w trakcie orogenezy alpejskiej. Łańcuch złożony jest z równoległych do siebie pasm, rozdzielanych zapadliskami. Klimat wysokogórski, bardzo suchy. Skąpa roślinność, wieczne śniegi i lodowce powyżej 4200 m n.p.m.
Mitologia.
Góry Kunlun odgrywały ważną rolę w mitologii chińskiej, a następnie w religijnej wersji taoizmu, gdzie uznawane były za siedzibę Najwyższego Bóstwa oraz innych bogów i nieśmiertelnych istot. Do najważniejszych mieszkańców mieli zaliczać się Żółty Cesarz i bogini Xiwangmu.
Wierzono powszechnie, że w górach Kunlun znajduje się raj.

</doc>
<doc id="640911" url="https://pl.wikipedia.org/wiki?curid=640911" title="Lud koczowniczy">
Lud koczowniczy



</doc>
<doc id="640912" url="https://pl.wikipedia.org/wiki?curid=640912" title="Jezioro Polaszkowskie">
Jezioro Polaszkowskie

Jezioro Polaszkowskie (kaszb. "Jezoro Pòlaszkòwsczé") – przepływowe jezioro rynnowe położone na południowo-wschodnim skraju Pojezierza Kaszubskiego ("Polaszkowski Obszar Chronionego Krajobrazu") w powiecie kościerskim (województwo pomorskie) na obszarze gmin Liniewo i Stara Kiszewa. Jezioro jest częścią akwenu jezior Polaszkowskich. Wypływa stąd dopływ Wierzycy Kaczynka zwany również "Małą Wierzycą".
Powierzchnia całkowita: 106,5 ha, maksymalna głębokość: 10,0 m.

</doc>
<doc id="640913" url="https://pl.wikipedia.org/wiki?curid=640913" title="Romowie w Polsce">
Romowie w Polsce

Polscy Romowie – mniejszość etniczna uznana w prawie polskim. Według Narodowego Spisu Powszechnego z 2011 roku narodowość romską zadeklarowało 17 049 osób, z czego 9899 jako jedyną. Natomiast według „Ethnologue” w Polsce językiem romskim posługuje się ponad 35 tysięcy osób.
Historia.
Pierwsze wzmianki o obecności Romów w Europie pojawiają się w XI wieku w „Żywocie świętego Jerzego” a nazwiska "Cygan" i "Czygan" widniejące na piętnastowiecznych spisach ludności, mogą sugerować pierwsze korowody wozów romskich na terenach Królestwa Polskiego. Lud koczowniczy, żyjący głównie z wróżbiarstwa i łupiestwa z czasem zaczął siać niepokój w Europie Zachodniej i rozpoczęły się migracje na wschód Europy. Nastąpił pewien zwrot w stosunkach polsko-romskich wraz z początkiem wieku XVI, kiedy to Europa wręcz wrzała od edyktów antyromskich (m.in. dokumenty z lat 1496 i 1557, podpisane na sejmach w Niemczech) Nowe, ogromne grupy Romów skazanych na banicję pojawiały się w Polsce. Pierwsze dokumenty regulujące sytuację Romów w Polsce pojawiają się długo po ich przybyciu dlatego przez lata mogli przemierzać jej ziemie nieciemiężeni, unikając pańszczyzny i przywiązania do ziemi. Z czasem sytuacja Romów zmieniła się, ponieważ każdorazowe rozboje i kradzieże znajdywały swoich oprawców. Romów zaczęto wieszać i palić na stosach za sprawą przypisywanych, magicznych umiejętności. Wkrótce i w Królestwie Polskim pojawiały się, początkowo nieoficjalne, pisma sprzeciwiające się ich obecności. Interesujące jest pierwsze rozwiązanie sugerowane przez autora Bielskiego, jakoby Cyganie mogliby być skuteczną barierą na granicy wschodniej. Prawdopodobnie nie upatrywał w nich wojów, a raczej żywił nadzieję, że Romowie staną się problemem dla Tatarów. Jego dzieło jest jednym z pierwszych z takich dokumentów. „Kronika wszystkiego świata na sześć wieków...” została napisana w 1551 roku, przez Marcina Bielskiego, a oto jej fragment:
"„Widząc wielkie złodziejstwo przez łotry Cygany, Osadzajmy je w polach od tatarskiej ściany. Zbudowawszy im twierdze, dla swych zachowania, niechaj by tatarskiego strzegli przebywania. Żywnością je opatrzyć, przyjdzie im to snadnie, zdobywać sie na konie. Tatarom niech kradnie”"
Drugi pochodzi z 1557 roku i jest pierwszą, oficjalną ustawą dotyczącą Cyganów, podpisaną na Sejmie Warszawskim:
"„Cyganie albo ludzie niepotrzebni będą przez nas z ziemie wywołani i na potem nie mają być do niej przyjmowani.”"
Trzeci jest pewnego rodzaju uzupełnieniem tej drugiej, pochodzi z roku 1565 i został zapisany podczas Sejmu Piotrkowskiego
"Iż się przez Cygany w Koronie siła złego dzieje, przeciwko tym Statut Warszawski 1557 (...) rozkazujemy, aby ich koniecznie już od tego czasu w Koronie i wszystkich państwach naszych nie było”."
Niedługo trzeba było czekać na oficjalne stanowisko kraju, rosnąca niechęć zmusiła możnych na poważne kroki. Kolejne regulacje mające swoje owoce podczas sejmu Piotrowskiego, a także zapiski w II Statucie Litewskim sugerują nam, że problem w dalszym ciągu był żywy i nierozwiązany. Stawiano Cyganom warunki, dostosowania się do życia w Koronie lub banicja. Byli tacy którzy, którzy poddali się asymilacji, a nawet wstąpili do wojska. Ci, którzy jej nie ulegli posiadali status banity. Na więzienie lub karę narażeni byli już nie tylko sami Romowie, ale także, na mocy ustawy z 1578 roku, osoby, które im pomagały lub ukrywały ich.
Najprawdopodobniej między 1624 a 1652 rokiem został ustanowiony urząd króla cygańskiego, a jako pierwszy piastował go Matiasz Korolewicz mianowany w 1652 roku. Był on także wybrany jako pierwszy i jako ostatni przedstawiciel tej mniejszości etnicznej, ponieważ przy drugiej nominacji wybrano przedstawiciela ze szlachty. Urząd ten miał służyć podporządkowywaniu Romów przepisom administracyjnym i ich obronie przed szykanami. W źródłach natomiast zachowały się głosy jakoby byli despotyczni w stosunku do Cyganów i byli kimś na wzór policji. Nigdy też, jak pierwotnie zakładano ten urząd nie przypadł Romowi.
W grudniu 1791 roku, zaledwie 7 miesięcy po uchwaleniu Konstytucji 3 maja w oparciu o uchwały sejmu oraz konstytucję wydano uniwersał mówiący o Romach w Polsce, który został podpisany przez Michała Wandalina Mniszecha. Na jego mocy edykty z 1557, 1565 i 1578 roku przestały obowiązywać. Dzięki uniwersałowi Romom nie zagrażała banicja i mogli decydować się na osiadły tryb życia.
. Większość wędrowała taborami, część jednak prowadziła osiadły tryb życia, głównie w Małopolsce. W czasie II wojny światowej na ziemiach polskich doszło do masowej eksterminacji Romów przez III Rzeszę, nazwanej przez Romów "Porrajmos" (rom. w dialekcie Kełderaszy: „zniszczenie” – por. Holokaust).
Po wojnie władze podjęły działania mające na celu tzw. produktywizację Romów i nakłonienie ich do osiedlenia się. W 1950 roku 2 tysiące Romów z Orawy, Spisza i Podhala sprowadzonych zostało do Nowej Huty przez Jana Gila z Jurgowa, na budowę dzielnicy, Huty im. Lenina i do pracy w MPO. Przebywali w namiotach nad Dłubnią. 18 października 1950 pracownikom Zjednoczenia Budownictwa Mieszkaniowego Nowa Huta przyznano mieszkania w osiedlu A-Południe. W bloku numer 13 na osiedlu Willowym mieszkało 15 romskich rodzin (Oraczkowie, Gaborowie, Gilowie i Mirgowie), w sumie 53 osoby. Wójtem Romów był Karol Ruciański, a zastępcą Władysław Ciuroń. W 1951 roku kolejnej grupie Romów przydzielony został barak Państwowego Przedsiębiorstwa Robót Kolejowych nr 2 w Wyciążach. Wśród Romów pracujących w budownictwie mieszkaniowym słynna była brygada Walentego Gila (170% normy). Romowie zamieszkiwali też w barakach w Luboczy, którzy w 1950 roku byli absolwentami nauczania początkowego. Od 1952 roku istniał zespół artystyczny Romów w Zakładowym Domu Kultury HiL. Od 1998 roku 36 rodzin wyemigrowało do Wielkiej Brytanii. W 2003 roku w Nowej Hucie pozostało 600 Romów, największe ich skupiska znajdują się na osiedlu Ogrodowym, Willowym, Wandy. Działa Stowarzyszenie Romów Kraków-Nowa Huta (prezes Marian Gil). W 1950 została wydana instrukcja w sprawie rejestracji ludności cygańskiej; w 1952 Prezydium Rządu podjęło uchwałę w sprawie pomocy ludności cygańskiej przy przechodzeniu na osiadły tryb życia. Od 1964 zostały nasilone działania utrudniające Romom wędrowanie poprzez ostre egzekwowanie wobec nich ogólnie obowiązujących przepisów, głównie meldunkowych, sanitarnych, drogowych, dotyczących obowiązku szkolnego oraz zgromadzeń publicznych. W rezultacie liczba rodzin koczujących spadła z 1146 w 1964 do nieco ponad 200 w 1970. W 1976 wędrowało już tylko kilka taborów. Liczba Romów mieszkających dotąd w Polsce zmalała po 1989 w wyniku emigracji, przede wszystkim do krajów Europy Zachodniej i Północnej. Równocześnie można zauważyć napływ do Polski Romów głównie z Rumunii, ale także z Węgier. Cyganie z Rumunii i Węgier migrują do Polski jako bazy wypadowej do Europy Zachodniej, udając się do takich miejsc jak Niemcy czy Francja. Dziś, podobnie jak wcześniej, rozbicie na wiele grup i liczne antagonizmy nie sprzyjają działaniom elit romskich w obronie praw obywatelskich i etnicznych.
Kultura.
Kultura romska znana była w Polsce od XV wieku przede wszystkim ze względu na swą bogatą tradycję muzyczną oraz rzemiosło kowalskie. W 1979 roku w Muzeum Okręgowym w Tarnowie powstał osobny dział gromadzący zbiory, dokumentację naukową oraz ikonografię dotyczącą kultury i historii Romów. Powszechnie uznanym badaczem folkloru cygańskiego był Jerzy Ficowski, nestor polskiej cyganologii, który m.in. spolszczył poezję Papuszy. Wydawane są miesięczniki Rrom p-o Drom i "Dialog-Pheniben".
Największe imprezy kulturalne Romów w Polsce:
Grupy Romów w Polsce.
Tradycyjnie wyróżnia się cztery zasadnicze językowo-etnograficzne grupy Romów mieszkających w Polsce:
Mniejsze grupy Romów, istniejące w Polsce po II wojnie światowej, to:
Ponadto na terenie Polski czasowo przebywają imigranci o nieuregulowanym statusie narodowości i pochodzenia romskiego przybyli z Rumunii oraz Mołdawii, nieposiadający obywatelstwa polskiego, których liczba jest trudna do oszacowania.
Romowie jako naród nie wyznają jednolitej religii. W zależności od miejsca osiedlenia na przestrzeni wieków przyjmowali dominującą na danym obszarze religię. Asymilacja religijna społeczności romskiej była warunkiem przetrwania grupy i uniknięcia prześladowań na tle wyznaniowym. Stąd Romowie w Polsce w zdecydowanej większości przynależą do Kościoła katolickiego. Są jednak wśród nich również wyznawcy prawosławia, członkowie Kościoła Zielonoświątkowego (Nowy Targ – Szaflary, Bystrzyca Kłodzka, Zabrze, Kamienna Góra, Nowa Sól) oraz Świadkowie Jehowy (grupy w Bydgoszczy, Ełku, Kędzierzynie-Koźlu, Opolu Lubelskim i Puławach).
Problemy społeczne Romów w Polsce.
Regularną nauką nieobjętych jest około 30% dzieci, co spowodowane jest zarówno uznawaniem przez rodziców jedynie tradycyjnych wartości kultury romskiej, brakiem znajomości języka polskiego wśród najmłodszych, jak też znacznym ostracyzmem społecznym oraz obawą przed szykanami w szkole. Odsetek ten waha się jednak znacznie wśród różnych grup, w Suwałkach zaś działa jedyna w Polsce szkoła ucząca w romani, której założycielami byli Jerzy Zawadzki i Jacek Milewski. W 2007 w Gorzowie Wlkp. został wydany pierwszy podręcznik dla dzieci w wieku wczesnoszkolnym, posługujących się dialektem Polska Roma, pt. „Miri szkoła – Romano elementaro” opracowany przez Karola Parno Gierlińskiego. W 2008 ukazało się drugie, poszerzone i poprawione wydanie tego podręcznika oraz jego adaptacja dla dzieci używających dialektu Bergitka Roma pt. „Miri szkoła – Romano elementaris”.
Większość problemów polskich Romów związana jest z istniejącymi w wielu społeczeństwach Europy (w tym także w polskim) stereotypami antycygańskimi oraz długą historią prześladowań, także najnowszą (patrz: konflikt mławski). W Polsce w badaniach dotyczących stosunku do innych narodów Romowie znaleźli się na ostatnim miejscu. Działania na rzecz integracji z resztą społeczeństwa podjęte po 1989 przynoszą na razie ograniczone efekty, bowiem czas jest jeszcze zbyt krótki, aby pogrzebać wielowiekowe resentymenty po obu stronach. Wielu Romów nie korzysta z tej szansy, wybierając emigrację oraz integrację w nowym społeczeństwie.
Negatywne doświadczenia oraz uprzedzenia często hamują więc chęć zdobywania nietradycyjnego wykształcenia czy angażowania się w sprawy ogólnospołeczne oraz pociągają za sobą dużą nieufność wobec „nie-Romów” ("gadziów"). Wielkie znaczenie ma też fakt, iż w wielu grupach Romów możliwość przekwalifikowania zawodowego jest ograniczona jedynie do profesji tradycyjnych, które niegdyś były zajęciami niszowymi, lecz dziś zapotrzebowanie na takie usługi jest niewielkie (np. kowalstwo, handel końmi itp.), co w połączeniu z ograniczeniem w dostępie do edukacji (patrz wyżej) skazuje wiele osób na marginalizację oraz imanie się zajęć o charakterze przestępczym.
Media.
Telewizja Polska S.A. Program 2 od 1997 roku transmituje Międzynarodowe Festiwale Piosenki i Kultury Romów, których twórcą i pomysłodawcą jest Don Wasyl Szmidt, Prezes Europejskiego Towarzystwa Edukacji i Kultury Romów z siedzibą w Ciechocinku.
TVP Białystok nadaje raz w miesiącu program o tematyce związanej z mniejszością romską pt. My Romowie (dawniej w programie wszystkich mniejszości narodowych i etnicznych na Podlasiu pt. Sami o sobie).
Najważniejsze tytuły prasowe:

</doc>
<doc id="640914" url="https://pl.wikipedia.org/wiki?curid=640914" title="Piwowarstwo">
Piwowarstwo

Piwowarstwo albo browarnictwo – sztuka warzenia piwa (w tym piwowarstwo domowe) oraz produkcja piwa w browarach na skalę przemysłową (zob. przemysł piwowarski).
Stwarza zapotrzebowanie na produkty rolne: jęczmień browarny oraz chmiel.
Produktami ubocznymi są: młóto, chmieliny, osady brzeczkowe, używane na paszę.

</doc>
<doc id="640915" url="https://pl.wikipedia.org/wiki?curid=640915" title="Browarnictwo">
Browarnictwo



</doc>
<doc id="640916" url="https://pl.wikipedia.org/wiki?curid=640916" title="Synagoga w Pyzdrach">
Synagoga w Pyzdrach

Synagoga w Pyzdrach – synagoga znajdująca się w Pyzdrach przy ulicy Tadeusza Kościuszki 10.
Synagoga została zbudowana w 1793 roku. W XIX i XX wieku synagogę wyremontowano i gruntownie przebudowano. Podczas II wojny światowej hitlerowcy zdewastowali synagogę. Po zakończeniu wojny budynek synagogi przebudowano na halę produkcyjną pobliskich zakładów.
Murowany, orientowany budynek synagogi wzniesiono na planie prostokąta o wymiarach 13 na 21 metrów. We wschodniej części znajdowała się główna sala modlitewna, a w zachodniej przedsionek, nad którym znajdował się babiniec, wysunięty do sali głównej i podparty na dwóch słupach.
Pierwotnie okna były zamknięte półkoliście, zachowały się resztki wystroju synagogalnego, w tym narożniki oraz – częściowo – układ okien. Zniknął dach dwuspadowy, w miejsce którego dobudowano piętro i całość przykryto dachem płaskim.

</doc>
<doc id="640917" url="https://pl.wikipedia.org/wiki?curid=640917" title="Jonas Asgeirsson">
Jonas Asgeirsson



</doc>
<doc id="640919" url="https://pl.wikipedia.org/wiki?curid=640919" title="Białorusini w Polsce">
Białorusini w Polsce

Białorusini w Polsce – jedna z dziewięciu ustawowo uznanych mniejszości narodowych w Rzeczypospolitej Polskiej, zamieszkująca w większości w południowo-wschodniej części województwa podlaskiego.
Liczebność i obszar zamieszkania.
Dane w oparciu o spisy powszechne.
Podczas przeprowadzonego w 2002 roku Narodowego Spisu Powszechnego narodowość białoruską zadeklarowało 47 640 obywateli RP, w większości zamieszkujących tereny województwa podlaskiego (najwięcej w Białymstoku: 7,5 tys.). Według Spisu używanie języka białoruskiego w kontaktach domowych zadeklarowało 40,6 tys. osób.
96,6% białoruskich deklaracji narodowościowych zebranych w trakcie spisu z 2002 roku przypada na województwo podlaskie, które jest tradycyjnym obszarem zamieszkania mniejszości białoruskiej, stanowiącej na jego obszarze ludność autochtoniczną. Według wyników spisu Białorusini w czterech gminach stanowią bezwzględną większość mieszkańców, czym odróżniają się od innych zamieszkujących w Polsce mniejszości (oprócz nich jedynie mniejszość litewska stanowi bezwzględną większość mieszkańców gminy Puńsk). Narodowy Spis Powszechny z 2002 roku wykazał, iż w dwunastu gminach (w tym w dwóch miastach – Bielsku Podlaskim i Hajnówce) mniejszość ta stanowi ponad 20% mieszkańców, co na mocy przepisów "Ustawy z dnia 6 stycznia 2005 r. o mniejszościach narodowych i etnicznych oraz o języku regionalnym" daje jej prawo do ubiegania się o wprowadzenie dwujęzycznych nazw obiektów geograficznych oraz używanie swego języka jako pomocniczego w kontaktach urzędowych. Jako pierwsza uchwałę o wprowadzeniu języka białoruskiego jako pomocniczego w administracji samorządowej przegłosowała 21 czerwca 2007 Rada Miejska Hajnówki. 12 lutego 2009 uchwała o wprowadzeniu języka białoruskiego jako pomocniczego została przyjęta jednogłośnie przez Radę Gminy Orla. Gmina ta stała się później również jedyną jak dotąd gminą, w której wprowadzono dwujęzyczne polsko-białoruskie nazwy miejscowości. Montaż dwujęzycznych tablic na terenie gminy zakończył się w październiku 2011 roku. Tablice stały się w maju 2012 roku obiektem wandalizmu, którego sprawcy nie zostali wykryci.
Uchwały o wprowadzeniu języka białoruskiego jako pomocniczego podjęły również Rada Gminy Narewka (24 marca 2009, wpis do Urzędowego Rejestru Gmin, w których jest używany język pomocniczy w dniu 16 czerwca 2009), Rada Gminy Czyże (wpis do Urzędowego Rejestru Gmin, w których jest używany język pomocniczy w dniu 8 lutego 2010) oraz Rada Gminy Hajnówka (wpis od 28 maja 2010 roku). Radni z 7 uprawnionych do podjęcia odpowiedniej uchwały gmin nie skorzystali z możliwości wprowadzenia na swoim obszarze języka pomocniczego.
Gminy ze znaczną liczbą Białorusinów w strukturze narodowościowej (według Narodowego Spisu Powszechnego z 2002 roku; podana jest procentowa liczba obywateli polskich narodowości białoruskiej):
Biorąc pod uwagę wyniki kolejnych spisów powszechnych, liczebność mniejszości białoruskiej w skali kraju w latach 2002–2011 uległa zmniejszeniu z 47,6 tys. w 2002 roku do 43,9 tys. w 2011. Znacznie poważniejszy procentowy spadek liczebności opisywanej grupy odnotowany został jednak w skali województwa podlaskiego, co może dokumentować postępującą w szybkim tempie asymilację mniejszości białoruskiej, dla której to właśnie Białostocczyzna stanowi główny teren zamieszkania. Liczba deklaracji białoruskich w województwie podlaskim, a więc na obszarze gdzie ludność ta stanowi społeczność autochtoniczną, wyniosła w 2011 r. 38,3 tys. wobec 46,4 tys. w 2002 r. (spadek o 17,4%). Narodowość białoruską jako jedyną wskazało w województwie podlaskim w 2011 roku 26,7 tys. badanych, zaś jako występującą z polską – 11,0 tys.
Ogółem w trakcie Spisu Powszechnego z 2011 roku poczucie przynależności do narodu białoruskiego zadeklarowało 46 687 osób. Z tej grupy właściwa mniejszość białoruska w Polsce (osoby posiadające polskie obywatelstwo) obejmuje 43 878 osób. Ludność miejska stanowiła w tej grupie 54,29%. Kobiety stanowiły 52,45% składu mniejszości białoruskiej, mężczyźni zaś – 47,55%. W trakcie spisu powszechnego z 2011 roku uwzględniono możliwość podania przez respondenta złożonej (podwójnej) identyfikacji narodowej. W przypadku 30 195 osób (64,7%) identyfikacja białoruska była jedyną zadeklarowaną. 15 562 osoby zadeklarowały jednocześnie i białoruską, i polską tożsamość narodową. 1030 osób wskazało, iż obok białoruskiej posiada także drugą tożsamość narodową, inną jednak niż polska.
Wyniki spisu pokazały, że społeczności Białorusinów wyraźnie wyróżniała się wśród innych mniejszości tym, że przynależność mniejszościowa (białoruska) w większym stopniu niż w innych niepolskich grupach stanowiła jednoznaczny (wyłączny) lub wiodący wymiar tożsamości etnicznej. To wśród Białorusinów odnotowano bowiem największą przewagę jednorodnych identyfikacji narodowych nad dwoistymi, jak również największy, obejmujący 77,8%, udział identyfikacji mniejszościowej wyrażonej jako odpowiedź na pierwsze („podstawowe”) pytanie etniczne.
17 480 osób wskazało w Spisie Powszechnym z 2011 roku język białoruski jako swój język ojczysty (9 770 kobiet oraz 7710 mężczyzn). W podziale na charakter miejsca zamieszkania język białoruski jako ojczysty wskazało 6869 mieszkańców miast oraz 10 611 mieszkańców wsi. Jednocześnie nowym zjawiskiem zaobserwowanym w Narodowym Spisie Powszechnym z 2011 roku było pojawienie się w miejscach zamieszkania mniejszości białoruskiej szeregu różnorodnych określeń dialektów i gwar używanych przez respondentów w odniesieniu do ich języka ojczystego oraz języka używanego przez nich w kontaktach domowych. Określenia te pozostawały na ogół w bezpośrednim związku z językiem białoruskim – 554 osoby stwierdziły, iż ich językiem ojczystym jest „gwara pogranicza polsko-białoruskiego”, a 425 osób za swój język ojczysty uznało „gwarę białorusko-ukraińską”. 341 osób uważało za swój język ojczysty „gwarę białoruską”, dookreślaną także jako „język prosty”. Podobne zróżnicowanie zaistniało w przypadku pytania o język używany w kontaktach domowych. 26 448 osób zadeklarowało używanie w kontaktach domowych języka białoruskiego (w przypadku 3950 osób był zaś to jedyny język używany w kontaktach domowych). Jednocześnie 669 osób zadeklarowało używanie w kontaktach domowych „gwary pogranicza polsko-białoruskiego”, 549 osób – „gwary białoruskiej”, 516 osób zaś – „gwary białorusko-ukraińskiej”. Liczba osób wskazujących język białoruski jako używany w kontaktach domowych zmalała od 2002 roku o ponad 14 tysięcy. Spadek ten częściowo wyjaśnia według badaczy GUS zaobserwowane przesunięcie deklaracji językowych z języka białoruskiego w kierunku bogactwa określeń gwar tego języka.
Spis powszechny z 2011 wykazał, że mniejszość białoruska jest najbardziej jednolita wyznaniowo spośród mniejszościowych społeczności nierzymskokatolickich. Zdecydowaną większość tworzą w niej wyznawcy prawosławia (83,6% członków społeczności).
Historia zróżnicowania etnicznego Białostocczyzny.
Terytorium Białostocczyzny podzielić można na trzy zasadnicze części, wyodrębnione przede wszystkim ze względu na pochodzenie ludności, ale również ze względu na odmienną w ich dziejach sytuację polityczną, administracyjną i konfesyjną. Zachodnie krańce regionu, będące niegdyś częścią Mazowsza, zasiedliła początkowo ludność polska, przeważnie drobnoszlachecka. Na ziemie południowo-wschodnie napłynęła pierwotnie ludność ruska nadbużańska (północnoukraińska). Część północno-wschodnia stała się później obszarem zamieszkania ludności białoruskiej znad Niemna i Rosi.
Początki tworzenia mozaiki narodowościowej na Białostocczyznie sięgają pierwszej połowy XI wieku, gdyż właśnie na ten czas przypada wyraźne zagęszczenie sieci osadniczej dzisiejszego Podlasia. Wówczas też ziemie nad Bugiem i górną Narwią opanowali (około 1041 roku) książęta ruscy, którzy obok pobliskich mazowieckich wsi wznieśli swoje grody: Mielnik, Drohiczyn, Suraż, Brańsk, Kamieniec i szereg mniejszych. Spowodowało to w konsekwencji długie zatrzymanie kolonizacji mazowieckiej na krańcach zachodnich regionu, jak również początki ustalania się na obszarze południowej Białostocczyzny szerokiego pasa styku między Słowianami zachodnimi i ludnością wschodniosłowiańską, który trwa w tym miejscu aż do dzisiejszych czasów (niemniej jednak ostateczna granica między osadnictwem mazowieckim a wschodniosłowiańskim ustaliła się tutaj dopiero w I połowie XV wieku).
Inne były losy osadników na północy opisywanego obszaru. Słowiańskie osadnictwo średniowieczne, związane z okresem wielkiej wędrówki Słowian w VI wieku, nie objęło terenów położonych na północ od Biebrzy, które stanowiły terytorium Jaćwieży. Za kres dziejów ziem jaćwieskich można umownie przyjąć rok 1283. Dalsze walki litewsko-ruskie i litewsko-krzyżackie w XIII i XIV wieku spowodowały całkowite opustoszenie terenów nad górną Narwią, Biebrzą i nad południowymi dopływami Niemna. Zniknęło z nich osadnictwo mazowieckie nad Brzozówką, a zamieszkała na teych terenach ludność wschodniosłowiańska cofnęła się aż za rzekę Roś. Na dwa-trzy wieki rozciągnęła się tutaj ogromna pustka osadnicza.
Pod koniec XIV wieku ziemie dzisiejszej Białostocczyzny znalazły się w granicach Wielkiego Księstwa Litewskiego w księstwie trockim. Wywarło to decydujący wpływ na przebieg zasiedlania i charakter etniczny nowego osadnictwa. Wraz z otrzymaniem przez możnowładztwo litewsko-ruskie licznych dóbr wzmocniło się również na tych ziemiach osadnictwo o charakterze białoruskim. W 1434 roku Zygmunt Kiejstutowicz nadał swemu marszałkowi Janowi Gasztołdowi miasto Tykocin wraz z okolicą (26 przyległych wsi). Gasztołdowie, poprzez wykupywanie wsi szlacheckich, powiększyli znacznie swoje dobra, sprzyjając jednocześnie w ten sposób kolonizacji białoruskiej. Białorusinów osiedlał też na początku XVI wieku Mikołaj Radziwiłł. Działo się to w trakcie dokonywanej przez niego kolonizacji Puszczy Knyszyńskiej. W 1509 roku sekretarz królewski Iwan Semenowicz Sapieha (pochodzący z prawosławnego rodu, któremu przypisuje się białoruskie pochodzenie) otrzymał włość Boćki. Białorusini osiedlali się również wokół nowo założonego dworu Dowspuda.
Odległość i obszerny pas puszcz utrudniały Litwinom z Trok zarządzanie ziemiami nad Bugiem, Narwią i Biebrzą, toteż wydzielili oni z województwa trockiego w 1520 roku nowe województwo podlaskie (nazwane tak, gdyż obejmowało ziemie leżące za puszczą wzdłuż granicy Lachów Polaków). Odłączenie tych ziem od województwa trockiego wzmocniło co prawda wpływy mazowieckie, niemniej jednak znad dorzecza Rosi ku dorzeczu Narwi przesuwać zaczęli się intensywnie także osadnicy białoruscy. J. Wiśniewski zauważa, iż ludność osiedlająca się w pobliżu źródeł Supraśli pochodziła ze starych wsi białoruskich, znajdujących się nad południowymi dopływami Rosi. Szczyt zasiedlenia białoruskiego wiązał się z pomiarą włóczną dokonaną po przejęciu w 1524 roku dóbr w Wielkim Księstwie Litewskim przez królową Bonę. W jej wyniku przez blisko 30 lat intensywnie powstawały nowe, duże i zwarte wsie. Białoruski klin osadniczy wcinał się coraz mocniej od Wołkowyska między górną Świsłocz i górną Narew. Do początku XVII wieku białoruskie osadnictwo dotarło do samej granicy Puszczy Białowieskiej, likwidując większą część Puszczy Bielskiej. W I połowie XVII wieku (przed 1634) osadnicy białoruscy znad Świsłoczy zetknęli się po raz pierwszy z ludnością pochodzenia północnoukraińskiego. Obie wschodniosłowiańskie grupy osadnicze zaczęły odtąd podlegać wspólnym procesom narodotwórczym. Niemniej jednak granica między tymi dwoma pierwotnymi masywami osadniczymi – wołyńskim i białoruskim – nie została zatarta do dzisiaj i wciąż może być wyznaczona m.in. za pomocą badań lingwistycznych.
Białorusini w Polsce a białoruski obszar etnograficzny.
Teren etnograficznie białoruski we współczesnych granicach Rzeczypospolitej Polskiej wyodrębnił na podstawie kryterium językowego Stanisław Glinka w 1960 roku, a więc w czasie, gdy gwary wschodniosłowiańskie były jeszcze powszechnie używane na Białostocczyźnie jako środek codziennej komunikacji. Językoznawca ten oparł się na wynikach badań prowadzonych przez Pracownię Filologii Białoruskiej Zakładu Słowianoznawstwa PAN. Z badań tych wynikało, iż gwary białoruskie sięgały stosunkowo daleko na zachód: w części północnej po Kanał Augustowski, na zachód od rzeki Brzozówki oraz osad Suchowola i Korycin, w części południowej spotykano zaś je sporadycznie jeszcze na wysokości Łap. Za południową granicę gwar białoruskich przyjął Glinka rzekę Narew.
Włodzimierz Pawluczuk zwraca uwagę, iż mimo rozległości obszaru etnograficznego, który mógłby stać się substratem białoruskiej świadomości narodowej, liczba świadomych Białorusinów we współczesnych granicach Polski jest relatywnie niewielka. Przyczyną tego stanu rzeczy jest m.in. proces polonizacji, któremu najszybciej uległa białoruskojęzyczna ludność wiejska wyznania katolickiego. Pojęcie polskości okazało się w przypadku tej grupy ludności synonimem katolicyzmu. Więź religijna białoruskojęzycznych katolików zamieszkałych w granicach współczesnej Polski okazała się silniejsza od więzi językowej i zdecydowała o włączeniu się tej społeczności w skład polskiej wspólnoty narodowej, co z kolei spowodowało szybko postępujący zanik tradycyjnej kultury w etnograficznie białoruskich, lecz katolickich pod względem konfesyjnym, wsiach Białostocczyzny.
Ze względu na zanik białoruskiej tożsamości w miejscowościach katolickich granice białoruskości w środowiskach wiejskich Białostocczyzny zaczęło wyznaczać wyznanie prawosławne. Działo się to przy tym zupełnie niezależnie od jakichkolwiek układów etnograficznych istniejących w obrębie podlaskich wyznawców tej religii. Etnonim "Białorusini" jako określenie własnej grupy etnicznej rozpowszechnił się wśród ludności prawosławnej zamieszkałej zarówno na terenach etnograficznie białoruskich (powiat sokólski, augustowski, białostocki, północna część powiatu hajnowskiego), jak i obszarach uważanych przez niektórych badaczy za etnograficznie raczej północnoukraińskie (powiat bielski, powiat siemiatycki, część powiatu hajnowskiego). Tak właśnie ukształtowaną grupę etniczną ma się zazwyczaj na myśli mówiąc o mniejszości białoruskiej na Białostocczyźnie.
Obszar Białostocczyzny jest terytorium mającym dla opisywanej mniejszości zasadnicze znaczenie, uważanym przez Białorusinów za "swój region". Ideologię regionalną, w centrum której znajduje się obraz Białostocczyzny, uznać należy za decydującą dla integracji społeczności białoruskich w Polsce.
Białoruscy migranci w Polsce.
Odrębną, od autochtonicznej mniejszości narodowej, grupą Białorusinów są obywatele Białorusi-migranci. W 2020 roku w Polsce mieszkało ich ponad 100 tys.
Życie społeczne.
Organizacja.
Przełom październikowy 1956 roku pociągający za sobą zmianę polityki państwa polskiego w stosunku do mniejszości narodowych sprawił, iż najintensywniejszy rozwój białoruskiego życia kulturalnego w Polsce przypadł na koniec lat 50. i lata 60. Do rozwoju i popularyzacji białoruskiej kultury narodowej przyczyniły się takie mające miejsce w tym okresie wydarzenia, jak utworzenie Białoruskiego Towarzystwa Społeczno-Kulturalnego, pojawienie się 4 marca 1956 roku pierwszego numeru tygodnika Niwa i powołanie Muzeum Etnograficznego w Białowieży. Szeroką działalność organizacyjną rozwinęło zwłaszcza Białoruskie Towarzystwo Społeczno-Kulturalne, którego systematycznie rozbudowywana struktura osiągnęła w 1967 roku 10 oddziałów i 172 koła terenowe na całej Białostocczyźnie, a także w takich ośrodkach jak Warszawa i Gdańsk. Rozwinął się amatorski ruch artystyczny, powstały liczne zespoły śpiewacze, teatralne, instrumentalne. W 1956 roku na Uniwersytecie Warszawskim utworzono filologię białoruską, co na Białostocczyźnie było powszechnie odbierane jako stabilna podstawa do zaistnienia białoruskiej elity intelektualnej.
Atmosfera wokół mniejszości narodowych w powojennej Polsce diametralnie zmieniła się w latach 70. Okres ten wiązał się z prowadzonym metodami administracyjnymi osłabianiem również białoruskiej aktywności kulturalnej i narodowej na Białostocczyźnie. Rozwiązano wówczas Komisję Narodowościową Komitetu Wojewódzkiego PZPR w Białymstoku, zlikwidowano Białoruskie Muzeum Etnograficzne w Białowieży, znacząco zredukowany został potencjał organizacyjno-materialny Białoruskiego Towarzystwa Społeczno-Kulturalnego. Zlikwidowany został ponadto największy białoruski zespół estradowy „Lawonicha”, zamarła niemal całkowicie działalność również innych zespołów teatralnych, chóralnych czy tanecznych. Liczbę szkół białoruskich zmniejszono do 1/3 dotychczasowej. W procesie tworzenia Zalewu Siemianówka naruszono w odczuciu Białorusinów podstawowe prawa człowieka do swego terytorium. Zatopieniu uległo wówczas pięć typowo białoruskich wsi (m.in. Bołtryki i Łuka) o niezwykle bogatej kulturze obrzędowej.
Cechą charakterystyczną życia mniejszości białoruskiej w Polsce po 1989 było zinstytucjonalizowane włączanie się w nurt życia politycznego regionu i kraju.
Do działających obecnie głównych organizacji i stowarzyszeń mniejszości białoruskiej należą Białoruskie Towarzystwo Społeczno-Kulturalne w Polsce, Związek Białoruski w RP, Związek Młodzieży Białoruskiej, Białoruskie Stowarzyszenie Literackie „Białowieża”, Białoruskie Towarzystwo Historyczne, Stowarzyszenie Dziennikarzy Białoruskich, Białoruskie Zrzeszenie Studentów. Najważniejsze tytuły prasowe to tygodnik „Niwa”, miesięcznik społeczno-kulturalny „Czasopis” oraz półrocznik „Białoruskie Zeszyty Historyczne”.
W porównaniu do stowarzyszeń innych polskich mniejszości narodowych organizacje mniejszości białoruskiej należą do najbardziej skoncentrowanych terytorialnie. Wydane w 2010 roku opracowanie Głównego Urzędu Statystycznego zaznaczało, iż 10 z 12 stowarzyszeń Białorusinów ma swoje zarządy w Białymstoku. W sumie stowarzyszenia białoruskie zrzeszały około 5,5 tys. członków. Zdecydowana większość tej grupy przypadała na Białoruskie Towarzystwo Społeczno-Kulturalne.
Do największych imprez kulturalnych mniejszości białoruskiej w Polsce zaliczają się Festiwal Białoruskiej Muzyki Młodzieżowej „Basowiszcza”, Festiwal „Piosenka Białoruska” w Białymstoku, Bielska Jesień Bardów, Święto Kultury Białoruskiej w Białymstoku, Święto „Kupalle” w Białowieży.
Zdecydowana większość przedstawicieli mniejszości białoruskiej należy do Polskiego Autokefalicznego Kościoła Prawosławnego, toteż istotną rolę w podtrzymywaniu tożsamości narodowej mniejszości odgrywa prasa i organizacje prawosławne, w szczególności: miesięcznik „Przegląd Prawosławny”, Bractwo Prawosławne św. Cyryla i Metodego, Bractwo Młodzieży Prawosławnej.
Problem asymilacji.
Elżbieta Czykwin zwraca uwagę na istnienie dwóch ośrodków, które kreują poczucie identyfikacji narodowej mniejszości białoruskiej. Pierwszy z nich akcentuje czynnik religijny i skupiony jest wokół Cerkwi prawosławnej, bractw cerkiewnych oraz miesięcznika „Przegląd Prawosławny”. Grupa ta stoi na gruncie suwerenności państwa białoruskiego i jest sceptyczna w sprawie wszelkich ingerencji Polski w wewnętrzne sprawy Białorusi. Drugi ośrodek, mogący być określony jako „narodowy” koncentruje się wokół m.in. Związku Białoruskiego oraz takich organów prasowych jak Niwa i Czasopis. Dla ośrodka tego ważnym jest problem suwerenności państwa białoruskiego, a jego działacze wyrażają niezadowolenie z rządów Aleksandra Łukaszenki, co jednak nie odpowiada realnym nastrojom panującym w środowisku opisywanej mniejszości.
Dużo ważniejsze i wciąż wzrastające znaczenie ma ośrodek związany z Cerkwią prawosławną, co wynika z tego, iż identyfikacja większości członków mniejszości białoruskiej z Republiką Białorusi jest nikła i w sensie obywatelskim czują się oni w pełni Polakami, uważając za swoją ojczyznę Polskę. Nie oznacza to braku istnienia licznych uprzedzeń i psychologicznych barier dzielących białorusko-prawosławną mniejszość i polsko-katolicką większość na Podlasiu. Bariery te tracą obecnie swoją ostrość. Niemniej jednak od zawsze teren Białostocczyzny dzielił się w świadomości miejscowej ludności prawosławnej na dwie zasadnicze części: część polskojęzyczną i część ruskojęzyczną. "Ruskość" na Białostocczyźnie funkcjonuje jako przeciwieństwo polskości i nierozerwalnego z nią katolicyzmu:
Ostatni głęboki podział między Białorusinami a Polakami na Podlasiu przypadł na przełom polityczny w 1980 roku. Utrzymujący się wówczas na Białostocczyźnie stan napięcia na tle narodowościowym i religijnym sprawiał, iż w umysłach ludności prawosławnej panowało widmo zbliżającego się kataklizmu:
Zachowanie działaczy „Solidarności” w stosunku do mniejszości narodowych i wyznaniowych i widmo prześladowań z ich strony sprawiło, że Białorusini z ulgą zareagowali na wprowadzenie stanu wojennego. Z drugiej strony latem 1981 roku zawiązano nastawione opozycyjnie Białoruskie Zrzeszenie Studentów, które nie zostało zalegalizowane przez władze, a inteligencja białoruska wydawała poza cenzurą różne biuletyny, odezwy i broszury, prezentujące jej myśl społeczno-polityczną (łącznie 49 takich tytułów w latach 1981-1989).
Mniejszość białoruska w Polsce przeżywa obecnie bardzo silne procesy asymilacyjne. Przyczynami tego stanu są przede wszystkim rozpoczęta już przed kilkudziesięcioma laty migracja jej przedstawicieli do miast oraz niemal całkowite wytracanie ojczystych gwar na rzecz języka polskiego, czemu sprzyja fakt, iż literacki język białoruski przyjęty przez działaczy mniejszości dla działalności społecznej i kulturalnej nie odpowiada pierwotnym gwarom, charakterystycznym dla większości obszaru zamieszkania polskich Białorusinów.
Nie bez znaczenia dla szybkości procesów asymilacyjnych pozostaje również niemal całkowita obojętność Cerkwi prawosławnej na Białostocczyźnie w kwestii identyfikacji narodowej swoich wiernych oraz brak specyficznych elementów narodowych w życiu poszczególnych parafii. Nie zmienia to faktu, iż wyznawane przez polskich Białorusinów Prawosławie stanowi wciąż najważniejszą barierę dla pełnej asymilacji z polską większością.
Niezwykła słabość identyfikacji białoruskiej przy jednoczesnym silnym poczuciu odrębności wyznaniowej od polsko-katolickiej większości sprawia, iż mniejszość białoruska podąża w kierunku stania się "de facto" mniejszością religijną bardziej niż etniczną, o czym świadczy wzrastająca popularność autoidentyfikacji „prawosławny Polak”.
Lech Nijakowski uważa, iż prawosławie – „religia etniczna” polskich Białorusinów – choć jest wyznaniem chrześcijańskim, to nie jest przez Polaków darzone sympatią, przy czym dystans wobec prawosławnych jest naturalnie wyższy na Białostocczyźnie. Z tego powodu wielu młodych Białorusinów wyjeżdżających na studia i pozostających po ukończeniu nauki w nowych miejscach zamieszkania ukrywa swoje białoruskie pochodzenie. Zachowanie to jest przykładem przekroczenia granicy międzyetnicznej w celu uniknięcia społecznego stygmatyzowania i dyskryminacji. Fakt, iż polscy Białorusini zamieszkują w zwartych skupiskach na Białostocczyźnie, stanowi oparcie dla reprodukcji tradycyjnej kultury jedynie dla tych osób, które pozostają w miejscu zamieszkania swoich przodków. Osiedlanie się Białorusinów poza Podlasiem, przyczyną którego jest dążenie do awansu społecznego, pociąga zaś za sobą akulturację i w wielu przypadkach zmianę tożsamości. Wszystko to utrudnia modernizację kultury białoruskiej.
O znacznym zaawansowaniu procesów asymilacyjnych wśród mniejszości białoruskiej świadczą według M. Sajewicza takie fakty, jak nadawanie dzieciom wyłącznie imion katolickich (lub takich imion prawosławnych, które mają swoje odpowiedniki wśród imion popularnych w Polsce), coraz częstsze zawieranie małżeństw mieszanych, wyraźny spadek zainteresowania nauczaniem języka białoruskiego w miejscowych szkołach podstawowych i średnich, brak zainteresowania prasą i książką białoruską, pojawienie się napisów nagrobkowych w języku polskim na cmentarzach prawosławnych.
Marek Barwiński przewiduje postępujący proces asymilacji ludności pochodzenia białoruskiego przy zachowaniu odrębności wyznaniowej, co może skutkować przekształceniem się białoruskiej mniejszości narodowej w regionalną grupę polskiej ludności prawosławnej. Sprzyjać temu będzie depopulacja Białostocczyzny, migracja do miast, niewielka aktywność polityczna Białorusinów i rozdrobnienie ruchu białoruskiego.
Gwałtownie postępująca asymilacja, przez którą mocno zawęża się krąg osób potencjalnie zainteresowanych zachowaniem białoruskiej kultury i tożsamości, sprawia iż społeczna aktywność białoruskich organizacji w ostatnim czasie znacznie osłabła. Wiara w sens podejmowanych działań coraz częściej znika nawet wśród samych działaczy białoruskich.
Białorusini a Ukraińcy na Białostocczyźnie.
Dodatkowo już od lat 80. w obrębie prawosławnej społeczności Białostocczyzny obserwowany jest pewien wzrost świadomości ukraińskiej. Zjawisko to dotyczy zwłaszcza młodzieży, szczególnie z wykształceniem wyższym, która zaczyna dostrzegać cechy łączące ich gwarę rodzinną z ukraińskim językiem literackim, a także uznawać za odpowiadające ukraińskim pewne odrębności kulturowe swojego otoczenia (folklor, kultura materialna itd.). Do tej grupy ludności kieruje swoje działania powstały w 1992 roku Związek Ukraińców Podlasia z siedzibą w Bielsku Podlaskim. Działalność organizacji ukraińskich na Białostocczyźnie często napotyka jednak na opór miejscowych mieszkańców, gdyż we wschodniosłowiańskich społecznościach tego regionu brak jest, jak stwierdza M. Sajewicz, „tradycji nazwy Ukrainiec używanej na określenie miejscowej ludności prawosławnej”.
Należy przy tym zauważyć, iż sam proces pojawiania się osób z ukraińską autoidentyfikacją narodowościową na terenie uważanym za etnicznie białoruski nie jest pozbawiony pewnych obiektywnych podstaw. Główne argumenty działaczy ukraińskich na Białostocczyźnie koncentrują się zwłaszcza wokół kryterium językowego. Na obszarze o najbardziej rozwiniętej białoruskiej świadomości narodowej (z miejscowościami takimi jak Bielsk Podlaski, Hajnówka, Kleszczele, Orla, Siemiatycze) językiem codziennym są bowiem – czy raczej były w czasach przed zaawansowaną polonizacją – gwary o charakterze północno-ukraińskim bądź gwary mieszane białorusko-ukraińskie.
Na temat złożonych powiązań między językiem, wyznaniem a świadomością narodową na terenie Białostocczyzny w następujący sposób wypowiedzieli się autorzy "Atlasu gwar wschodniosłowiańskich Białostocczyzny":
Według wyników kolejnych spisów ludności z 2002 i 2011 roku stosunek zebranych w województwie podlaskim ukraińskich deklaracji narodowych do odpowiednich deklaracji białoruskich wynosił 1:33 w 2002 roku oraz 1:17,4 w 2011 r.
Szkolnictwo.
Historia białoruskiej oświaty w Polsce powojennej.
Zarządzenie zezwalające na stworzenie szkół białoruskich w województwie białostockim Resort Oświaty Polskiego Komitetu Wyzwolenia Narodowego wydał już 3 października 1944 roku. W roku szkolnym 1944/1945 powołano w sumie 93 szkoły, w których prowadzone było nauczanie języka białoruskiego. Przychylna do tej pory polityka władz polskich wobec szkolnictwa białoruskiego zmieniła się już od roku szkolnego 1945/1946, gdy nie przeprowadzono rekrutacji do klas pierwszych w szkołach średnich. Pretekstem do likwidacji szkolnictwa białoruskiego stała się akcja wymiany ludności (władze twierdziły, iż w obliczu wyjazdu ludności białoruskiej nie będzie potrzeby funkcjonowania tego typu szkół). Szkołom białoruskim zarzucano ponadto brak lojalności wobec państwa polskiego. W szybkim tempie zmniejszała się liczba szkół powszechnych, kolejno likwidowano białoruskie szkoły średnie (w 1945 zlikwidowano gimnazjum w Hajnówce, rok później – w Bielsku Podlaskim i Białymstoku). W rezultacie polityki władz oświatowych liczba szkół zmniejszyła się w ciągu trzech kolejnych lat z 93 do 6.
Podstawą odnowienia szkolnictwa białoruskiego w Polsce było zalecenie wiceministra oświaty H. Jabłońskiego z dnia 6 sierpnia 1949, w którym Ministerstwo Oświaty poleciło, aby w miejscowościach zamieszkałych przez ludność białoruską uruchomić z dniem 1 września 1949 roku szkoły podstawowe z białoruskim językiem nauczania. W roku szkolnym 1949/1950 uruchomiono także dwie szkoły średnie z białoruskim językiem nauczania – W Bielsku Podlaskim i Hajnówce. Mimo iż oficjalnie szkoły te miały status placówek z białoruskim językiem nauczania, to szybko okazało się, iż z powodu nieznajomości języka białoruskiego przez nauczycieli większość przedmiotów wykładana była w języku polskim. Od początku lat 60. liczba szkół z białoruskim językiem wykładowym systematycznie malała na korzyść placówek z nauczaniem tego języka jako jednego z przedmiotów. W rezultacie podstawową formą białoruskiego szkolnictwa stała się szkoła z językiem białoruskim nie jako wykładowym, a zaledwie przedmiotem dodatkowym.
Przełomowym dla białoruskiego szkolnictwa w powojennej Polsce był rok szkolny 1971/1972. Był on ostatnim, w którym formalnie istniały jeszcze szkoły podstawowe z białoruskim językiem nauczania. Od roku szkolnego 1972/1973 istniały już tylko szkoły, w którym język białoruski był nauczany jako przedmiot dodatkowy. Silnie odbiło się na szkolnictwie mniejszości białoruskiej zwłaszcza rozporządzenie Ministerstwa Oświaty z 22 lutego 1971 roku o dobrowolności nauki języka białoruskiego. Nakaz corocznego sporządzania przez rodziców deklaracji wyrażających wolę posyłania dziecka na lekcje języka białoruskiego okazał się przyczyną rezygnacji z nauczania tego przedmiotu w wielu dotychczasowych placówkach.
Stan współczesny.
Obecnie nie istnieją szkoły podstawowe ani średnie, w których używany byłby język białoruski jako wykładowy. W języku tym nie jest prowadzona również edukacja przedszkolna. W województwie podlaskim język białoruski bywa jedynie nauczany jako jeden z przedmiotów szkolnych, w wymiarze trzech godzin lekcyjnych tygodniowo. Komitet Ekspertów Rady Europy uznał taką formę nauczania języka białoruskiego za niezgodną z podjętymi przez Rzeczpospolitą Polską zobowiązaniami i wezwał władze polskie do podjęcia działań mających na celu udostępnienie oświaty w języku białoruskim na poziomie podstawowym i średnim w celu zapewnienia jej ciągłości od poziomu podstawowego do średniego na terenach, na których używany jest język białoruski. W uwagach do Raportu Komitetu Ekspertów rząd polski stanął na stanowisku, iż przepisy oświatowe zapewniają taką możliwość w ramach oferty edukacyjnej, natomiast brak przedszkola oraz szkół prowadzących edukację w języku białoruskim wynika z braku zapotrzebowania na taką formę nauczania.
Zarówno w roku szkolnym 2009/2010 oraz 2010/2011 zajęcia z języka białoruskiego prowadzone były ogółem w 39 szkołach (w tym w 22 szkołach podstawowych, 14 gimnazjach i 3 liceach ogólnokształcących). W roku szkolnym 2009/2010 na zajęcia z języka białoruskiego uczęszczało 3.067 uczniów. W roku szkolnym 2010/2011 liczba uczniów spadła do 2.921.
Liczba uczniów uczęszczających na zajęcia z języka białoruskiego stale się zmniejsza. Według Kuratorium w roku szkolnym 2004/2005 języka białoruskiego uczyło się 3628 dzieci, w tym 1768 w 23 szkołach podstawowych, 1034 w 14 gimnazjach, 826 w liceach. W roku szkolnym 2007/2008 w szkołach z białoruskim językiem nauczania w województwie podlaskim swego języka ojczystego uczyło się 3333 uczniów.
Największe znaczenie dla białoruskiej oświaty na poziomie ponadgimnazjalnym mają dwa licea, historia których sięga jeszcze lat 40. XX wieku: Liceum Ogólnokształcące z Dodatkową Nauką Języka Białoruskiego w Hajnówce oraz Liceum Ogólnokształcące z Białoruskim Językiem Nauczania im. Bronisława Taraszkiewicza w Bielsku Podlaskim. Z tych właśnie szkół wywodzi się większość uczniów przystępujących do matury z języka białoruskiego, są one również instytucjami oświatowymi najbardziej rozpoznawalnymi w gronie przedstawicieli opisywanej mniejszości.
Do egzaminu maturalnego z języka białoruskiego w maju 2009 roku przystąpiło 240 maturzystów. Większość (212) zdawała egzamin na poziomie podstawowym. Do egzaminu na poziomie rozszerzonym przystąpiło 2 zdających. Pozostałych 26 osób to laureaci olimpiady Języka Białoruskiego, którzy byli zwolnieni z egzaminu maturalnego i na świadectwie mają wpisany wynik maksymalny. W roku 2010 do matury z języka białoruskiego na poziomie podstawowym przystąpiły 264 osoby. 25 osób było laureatami Olimpiady Języka Białoruskiego. Egzamin maturalny z języka białoruskiego w 2011 roku zdawało 290 osób (264 osoby na poziomie podstawowym). Do egzaminu na poziomie rozszerzonym przystąpił jeden uczeń, pozostałe 25 osób to laureaci olimpiady przedmiotowej.
Życie polityczne.
W połowie kwietnia 1989 roku środowiska białoruskie podjęły decyzję o powołaniu własnego Białoruskiego Komitetu Wyborczego i samodzielnym udziale w wyborach do Sejmu i Senatu 4 czerwca 1989 roku. Kandydatem BKW do Senatu był wówczas Sokrat Janowicz, który zdobył 22,5 tys. głosów. (8,5%).
10 lutego 1990 roku odbył się Założycielski Kongres Białoruskiego Zjednoczenia Demokratycznego. Partia nigdy nie odniosła jednak sukcesu wyborczego, ani nie cieszyła się dużym poparciem wśród elektoratu, do którego się odwoływała. Ze względu na aprobatę dla przeobrażeń ustrojowych BZD postrzegane było przez Białorusinów nie jako własna partia, mogąca realizować ich interesy, ale, jak stwierdza E. Mironowicz, jako „agentura Solidarności, ze zwycięstwem której wiązano bezrobocie i poczucie beznadziejności”. BZD przetrwało do 2005 roku, kiedy partię wykreślono z ewidencji partii politycznych. Do tej pory pozostaje jedyną partią mniejszości narodowej w historii III RP.
W wyborach w 1991 roku w okręgu białostocko-suwalskim rywalizowały ze sobą dwie listy odwołujące się do głosów mniejszości narodowych: Białoruski Komitet Wyborczy utworzony przez BZD oraz Komitet Wyborczy Prawosławnych, popierany przez organizacje bliskie Cerkwi. Okazało się, iż rozproszony i zdezorientowany przez powstanie dwóch konkurencyjnych list elektorat już w tych wyborach zwrócił się jednak gremialnie nie ku własnym działaczom, a ku liście SLD. Na Komitet Wyborczy Prawosławnych zagłosowało wówczas 13 788 osób (4,3%), co pozwoliło na uzyskanie mandatu Eugeniuszowi Czykwinowi. BKW otrzymał w okręgu 4.435 głosów (1.4%). Fiaskiem zakończył się również samodzielny start Białorusinów w wyborach parlamentarnych w 1993 roku, gdy Komitet Wyborczy Związku Białoruskiego otrzymał ponownie zaledwie czteroprocentowe poparcie, a w parlamencie nie znalazł się żaden przedstawiciel społeczności prawosławnej Białostocczyzny, co było zasadniczym ciosem dla idei startu Białorusinów z samodzielnych list wyborczych.
Przedstawiciele mniejszości białoruskiej kilkukrotnie sprawowali po 1989 roku mandaty poselskie, nie byli jednak wybierani z listy samodzielnego komitetu wyborczego, jak przedstawiciele mniejszości niemieckiej, a reprezentowali ogólnopolski Sojusz Lewicy Demokratycznej. W latach 1993–2001 mandat poselski w Sejmie II i III kadencji z ramienia SLD sprawował Sergiusz Plewa. W latach 1997–2001 w Sejmie zasiadał przewodniczący BTSK Jan Syczewski. W trakcie wyborów w 2001 organizacje mniejszości białoruskiej popierały wybranych na posłów Eugeniusza Czykwina i Aleksandra Czuża oraz Sergiusza Plewę, który zdobył tym razem mandat senatora (wszyscy trzej SLD-UP).
W wyborach do podlaskiego sejmiku wojewódzkiego w 2002 na listę Białoruskiego Komitetu Wyborczego, mającego być alternatywą zwłaszcza dla cieszącego się dużym poparciem podlaskich mniejszości SLD oddano 15 544 głosy (4,11%). Najwięcej głosów zebrali Sokrat Janowicz (1736), Jan Czykwin (4846) oraz Eugeniusz Wappa (5.134). Kontrowersje wzbudził podział na okręgi wyborcze, w którym powiaty z dużą ilością mniejszości połączono razem z powiatami etnicznie polskimi o silnych sympatiach prawicowych (np. powiat siemiatycki i bielski połączone zostały w jeden okręg wyborczy z powiatami wysokomazowieckim i zambrowskim).
W wyborach parlamentarnych w 2005 roku mandat poselski udało się uzyskać jedynie Eugeniuszowi Czykwinowi, który zdobył 14 181 głosów. Mandat polityk ten zdobywał również w wyborach w 2007 (14 234 głosy) i 2011 roku (14 286 głosów) i jest obecnie jedynym przyznającym się do białoruskiego pochodzenia politykiem w polskim parlamencie.
Szerokim poparciem wśród podlaskich Białorusinów cieszy się również Włodzimierz Cimoszewicz, niedoszły kandydat na prezydenta RP w wyborach prezydenckich w 2005, którego żelazny elektorat zamieszkuje zwłaszcza w powiecie bielskim, hajnowskim i siemiatyckim. Od początku lat dziewięćdziesiątych Cimoszewicz zabiegał o głosy wyborców na terenie Podlasia jako kandydat w wyborach prezydenckich, a następnie w wyborach do Sejmu.
Dla wielu polskich Białorusinów Cimoszewicz stał się naturalnym kandydatem, ponieważ nigdy oficjalnie nie zaprzeczył pogłoskom o swoim rzekomym pochodzeniu. Pojawiają się głosy, że rozpowszechnianie tych pogłosek było w istocie korzystne dla samego zainteresowanego, gdyż dzięki temu udało mu się zdobyć na wiele lat szerokie poparcie społeczności białoruskiej w Polsce, nie tylko dla siebie, ale również dla swojego ugrupowania (na listach Sojuszu Lewicy Demokratycznej w województwie podlaskim wielokrotnie znajdowali się autentyczni Białorusini, m.in. przewodniczący Białoruskiego Towarzystwa Społeczno-Kulturalnego Jan Syczewski czy przedstawiciele mniejszości prawosławnej, jak np. działacz Unii Chrześcijańsko-Społecznej Eugeniusz Czykwin).
Z drugiej jednak strony argument o rzekomym białoruskim pochodzeniu Cimoszewicza był wykorzystywany przez przeciwników politycznych jako element negatywnej kampanii, odwołujący się do istniejącej w niektórych społecznościach niechęci do Białorusinów lub prawosławnych, a także polegający na budowaniu prostych skojarzeń ze stylem rządów Aleksandra Łukaszenki.
W wyborach do podlaskiego sejmiku wojewódzkiego w 2006 na Białoruski Komitet Wyborczy oddano 7914 głosów (2,05%). Najwięcej głosów z tej listy zdobyli Jan Czykwin (2405), Eugeniusz Wappa (1669) i Eugeniusz Mironowicz (1119). Mimo że BKW nie uczestniczył w podziale mandatów, to ostatecznie w składzie sejmiku znalazło się trzech radnych kojarzonych z mniejszością białoruską. Przedstawiciele mniejszości znaleźli się również w składach rad miejskich. W Białymstoku 4 mandaty uzyskali kandydaci Forum Mniejszości Podlasia, którzy wystartowali z list Platformy Obywatelskiej. W Bielsku Podlaskim 7 mandatów w 21-osobowej Radzie Miasta zdobyła złożona z organizacji białoruskich Koalicja Bielska. W Hajnówce 6 mandatów w 21-osobowej Radzie przypadło Białorusko-Ludowemu Komitetowi Wyborczemu. Białorusko-Ludowy Komitet Wyborczy, biorący udział w wyborach w powiecie hajnowskim, wprowadził 4 przedstawicieli do rady powiatu oraz 38 osób do poszczególnych rad gmin, w tym obsadził wszystkie mandaty w Radzie Gminy Czyże.
W wyborach do podlaskiego sejmiku w 2007 roku Białoruski Komitet Wyborczy poparło 2,19% głosujących. Obok Białorusinów z list BKW wystartowali wtedy także po raz pierwszy przedstawiciele mniejszości litewskiej.
Kryzys idei samodzielnego startu Białorusinów w wyborach samorządowych w województwie podlaskim nastąpił w 2010 roku. Białorusini nie tylko nie wystawili wówczas własnego komitetu w wyborach do sejmiku wojewódzkiego, ale nawet w powiecie hajnowskim nie powołano własnego Białorusko-Ludowego Komitetu Wyborczego, odnoszącego sukcesy w szeregu poprzednich wyborów. Jego dotychczasowi działacze odeszli na listy innych komitetów (Koalicja Wyborcza „Ziemia Hajnowska”, Platforma Obywatelska, PSL).
Nowy podział województwa na okręgi wyborcze, uwzględniający potrzeby mniejszości białoruskiej, wprowadzony został dopiero przed wyborami samorządowymi w 2014. W skład jednego okręgu nr 4, gdzie do zdobycia jest dziewięć mandatów, włączono wówczas większość terenów zwartego zamieszkania Białorusinów (powiat białostocki, bielski, hajnowski, siemiatycki i dodatkowo wysokomazowiecki). W części tego okręgu zamieszkują również przedstawiciele mniejszości ukraińskiej.
Mniejszość białoruska w polskich mediach.
Pierwsza audycja w języku białoruskim pojawiła się 13 czerwca 1958 roku na antenie Radia Białystok. Audycja ta nosiła tytuł „Biełaruski Mahazin”. Trwała 15 minut i nadawana była raz lub dwa razy w tygodniu.
Obecnie Radio Białystok emituje codziennie program w języku białoruskim pod nazwą „Pad znakam Pahoni”. Raz w tygodniu nadawany jest program „Pażadalnaja pieśnia”. Oprócz tego na antenie radia nadawane są audycje religijne: „Duchounyja sustreczy” oraz „Pierad wychodam u carkwu”. Radio Racja nadaje po przerwie trwającej od 2002 roku. TVP Białystok nadaje raz w tygodniu program w języku białoruskim, z polską listą dialogową, o tematyce związanej z mniejszością białoruską zamieszkującą Podlasie pt. Tydzień białoruski / Беларускі Тыдзень (dawniej w programie wszystkich mniejszości narodowych i etnicznych na Podlasiu pt. Sami o sobie).
Historia.
Białorusini w II Rzeczypospolitej.
Postanowienia Traktatu ryskiego podzieliły białoruski obszar etniczny na część zachodnią, która znalazła się w granicach Polski (w piśmiennictwie białoruskim obszar ten powszechnie nazywany jest, również współcześnie, Białorusią Zachodnią) oraz wschodnią, która utworzyła Białoruską Socjalistyczną Republikę Radziecką.
Białorusini w II RP żyli głównie na terenie województw poleskiego, białostockiego, nowogródzkiego i wileńskiego. Według spisu z 1931 jako Białorusini zadeklarowało się w przybliżeniu 995 000 osób, a jako Poleszucy 580 000 osób. Według Alfonsa Krysińskiego i Wiktora Ormickiego terytorium zamieszkane wówczas przez ludność białoruską można podzielić na trzy obszary w zależności od panujących na nich proporcji narodowościowych:
Białorusini w II RP byli w przeważającej mierze ludnością rolniczą. Odsetek Białorusinów utrzymujących się z pracy na roli wynosił około 92%. Ludność białoruska żyła na ogół w trudnych warunkach ekonomicznych, zamieszkane przez nią województwa cechowały się bowiem zazwyczaj niską klasą gleb, niezbyt sprzyjającymi warunkami klimatycznymi oraz prymitywną techniką uprawy roli. Czynniki te nie pozwalały osiągać wysokich plonów, toteż w zamieszkanych przez Białorusinów województwach często pojawiał się na wsi głód.
Na zamieszkanych przez Białorusinów terytoriach panowała niemal gospodarka naturalna. Chłopi we własnym zakresie wytwarzali większość artykułów codziennego użytku: bieliznę, odzież, obuwie, narzędzia rolnicze, sprzęt domowy, naczynia. Podstawowy materiał na ubrania– płótno lniane – wyrabiano niemal w każdym gospodarstwie. Jako obuwie letnie codziennego użytku powszechnie służyły łapcie z łyka. Do podstawowych artykułów żywnościowych należały kapusta, ziemniaki oraz chleb własnego wyrobu z mąki mielonej w żarnach.
W odróżnieniu od społeczności ukraińskiej, Białorusini nie stworzyli tak rozwiniętego systemu organizacji społecznych i gospodarczych. W wyborach do Sejmu w listopadzie 1922 kandydaci białoruscy startowali w ramach Bloku Mniejszości Narodowych. Do Klubu Białoruskiego weszło 11 posłów i 3 senatorów. Znaleźli się w nim przedstawiciele białoruskiej chadecji, socjaldemokracji i bezpartyjni. W 1924 powstało związane z ruchem chrześcijańsko-społecznym Białoruskie Zjednoczenie Chrześcijańsko-Demokratyczne (Biełaruskaja Chryścijańskaja Demakratycznaja Złucznaść). Do ruchu ludowego odwoływał się przede wszystkim Białoruski Związek Włościański (Biełaruski Sialiański Sajuz). Dużo większe znaczenie odgrywał jednak ruch socjalistyczny. Polityczną potęgą stała się utworzona w 1925 Białoruska Włościańsko-Robotnicza Hromada (Biełaruskaja Sialanska-Rabotnickaja Hramada). Działając przez bardzo krótki okres (1925-1927) osiągnęła ona liczbę ponad 100 tysięcy członków. Hromada próbowała rozwijać działalność również na terytorium znajdującym się we współczesnych granicach Polski. Według niepełnych danych objęła swoim działaniem między innymi około 100 miejscowości powiatu Bielsk Podlaski, silne komitety gminne tej partii istniały w Kleszczelach, Orli i Białowieży. Liczebność organizacji na terenie powiatu bielskiego można określić na od 1,5 tysiąca do 3 tysięcy członków. Głośnym wydarzeniem było krwawe rozpędzenie zjazdu delegatów kół Hromady w Starym Berezowie (5 grudnia 1926), które spowodowało, iż ta niewielka wieś, leżąca z dala od głównych szlaków komunikacyjnych, znalazła się na łamach prasy centralnej.
Na przeszkodzie rozwoju białoruskiej aktywności społecznej i politycznej stał fakt, iż od początku lat 30. władza II RP znacznie nasiliła kontrolę wobec wszelkich przejawów białoruskiego życia narodowego. Jak stwierdza E. Mironowicz:
Szkolnictwo białoruskie znajdowało się w najgorszej sytuacji spośród wszystkich zamieszkałych w Polsce mniejszości narodowych. Przekonanie władz państwowych o łatwości asymilacji Białorusinów, którym nierzadko odmawiano prawa do własnego oblicza narodowego, powodowało drastyczne ograniczanie liczby szkół białoruskich. Ustawa uchwalona przez Sejm w dniu 31 lipca 1924 roku zezwoliła na istnienie państwowych szkół dwujęzycznych, w których mogło być prowadzone nauczanie w języku białoruskim. Jednak jak zauważa E. Mironowicz akty wykonawcze do ustawy praktycznie uniemożliwiały rozwój takiego nauczania – w rok po wprowadzeniu ustawy dwumilionowa mniejszość białoruska dysponowała trzema szkołami z ojczystym językiem wykładowym, w których uczyło się zaledwie 425 uczniów. Wkrótce po przewrocie majowym w 1926 roku nastąpiła pewna liberalizacja wobec białoruskojęzycznej oświaty. W ramach obowiązującej wówczas polityki "asymilacji państwowej" otwierano nowe białoruskojęzyczne szkoły, wprowadzono naukę języka białoruskiego na niektórych wyższych uczelniach. Negatywnie na białoruskiej oświacie odbiła się jednak stopniowa ewolucja sanacji ku ideologii nacjonalistycznej i odstąpienie od polityki "asymilacji państwowej" na rzecz "asymilacji narodowej", której celem była polonizacja mniejszości. Lata trzydzieste stanowią ostatni etap istnienia szkolnictwa białoruskiego w międzywojennej Polsce. W roku szkolnym 1934/1935 funkcjonowało jeszcze 16 powszechnych szkół białoruskich, w 1936/1937 – 8, zaś w 1937/1938 – już żadna.
Stosunek władz państwowych II RP do mniejszości białoruskiej zdominowany został przez endecki program polonizacji ziem wschodnich, związany z przekonaniem o bardzo słabej świadomości narodowej wśród prawosławnej ludności Kresów. Jednym z istotnych sposobów polonizacji była akcja osadnictwa wojskowego. Do wybuchu II wojny światowej władze polskie prowadziły systematyczną politykę asymilacji ludności białoruskiej na tej części białoruskiego obszaru etnicznego, która znalazła się w granicach Rzeczypospolitej Polskiej. Zamykano i tak nieliczne białoruskojęzyczne szkoły, kontynuowano proces kolonizacji przez polskich wojskowych, białoruskich księży katolickich wysyłano do centralnej Polski, a w ich miejsce sprowadzano Polaków. Jednocześnie narzędziem polonizacji usiłowano uczynić także cerkiew prawosławną, m.in. wprowadzając język polski do liturgii i kazań czy też zmuszając do śpiewania w świątyniach polskich pieśni patriotycznych.
E. Mironowicz w następujący sposób scharakteryzował ówczesną sytuację na ziemiach zamieszkiwanych przez Białorusinów:
Sytuacja mniejszości białoruskiej po 1939 roku.
Po II wojnie światowej w nowych granicach Polski pozostała tylko niewielka część Białorusinów, zamieszkująca na Białostocczyźnie, czyli w południowo-wschodniej części dzisiejszego województwa podlaskiego. Ten mały odłamek białoruskiego terytorium etnicznego z czasów II RP przejął rolę centrum mniejszości białoruskiej w nowych granicach Polski.
W 1939 roku cała Białostocczyzna została na krótko włączona do BSRR, a mieszkającą tam ludność prawosławną uznano w oficjalnych dokumentach za Białorusinów. Taka polityka tymczasowej administracji radzieckiej wywarła zauważalny wpływ na umocnienie się na tym terenie białoruskiej autoidentyfikacji narodowej, gdyż zdecydowała o przyjęciu przez wielu mieszkańców tego terenu – często nieposiadających do tej pory ustabilizowanego poczucia przynależności narodowej – takiego właśnie określenia dla swojej społeczności.
Nowe władze Polski w postaci PKWN wykonały szereg gestów wobec Białorusinów, szybko zyskując ich akceptację dla państwowości polskiej na tym terytorium, co odbierało stronie radzieckiej argumenty na rzecz zatrzymania wschodniej części województwa białostockiego w granicach ZSRR.
Jednocześnie na mocy porozumień polsko-radzieckich ludność litewska, białoruska oraz ukraińska miała zostać w okresie tym przesiedlona do odpowiednich republik radzieckich. Akcja wymiany ludności na Białostocczyźnie w kilku miejscach odbywała się w atmosferze terroru ze strony oddziałów polskiego podziemia. Z uwagi na to, że początkowo Białorusini w większości odmawiali wyjazdu, w akcję postanowiły aktywnie zaangażować się działające na tym terenie oddziały AKO/WiN i NZW. Ludność niektórych wsi, szczególnie z powiatów bielskiego i białostockiego, dostawała od tych organizacji ostrzeżenia na piśmie: grożono spaleniem wsi lub śmiercią. Zdarzały się wypadki zabójstw pojedynczych osób lub rodzin po to, by resztę wsi zastraszyć i zmusić do wyjazdu na terytorium radzieckie. Pod wpływem terroru organizacji partyzanckich prawosławni mieszkańcy zmuszeni byli przykładowo do opuszczenia wsi Sypnie Nowe. Pod groźbą utraty życia lub mienia do przyjęcia katolicyzmu zmuszono również prawosławnych mieszkańców wsi Drochlin. Za największe przestępstwa wobec ludności białoruskiej odpowiedzialny jest jednak oddział NZW pod dowództwem Romualda Rajsa. Dokonał on między innymi zbrodni w Zaleszanach. Odpowiedzialny jest również za dokonany 30 stycznia 1946 r. mord w Puchałach Starych, w wyniku którego życia pozbawiono 31 prawosławnych furmanów. W dniu 2 lutego oddział Rajsa zaatakował także wsie Zanie, zabijając 24 osoby, i Szpaki (śmierć poniosło 9 osób).
Lokalne władze, m.in. starosta bielski R. Woźniak, starosta białostocki M. Parafianowski i wojewoda białostocki Stefan Dybowski zachęcały do wyjazdów do Związku Radzieckiego. Ich zdaniem Białorusini byli negatywnie ustosunkowani do państwa polskiego. Sprzymierzeńcem władz lokalnych oraz sowieckich agitatorów stało się wtedy zbrojne podziemie. Do końca 1946 roku z woj. białostockiego wyjechało wtedy 36 388 osób narodowości białoruskiej. W województwie pozostało 125 tys. Białorusinów. Do Związku Radzieckiego wyjechało wówczas około 20% ówczesnej białoruskiej mniejszości narodowej, głównie z tych rejonów, gdzie Białorusini stanowili mniejszość i narażeni byli na represje ze strony polskiego podziemia. 80% Białorusinów nie skorzystało z możliwości przesiedlenia na terytorium radzieckie w nowe granice Białoruskiej SRR i pozostało na ziemiach swoich przodków. Z grupy tej wywodzą się przedstawiciele obecnej mniejszości białoruskiej w Polsce.

</doc>
<doc id="640923" url="https://pl.wikipedia.org/wiki?curid=640923" title="Geta (go)">
Geta (go)



</doc>
<doc id="640924" url="https://pl.wikipedia.org/wiki?curid=640924" title="Reprezentacja Słowacji w skokach narciarskich">
Reprezentacja Słowacji w skokach narciarskich

Reprezentacja Słowacji w skokach narciarskich – grupa skoczków narciarskich wybrana do reprezentowania Słowacji w międzynarodowych zawodach przez Słowacki Związek Narciarski.
Kadra na sezon 2020/2021.
Źródło:
Kadra na sezon 2019/2020.
Źródło:
Kadra na sezon 2018/2019.
Źródło:

</doc>
<doc id="640926" url="https://pl.wikipedia.org/wiki?curid=640926" title="Augment">
Augment

Augment – w językoznawstwie występująca w odmianie czasownika dodatkowa samogłoska na początku wyrazu, zaznaczająca czasy przeszłe w niektórych językach indoeuropejskich, charakterystyczna m.in. dla greki klasycznej (występuje także w języku nowogreckim), sanskrytu oraz w pewnym zakresie języka ormiańskiego. 
W grece augment ma postać prefiksu , w sanskrycie jest to "a-". Np. grecki czasownik "lego" „mówię” w czasie "imperfectum" przybiera formę "elegon" „mówiłem”. 

</doc>
<doc id="640930" url="https://pl.wikipedia.org/wiki?curid=640930" title="Słowacki Związek Narciarski">
Słowacki Związek Narciarski

Słowacki Związek Narciarski (słow. "Slovenský lyžiarsky zväz") – słowackie stowarzyszenie kultury fizycznej pełniące rolę słowackiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa na Słowacji m.in. poprzez szkolenia zawodników i instruktorów i organizację zawodów.

</doc>
<doc id="640931" url="https://pl.wikipedia.org/wiki?curid=640931" title="Synagoga w Pobiedziskach">
Synagoga w Pobiedziskach

Synagoga w Pobiedziskach – zbudowana w drugiej połowie XIX wieku, w stylu neogotyckim, przy ulicy Podgórnej. Synagogę przestano używać jeszcze w 1935, kiedy większość Żydów wyemigrowała z Pobiedzisk w latach 30. XX wieku. Wtedy w mieście mieszkała już tylko jedna żydowska rodzina, obwoźnego handlarza Hersteina. Synagoga stała opuszczona przez kilka miesięcy. Decyzję o jej rozbiórce podjęto w 1937 roku.

</doc>
<doc id="640937" url="https://pl.wikipedia.org/wiki?curid=640937" title="Milonki (województwo pomorskie)">
Milonki (województwo pomorskie)

Milonki – osada pogranicza kaszubsko-kociewskiego w Polsce, położona w województwie pomorskim, w powiecie kościerskim, w gminie Liniewo. Osada jest częścią składową sołectwa Stefanowo. Na wschód od Milonek znajduje się rezerwat leśny "Brzęczek".
W latach 1975–1998 miejscowość położona była w województwie gdańskim.

</doc>
<doc id="640939" url="https://pl.wikipedia.org/wiki?curid=640939" title="Kowelin">
Kowelin

Kowelin (także covellin, dawniej używano także nazwy kawelin) – minerał z gromady siarczków. Rozpowszechniony, ale występujący w niewielkich ilościach.
Nazwa pochodzi od nazwiska włoskiego mineraloga, Nicoli Covelliego (1790–1829), który odkrył ten minerał w produktach ekshalacji Wezuwiusza.
Charakterystyka.
Właściwości.
Bardzo rzadko tworzy kryształy tabliczkowe lub płytkowe (sześcioboczne z wyraźnymi zbrużdżeniami). Jeszcze rzadsze są kryształy izometryczne. Występuje w skupieniach ziarnistych, zbitych, skorupowych i sferolitycznych. Jest bardzo miękki (można go zarysować nawet paznokciem), giętki (nie łamie się przy zginaniu), nieprzezroczysty. Wykazuje wyraźną iryzację (fioletowe lub czerwone refleksy). Często zawiera domieszki żelaza, srebra, ołowiu, selenu.
Występowanie.
Minerał wtórny procesów hydrotermalnych, hipergenicznych. Niekiedy stanowi produkt ekshalacji wulkanicznych (fumarola). Występuje w towarzystwie chalkozynu, bornitu, pirytu, enargitu, chalkopirytu. Tworzy naloty na minerałach zawierających miedź. 
Miejsca występowania:

</doc>
<doc id="640946" url="https://pl.wikipedia.org/wiki?curid=640946" title="Owijka kierownicy rowerowej">
Owijka kierownicy rowerowej



</doc>
<doc id="640947" url="https://pl.wikipedia.org/wiki?curid=640947" title="Sieć (go)">
Sieć (go)



</doc>
<doc id="640948" url="https://pl.wikipedia.org/wiki?curid=640948" title="WPK Katowice">
WPK Katowice



</doc>
<doc id="640949" url="https://pl.wikipedia.org/wiki?curid=640949" title="Rymanowiec">
Rymanowiec

Rymanowiec – wieś w Polsce, położona w województwie pomorskim, w powiecie kościerskim, w gminie Liniewo. 
Do 2015 roku miejscowość była częścią wsi Chrósty Wysińskie.
W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Ryman: Rymanów, Rymanów-Zdrój, Rymań

</doc>
<doc id="640954" url="https://pl.wikipedia.org/wiki?curid=640954" title="Synagoga w Pniewach">
Synagoga w Pniewach

Synagoga w Pniewach – synagoga znajdująca się w Pniewach przy ulicy Adama Mickiewicza 14.
Synagoga została zbudowana w latach 1912–1913, według projektu Alfreda Grottego. Podczas II wojny światowej hitlerowcy zdewastowali synagogę. Po zakończeniu wojny budynek przebudowano na kino, częściowo zacierając jego architekturę i dobudowując do ściany frontowej dwukondygnacyjną przybudówkę, zasłaniającą fasadę, zostawiając widoczny tylko szczyt. Budynek następnie stał opuszczony, a obecnie spełnia funkcję handlową.
Murowany, orientowany budynek synagogi wzniesiono na planie prostokąta. Od strony wschodniej zachowała się niewielka półkolista apsyda mieszcząca kiedyś wnękę na Aron ha-kodesz. Wszystkie pierwotne otwory okienne zamurowano.

</doc>
<doc id="640955" url="https://pl.wikipedia.org/wiki?curid=640955" title="Przegorzały">
Przegorzały

Przegorzały – obszar Krakowa wchodzący w skład Dzielnicy VII Zwierzyniec. Dawna wieś ulokowana między Wisłą a Przegorzalską Przełęczą, znajdującą się między Sikornikiem (297 m n.p.m.) a Pustelnikiem (352 m n.p.m.) w Lesie Wolskim. Od wschodu graniczy ze Zwierzyńcem, od północy z Wolą Justowską, a od zachodu zaś z Bielanami. Przyłączona do Krakowa w 1941 jako jego XXXI dzielnica.
Po raz pierwszy wzmiankowane w 1162 roku, w najwcześniejszych zapisach jako "Pregoral" lub "Przegorzala" – od "wypalonego miejsca" (porównaj Zgorzelec, czy Gorlice). 
Podczas II wojny światowej na tzw. Glinniku w Przegorzałach Niemcy rozstrzeliwali Polaków przetrzymywanych w więzieniu św. Michała i więzieniu przy ul. Montelupich. W 2014 r. pochowano 66 odnalezionych ciał. Dokładna liczba i tożsamość wszystkich zamordowanych nie jest znana. 
Najbardziej znanym obiektem Przegorzał jest zamek i willa Rotunda, gdzie mieszczą się Instytut Europeistyki Uniwersytetu Jagiellońskiego i restauracja. 
Poniżej tych budowli na stromym wschodnim zboczu znajduje się rezerwat przyrody Skałki Przegorzalskie.
30 października 2007 r. otwarto obwodnicę Przegorzał w ciągu drogi wojewódzkiej nr 780.

</doc>
<doc id="640956" url="https://pl.wikipedia.org/wiki?curid=640956" title="Canis Canem Edit">
Canis Canem Edit

Canis Canem Edit (oryg. "Bully") – przygodowa komputerowa gra akcji stworzona przez studio Rockstar Vancouver, wydana przez Rockstar Games 17 października 2006 roku na konsolę PlayStation 2. W 2008 roku na platformach Xbox 360, Microsoft Windows i Wii ukazała się wersja reżyserska pod tytułem Bully: Scholarship Edition, z kolei w 2018 wersja przeznaczona na urządzenia mobilne z systemami Android i iOS, zatytułowana Bully: Anniversary Edition.
Wydarzenia w "Canis Canem Edit" przedstawione są z perspektywy trzeciej osoby, a gracz może przemieszczać otwarty świat pieszo bądź w pojazdach. Historia osadzona jest w fikcyjnym miasteczku akademickim Bullworth i przedstawia historię Jamesa „Jimmy’ego” Hopkinsa, przeniesionego do Akademii Bullworth, w której stara się on zdobyć szacunek poszczególnych klik i doprowadzić do zaprzestania dręczenia słabszych uczniów. Poza misjami fabularnymi gracz może uczestniczyć w zajęciach szkolnych, przedstawianych w formie rozmaitych minigier. W "Scholarship Edition" wprowadzony został komponent wieloosobowy dla dwóch osób.
Pomimo początkowych kontrowersji, podczas których zarzucano "Canis Canem Edit" przesadną przemoc i treści o charakterze seksualnym, gra spotkała się z pozytywnym odbiorem krytyków, chwalących zadania, narrację oraz postacie i ich rozwój. Z krytyką spotkały się oprawa techniczna oraz błędy. Oryginalna wersja gry – przeznaczona na konsolę PlayStation 2 – sprzedała się w ponad 1,5 mln kopii na całym świecie i zdobyła wiele nagród końcoworocznych za rok 2006.
Rozgrywka.
"Canis Canem Edit" to przygodowa gra akcji osadzona w otwartym świecie, w której wydarzenia przedstawiane są z perspektywy trzeciej osoby. Gracz wciela się w ucznia szkoły średniej, zbuntowanego nastolatka „Jimmy’ego” Hopkinsa. W miarę postępów w fabule awansuje on w hierarchii klik znajdujących się na terenie szkoły, reprezentujących archetypy dręczycieli, nerdów, , greaserów i . W celu popchnięcia fabuły do przodu gracze wykonują misje – linearne scenariusze z odgórnie narzuconą liczbą czynności do wykonania. Za ich wykonanie postać nagradzana jest gotówką, nowymi przedmiotami bądź zmniejszeniem albo zwiększeniem szacunku u poszczególnych grup. Jeżeli Jimmy cieszy się poważaniem wśród danej grupy, jej członkowie mogą go wspomóc, a jeśli pogardzają nim – mogą go zaatakować, kiedy tylko go zobaczą. Poza misjami gracz może swobodnie eksplorować otwarty świat gry – początkowo jest to wyłącznie sam teren Akademii Bullworth, a z czasem kolejne sekcje otaczającego szkołę miasteczka. W otwartym świecie możliwe jest wykonywanie zadań i czynności dodatkowych.
W poszczególne dni tygodnia o określonych godzinach odbywają się prezentowane w formie minigier lekcje, na które postać powinna uczęszczać. Każdy przedmiot składa się z pięciu zajęć o rosnącym poziomie trudności, a ukończenie wszystkich pięciu oznacza zaliczenie. Ukończenie poszczególnych zajęć nagradzane jest nowymi strojami czy umiejętnościami, np. lekcje angielskiego pozwalają wyłgać się prefektom bądź policjantom po popełnieniu wykroczenia, chemia umożliwia tworzenie przedmiotów do rzucania w przeciwników, geografia nanosi na mapę przedmioty do zebrania, a wuef odblokowuje nowe ruchy w walce. Wagarowanie podczas lekcji stanowi wykroczenie, za które prefekci i policja będą ścigać Jimmy’ego, o ile nie ukończył wcześniej wszystkich pięciu wymaganych do zaliczenia.
Postać może walczyć wręcz albo używać broni – procy, torebek z kulkami i swędzącym proszkiem, śmierdzących bomb, petard, kijów baseballowych, drewnianych desek bądź działa na ziemniaki. W celu przemieszczania się po świecie Jimmy może biegać i skakać albo prowadzić pojazdy – deskorolkę, skuter, rower bądź gokart. Przemieszczając się na deskorolce, postać może złapać się również zderzaka jadącego samochodu, sama jednak nie może ich prowadzić. W celu odbycia szybkiej podróży, postać może korzystać z przystanków autobusowych. Po utracie zdrowia, można przywrócić je na różne sposoby, w tym m.in. picie napojów gazowanych kupowanych w automatach czy całowanie określonych postaci niezależnych – zarówno dziewczyn, jak i chłopaków. Kiedy pasek życia się wyczerpie, postać traci przytomność i odradza się w najbliższej placówce medycznej.
Naruszenie regulaminu szkoły albo prawa wpływa na zapełnienie paska „kłopotów”, a Jimmy zaczyna być ścigany przez prefektów bądź policjantów. Stróże porządku podejmują działania odpowiednie do stopnia przewin postaci – spróbują ją złapać, ta jednak może się wyrwać. Przy maksymalnym zapełnieniu paska kłopotów niemożliwe jest wyrwanie się – Jimmy po złapaniu zostaje automatycznie przeniesiony do biura dyrektora bądź najbliższego komisariatu i zostaje mu skonfiskowana cała broń, z wyjątkiem procy, deskorolki i aparatu fotograficznego. Jeżeli Jimmy zostanie złapany, kiedy trwa lekcja, zostanie na nią odprowadzony – nawet jeżeli zaliczył już przedmiot. Stróże porządku podejmują również działania wobec innych uczniów popełniających wykroczenia.
W trybie wieloosobowym, dostępnym wyłącznie w "Scholarship Edition" i "Anniversary Edition", dwóch graczy rywalizuje ze sobą, starając się zdobyć lepszy wynik w minigrach reprezentujących lekcje. Jeden z graczy wciela się w Jimmy’ego, drugi w Gary’ego Smitha.
Opis.
Świat gry.
Fabuła "Canis Canem Edit" rozgrywa się w fikcyjnym miasteczku Bullworth w Nowej Anglii. Umiejscowiona jest w niej prywatna szkoła z internatem, Akademia Bullworth, do której trafia piętnastoletni James „Jimmy” Hopkins – trudny nastolatek, wcześniej wyrzucony z siedmiu innych szkół – kiedy jego matka wyjeżdża w podróż poślubną z piątym mężem. Kampus uczelni zaprojektowany został w stylu neogotyckim, a sam budynek akademii inspirowany był Fettes College w Edynburgu. Głównym miejscem akcji jest szkoła i jej tereny, a poszczególne części miasteczka odblokowywane są w miarę postępów w fabule.
Bullworth podzielone jest na cztery dzielnice: Bullworth Town, w którym mieszczą się przede wszystkim sklepy; bogate przedmieścia Old Bullworth Vale, mieszczące prywatne posiadłości i plażę; zamieszkiwane przez biedotę New Coventry; oraz dzielnicę przemysłową Blue Skies Industrial Park, w której mieszczą się fabryki i pole przyczep campingowych wykorzystywanych jako miejsca mieszkalne. Pomiędzy Akademią Bullworth a Blue Skies Industrial Park znajduje się szpital psychiatryczny Happy Volts.
Ponieważ fabuła rozgrywa się na przestrzeni całego roku szkolnego, wygląd Bullworth zmienia się pomiędzy rozdziałami, co najbardziej zauważalne jest w trzecim, rozgrywającym się w okresie bożonarodzeniowym.
Fabuła.
Po przybyciu do Akademii Bullworth, Jimmy (Gerry Rosenthal) spotyka się z dyrektorem, Thaddeusem Crabblesnitchem (Ralph Gunderman), który nakazuje mu trzymać się z dala od kłopotów. Niedługo później chłopak zaprzyjaźnia się z uczniem ostatniego roku, Garym Smithem (Peter Vack), oraz z pierwszoroczniakiem, Peterem „Peteym” Kowalskim (Matt Bush). Wspólnie z nimi próbuje przejąć kontrolę nad poszczególnymi klikami uczelni – dręczycielami, nerdami, preppies, greaserami i osiłkami. Niedługo później Gary zdradza Jimmy’ego, wrabiając go w walkę z przywódcą dręczycieli, Russellem Northropem (Cody Melton). Jimmy’emu udaje się go pokonać, zdobywając szacunek dręczycieli i zmuszając Russella, żeby przestał znęcać się nad słabszymi od siebie.
Jimmy postanawia wraz z Peterem przejąć kontrolę nad pozostałymi grupami, zaczynając od preppies, którzy zostali zmanipulowani przez Gary’ego. Hopkinsowi udaje się dostać na turniej bokserski organizowany przez ich przywódcę, Derby’ego Harringtona (John Lavelle) i wygrać go, a następnie pokonać samego Derby’ego i zmusić go do uznania jego przywództwa. Następnie zgadza się pomóc przywódcy greaserów, Johnny’emu Vincentowi (Rocco Rosanio), podejrzewającemu, że jego dziewczyna – Lola Lombardi (Phoebe Strole) – ma romans z preppym Gordem Vendome’em (Drew Gehling). Harrington domaga się, żeby Jimmy zadośćuczynił za pobicie Gorda i namalował graffiti na terytorium greaserów, przez co zwracają się oni przeciwko niemu. Gary podrzuca Vincentowi nieprawdziwą informację, że Jimmy ma romans z Lolą, co prowadzi do walki pomiędzy nimi, którą Jimmy wygrywa.
Chcąc przejąć kontrolę nad osiłkami, najpotężniejszą kliką w szkole, Hopkins zwraca się o pomoc do ich największych wrogów – nerdów. Kiedy ci nie zgadzają się udzielić mu pomocy, Jimmy pokonuje ich przywódcę, Earnesta Jonesa (Jesse Tendler), i obiecuje im, że już nigdy więcej nie będą dręczeni. Żeby zniszczyć reputację osiłków, Jimmy i Earnest rozprowadzają nieprzyzwoite zdjęcia kapitan drużyny cheerleaderek, Mandy Wiles (Elena Franklin), które następnie trafiają do Bullworth. Jimmy, mając wyrzuty sumienia, postanawia usunąć zdjęcia, czym zdobywa sympatię Mandy. Następnie sabotuje ważny mecz futbolowy szkolnej drużyny i na oczach całej szkoły pokonuje jej kapitana, Teda Thompsona (Alexander Cendese).
Jimmy’emu udaje się zaprowadzić w szkole porządek, co nie podoba się Gary’emu. Udaje mu się przekonać przywódców grup, żeby namówili Hopkinsa do pomazania sprayem ratusza w Bullworth, sam zaś werbuje byłych uczniów szkoły, chcących się na niej zemścić, do dokonywania niebezpiecznych żartów na członkach klik, żeby uznali oni Jimmy’ego za słabego przywódcę i zwrócili się przeciwko niemu. Gary donosi Crabblesnitchowi, że to Jimmy zniszczył ratusz, za co zostaje mianowany prefektem, podczas gdy Jimmy zostaje wydalony ze szkoły. Chociaż początkowo akceptuje porażkę, Petey namawia go do zemszczenia się na Garym. Chcąc zwrócić przeciwko niemu miastowych, nawiązuje współpracę z Zoe Taylor (Molly Fox) – wyrzuconą ze szkoły po tym, jak oskarżyła nauczyciela wuefu, Burtona (Michael Boyle), o napastowanie seksualne – i pomaga jej się zemścić. Zdobywszy jej zaufanie, wraz z Russellem konfrontuje się z przywódcą miastowych, Edgarem Munsenem (Jan Milewicz) i wyjaśnia mu, że wszyscy zostali zmanipulowani przez Gary’ego. W międzyczasie Gary bierze Crabblesnitcha za zakładnika i rozpoczyna regularną wojnę pomiędzy klikami. Jimmy, z pomocą Russella i miastowych, neutralizuje ich przywódców i konfrontuje się z Garym. Crabblesnitch wyrzuca Gary’ego ze szkoły, mianuje prefektem Petera, zwalnia Burtona i przywraca na listę uczniów Jimmy’ego i Zoe.
Produkcja.
Rockstar zapowiedziało grę w maju 2005, podając, że ma ona trafić na konsole PlayStation 2 i Xbox w październiku tego samego roku. Wczesne informacje opublikowane przez Take-Two Interactive wskazywały, że gracz będzie wcielał się w dręczyciela, a zrzuty ekranu zamieszczone w magazynie „Electronic Gaming Monthly” przedstawiały postać bijącą innego ucznia. Ostatecznie ton gry został zmieniony, a protagonista stał się trudnym uczniem walczącym z osiłkami, w efekcie dręczącym ich w imieniu ich ofiar i w samoobronie. We wrześniu 2006 Rockstar ogłosił, że w krajach europejskich gra zostanie wydana pod zmienionym tytułem "Canis Canem Edit" (łac. pies zjada psa) – która to sentencja stanowi jednocześnie motto Akademii Bullworth – nie podając jednak żadnych informacji odnośnie do przyczyny takiej zmiany.
Wersja przeznaczona na PlayStation została opracowana na ulepszonym silniku RenderWare z "". Zespół odpowiedzialny za grę postanowił, żeby każdy uczeń szkoły miał unikalny wygląd i osobowość. Celem twórców było stworzenie postaci, które nadal są dziećmi, ale w taki sposób, żeby dawało to przyjemność. Tworząc Jimmy’ego, inspirowano się Holdenem Caulfieldem z "Buszującego w zbożu" – obie te postacie miały problemy w domu i uczęszczały do wielu prywatnych szkół. Pierwotnie głównym antagonistą "Canis Canem Edit" miał być nadęty dyrektor Crabblesnitch, ostatecznie jednak został nim przedstawiony jako socjopata Gary Smith.
"Bully: Scholarship Edition".
19 lipca 2007 Rockstar zapowiedziało wydanie wersji reżyserskiej gry na konsole Xbox 360 i Wii, zatytułowanej "Bully: Scholarship Edition". Za opracowanie wersji przeznaczonej na Xboksa 360 odpowiadało studio Mad Doc Software (późniejsze Rockstar New England), a za wersję na Wii – Rockstar Toronto. Wersja reżyserska została wydana 4 marca 2008, z kolei 21 października tego samego roku ukazała się edycja na Microsoft Windows, również opracowana przez Rockstar New England. W "Scholarship Edition" dodana została nowa zawartość, w tym misje, postacie, zajęcia szkolne, przedmioty do odblokowania i ciuchy, a liczbę dni szkolnych zwiększono z trzech do pięciu. Wprowadzono niewielkie zmiany w scenariuszu, jak również wyższej jakości tekstury i dźwięk, wyeliminowano błędy występujące w wersji na PlayStation 2, a spotykane przypadkowo postacie niezależne wypowiadają więcej kwestii. Dodano także tryb wieloosobowy pozwalający na rozgrywanie minigier w kooperacji, na Xboksie 360 osiągnięcia, z kolei na Wii – obsługę kontrolerów ruchu Remote i Nunchuk. Wszystkie wersje "Scholarship Edition" zostały opracowane na silniku Gamebryo, który zastąpił oryginalny RenderWare.
Reedycje.
22 marca 2016 roku za pośrednictwem PlayStation Network udostępniona została odświeżona wersja gry na platformę PlayStation 4. Charakteryzuje się ona ulepszonymi teksturami i obsługą wyższych rozdzielczości, dodatkowo wprowadzono do niej obsługę trofeów. Remaster opracowany został na podstawie oryginalnej wersji z PlayStation 2 i poza trofeami nie zawiera żadnych elementów ani usprawnień, które dodano w "Scholarship Edition".
8 listopada 2016 na urządzeniach mobilnych z systemami Android i iOS ukazało się "Bully: Anniversary Edition". Wydanie to opracowane zostało przez War Drum Studios na podstawie "Scholarship Edition", obejmując wszystkie wprowadzone w nim usprawnienia względem wydania na PlayStation 2.
Odbiór.
Według agregatora recenzji Metacritic, "Canis Canem Edit" spotkało się z „ogólnie pozytywnym” przyjęciem ze strony krytyków, zdobywając średnią ocen na poziomie 87/100. Daniel Wilks z magazynu „Hyper” chwalił grę za jej „sprytny scenariusz, niektóre misje i dobrze skonstruowane postacie”, krytykując jednak „przeskoki czasowe, szwankującą kamerę i nieoryginalne minigry”. Według Take-Two Interactive, do 12 marca 2018 roku na PlayStation 2 sprzedano ponad 1,5 mln kopii "Canis Canem Edit".
"Bully: Scholarship Edition" spotkało się z „ogólnie pozytywnym” przyjęciem w wersjach na Xboksa 360 i Wii, z kolei wersja na komputery osobiste otrzymała „mieszane lub średnie recenzje”. Największe rozbieżności dotyczyły wydania komputerowego – IGN uznał je za „dobre”, wystawiając ocenę 7,8/10, podczas gdy 1UP.com nazwał je „tandetnym, przedwcześnie wypuszczonym portem, który w niewytłumaczalny sposób – biorąc pod uwagę jego absurdalnie długi czas przenoszenia – wydaje się wydany w pośpiechu”, wystawiając ocenę C-.
"Scholarship Edition" w wersji na Xboksa 360 okazało się być niestabilne na niektórych konsolach, powodując błędy, zawieszenia i problemy z wydajnością. 20 marca 2008 roku opublikowana została łatka, jednak wedle doniesień, nie naprawiła ona problemów, a nawet je pogorszyła. Kiedy w lipcu 2015 ukazała się wersja na Windowsa 10, wielu użytkowników donosiło o nieustannych błędach i zawieszeniach – problemy te zostały naprawione dopiero w oficjalnej łatce wydanej przez fanów.
Wyróżnienia.
W 2006 "Canis Canem Edit" zdobyło nagrodę dla najlepszej ścieżki dźwiękowej w plebiscycie organizowanym przez serwis GameSpot i 2. miejsce w głosowaniu czytelników. W tym samym plebiscycie tytuł nominowany był również do miana najlepszej gry 2006 roku. W 2008 "Scholarship Edition" w wersji na Xboksa 360 nominowane było w plebiscycie IGN w kategorii najlepszego dubbingu. Entertainment and Leisure Software Publishers Association przyznała oryginalnej wersji "Canis Canem Edit" platynową nagrodę za sprzedanie w Wielkiej Brytanii co najmniej 300 tys. jej egzemplarzy.
W 2007 Yahoo! Games umieściło "Canis Canem Edit" na swojej liście najbardziej kontrowersyjnych gier wszech czasów, z kolei Gaming Target na liście 52 gier z 2006, które nie zostaną zapomniane. W 2010 gra została omówiona w książce "1001 Video Games You Must Play Before You Die".
Kontrowersje.
Oryginalny tytuł gry, oznaczający „dręczyciela”, oraz jej tematyka wzbudziły kontrowersje wśród rodziców i nauczycieli, powołujących się na treści obecne w poprzednich gier Rockstar, w tym przede wszystkim "" i niesławną minigrę "Hot Coffee". Organizacje takie jak Bullying Online i Peaceaholics jeszcze przed premierą krytykowały "Canis Canem Edit", twierdząc, że gra gloryfikuje i trywializuje przemoc w szkole. Niektóre organizacje zarzucały producentom zatajenie informacji o możliwości całowania się z osobami tej samej płci, co miało wpłynąć na zaniżenie kategorii wiekowej. Entertainment Software Rating Board przyznało, że nadało grze kategorię T, wiedząc o takiej możliwości. British Board of Film Classification nadało "Canis Canem Edit" kategorię 15, nowozelandzkie Office of Film and Literature Classification 13, zaś australijskie – M.
W kwietniu 2008 roku, decyzją tamtejszego sądu, sprzedaż i sprowadzanie do kraju gry zostało zakazane w Brazylii. Zakaz podyktowany został opiniami psychologów, którzy stwierdzili, że "Canis Canem Edit" może mieć szkodliwy wpływ na nastolatków i dorosłych. Zakaz oficjalnie zniesiony został dopiero 23 czerwca 2016.
Keith Vaz, poseł laburzystów, jeszcze przed premierą domagał się zakazania sprzedaży gry w Wielkiej Brytanii bądź nałożenia na nią klasyfikacji wiekowej 18. Kiedy British Board of Film Classification przyznała "Canis Canem Edit" kategorię wiekową 15, sieci sklepów Currys i PC World, należące do DSG International, odmówiły jej sprzedaży. Przedstawiciele Currys stwierdzili, że jest ona „nieodpowiednia do ich wizerunku sklepu przyjaznego rodzinom”, jak również, że „istnieje wyraźne powiązanie pomiędzy przemocą a dziećmi”. Pozostałe duże brytyjskie sieci – jak Game, HMV czy Virgin Megastore – wyraziły chęć sprzedawania gry.
Jeszcze przed nadaniem grze klasyfikacji wiekowej przez ESRB, aktywista Jack Thompson złożył w sądzie wniosek o zakazanie sprzedaży "Canis Canem Edit" na Florydzie, twierdząc, że „narusza porządek publiczny” i jest „symulatorem masakry w Columbine”. We wniosku złożonym do 11. sądu okręgowego Thompson domagał się od Wal-Martu i Take-Two Interactive dostarczenia mu zaawansowanej wersji "Canis Canem Edit", żeby „niezależny ekspert” mógł zagrać i oszacować, na ile gra narusza porządek publiczny Florydy. Take-Two Interactive zaprezentowało grę sędziemu i Thompsonowi 12 października 2006. Dzień później sędzia Ronald Friedman oddalił powództwo Thompsona, stwierdzając, że w grze nie znajdują się żadne materiały, których nie można było wcześniej zobaczyć wieczorem w telewizji. Amerykańskie media głównego nurtu, którym udostępniono wersję poglądową "Canis Canem Edit", zaopiniowały grę w większości pozytywnie. Wskazywano, że koncentruje się ona na budowaniu więź społecznych i uczeniu nowych rzeczy poprzez zajęcia szkolne, z kolei wykroczenia są surowo karane.
Kontynuacja.
W listopadzie 2009 roku The Gaming Liberty przeprowadziło wywiad z kompozytorem Shawnem Lee, który zdradził, że „w niedalekiej przyszłości” powinien rozpocząć pisanie muzyki do kontynuacji "Canis Canem Edit". W listopadzie 2011 producent Dan Houser stwierdził, że studio być może rozpocznie prace nad drugą częścią po premierze "Maksa Payne’a 3". W lipcu 2012 Rockstar Vancouver zostało zamknięte, a jego pracownicy przeniesieni do innych studiów, głównie Rockstar Toronto. W październiku 2013 Houser stwierdził, że ma wiele różnych pomysłów na kontynuację, co stanowiło ostatni oficjalny komunikat na temat ewentualnej kontynuacji ze strony Rockstar.
W lipcu 2019 roku youtuber SWEGTA opublikował nagranie z byłym pracownikiem Rockstar New England, w którym zdradził on, że prace nad kontynuacją porzucono w 2009 roku. Według jego doniesień, akcja miała rozgrywać się podczas letnich wakacji, które Jimmy spędzał ze swoją matką i przyrodnią rodziną w rezydencji ojczyma. Kilka miesięcy później na łamach Video Games Chronicle opublikowano reportaż opracowany na podstawie rozmów z pracownikami, którzy potwierdzili, że Rockstar przez kilkanaście miesięcy pracował nad "Bully II". Produkcja miała rozpocząć się w maju 2010 roku, niedługo po premierze "Red Dead Redemption", a prace porzucono pod koniec 2013 ze względu na niewielkie zainteresowanie studia projektem. W tym czasie stworzono niewielki fragment gry na Rockstar Advanced Game Engine, nie ustalono jednak, w jakim konkretnie czasie ma się ona rozgrywać. Potwierdzono jednak wcześniejsze doniesienia, że gra miała rozpoczynać się podczas letnich wakacji, które Jimmy spędza u ojczyma.
Według doniesień magazynu „Game Informer” z grudnia 2021, kontynuacja znajdowała się w produkcji przez około półtora roku i pracowało nad nią od pięćdziesięciu do siedemdziesięciu osób ze studia Rockstar New England. W tym czasie udało stworzyć się grywalną wersję kontynuacji, wystarczającą na 6–8 godzin rozgrywki, jednak projekt został porzucony w 2009 roku, kiedy większość twórców została przeniesiona do prac nad "Maksem Payne’em 3" i "Red Dead Redemption".

</doc>
<doc id="640957" url="https://pl.wikipedia.org/wiki?curid=640957" title="Synagoga w Pleszewie">
Synagoga w Pleszewie

Synagoga w Pleszewie – synagoga znajdująca się w Pleszewie przy ulicy Ogrodowej.
Synagoga została zbudowana w 1830 roku. Podczas II wojny światowej hitlerowcy zdewastowali synagogę. Po zakończeniu wojny budynek synagogi służył jako magazyn. W 1976 roku spółdzielnia inwalidów przejęła budynek, naprawiła dach i znacznie przebudowała, przeznaczając go na magazyn.
Murowany i orientowany budynek synagogi wzniesiono na planie prostokąta. Zachowała się zamknięta półkoliście wielka płytka blenda oraz schodkowe obramienie szczytu w ścianie wschodniej.

</doc>
<doc id="640961" url="https://pl.wikipedia.org/wiki?curid=640961" title="Synagoga w Piaskach Wielkopolskich">
Synagoga w Piaskach Wielkopolskich

Synagoga w Piaskach Wielkopolskich – zbudowana w XIX wieku przy ulicy Warszawskiej. Podczas II wojny światowej hitlerowcy zdewastowali synagogę. Po wojnie budynek synagogi przebudowano na mieszkania. 

</doc>
<doc id="640963" url="https://pl.wikipedia.org/wiki?curid=640963" title="Sportivo Luqueño">
Sportivo Luqueño

Club Sportivo Luqueño jest paragwajskim klubem piłkarskim z siedzibą w mieście Luque.
Historia.
Klub założony został w roku 1921 w wyniku połączenia działających dotychczas w mieście Luque klubów Marte Atlético Luque, General Aquino i Vencedor Luque. Już po trzech latach, które minęły od tej fuzji, klub grał w pierwszej lidze walcząc o tytuł mistrza kraju, co jak dotąd udało się tylko dwa razy - w roku 1951 i 1953.
Kibice.
Kibice klubu są niezwykle gorliwi i wjeżdżając do miasta Luque można zauważyć, że niemal wszystko udekorowane jest w barwy klubu - czyli na niebiesko-żółto.

</doc>
<doc id="640964" url="https://pl.wikipedia.org/wiki?curid=640964" title="Club Sportivo Luqueño">
Club Sportivo Luqueño



</doc>
<doc id="640966" url="https://pl.wikipedia.org/wiki?curid=640966" title="Jennie Garth">
Jennie Garth

Jennie Garth, właśc. Jennifer Eve Garth (ur. 3 kwietnia 1972 w Urbanie) – amerykańska aktorka. Odtwórczyni roli Kelly Taylor w serialu telewizji Fox "Beverly Hills, 90210" (1990–2000) i spin–off "90210" (2008–2010).
Życiorys.
Urodziła się w Urbana w Illinois w rodzinie rzymskokatolickiej jako najmłodsze z siedmiorga dzieci pary nauczycielskiej – Carolyn i John Gartha. Dorastała na 25-akrowym ranczu konnym z dwoma braćmi – Chuckiem i Johnnym oraz czterema siostrami – Cammie, Lisą, Lynn i Wendy. W wieku 13 lat wraz z rodziną przeprowadziła się do Phoenix w Arizonie. Tam uczęszczała do Greenway High School i Apollo High School, a także na lekcje tańca i próbowała sił w modelingu. Po skończonych studiach planowała otworzyć własną szkołę tańca. Jako 15-latka wygrała lokalny konkurs talentów i została zauważona przez łowcę talentów, który zachęcił ją do spróbowania sił w aktorstwie. Porzuciła szkołę i przeprowadziła się z matką do Los Angeles, by zostać aktorką. Tam kontynuowała naukę. 
Brała lekcje aktorstwa i chodziła na castingi, a po 4 miesiącach dostała rolę Eriki McCray w serialu NBC: "A Brand New Life" (1989). W przeciągu roku została wybrana do roli Kelly Taylor w nowym serialu telewizji Fox "Beverly Hills, 90210", za którą w 1992 otrzymała Young Artist Awards, a w 1994 zdobyła nagrodę Bravo Otto, przyznawaną przez niemiecki dwutygodnik dla młodzieży „Bravo”. Od tej pory pojawiła się w wielu filmach telewizyjnych, z których kilka sama wyprodukowała, wyreżyserowała i napisała scenariusz.
Garth brała udział w piątej amerykańskiej edycji "Tańca z gwiazdami", gdzie jej partnerem był Derek Hough. Para zajęła 4. miejsce.
Życie prywatne.
16 kwietnia 1994 wyszła za mąż za Daniela B. Clarka, z którym się rozwiodła w listopadzie 1996. 20 stycznia 2001 poślubiła Petera Facinelliego. Mają trzy córki: Lucę Bellę (ur. 29 czerwca 1997), Lolę Ray (ur. 6 grudnia 2002) i Fionę Eve (ur. 30 września 2006). 11 czerwca 2013 doszło do rozwodu. 11 lipca 2015 wyszła za Dave’a Abramsa.

</doc>
<doc id="640971" url="https://pl.wikipedia.org/wiki?curid=640971" title="Janina Katz">
Janina Katz

Janina Katz (ur. 2 marca 1939 w Krakowie, zm. 18 października 2013 w Kopenhadze) – polska i duńska pisarka żydowskiego pochodzenia, pisząca głównie po duńsku, tłumaczka polskiej literatury na język duński.
Życiorys.
Urodziła się w Krakowie w rodzinie żydowskiej. Podczas II wojny światowej była ukrywana przez polską rodzinę: Marię i Stefana Kapłańskich w Dobczycach. Studiowała polonistykę i socjologię na Uniwersytecie Jagiellońskim. Następnie pracowała przez kilka lat jako asystent na wydziale Socjologii i Filologii Polskiej. W latach 60. publikowała w "Miesięczniku Literackim", "Twórczości", "Współczesności" i "Życiu Literackim". W 1969 po antysemickiej nagonce, będącej następstwem wydarzeń marcowych wyemigrowała do Danii i osiadła w Kopenhadze, gdzie mieszkała do śmierci. Na emigracji współpracowała z kilkoma gazetami wydawanymi w języku polskim, m.in. paryską "Kulturą", "Pulsem", "Znakiem" i "Odrą".
Twórczość.
Janina Katz wydała w Danii dwanaście tomików wierszy, pięć powieści, dwa tomy opowiadań oraz książkę dla dzieci. W Polsce ukazały się jak dotąd trzy powieści i wybór wierszy z jedenastu tomików (Powrót do jabłek), a także opowiadania (w periodykach); wszystko w przekładzie Bogusławy Sochańskiej:
Janina Katz przetłumaczyła na język duński m.in. cztery tomiki wierszy oraz prozę "Martwa natura z wędzidłem" Zbigniewa Herberta, cztery tomiki wierszy Ewy Lipskiej, dwa tomy wierszy Wisławy Szymborskiej, po jednym tomie Czesława Miłosza i Tadeusza Różewicza, dramaty Sławomira Mrożka oraz prozę Tadeusza Konwickiego i Kazimierza Brandysa.
Nagrody.
W 1996 otrzymała "Beatrice Prisen", doroczną nagrodę Duńskiej Akademii Literatury za całokształt twórczości. Jest także laureatką nagrody Duńskiego Związku Pisarzy za wkład w porozumienie między narodami oraz innych literackich nagród przyznawanych w Danii i za granicą. W 2002 przyznano jej dożywotnie stypendium twórcze państwowej Fundacji Sztuki.
Za działalność translatorską otrzymała nagrodę "paryskiej Kultury", a w 1997 odznakę honorową "Zasłużony dla Kultury Polskiej" przyznawaną przez Ministra Kultury i Dziedzictwa Narodowego za szczególne osiągnięcia w upowszechnianiu kultury polskiej za granicą.
W 2009 r. otrzymała nagrodę literacką miesięcznika „Odra”" za powieść "Pucka" i tomik wierszy "Pisane po polsku". 1 grudnia 2011 Janina Katz została nominowana do Nagrody Literackiej Rady Nordyckiej 2012 za tomik wierszy "Skrevet på polsk" (2011), na który składają się duńskie wersje utworów publikowanych pierwotnie w miesięczniku „Odra”.

</doc>
<doc id="640972" url="https://pl.wikipedia.org/wiki?curid=640972" title="Synagoga w Odolanowie">
Synagoga w Odolanowie

Synagoga w Odolanowie – zbudowana w 1828 przy ulicy Krotoszyńskiej. Na początku lat 30. XX w. przeprowadzono remont dachu. 2 września 1939 Odolanów zajęty został przez wojska niemieckie. Miejscowych Żydów wywieziono początkowo do pobliskiego Ostrowa Wielkopolskiego, a w 1940 do getta w Łodzi. Synagogę zdewastowano. Po wojnie budynek synagogi przebudowano na mieszkania i magazyn. Później popadła w ruinę. Obecnie obiekt stanowi własność Gminy Wyznaniowej Żydowskiej we Wrocławiu.

</doc>
<doc id="640976" url="https://pl.wikipedia.org/wiki?curid=640976" title="Jezioro Duże (województwo pomorskie)">
Jezioro Duże (województwo pomorskie)

Jezioro Duże (kaszb. "Jezoro Wiôldżé") – jezioro rynnowe na wschodnim krańcu Pojezierza Kaszubskiego, na zachód od Garczyna w gminie Liniewo, powiat kościerski, województwa pomorskiego, na wysokości 134,7 m n.p.m. o wyśmienitych walorach turystyczno-rekreacyjnych.
Do północnej linii brzegowej jeziora przylega rezerwat leśny "Orle nad Jeziorem Dużym" z pozostałościami wczesnośredniowiecznego grodziska. W pobliskim Garczynie znajduje się ferma strusi afrykańskich.

</doc>
<doc id="640979" url="https://pl.wikipedia.org/wiki?curid=640979" title="Synagoga w Obrzycku">
Synagoga w Obrzycku

Synagoga w Obrzycku – synagoga znajdująca się w Obrzycku przy ulicy dr Edmunda Kruppika 5.
Synagoga została zbudowana około 1843 roku. Podczas II wojny światowej hitlerowcy zdewastowali synagogę. Po zakończeniu wojny budynek przebudowano na kino z częściowym zachowaniem dawnego wystroju zewnętrznego. Od kilku lat stoi opuszczona. Władze miasta starają się przejąć budynek od powiatu szamotulskiego i zaadaptować go na centrum kultury.
O synagodze przypomina tablica pamiątkowa umieszczona na jednej ze ścian budynku. Jej treść brzmi: "Budowla z XIX w. Do czasu wybuchu II wojny światowej synagoga żydowska".
Zobacz też.
Stara Synagoga w Obrzycku

</doc>
<doc id="640981" url="https://pl.wikipedia.org/wiki?curid=640981" title="Stara Synagoga w Obrzycku">
Stara Synagoga w Obrzycku

Stara Synagoga w Obrzycku – pierwsza, najprawdopodobniej drewniana, bożnica w Obrzycku. Istniała do 1843 roku. Następnie wybudowano nową murowaną synagogę.

</doc>
<doc id="640982" url="https://pl.wikipedia.org/wiki?curid=640982" title="Feliks Szlachtowski">
Feliks Szlachtowski

Feliks Szlachtowski (ur. 20 listopada 1820 we Lwowie, zm. 11 marca 1896 w Wojsławiu koło Mielca) – prawnik, prezydent Krakowa w latach 1884-1893, członek honorowy Towarzystwa Gimnastycznego „Sokół” w Krakowie.
Studia prawnicze ukończył w 1842 na Uniwersytecie Lwowskim, trzy lata później uzyskał doktorat. Pracował jako urzędnik sądowy we Lwowie, Czerniowcach i Złoczowie. Po uzyskaniu nominacji na adwokata krajowego w 1861 zamieszkał w Krakowie i tutaj otworzył prywatną praktykę adwokacką.
W latach 1862-1870 wykładał jako profesor na Wydziale Prawa UJ, od 1872 był członkiem Akademii Umiejętności.
W 1866 został członkiem Rady Miejskiej Krakowa. W latach 1869-1873 pełnił funkcję wiceprezydenta Krakowa będąc najbliższym współpracownikiem prezydenta Józefa Dietla.
W latach 1879-85 był wiceprezesem, a następnie do 1892 prezesem krakowskiej Kasy Oszczędności. Od 1887 pełnił funkcję prezesa Towarzystwa Muzycznego w Krakowie. W latach 1874-1881 był członkiem rady nadzorczej Galicyjskiego Banku dla Handlu i Przemysłu, zasiadał we władzach Towarzystwa Kredytowego Ziemskiego.
17 września 1884 sam został zaprzysiężony na funkcję prezydenta Krakowa, ponownie wybrany w dniu 3 grudnia 1890 na tym stanowisku pozostał do 10 maja 1893, w którym to dniu złożył rezygnację z funkcji prezydenta miasta.
Za czasów jego prezydentury w Krakowie: 
W uznaniu zasług otrzymał tytuł szlachecki od cesarza Franciszka Józefa I, a 2 lutego 1894 miasto Kraków nadało mu honorowe obywatelstwo.
Pochowany został na Cmentarzu Rakowickim (kwatera S-wsch.-3).

</doc>
<doc id="640983" url="https://pl.wikipedia.org/wiki?curid=640983" title="Radio Piekary">
Radio Piekary

Radio Piekary – regionalna rozgłośnia radiowa. Na antenie dominują utwory muzyki polskiej, zagranicznej, a także muzyki śląskiej. Stacja propaguje również śląską kulturę.
Historia.
Pierwszy Radioklub w Piekarach założono już w 1926 roku. Przez te wszystkie lata krótkofalowcy działali bardzo prężnie. Z inicjatywy działających w Radioklubie: Gintera Kupki, Janusza Dodolskiego i Stanisława Prokopa, w 1994 roku uruchomiono eksperymentalne radio, nadające program w zakresie fal ultrakrótkich. Dzięki poparciu Zarządu Miasta i Rady Miejskiej wystąpiono o przyznanie koncesji dla "Radia Piekary". W wyniku starań formalno-prawnych i organizacyjnych natychmiast po otrzymaniu koncesji (16 października 1996), w dniu 17 października 1996 roku o godz. 15.15 radio rozpoczęło nadawanie regularnych programów.
W 2009 roku rozgłośnia została laureatem Nagrody im. Wojciecha Korfantego.
Informacje.
Według raportu Radio Track MillwardBrown SMG/KRC za okres grudzień – luty 2010/2011 przygotowanego dla portalu Wirtualnemedia.pl, Radio Piekary było drugie w rankingu najpopularniejszych stacji radiowych w aglomeracji górnośląskiej, z wynikiem 10,04% udziału w rynku.
Audycje.
Obecnie na antenie:
Kiedyś na antenie:

</doc>
<doc id="640984" url="https://pl.wikipedia.org/wiki?curid=640984" title="Synagoga w Nowym Tomyślu">
Synagoga w Nowym Tomyślu

Synagoga w Nowym Tomyślu – synagoga znajdująca się w Nowym Tomyślu przy ulicy Długiej.
Synagoga została zbudowana pomiędzy 1863 a 1867 rokiem, na działce którą gmina żydowska zakupiła od Itziga Bascha. Podczas II wojny światowej hitlerowcy zdewastowali synagogę. Po zakończeniu wojny została przebudowana na sklepy i mieszkania. 
Murowany budynek synagogi wzniesiono na planie prostokąta. Na osi wschodniej ściany zachowała się niewielka osłona wnęki na Aron ha-kodesz.

</doc>
<doc id="640986" url="https://pl.wikipedia.org/wiki?curid=640986" title="Stary Wiec">
Stary Wiec

Stary Wiec – osada w Polsce, położona w województwie pomorskim, w powiecie kościerskim, w gminie Liniewo
Osada pogranicza kaszubsko-kociewskiego, nad Wietcisą, stanowi sołectwo gminy Liniewo.
W latach 1975–1998 miejscowość administracyjnie należała do województwa gdańskiego.

</doc>
<doc id="640994" url="https://pl.wikipedia.org/wiki?curid=640994" title="Bukowe Pole">
Bukowe Pole

Bukowe Pole – część wsi Sobącz w Polsce, położona na Pojezierzu Kaszubskim w województwie pomorskim, w powiecie kościerskim, w gminie Liniewo.
Osada jest częścią składową sołectwa Sobącz.
W latach 1975–1998 miejscowość administracyjnie należała do województwa gdańskiego.

</doc>
<doc id="640997" url="https://pl.wikipedia.org/wiki?curid=640997" title="Cytranga">
Cytranga

Cytranga – mieszaniec roślin z rodzaju cytrus. 
Stosowana jako podkładka nie zapobiega suchej zgniliźnie korzeni ani chorobie "Citrus exocortis".

</doc>
<doc id="640999" url="https://pl.wikipedia.org/wiki?curid=640999" title="Synagoga w Mosinie">
Synagoga w Mosinie

Synagoga w Mosinie – synagoga znajdująca się w Mosinie przy ulicy Niezłomnych 1.
Synagoga została zbudowana około 1876 lub w 1890 roku. Podczas II wojny światowej hitlerowcy zdewastowali synagogę. Po zakończeniu wojny budynek synagogi przebudowano na magazyn i sklep. W latach 80. narodziły się koncepcje, aby budynek zaadaptować na muzeum.
W 1986 roku przeprowadzono częściowe prace remontowe, dostosowując synagogę do potrzeb Izby Muzealnej, którą otworzono w 1987 roku. W 1993 roku otwarto w niej również Galerię Miejską. 
W listopadzie 2007 roku rozpoczęto rozległy remont synagogi, podczas którego zostanie wymieniony dach, wstawione nowe okna, odnowione elementy architektoniczne, a elewacja zostanie pomalowana na kolor kremowy. 
Murowany budynek synagogi wzniesiono na planie prostokąta. Do dnia dzisiejszego zachował się wystrój zewnętrzny budynku, w tym fryz arkadowy pod gzymsem głównym.

</doc>
<doc id="641001" url="https://pl.wikipedia.org/wiki?curid=641001" title="Citizendium">
Citizendium

Citizendium – internetowa encyklopedia działająca na oprogramowaniu wiki stworzona przez Larry’ego Sangera, jednego z założycieli Wikipedii.
Citizendium to eksperymentalny projekt działający od końca marca 2007 roku w wersji beta (wcześniej dostępna była wersja pilotażowa). Początkowo był to fork Wikipedii – teraz rozwija się samodzielnie.
Nazwa.
Nazwa „Citizendium” pochodzi od angielskich słów "citizen" – obywatel oraz "compendium" – kompendium. Pełna nazwa projektu to "citizens compendium of everything" – obywatelskie kompendium wiedzy o wszystkim.
Edytowanie Citizendium.
W Citizendium nie można pisać artykułów anonimowo. Edytować można tylko po zarejestrowaniu się w jednej z dwóch kategorii: autor lub redaktor. Autorami są wszyscy zarejestrowani użytkownicy, natomiast redaktorem (w konkretnej dziedzinie) może zostać tylko osoba o potwierdzonym statusie specjalisty (wymagane jest wyższe wykształcenie, ukończone 25 lat oraz dorobek naukowy). Rola redaktorów polega na czuwaniu nad poprawnością informacji. Artykuł, który jest merytorycznie poprawny i zawiera dostateczną ilość informacji może zostać „zatwierdzony” przez redaktora.
W sierpniu 2010 r. Citizendium gromadziło ponad 14 490 artykułów w języku angielskim (w tym 149 artykułów zweryfikowanych). Z powodu braku aktywności i zainteresowania projektem, w 2020 r. pozostała społeczność Citizendium zaczęła dyskutować nt. zamknięcia projektu.
Artykuły w całości powstałe na Citizendium są na licencji Creative Commons (CC-BY-SA 3.0), natomiast artykuły pochodzące częściowo z Wikipedii objęte są licencją GNU FDL 1.2.

</doc>
<doc id="641004" url="https://pl.wikipedia.org/wiki?curid=641004" title="Łukasz David">
Łukasz David

Łukasz David (Lucas David, ur. 1503 w Olsztynie, zm. kwiecień 1583 w Królewcu) – historyk, kanclerz bp. chełmińskiego, radca dworu księcia Albrechta.
Życiorys.
Studiował na Uniwersytecie w Lipsku, gdzie uzyskał tytuł magistra (1532). W 1540 powrócił do Prus i został kanclerzem bp. chełmińskiego Tiedemanna Giese, a później nadwornym sędzią księcia Albrechta Brandenburskiego. Napisał kronikę Prus ("Preussische Chronik") do 1410 r. – wydana została dopiero w latach 1812-1817. Utworzył fundację dla studiującej młodzieży Olsztyna w Lipsku.

</doc>
<doc id="641006" url="https://pl.wikipedia.org/wiki?curid=641006" title="Orle (powiat kościerski)">
Orle (powiat kościerski)

Orle (kaszb. "Òrlé") – osada w Polsce, położona w województwie pomorskim, w powiecie kościerskim, w gminie Liniewo.
Osada jest położona na wschodnim krańcu Pojezierza Kaszubskiego, na północ od Jeziora Dużego, na południe od miejscowości znajduje się rezerwat leśny "Orle nad Jeziorem Dużym".
W latach 1975–1998 miejscowość administracyjnie należała do województwa gdańskiego.
W Orlu można znaleźć stary pałac dworski, który należał do rodziny Tuchołków, i opuszczony biurowiec, w którym do 1997 znajdowało się Przedszkole nr 2. 

</doc>
<doc id="641009" url="https://pl.wikipedia.org/wiki?curid=641009" title="Synagoga w Międzychodzie">
Synagoga w Międzychodzie

Synagoga w Międzychodzie – gmina żydowska posiadała własną świątynię w Międzychodzie już w XVIII w. Obecny budynek synagogi zbudowano w 1850 roku. Po I wojnie światowej większość międzychodzkich Żydów opuściła Międzychód, pozostały tylko 2 rodziny. Wobec tego, po likwidacji gminy żydowskiej, dawną synagogę w 1924 r. odkupił lekarz powiatowy Andrzej Chramiec. Przekazał ją następnie Polskiemu Czerwonemu Krzyżowi, który otworzył tam Stację Opieki nad Matką i Dzieckiem. W czasie II wojny światowej zdewastowana przez hitlerowców, po wojnie w budynku miała siedzibę Powszechna Spółdzielnia Spożywców „Społem”. Później budynek wynajmowano również na biura i gabinety lekarskie; spełnia on nadal takie funkcje. Od 2003 roku budynek stanowi mienie komunalne. W 2003 roku Związek Gmin Wyznaniowych Żydowskich wystąpił o zwrot m.in. sprzedanego kilkadziesiąt lat wcześniej budynku synagogi.
Murowany i orientowany budynek synagogi wzniesiono na planie prostokąta. Z dawnego wystroju zachowały się szerokie lizeny między oknami.

</doc>
<doc id="641011" url="https://pl.wikipedia.org/wiki?curid=641011" title="Megaranger">
Megaranger



</doc>
<doc id="641017" url="https://pl.wikipedia.org/wiki?curid=641017" title="Szczupakogłowcowate">
Szczupakogłowcowate

 (Luciocephalinae) – podrodzina słodkowodnych ryb okoniokształtnych z rodziny guramiowatych (Osphronemidae), wcześniej klasyfikowana w randze rodziny Luciocephalidae. Obejmuje rodzaje:
Typem nomenklatorycznym jest "Luciocephalus".

</doc>
<doc id="641020" url="https://pl.wikipedia.org/wiki?curid=641020" title="Wózek dziecięcy">
Wózek dziecięcy

Wózek dziecięcy – mobilne urządzenie przeznaczone do transportu niemowląt i małych dzieci. W szerszym użyciu od XIX wieku.
Charakterystyka współczesnych wózków dziecięcych.
Rączka.
Obecnie wózki dziecięce umożliwiają regulację wysokości rączki, aby umożliwić wygodną i ergonomiczną obsługę osobom o różnym wzroście. Regulacja jest na ogół:
Niektóre wózki umożliwiają zmianę położenia rączki (przełożenie rączki na drugą stronę). Jest to szczególnie przydatne w przypadku wózków wielofunkcyjnych (w gondoli na ogół dziecko umieszczamy twarzą do prowadzącego, w spacerówce – na odwrót). Ponadto umożliwia takie ustawienie wózka, aby słońce nie świeciło dziecku w twarz w trakcie snu.
Sposób przekładania rączki zależy od modelu. Może wymagać demontażu rączki i montażu po drugiej stronie.
Koła.
Najczęściej spotykane są wózki czterokołowe, ale popularne są również trójkołowce. Wózki trójkołowe charakteryzują się na ogół większą masą w porównaniu do wózków czterokołowych, aby zwiększyć ich stabilność.
Przednie koła mogą być stałe, bądź skrętne (opcjonalnie z możliwością blokady skręcania).
Typy wózków dziecięcych.
Wózek głęboki.
Klasyczny wózek przeznaczony do transportu niemowląt w pozycji leżącej. Składa się z tzw. kosza (gondoli), najczęściej odczepianego, umieszczonego na amortyzowanym podwoziu. Do ochrony przed deszczem służy składana „budka” przymocowana do gondoli. Potrzebne do pielęgnacji akcesoria niemowlęce można przewozić w bagażniku pod gondolą lub w specjalnej torbie (lub kieszeni) przymocowanej do ramy wózka.
Wózek spacerowy.
Potocznie nazywany „spacerówką”, przeznaczony jest głównie do transportu w pozycji siedzącej nieco starszych dzieci do ok. 2–3 lat. Jest otwarty z przodu, z oparciem dla stóp oraz ramą i często pasami chroniącymi dziecko przed wypadnięciem. Najczęściej czterokołowy, chociaż coraz popularniejsze stają się warianty trzykołowe. W wózkach tego typu często można łatwo zmienić układ siedzenia na leżący – po zastosowaniu dodatkowej wkładki zastępuje typową gondolę (wariant często wybierany przez rodziców dzieci rodzących się wiosną).
W 1965 roku składany wózek spacerowy o lekkiej aluminiowej konstrukcji (ang. "buggy") wynalazł i opatentował Owen Maclaren, brytyjski projektant lotniczy. Produkcja na szerszą skalę rozpoczęła się w 1967 roku, a duża popularność tego wynalazku zaznaczyła się od lat 80. XX wieku.
Dla kilku dzieci.
Produkowane są również wózki bliźniacze (potocznie zwane „bliźniakami”), a nawet przeznaczone do przewożenia większej liczby dzieci w podobnym wieku.
Wózki biegowe.
Wózki potocznie zwane biegowymi, jednak nadające się także do jazdy na rolkach. Przeznaczone dla rodziców chcących aktywnie spędzać czas na spacerze małym dzieckiem. To specjalna konstrukcja mająca z reguły 3 nieco większe koła. Prawdziwy wózek do biegania powinien posiadać specjalny certyfikat. 
Wózki wielofunkcyjne.
Obecnie najpopularniejsze są wózki uniwersalne (wielofunkcyjne). To połączenie wózka spacerowego i głębokiego. Do ramy można przymocować typową gondolę, siedzenie (spacerówkę) lub fotelik samochodowy i tym samym zmieniać funkcjonalność wózka w zależności od potrzeb lub wieku dziecka. Na ogół jednak w tego typu wózkach rozmiar gondoli jest mniejszy, niż w wózku głębokim. Niektóre wersje wózków wielofunkcyjnych zamiast gondoli posiadają nosidełko.

</doc>
<doc id="641021" url="https://pl.wikipedia.org/wiki?curid=641021" title="Luciocephalinae">
Luciocephalinae



</doc>
<doc id="641022" url="https://pl.wikipedia.org/wiki?curid=641022" title="Luciocephalidae">
Luciocephalidae



</doc>
<doc id="641033" url="https://pl.wikipedia.org/wiki?curid=641033" title="Chorwacki Związek Narciarski">
Chorwacki Związek Narciarski

Chorwacki Związek Narciarski () – chorwackie stowarzyszenie kultury fizycznej pełniące rolę chorwackiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Chorwacji m.in. poprzez szkolenia zawodników i instruktorów i organizację zawodów.

</doc>
<doc id="641034" url="https://pl.wikipedia.org/wiki?curid=641034" title="Franciszek Rychnowski">
Franciszek Rychnowski

Franciszek Rychnowski, "Franciszek Dionizy de Welehrad Rychnowski", używający pseudonimu Iks won Chyr (nazwisko zapisane wspak) (ur. 3 października 1850 w Welehradzie na Morawach, zm. 3 lipca 1929 we Lwowie) – polski przedsiębiorca, inżynier, fizyk, fotograf oraz wynalazca. Był właścicielem 21 patentów austriackich, węgierskich i niemieckich na kotły opałowe, urządzenia klimatyzacyjne oraz elektryczne. Postulował istnienie uznanego za wytwór pseudonauki elektroidu.
Rodzina.
Pochodził ze staroszlacheckiego rodu polskiego emigranta na Morawach herbu Arma; ze związku ojca Antoniego Rychnowskiego oraz matki Józefy z domu Juepfer. Był żonaty z nauczycielką Marią.
Życiorys.
Nauki pobierał w konwikcie OO. Pijarów w Lipniku koło Ołomuńca, a następnie podjął studia na Wydziale Mechanicznym Politechniki w Wiedniu. Już w młodości interesował się fizyką, głównie kaloryką (nauką o właściwościach ciepła), elektryką oraz fototechniką.
Pierwszy wynalazek, aparat kaloryczny redukujący spalanie paliwa, opatentował w 1878 roku otrzymując na Światowej Wystawie w Paryżu wielki srebrny oraz pierwszy złoty medal Francuskiej Akademie Nationale, otrzymując również dyplom jej członka honorowego. Opracowana przez niego technologia znalazła zastosowanie w ogrzewaniu budynków oraz w piwowarstwie umożliwiając zużywanie niecałego sągu spalanego drzewa w czasie jednej warki piwa, zamiast sześciu sągów zużywanych dotychczas. Dzięki tej innowacji w 1875 roku otrzymał od hrabiego Zamojskiego zlecenie modernizacji browaru w Krasiczynie.
Około 1877 roku zamieszkał we Lwowie. Od tego momentu przez większość życia mieszkał w śródmieściu w prywatnej kamienicy przy ulicy Chrząższczyny nr 15 gdzie jego żona Maria Rychnowska prowadziła Prywatne Żeńskie Seminarium Nauczycielskie. Do miasta ściągnął go marszałek krajowy, książę Adam Sapieha. Na jego zlecenie Rychnowski skonstruował system wentylacji w nowym budynku lwowskiego parlamentu. W 1879 zbudował dynamoelektryczne maszyny przeznaczone dla oświetlenia sali sejmowej w nowo powstającym gmachu Sejmu Krajowego we Lwowie, na które uzyskał cesarsko-królewski patent. Dzięki wdrożeniom swoich projektów Rychnowski stał się znanym inżynierem zyskując szereg nowych zleceń, m.in. usprawnił papiernię w Czerlanach oraz rezydencję Habsburgów w Czerniowcach.
W Rumunii wprowadził szereg innowacji w systemach grzewczych na zamku Sinaia otrzymując za to złoty medal zasługi "Serviciu Credinciosu" I klasy od króla Rumunii Karola I. Zbudował również w pełni zautomatyzowaną kuchnię w Jassach oraz pracował nad udoskonaleniami technicznymi cerkwi Trzech Prałatów. W 1888 roku Rychnowski jako pierwszy zainstalował kaloryfery do ogrzewania krakowskich Sukiennic.
W latach 90. XIX wieku Franciszek Rychnowski opatentował i opisał w "Czasopiśmie Technicznym" piec do centralnego ogrzewania mieszkań. Był pracownikiem Szkoły Politechnicznej we Lwowie oraz członkiem Towarzystwa Politechnicznego we Lwowie. W 1902 roku na wystawie Towarzystwa Politechnicznego przedstawiał swoje wyroby. W 1918 roku w czasie wojny polsko-ukraińskiej Rychnowski został komendantem Straży Obywatelskiej Miasta Lwowa.
Zmarł w 1929 roku we Lwowie i pochowany został w kwaterze 11 na Cmentarzu Rakowickim w Krakowie.
Elektroid.
W 1891 zaobserwował anomalie elektryczne, a w 1896 do dalszych badań nad nimi stworzył maszynę dzięki której, jak twierdził, odkrył nieznaną materię będącą nową formą energii, którą nazwał "elektroid". O swoim odkryciu w tym samym roku poinformował światowe Akademie Umiejętności w Petersburgu, Rzymie, Sztokholmie, Filadelfii i Krakowie. Odkrycie zdobyło międzynarodowy rozgłos i pisała o nim prasa naukowo-technicza w Europie m.in. "Revue du Monde Invisible", "Die ûebersinnt. Welt", "La Radiographie", "Psychologische Studien", "Electrical Engineer" oraz prasa popularna np. "Le Radical". O inżynierze Rychnowskim oraz elektroidzie pisało również szereg polskich tytułów. Jako pierwszy wydarzenie opisał "Kurjer Warszawski", a później także "Tygodnik Ilustrowany", "Czas", "Kosmos", "Krytyka" i wiele innych. W swoich tygodniowych kronikach 2, 16 i 30 lipca 1899 roku odkrycie wspomniał również Bolesław Prus. Tak Tygodnik Ilustrowany opisywał pozyskiwanie "elektroidu":
Rychnowski porównywał elektroid do eteru posiadającego energię, która tylko wówczas jest skuteczna i może oddziaływać na inne ciała, gdy na swojej drodze napotka jakąś przeszkodę która go uaktywni. Koncepcja "elektroidu" w późniejszym okresie została nazwana także koncepcją "eteroidu". W założeniu odkrywcy eteroid to energia życiowa, będąca podstawą wszystkich zjawisk fizycznych. Później podobne koncepcje głosili również inni naukowcy Henri Bergson - "élan vital" oraz Wilhelm Reich z "orgonem", które wraz z teorią inż. Rychnowskiego uchodzą obecnie za pseudonaukę nie udowodnioną naukowo. Już w momencie publikacji w mediach wytworzyła się na ten temat polemika. Pracownię wynalazcy we Lwowie odwiedził wówczas inny sławny polski wynalazca - Jan Szczepanik, a proces tworzenia elektroidu obserwowała komisja inżynierów z Politechniki Lwowskiej. Nie potrafili oni jednak zająć jednoznacznego stanowiska na ten temat z powodu utajnienia przez inż. Rychnowskiego kulisów całego procesu oraz szczegółów konstrukcyjnych urządzenia.
Z dystansem do wynalazku podchodził również Szczepanik, który uczestniczył w pokazach dla dziennikarzy organizowanych przez Rychnowskiego. Stwierdził, że do niektórych efektów uzyskiwanych przez wynalazcę nie potrzeba wcale nowej, tajemniczej siły gdyż można je wytłumaczyć na gruncie konwencjonalnej nauki jednocześnie przyznał jednak, że pewnych rzeczy nie jest w stanie wyjaśnić nie mając dostępu do źródłowych danych. Szczepanika irytowała atmosfera tajemnicy i sensacji tworzona wokół elektroidu przez media oraz samego wynalazcę. Jednak nigdy jednoznacznie nie potwierdził ani nie przekreślił on prawdziwości teorii elektroidu. Rychnowski do końca życia utrzymywał swój sekret w tajemnicy zabierając go do grobu i dlatego towarzyszące wynalazkowi kontrowersje również dzisiaj mogą stać się przedmiotem polemiki.
Prawdopodbonie elektroid vel eteroid były to to drobiny pary wodnej zjonizowanej w bardzo silnym polu elektrycznym. 
Publicystyka oraz wydawnictwa.
W latach 20. XX wieku opublikował pod pseudonimem i nakładem własnym dwie książki, w których opisywał pewne kontrowersyjne teorie. W książce "Mane tekel fares. 44 wspomnienia z przeszłości. Fragmenty wyników z czterdziestoletnich zabiegów leczniczych pod akademicką nazwą kurfuszerstwa, szarlatanerii i oszukańczej sugestii" opisuje swoją metodę leczniczą, a w książce "Omnia in sole. Reminiscencje naukowe" swoje naukowe hipotezy. Publikacje sygnował palindromem "Iks won Chyr" utworzonym od swojego nazwiska "Rychnowski".
Upamiętnienie.
Nazwisko Franciszka Rychnowskiego, lwowskiego inżyniera i wynalazcy, wielokrotnie pojawia się w fantastycznych opowiadaniach Andrzeja Pilipiuka. Powieść Pilipiuka (napisana pod pseudonimem Tomasz Olszakowski) "Wynalazek inżyniera Rychnowskiego", którego fabuła jest osnuta wokół wynalazku Rychnowskiego, jest jedną z kontynuacji serii "Pan Samochodzik".

</doc>
<doc id="641043" url="https://pl.wikipedia.org/wiki?curid=641043" title="Nowa Synagoga w Lesznie">
Nowa Synagoga w Lesznie

Nowa Synagoga w Lesznie – synagoga w Lesznie znajdująca się przy ulicy Gabriela Narutowicza. Jest jedną z największych i najlepiej zachowanych synagog w województwie wielkopolskim.
Historia.
Budowa.
Synagoga została zbudowana w latach 1796–1799, na miejscu starej synagogi, dzięki pozwoleniu biskupa Antoniego Onufrego Okęckiego. Większość funduszy na budowę wyłożyła gmina żydowska. Pozyskano również środki o które wystąpiła gmina bezpośrednio w listach skierowanych m.in. do Żydów w Głogowie, Moguncji, Ferrarze, Trieście i Pradze, oraz z datków poszczególnych członków gminy, przy czym znana z nazwiska jest tylko jedna dobrodziejka, którą była Feige, żona rabina Dawida Tevle Horochowa. Ufundowała ona do bóżnicy okno na którym widniało jej imię; nie miała jednak szczęścia dożyć do poświęcenia synagogi.
Po otwarciu.
Uroczyste otwarcie synagogi nastąpiło w piątek 2 marca 1799 roku. W czasie uroczystości recytowano 3 hebrajskie pieśni, z których pierwszą odśpiewano przy wniesieniu zwojów Tory na dziedziniec synagogi, druga przy wejściu do budynku, a ostatnią oraz Psalm 30 we wnętrzu.
Ze względu na fatalny stan finansowy gminy żydowskiej, 12 marca 1833 roku synagoga przeszła na własność Dawida Mankiewicza, który kupił ją za 5240 talarów. Zakupił on również inne nieruchomości gminy żydowskiej, w tym dom pożarniczy, dom kahalny, mykwę, szpital, jatki, rzeźnię, dwa domy pogrzebowe oraz cmentarz. Mankiewicz, jako bogaty członek tutejszej gminy oddał kahałowi na korzystnych warunkach zakupione dobra, które w ten sposób nadal mogły służyć leszczyńskim Żydom.
W 1867 roku miała miejsce renowacja synagogi. Pod koniec XIX wieku gmina podjęła starania zmierzające do uzyskania środków na powiększenie istniejącej synagogi i uporządkowania jej otoczenia. Prace rozpoczęto w 1889 roku od przykrycia synagogi pozornym sklepieniem według nieodnalezionych dotąd planów. 31 stycznia 1891 roku budowniczy miejski E. Stein przedstawił projekt uporządkowania otoczenia synagogi, a 23 listopada tego samego roku projekt ogrodzenia oddzielającego teren zajmowany przez synagogę od ulicy Gabriela Narutowicza.
Przebudowa.
W 1903 roku przedstawiciele kahału zamówili u leszczyńskiego budowniczego H. Müllera kolejny projekt, zakładający dobudowę do istniejącego korpusu wschodniego aneksu z wieżą utrzymanego w stylistyce neoromańskiej. We wnętrzu w miejsce dwukondygnacyjnej empory północnej miała zostać wprowadzona symetrycznie w stosunku do osi podłużnej budynku usytuowana empora obiegająca wszystkie ściany, poza wschodnią, zajętą przez dużą arkadę, łączącą korpus z wieżą i stanowiącą tło dla wysokiego baldachimu z cebulastą kopułą. Baldachim umieszczony przy ścianie wschodniej nakrywał podwyższoną bimę, za którą w ścianie wschodniej umieszczony został Aron ha-kodesz. Ozdobne obramowanie arki stanowiło połączenie elementów neorenesansowych, neobarokowych, wzbogacone orientalną kopułą baldachimu. Salę przykrywało pozorne sklepienie z 1889 roku.
Władze gminy żydowskiej projektu tego nie zaakceptowały, być może ze względu na nieudolne zgranie nowej, zbyt małej części, z korpusem. Nowy projekt zamówiony został we Wrocławiu, u dwóch zarejestrowanych architektów, podpisujących się i wspólnie jako Richard i Paul Ehrlich, a nie, jak błędnie dotychczas odczytywano nazwisko z projektu, R. Elerlein.
Pierwsza wersja projektu ze stycznia 1904 roku przewidywała podobne zmiany jak projekt Müllera, a mianowicie symetryczne rozwiązanie empor i dobudowę aneksu wschodniego, co może oznaczać, iż tego wymagały władze gminne nadzorujące budowę. Różnice wynikały z innego rozwiązania ciągów komunikacyjnych i dyspozycji pomieszczeń w nieco większym aneksie wschodnim, z przesklepienia sali modlitw nowym głębszym sklepieniem, z likwidacji dawnego przedsionka południowego i budowę w jego miejsce nowego, modyfikacji połączenia zachodniego aneksu z salą modlitw, oraz zmiany stylistyki wnętrza na neorenesansową.
Druga wersja projektu z czerwca 1904 roku przynosiła kolejne zmiany, wśród których najważniejsze było wydzielenie z wnętrza korpusu zachodniej garderoby dla mężczyzn, poprzedzonej nową południową częścią zachodniego aneksu, mieszczącą przedsionki, klatkę schodową prowadzącą na empory i kotłownię w przyziemiu starej północnej części aneksu zachodniego, a od południa łączącą się z nowym przedsionkiem, przylegającym do zachodniego przęsła elewacji południowej. Zmianie uległa również stylistyka wnętrza, łącząca elementy neobarokowe z roślinną dekoracją secesyjną, która z kolei znajdowała odpowiednik w formach secesji wiedeńskiej elewacji zewnętrznych, połączonych z pierwiastkami orientalnymi.
Drugą wersję tego projektu zrealizowano, a do kolejnego poświęcenia synagogi doszło w 12 kwietnia 1905 roku, kiedy po bardzo kosztownej przebudowie została ona znacznie powiększona. Z pietyzmu odstąpiono od wzniesienia całkowicie nowego budynku i zadecydowano tylko o przebudowie istniejącego, wybudowanego ok. 100 lat wcześniej, w którym działali najsłynniejsi żydowscy nauczyciele. Przebudowa kosztowała 125 tysięcy marek. Sam budynek i jego nowy wystrój zostały artystycznie potraktowane. Wykonanie wspaniałych polichromii, utrzymanych w tonacji piaskowej i czystych barwach, odpowiadających nowoczesnemu stylowi nastręczyło wiele trudności. Wprowadzono również organy najnowszej konstrukcji, których ton spotkał się z ogólnym uznaniem wiernym, wykonane przez znaną firmę Schlagk &amp; Söhne.
Ówczesny wygląd i wystrój synagogi jest znany z przewodnika po Lesznie z 1908 roku Hansa Dilnnhaupta. Z kolei Br. Świderski w swoim ilustrowanym opisie Leszna z 1928 roku pisał: „"Dawniejszą synagogę wybudowano przed 130 laty. W 1905 roku przebudowano gmach, nadając mu styl bizantyjsko-mauretański. Rabina od kilku lat gmina nie posiada. Ostatnim w czasach niemieckich był Gelles"”. Podupadanie gminy, wyrażające się w stałym odpływie ludności żydowskiej, zaznaczyło się szczególnie w okresie międzywojennym, kiedy to gminy nie było stać nie tylko na utrzymywanie rabina, ale również na ogrzewanie synagogi w czasie zimy, w wyniku czego spotykano się w przytułku dla starców, chorych i biednych Żydów im. Wollheimów. Wiadomości na ten temat znajdują się w broszurze Fritza Scherbela, który wspomina, że podczas świąt żydowskich często kaznodzieją był Ismar Landsberg, który w ten sposób wraz z kantorami Koberem, Elsterem oraz Sternbergiem chcieli podtrzymać starą tradycję.
Okres międzywojenny.
Pomimo permanentnych kłopotów finansowych w okresie przedwojennym, gmina zdobyła się na założenie nowych rynien i rur spustowych w synagodze. Prace przeprowadził mistrz Kazimierz Zajkiewicz za kwotę 180 złotych i 25 groszy. W 1937 roku sytuacja gminy była tak zła, że nie można było nawet spłacić pożyczki zaciągniętej w Wojewódzkim Banku Pożyczkowym, wobec czego Bank groził zlicytowaniem synagogi i cmentarza. Przypuszczalnie w następstwie takiej groźby 4 lutego 1938 roku zarząd gminy żydowskiej zdecydował się sprzedać kościołowi parafialnemu w Zdołbunowie organy z synagogi za sumę 7300 złotych.
Jeszcze w tym samym miesiącu endecki Głos Leszczyński zamieścił artykuł pt. „"Sprzedaż synagogi w Lesznie 103"”, w którym sugeruje iż sprzedaż organów była tylko wstępem, gdyż gmina nosi się również z zamiarem sprzedaży synagogi wraz z placem na którym stoi. Autor artykułu zadaje również pytanie „Możeby kompetentne czynniki rozpatrzyły sprawę i ewentualnie przyczyniły się do zniesienia symbolu dawnej świetności żydostwa w naszym grodzie?”. W odpowiedzi gmina życzy sobie, aby w następnym numerze zamieścić sprostowanie, gdyż bynajmniej nie nosi się z takim zamiarem.
II wojna światowa i okres Polski Ludowej.
W okresie II wojny światowej, pozbawiona wiernych, synagoga została przeznaczona na składnicę rupieci. W tym też zapewne okresie zlikwidowano dwa wejściowe portale do aneksów przywieżowych i najprawdopodobniej zniszczono ruchome wyposażenie synagogi.
Jeszcze w 1956 roku istniała górna partia wieży wraz z kopułą, którą rozebrano w tym samym roku, bądź na początku następnego. W owym czasie parter synagogi pełnił funkcję miejskiej łaźni. Próba zaadaptowania budynku na Miejski Dom Kultury, do którego wykonano uproszczoną dokumentację projektowo-kosztorysową, wiązała się z wprowadzeniem do wnętrza sali głównej żelbetowego stropu na wysokości dawnej galerii. Na tej samej wysokości wprowadzono również stropy w aneksach przywieżowych, co wymagało zlikwidowania usytuowanych tam obszernych klatek schodowych.
Dalszych prac zaniechano z braku odpowiednich funduszy, a budynek przekazano w użytkowanie W.Z.G.S. „Samopomoc Chłopska”, który wykorzystywał go na cele magazynowe. W tym też zapewne czasie wobec przystosowania budynku do nowej funkcji zamurowano okna dolnej kondygnacji aneksu zachodniego i wprowadzono nowe podziały we wnętrzu przyziemia korpusu.
14 lutego 1976 roku Wydział Kultury i Sztuki Urzędu Wojewódzkiego w Lesznie zlecił inżynierowi Ryszardowi Szewczykowi wydanie orzeczenia techniczno-ekonomicznego, które miało na celu: „Zbadanie stanu technicznego budynku, i wydanie opinii odnośnie do zamierzonego remontu w dwóch wersjach, tj. z przeznaczeniem na salę koncertową, oraz na salę wystawienniczą na I p. i klubem M.P.i K. na parterze”. W orzeczeniu wydanym w lutym 1976 roku czytamy: „Ponieważ budynek b. Synagogi jest budowlą zabytkową, posiada główne elementy w zadowalającym stanie technicznym, a dopuszczalne nakłady remontowe nie przekraczają 70% wartości budynku w stanie nowym, wnioskuje się zakwalifikować budynek do adaptacji na nowe cele według jednej z opracowanych alternatyw”. Do realizacji jednak nie doszło, tak więc synagoga nadal pełniła funkcję magazynu. Na przełomie lat 1986–1987 państwo Kurzawa przedstawili nowe studium rewaloryzacji budynku, z przeznaczeniem na sale koncertową, które podzieliło los poprzednich projektów. W 1991 roku synagoga została wpisana do rejestru zabytków.
Po 1989.
Ostatecznie synagogę w kwietniu 1992 roku przejęło Muzeum Okręgowe w Lesznie. W 1993 roku rozpoczęto remont obiektu, chcąc przystosować go na cele muzealne. Wydano na to blisko 2 miliony złotych, wykonując większość prac remontowych. W 1999 roku remont został wstrzymany. Powodem były roszczenia własnościowe Gminy Wyznaniowej Żydowskiej we Wrocławiu, zgłoszone na mocy ustawy z 1997 roku o restytucji mienia żydowskiego. Przez kilka lat trwał spór o to, kto ma być właścicielem synagogi. Ostatecznie Sejmik Województwa Wielkopolskiego zdecydował o wypłaceniu odszkodowania gminie żydowskiej, która ostatecznie zrzekła się prawa własności do obiektu. Sejmik sfinansował też dokończenie remontu (2006).

</doc>
<doc id="641045" url="https://pl.wikipedia.org/wiki?curid=641045" title="Liniewskie Góry">
Liniewskie Góry

Liniewskie Góry (kaszb. "Lëniewsczé Górë") – osada w Polsce, położona w województwie pomorskim, w powiecie kościerskim, w gminie Liniewo
Osada pogranicza kaszubsko-kociewskiego, na wschodnim krańcu Pojezierza Kaszubskiego, graniczy bezpośrednio z Liniewem. Znajduje się du dawny folwark szlachecki i dworek z końca XIX wieku.
W latach 1975–1998 miejscowość administracyjnie należała do województwa gdańskiego.

</doc>
<doc id="641050" url="https://pl.wikipedia.org/wiki?curid=641050" title="Konsolidator dynamiczny">
Konsolidator dynamiczny

Konsolidator dynamiczny, inaczej linker dynamiczny – część systemu operacyjnego, która wywoływana jest w chwili uruchomienia programu i odpowiada za załadowanie do przestrzeni adresowej procesu niezbędnych dla niego bibliotek programistycznych, uzupełnienie wczytanego kodu o adresy funkcji bibliotecznych, które będą przez proces wykorzystywane, i rozpoczęcie wykonywania wczytanego kodu maszynowego od wskazanego przez programistę punktu.
Stosowany jest jako sposób zmniejszenia objętości programów wykonywalnych oraz zaoszczędzenia pamięci (przestrzeń adresowa z kopią biblioteki może być współdzielona przez wiele procesów). Wadą tego rozwiązania jest to, że zmniejsza się przenośność plików binarnych między platformami oraz wersjami bibliotek.
Systemy uniksowe.
W systemach uniksowych linker dynamiczny najczęściej występuje w postaci pliku o nazwie: "ld.so" (systemy typu BSD, Sun Solaris), "ld-linux.so" (Linux).
Linker dynamiczny bierze pod uwagę wartość zmiennych środowiskowych, takich jak: "LD_LIBRARY_PATH", "LD_PRELOAD", "LD_AUDIT". Niektóre z tych zmiennych instruują linker o konieczności załadowania kodu bibliotek nieujętych w strukturach kontrolnych pliku wykonywalnego procesu. Inne mogą wskazywać niestandardowe położenie bibliotek w systemie plików systemu operacyjnego. Ze względów bezpieczeństwa większość zmiennych środowiskowych typu "LD_" jest ignorowana lub specyficznie traktowana przy wykonywaniu programów w ustawionym bitem setuid lub setgid.

</doc>
<doc id="641051" url="https://pl.wikipedia.org/wiki?curid=641051" title="Linker dynamiczny">
Linker dynamiczny



</doc>
<doc id="641053" url="https://pl.wikipedia.org/wiki?curid=641053" title="Władimir Kowalonok">
Władimir Kowalonok

Władimir Wasiljewicz Kowalonok, biał. Уладзі́мір Васі́льевіч Кавалёнак, ros. Владимир Васильевич Ковалёнок (ur. 3 marca 1942 we wsi Biełoje, obwód miński (Białoruska SRR)) – radziecki kosmonauta narodowości białoruskiej, generał pułkownik lotnictwa, Lotnik Kosmonauta ZSRR.
Po opuszczeniu oddziału kosmonautów.
Autor ponad 60 publikacji naukowych oraz kilku książek poświęconych astronautyce m.in.: „Родина крылья дала” (Ojczyzna dała skrzydła) i „Исследования Земли с пилотируемых космических кораблей” (Badania Ziemi z pokładu załogowych statków kosmicznych).
Loty załogowe.
Władimir Kowalonok wystartował w kosmos po raz pierwszy 9 października 1977. Był dowódcą statku kosmicznego Sojuz 25. Funkcję inżyniera pokładowego pełnił podczas tej misji Walerij Riumin. Obaj kosmonauci mieli spędzić na pokładzie Saluta 6 ponad 3 miesiące. Był to pierwszy lot załogowy w kierunku stacji orbitalnej nowej generacji, którą wyniesiono na orbitę 29 września 1977.Dzień po starcie, 10 października Sojuz 25 trzykrotnie cumował do stacji. Załodze nie udało się jednak uzyskać hermetyczności połączenia, a to uniemożliwiło jej przejście na pokład kompleksu orbitalnego. Lot musiał zostać przerwany. Po dwóch dobach – 11 października 1977 Sojuz 25 wylądował ponad 180 km od Celinogradu. Przyczyną niepowodzenia był najprawdopodobniej niesprawny węzeł cumowniczy Sojuza 25 (węzeł spłonął w atmosferze). Podczas kolejnej misji – Sojuza 26 – dokonano inspekcji węzła cumowniczego Saluta 6 i nie stwierdzono żadnych usterek. Był on później wielokrotnie eksploatowany, co może potwierdzać wspomnianą diagnozę.
15 czerwca 1978 z kosmodromu Bajkonur wystartował w kosmos statek Sojuz 29. Na jego pokładzie znajdowała się dwuosobowa załoga: dowódca – Władimir Kowalonok oraz inżynier pokładowy – Aleksandr Iwanczenkow. 16 czerwca statek połączył się ze stacją kosmiczną Salut 6. W dniach od 28 czerwca do 5 lipca 1978 do kompleksu orbitalnego był przycumowany statek Sojuz 30. Jego radziecko-polską załogę stanowili Piotr Klimuk i Mirosław Hermaszewski, którzy swój lot realizowali w ramach programu Interkosmos. Podczas prawie 140-dniowej misji Kowalonok i Iwanczenkow przyjęli jeszcze jedną międzynarodową załogę. Od 27 sierpnia do 3 września 1978 ich gośćmi byli Walerij Bykowski oraz Sigmund Jähn. Załoga stacji Salut 6 poza pracami remontowymi wykonała również obszerny program badań i eksperymentów.
29 lipca Władimir Kowalonok przez 2 godziny i 20 minut pracował poza stacją. Przedłużenie misji było możliwe dzięki temu, że Bykowski i Jähn powrócili na Ziemię w statku Sojuz 29, pozostawiając stałej załodze stacji orbitalnej Sojuza 31. Misja zakończyła się 2 listopada 1978. Kapsuła z załogą wylądowała około 180 km od Dżezkazganu.
12 marca 1981 Władimir Kowalonok rozpoczął swój trzeci lot kosmiczny. Dowodził wyprawą statku Sojuz T-4. Razem z nim w kosmos poleciał Wiktor Sawinych. Kosmonauci stanowili piątą stałą załogę (ostatnią) jaka pracowała na pokładzie stacji orbitalnej Salut 6. Dzień później, po pomyślnej operacji dokowania, obaj znaleźli się na pokładzie zespołu orbitalnego. Ich misja była stosunkowo krótka, bo trwała jedynie blisko 75 dni. W dniach 23–30 marca 1981 kosmonauci przyjęli kolejną międzynarodową załogę, której lot był realizowany w ramach programu Interkosmos. Byli to Władimir Dżanibekow oraz mongolski kosmonauta Dżügderdemidijn Gürragczaa. W maju stała załoga pracowała wspólnie z Leonidem Popowem i rumuńskim kosmonautą Dumitru Prunariu, którzy dotarli na pokład Saluta 6 na statku kosmicznym Sojuz 40. Podczas lotu kosmonauci realizowali program badań, podczas którego zajmowali się badaniem zasobów naturalnych Ziemi, eksperymentami technologicznymi i astrofizycznymi oraz obserwacjami medyczno-biologicznymi. Poza tym wykonali szereg prac remontowych urządzeń stacji. 26 maja 1981 załoga powróciła na Ziemię lądując w odległości około 120 km od Dżezkazganu.

</doc>
<doc id="641054" url="https://pl.wikipedia.org/wiki?curid=641054" title="Ściana (go)">
Ściana (go)



</doc>
<doc id="641055" url="https://pl.wikipedia.org/wiki?curid=641055" title="Jarosław Slaski">
Jarosław Slaski

Jarosław Slaski (ur. 24 kwietnia 1859 w Zbrodzicach, zm. 12 stycznia 1903 w Krakowie) – polski inżynier chemik, działacz gospodarczy na Kijowszczyźnie. 
Pochodził z gałęzi małopolskiej rodziny Slaskich herbu Grzymała. Był synem Juliusza Slaskiego, właściciela majątku Broniszów i jego pierwszej żony Julii Gawrońskiej herbu Rawicz.
Działacz społeczny na Kijowszczyźnie. Specjalista z zakresu cukrownictwa. Autor podstawowych w końcu XIX i na początku XX wieku publikacji w tej dziedzinie. Budowniczy cukrowni. W 1894 r. założył w Kijowie firmę zajmującą się budową, urządzaniem i zaopatrywaniem cukrowni. Zmarł nagle w Krakowie wracając ze zjazdu cukrowników w Berlinie.
Pochowany jest na Cmentarzu Rakowickim w Krakowie.

</doc>
<doc id="641058" url="https://pl.wikipedia.org/wiki?curid=641058" title="Stara Synagoga w Lesznie">
Stara Synagoga w Lesznie

Stara Synagoga w Lesznie – murowana bóżnica zbudowana w 1626 roku przy obecnej ulicy Narutowicza. Była pierwszą synagogą w Lesznie, spłonęła w 1790 roku. Na jej miejscu lub fundamentach w 1799 roku wzniesiono nową synagogę.

</doc>
<doc id="641059" url="https://pl.wikipedia.org/wiki?curid=641059" title="Pitkiaranta">
Pitkiaranta

Pitkiaranta (ros. "Питкяранта", fiń. "Pitkäranta") – miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Pitkiaranta leży nad jeziorem Ładoga, w rejonie pitkiaranckim, którego centrum administracyjne stanowi. Pitkiaranta jest jedynym ośrodkiem miejskim na terenie tej jednostki podziału terytorialnego.
Historia.
Nazwa miasta pochodzi od karelskich słów "pitka" – długi i "randa, ranta" – brzeg.
Osada została założona w połowie XIX w. jako przystań towarowo-pasażerska na północno-wschodnim brzegu jeziora Onega. Prawa miejskie otrzymała w 1940 r.
Do 1917 na terytorium Wielkiego Księstwa Finlandii w składzie Imperium Rosyjskiego, W latach 1918–1940 należała do Finlandii. Po wojnie zimowej wcielona w marcu 1940 traktatem moskiewskim do ZSRR, znajdowała się administracyjnie w Karelo-Fińskiej SRR. Ludność fińska opuściła po marcu 1940 miejscowość, przenosząc się na terytorium Finlandii nieanektowane przez ZSRR. Latem 1941, w czasie wojny kontynuacyjnej zajęta przez wojska fińskie, latem 1944 ponownie okupowana przez Armię Czerwoną. W wyniku intensywnych działań zbrojnych i trzykrotnemu przechodzeniu przez miasto frontu, Pitkiaranta została w znacznym stopniu zniszczona.
Ludność.
Pitkiaranta liczy 13 151 mieszkańców (1 stycznia 2005 r.), co stanowi ok. 57% całej populacji rejonu pitkiaranckiego. Zdecydowaną większość stanowią Rosjanie, którzy osiedlili się tutaj po zakończeniu wojny zimowej (1939–1940) i wojny kontynuacyjnej (1941–1944), kiedy to z przejętego od Finlandii miasta wysiedlono ludność fińską.
Liczba ludności miasta w ostatnich latach spada w wyniku emigracji w poszukiwaniu pracy do dużych miast, zwłaszcza Petersburga.
Zmiany liczby mieszkańców w ostatnim dziesięcioleciu:
Gospodarka.
Po rozpadzie ZSRR gospodarka miasta, jak i całej Karelii znalazła się w kryzysie. 
Podstawą gospodarki miasta jest przemysł drzewny i celulozowo-papierniczy. Pewne znaczenie posiada też produkcja prefabrykatów dla przemysłu budowlanego. W miejscowości zlokalizowane są także niewielkie zakłady przemysłu spożywczego, zatrudniające zwykle po kilka-kilkanaście osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi

</doc>
<doc id="641061" url="https://pl.wikipedia.org/wiki?curid=641061" title="Jonatan Machabeusz">
Jonatan Machabeusz

Jonatan Machabeusz także Apfus (hebr. יונתן אפפוס, zm. 143 p.n.e.) – przywódca wojskowy i polityczny żydowski w 160–142 p.n.e., arcykapłan od 152 p.n.e..
Życiorys.
Był piątym, najmłodszym synem Matatiasza, bratem Jana, Szymona, Judy i Eleazara. Nosił przydomek Apfus, tzn. ukrywający swe myśli, przebiegły. Jednak z czasem przydomek jego starszego brata Judy — Machabeusz — stał się określeniem całej rodziny. Po śmierci Judy dowodził rewolcie. Syryjski władca Aleksander Balas ustanowił go arcykapłanem w 152 roku p.n.e. Jonatan naprawił mury Jerozolimy i kazał zbudować twierdzę Masada. W 147 zburzył świątynię Dagona w Jafie. Zawierał przymierza zarówno z Syrią jak i Rzymem. Przyłączył Gazę i Aszkelon. Został zamordowany w 143 p.n.e..
Potomstwo.
Jonatan miał nieznaną z imienia córkę, która poślubiła kapłana Matiasa syna Szymona Jąkały. Dzieckiem z tego małżeństwa był Matias Garbus, pradziad Józefa Flawiusza.

</doc>
<doc id="641063" url="https://pl.wikipedia.org/wiki?curid=641063" title="Wietcisa (rzeka)">
Wietcisa (rzeka)

Wietcisa – rzeka na Pomorzu Gdańskim, lewy dopływ Wierzycy. Jest najdłuższym lewym dopływem tej rzeki.
Morfometria.
Rzeka ma długość 44,64 km lub 47 km. Jej dorzecze ma powierzchnię około 273 km².
Wypływa z torfowisk koło wsi Pomlewo, a potem przepływa przez Jezioro Przywidzkie Wielkie. Znajduje się tutaj rezerwat przyrody Wyspa na Jeziorze Przywidz, który chroni cenne lasy bukowe. Do Horników nurt jest wartki, a płytka i wąska rzeka płynie na południowy-zachód. Miejscami spadek przekracza 4%. Woda jest czysta, a dno pokryte piaskiem i częściowo żwirem. Na tym odcinku stanowi tarlisko pstrąga potokowego. Wkrótce bieg zmienia się na południowo-wschodni, a koryto rozcina teren tworząc głęboką dolinę z licznymi meandrami. Z czasem dolina się rozszerza, zajmują ją łąki, a na brzegach rosną łozy, krzewy i drzewa, głównie olchy. Dno staje się tu ciemniejsze. W głębokich jamach na zakrętach chętnie bytują ryby. Z lewej strony wpływa dopływ Rudkownica. Za Wolnym Dworem do głębszej już tutaj rzeki, wpada ciek odwadniający jezioro Krawusińskie. Zaraz zmienia też ona bieg na południowy, mijając podmokłe łąki. Prąd staje się znów szybszy. Przed Skarszewami mija most kolejowy nieczynnych linii do: Starogardu i Pszczółek, a potem (już w mieście) most drogi wojewódzkiej nr 224. Za Skarszewami dolina staje się bardzo malownicza i atrakcyjna krajobrazowo. Rzeka silnie meandruje, a nurt jest miejscami rwący. Pojawiają się bystrza, powalone drzewa i głazy. Za Czystą Wodą, tuż przed ujściem do Wieżycy, na krótkim odcinku pojawiają się łąki. 
Przyroda.
W nurcie rzeki bytują pstrąg potokowy, kleń, okoń, szczupak i płoć. Wodami zarządza Okręg PZW z Gdańska.
Turystyka.
W miejscowości Stary Wiec rozpoczyna się szlak spływów kajakowych. Fragmentem biegu rzeki prowadzi również Szlak Skarszewski. 

</doc>
<doc id="641065" url="https://pl.wikipedia.org/wiki?curid=641065" title="Synagoga w Lesznie (ul. Średnia)">
Synagoga w Lesznie (ul. Średnia)

Synagoga w Lesznie – prywatny bet midrasz zbudowany w XVIII wieku przy ulicy Średniej. Usytuowany na południe od główniej synagogi, obecnie drugi po niej najstarszy zabytek leszczyńskiej dzielnicy żydowskiej. Do okresu międzywojennego służył jako dom modlitwy i miejsce studiowania ksiąg, otwarte przez całą dobę. Później zmieniono go na mieszkania. Podczas II wojny światowej synagoga została zdewastowana przez hitlerowców.

</doc>
<doc id="641066" url="https://pl.wikipedia.org/wiki?curid=641066" title="Priaża">
Priaża

Priaża (ros. Пряжа) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży w rejonie priażyńskim, którego centrum administracyjne stanowi i liczy 4134 mieszkańców (2009 r.). Priaża jest jedynym ośrodkiem typu miejskiego na terenie tej jednostki podziału terytorialnego.

</doc>
<doc id="641070" url="https://pl.wikipedia.org/wiki?curid=641070" title="Pornografia (film)">
Pornografia (film)

Pornografia – polski film fabularny z 2003 roku w reżyserii
Jana Jakuba Kolskiego, na podstawie powieści Witolda Gombrowicza pod tym samym tytułem.
Akcja rozgrywa się w 1943 roku, głównie w majątku ziemiańskim na Sandomierszczyźnie, gdzie zjawia się para głównych bohaterów Witold i Fryderyk. W pozornie odseparowanym od wojennej zawieruchy dworku, Fryderyk rozpoczyna dziwną grę, której celem jest połączenie ze sobą córki gospodarza i młodego syna rządcy z sąsiedniego majątku. Przy okazji zmaga się z własnymi demonami z przeszłości.
Film został dobrze oceniony przez krytyków, którzy wśród jego głównych zalet wymieniali rolę Krzysztofa Majchrzaka, charakterystyczną muzykę Zygmunta Koniecznego i zdjęcia. "Pornografia" spotkała się także z życzliwymi recenzjami dziennikarzy zagranicznych, którzy mogli ją oglądać w konkursie głównym na festiwalu w Wenecji.
"Pornografia" była drugą po "Daleko od okna" próbą zmiany filmowego emploi Jana Jakuba Kolskiego. Reżyser i scenarzysta, dotychczas znany z autorskich filmów, przepełnionych magią, cudownością i ludową mądrością, tym razem sięgnął po powieść Witolda Gombrowicza o – jak powiedział sam autor – "podporządkowaniu Niższości-Wyższości, młodego-dorosłemu, mniej inteligentnego-bardziej inteligentnemu."
Zdjęcia rozpoczęto we wrześniu, a zakończono w październiku 2002 w Warszawie, Suchej i Pierzchałach.
Opis fabuły.
W okupowanej Warszawie w roku 1943, na jednym z wieczorków przepełnionym atmosferą dekadencji i indyferentyzmu, pisarz Witold (Adam Ferency) poznaje tajemniczego Fryderyka (Krzysztof Majchrzak). W międzyczasie od swojego dawnego przyjaciela Hipolita S. (Krzysztof Globisz), ziemianina z Sandomierszczyzny, otrzymuje list z propozycją odwiedzin. Witold przyjmuje zaproszenie. Zabiera ze sobą Fryderyka.
Przed majątkiem Hipolita ich samochód zatrzymuje oddział partyzantów, dowodzonych przez słynącego z odwagi i brawury pułkownika Siemiana (Jan Frycz). Siemian prosi Witolda i Fryderyka o podwiezienie Karola (Kazimierz Mazur), młodego syna rządcy z sąsiedniego majątku, oddanego przez ojca Hipolitowi na wychowanie i do pomocy przy gospodarstwie. Wieczorem wszyscy, tj. Witold, Fryderyk, Hipolit, jego żona Maria (Grażyna Błęcka-Kolska), córka Henia (Sandra Samos) i Karol zasiadają do kolacji. Przy okazji widz odkrywa jedną z tajemnic Fryderyka, który dzięki nadwrażliwości zmysłów, słyszy dźwięki delikatne i odległe. Następnego ranka bohaterowie wybierają się do kościoła. W czasie mszy Fryderyk w pewnym momencie – ku zdziwieniu Witolda – pada na kolana i pogrąża się w modlitwie.
Karol i Henia, oboje piękni i młodzi, budzą zaciekawienie Witolda, który skarży się Fryderykowi, że nie ma między młodymi żadnego przyciągania. Fryderyk zakłada się z Witoldem, że połączy ze sobą Karola i Henię. Zadanie jest tym trudniejsze, że Henia jest już zaręczona, z cnotliwym, prawym i zamożnym Wacławem (Grzegorz Damięcki), sąsiadem Hipolita. Wkrótce rozpoczyna się dziwna gra, reżyserowana przez Fryderyka, której nieświadomymi uczestnikami stają się wszyscy zebrani w dworku.
Daleko poza granicami majątku trwa wojna. Jej mroczne i brutalne epizody, prezentowane jakby mimochodem, pozornie bez związku z rozwojem akcji, przecinają kolejne sceny.
Do Heni przyjeżdża Wacław ze swoją matką Amelią (Irena Laskowska). Rodzina Heni, jej narzeczony, pani Amelia i goście z Warszawy wybierają się na spacer. Fryderyk zaprzyjaźnia się ze starszą panią, która jednak – jako żarliwa katoliczka – krytykuje jego ateizm. Podczas kolacji Amelia zostaje ugodzona nożem przez parobka, szesnastoletniego Skuziaka (Jan Urbański), który wkradł się do kuchni. Morderca zostaje schwytany i uwięziony w komórce na terenie gospodarstwa. Tymczasem Fryderyk nie ustaje w wysiłkach zbliżenia młodych. Twierdzi, że przygotowuje film i organizuje próbę sceny miłosnej, informując zawczasu – przez Witolda – narzeczonego Heni, który jest świadkiem dwuznacznej inscenizacji. Plany Fryderyka zostają zakłócone przez pojawienie się Siemiana. Pułkownik, przeżywający załamanie nerwowe, stanowi zagrożenie dla konspiracyjnej organizacji i z obawy przed zemstą towarzyszy chroni się w dworku Hipolita. W dowództwie zapada decyzja, by Siemiana zlikwidować. W czasie gorącej dyskusji między Fryderykiem, Witoldem, Hipolitem i Wacławem, dzięki udanym manewrom tego pierwszego, gospodarz majątku postanawia, że Siemiana zabije Karol. Fryderyk namawia Henię, aby mu pomogła.
Fryderyk zapytany przez Marię, żonę Hipolita, samotną alkoholiczkę, o "smutno-wesołą" melodię, którą grał na fortepianie w ich salonie, opowiada jej o swojej przeszłości. Kilka lat wcześniej wiódł w Warszawie żywot bon-vivanta i hedonisty, nie przejmując się zupełnie Helenką, swoją córką, pół-Żydówką. Przez jego nieuwagę Helenka została złapana przez Niemców i wywieziona do obozu koncentracyjnego. Fryderyk z własnej woli pojechał razem z nią. Kiedy go rozpoznała i zaczęła wołać, odwrócił się. Dziewczynka zginęła.
Przychodzi noc egzekucji Siemiana. Karol i Henia, po miłosnym zbliżeniu, zakradają się do pokoju pułkownika. Jednak w pomieszczeniu jest doprowadzony do szaleństwa Wacław, który wkradł się wcześniej i zabił Siemiana. Karol nie rozpoznaje go. Wacław umiera. W jednej z ostatnich scen filmu Fryderyk pozbywa się numeru z obozu koncentracyjnego. Następnie podcina sobie żyły.
Film a pierwowzór literacki.
Jan Jakub Kolski odrzucił kilka wersji scenariusza przygotowanych przez autorów francuskich i sam postanowił stworzyć literacką podstawę do nakręcenia filmu. Zmiany w porównaniu z powieścią Witolda Gombrowicza dotyczyły głównie postaci Fryderyka, którą Kolski ustawił w centrum historii; u niego jest nie tylko reżyserem opowieści, pomysłodawcą i jednym z wykonawców planu połączenia Heni z Karolem, ale także jej głównym bohaterem, bowiem to wokół jego osoby zazębia się akcja, wokół jego przeszłości splatają się (często nieświadomie) wszystkie zdarzenia, rozgrywające się w dworku Hipolita. W powstawaniu scenariusza pomagał reżyserowi Krzysztof Majchrzak, odtwórca roli Fryderyka.
O postaci z książki nie wiadomo właściwie nic. Kolski dodał jej biografię. Jego Fryderyk jest byłym więźniem obozu koncentracyjnego, w którym – jak się okazuje, przez jego obojętność – zginęła jego córka. Dodane przez reżysera dramatyczne wydarzenia z życia Fryderyka wpływają na inne, dodając im nowe, często sprzeczne z intencjami Gombrowicza sensy, oraz determinują zakończenie filmu. Dodatkowo film został pozbawiony elementów homoerotyczności, które występują w powieści. Kolski zachował za to pierwszoosobową narrację, główne wątki i bohaterów. Odejście od pierwowzoru literackiego spotkało się z krytyką kilku recenzentów oraz autorytetów kulturalnych, np. Wojciecha Młynarskiego, który nazwał obraz Kolskiego "zupełnym nieporozumieniem", filmem "pozbawionym wszelkiej pasji, momentami śmiertelnie nudnym, pretensjonalnym straszydłem". Jego zdaniem reżyser "nie zrozumiał książki".
Kolski o swoich zmaganiach nad scenariuszem powiedział:
Kontrowersje wokół Złotych Lwów 2003.
"Pornografia" była faworytem większości dziennikarzy w walce o Złote Lwy na 28. Festiwalu Polskich Filmów Fabularnych. Film zebrał wiele pozytywnych recenzji, także w prasie zagranicznej. Kilka tygodni przed gdyńską imprezą brał udział – jako pierwszy polski obraz od 1999 roku – w konkursie głównym Festiwalu w Wenecji, i mimo iż wyjechał z niego bez wyróżnień (Krzysztof Majchrzak przegrał rywalizację z Seanem Pennem o nagrodę dla najlepszego aktora tylko o dwa głosy), zyskał przychylność europejskiej krytyki filmowej.
W Gdyni "Pornografia" otrzymała pięć nagród; dwie techniczne (muzyka i dźwięk), dwie aktorskie (pierwszoplanowa rola męska i drugoplanowa rola męska) oraz Nagrodę Publiczności. Jury, któremu przewodniczył Marek Koterski, Złote Lwy przyznało osadzonej w czasach współczesnych "Warszawie", debiutanta Dariusza Gajewskiego. Werdykt spotkał się ze skrajnymi reakcjami. Reżyser wyróżnionego obrazu odbierał nagrodę wśród gwizdów i buczenia. Wielu recenzentów (m.in. Elżbieta Janicka z „Kina”, Barbara Hollender z „Rzeczpospolitej”, która swoją relację zatytułowała "Szokujący werdykt jury") i ludzi filmu (m.in. Krzysztof Zanussi) skrytykowało jurorów. Dziennikarz Zdzisław Pietrasik oraz reżyser Sylwester Latkowski stwierdzili, że powodem porażki "Pornografii" mogła być osoba jej producenta Lwa Rywina, zamieszanego w aferę korupcyjną.
W obronie jury opowiedzieli się m.in. Tadeusz Sobolewski z „Gazety Wyborczej”, który nazwał werdykt "odważnym i niezależnym", oraz – początkowo stojący po stronie ich przeciwników – Krzysztof Kłopotowski, na łamach „Kina”. Marek Koterski obwieścił jeszcze ze sceny Teatru Muzycznego: "Nagrodziliśmy film, który nam się podobał". Inni jurorzy także do końca bronili tego rozstrzygnięcia, zaprzeczając aby na ich opinię wpłynęła osoba Rywina.

</doc>
<doc id="641072" url="https://pl.wikipedia.org/wiki?curid=641072" title="Pion (przyrząd)">
Pion (przyrząd)

Pion (przyrząd) – narzędzie służące do wyznaczania kierunku pionowego.
Rodzaje pionów:

</doc>
<doc id="641073" url="https://pl.wikipedia.org/wiki?curid=641073" title="Punkt cięcia">
Punkt cięcia



</doc>
<doc id="641074" url="https://pl.wikipedia.org/wiki?curid=641074" title="Stanisław Domarski">
Stanisław Domarski

Stanisław Domarski (ur. 8 lutego 1958 w Rzeszowie) – polski muzyk, saksofonista i flecista jazzowy.
Rodzina.
Małżonka Iwona, wokalistka z dyplomem u prof. Aleksandra Bardiniego, dzieci Dominika (1984), Filip (1990), Karol (1991), rodzice Marian i Maria.
Kariera zawodowa.
W 1975 absolwent Państwowej Szkoły Muzycznej I stopnia i 1981 Państwowej szkoły Muzycznej II stopnia. Saksofonista sopranowy, altowy, tenorowy, barytonowy oraz flecista jazzowy. Od roku 1978 obecny na rzeszowskiej scenie muzycznej, członek wielu formacji, m.in. Jazzgotu, Skyline, Studia Form Dźwiękowych, Novo Group, New Corporation, The End, Moment Evolution, Latino Jazz Brothers, Antyquariat Jazz Group, L.S.D. (Lenert, Serafin, Domarski) i Nova Grupa; Współpracował również z Oratorium Ernesta Bryla i Włodzimierza Korcza - "Woła nas Pan" oraz "Kto się odda w radość".
Jeden z pionierów jazzu w woj. podkarpackim, od lat prowadzi swój zespół jazzowy "Domarski Quartet", gospodarz pierwszego stałego klubu jazzowego organizującego tzw. "Czwartki Jazzowe" z udziałem muzyków lokalnych i czołówki krajowej. Obecnie współpracuje z zespołem Buen Camino.
Szczególne osiągnięcia.
Kilkakrotny udział w Spotkaniach Wokalistów Jazzowych w Zamościu, współpraca z zespołem WueN "Wesołe Nutki" (m.in. 2001 występ dla papieża Jana Pawła II), udział w Festiwalu Opole '90, dojście z zespołem The End do finału festiwalu "Marlboro Rock In '93", Człowiek Roku 2002 w kategorii "Kultura" w plebiscycie "Laur Nowin". W roku 2012 otrzymał podziękowania z rąk Prezydenta Miasta Rzeszowa oraz wojewody i marszałka województwa podkarpackiego za szczególny wkład w rozwój kulturalny regionu.
Publikacje.
Od roku 1993 brał udział w nagraniu ponad 30 wydanych płyt, m.in. płyty zespołu Moment Evolution wydawanej w Austrii, Szwajcarii, Holandii, Belgii, Wielkiej Brytanii i USA.
Odznaczenia i nagrody.
Dwukrotne miejsce na liście 10 najlepszych polskich saksofonistów i flecistów, raz w gronie najlepszych zespołów (z grupą Moment Evolution) w plebiscycie "Jazz Forum The European Jazz Magazine". Znajduje się w renomowanej encyklopedii "Who Is Who" wydawanej w 10 krajach. 

</doc>
<doc id="641076" url="https://pl.wikipedia.org/wiki?curid=641076" title="Annasz syn Annasza">
Annasz syn Annasza

Annasz syn Annasza, "Annasz Młodszy" (łac. "Ananus filius Anani)", gr. "Ανανίας γιος του Ανανία" lub "Άνανους μπεν Άνανους", hebr. "חנן בן חנן Hanan ben Hanan", zm. 68 w Jerozolimie) - arcykapłan w 62 roku.
Był synem Annasza syna Setiego, arcykapłana w latach 6-15. Urząd arcykapłański pełnili też czterej bracia Annasza: Eleazar, Jonatan, Teofil i Mattias.
Annasz został mianowany arcykapłanem w 62 roku przez Heroda Agryppę II. Zastąpił w ten sposób Józefa Kabiego.
Krótko po objęciu urzędu przez Annasza zmarł Porcjusz Festus, rzymski prokurator Judei. Annasz wykorzystał brak rzymskiego namiestnika. Jak podaje Józef Flawiusz: Annasz "zwołał Sanhedryn i stawił przed sądem Jakuba, brata" (tzw. brata Pańskiego) "Jezusa zwanego Chrystusem, oraz kilku innych. Oskarżył ich o naruszenie Prawa i skazał na ukamienowanie" ("Dawne dzieje Izraela", XX,9,1).
W ten sposób Annasz złamał rzymski monopol na wykonywanie kary śmierci w Judei. Przeciwnicy arcykapłana poinformowali o tym nowego prokuratora Judei - Albinusa, który dotarł już do Aleksandrii. Namiestnik napisał ostry list do Annasza, z kolei król Herod Agryppa II pozbawił go urzędu arcykapłana (jego następcą został Jezus syn Damnajosa).
Po wybuchu powstania przeciw Rzymowi: 
"Józefowi, synowi Goriona, i" (byłemu) "arcykapłanowi Ananosowi powierzono sprawowanie najwyższej władzy w mieście, a przede wszystkim zadanie podwyższenia jego murów. Chociaż bowiem Eleazar, syn Szymona, miał w swoim ręku łupy rzymskie i zdobył kasę Cestiusza, a ponadto znaczną część skarbu państwa, jednak lud nie chciał oddać w jego ręce steru spraw publicznych. Znano bowiem jego despotyczny charakter, a przy tym oddani mu zwolennicy zachowywali się, jakby stanowili jego straż przyboczną. Jednakże po niedługim czasie potrzeba pieniędzy i intrygi Eleazara tak lud usposobiły, że w końcu jego słuchano jako najwyższego władcę w mieście." (Józef Flawiusz, "Wojna żydowska" 2,20,3)
Został zamordowany przez Idumejczyków wraz z Jezusem synem Gamaliela. Zabójcy nie pozwolili pochować ich ciał, ale pozostawili je psom i ptactwu na żer, "choć Żydzi tak bardzo dbali o chowanie zmarłych, że nawet zwłoki ukrzyżowanych z wyroku sądu zdejmowano przed zachodem słońca i grzebano. I nie omylę się, jeśli powiem, że śmierć Ananosa stanowiła początek upadku miasta." (tamże 4,5,2).

</doc>
<doc id="641079" url="https://pl.wikipedia.org/wiki?curid=641079" title="Annasz Młodszy">
Annasz Młodszy



</doc>
<doc id="641080" url="https://pl.wikipedia.org/wiki?curid=641080" title="Synagoga w Książu Wielkopolskim">
Synagoga w Książu Wielkopolskim

Synagoga w Książu Wielkopolskim – zbudowana w XIX wieku przy ulicy Wolności. Podczas II wojny światowej hitlerowcy zdewastowali synagogę. Po wojnie budynek synagogi przebudowano na potrzeby remizy strażackiej.

</doc>
<doc id="641081" url="https://pl.wikipedia.org/wiki?curid=641081" title="Jamna Górna">
Jamna Górna

Jamna Górna – wieś w Polsce, położona w województwie podkarpackim, w powiecie bieszczadzkim, w gminie Ustrzyki Dolne.
W miejscowości znajduje się kompleks hotelowy „Hotel Arłamów” powstały w wyniku rozbudowy i modernizacji dawnego Ośrodka Wypoczynkowego Urzędu Rady Ministrów. Jako jedyny hotel w Polsce posiada własne lotnisko i heliport.
Położenie geograficzne.
Jamna Górna położona jest w Górach Sanocko-Turczańskich w Karpatach Wschodnich w południowo-wschodniej Polsce. Leży w głębokiej dolinie mającego tu swój początek potoku Jamninka. Od północy graniczy z Jamną Dolną i Makową od wschodu z Kwaszeniną, od południa z Wojtkową i od zachodu z Grąziową. Najwyższe wzniesienie leży w Paśmie Działu i jest to Turnica 598 m n.p.m. Przez miejscowość przebiega asfaltowa droga gminna, która łączy drogi powiatowe nr 2089R Jureczkowa – Kwaszenina – Arłamów i nr 2290R Wojtkowa – Grąziowa – Trójca. Najbliższe miasto to Ustrzyki Dolne odległe o 30 km. Do Przemyśla jest 37 km, a do Sanoka 56 km. Powierzchnia wsi wynosi 1131 ha.
Historia.
Jamna Górna została założona na prawie wołoskim na początku XVI wieku jako wieś królewska i należała do starostwa przemyskiego, położona była na przełomie XVI i XVII wieku w ziemi przemyskiej województwa ruskiego. Na przełomie XVI i XVII wieku wieś odłączono od starostwa przemyskiego i oddano w dzierżawę. W 1628 roku użytkownikiem jej był Adam Ostrowski, następnie właściciel dóbr rybotyckich Mikołaj Osoliński, po jego śmierci od 1663 roku jego syn Jerzy Osoliński. Adam Konarski, kasztelaniec sandomierski był ostatnim dzierżawcą, od którego w 1788 roku rząd austriacki przejął wieś. W 1812 roku zaborca sprzedał wieś właścicielowi dóbr rybotyckich Pawłowi Tyszkowskiemu i w rękach Tyszkowskich Jamna Górna pozostawała aż do 1939 roku. Konstanty Tyszkowski był jej ostatnim przedwojennym właścicielem.
W XIX wieku wieś należała do parafii greckokatolickiej w Trójcy i znajdowała się tu drewniana cerkiew filialna św. Michała Archanioła z 1843 roku.
W 1946 oraz w 1947 roku w rejonie Jamnej Górnej doszło do dwóch starć piechoty WP i KBW z oddziałami UPA.
Ludność wsi wysiedlono w latach 1945 i 1947, a zabudowania rozebrano. Cerkiew została rozebrana lub spalona w 1956 roku. Wieś przestała istnieć.
W latach 60. XX wieku na terenie wsi, na górze Arłamów (591 m n.p.m.) wzniesiono tajny kompleks obiektów Ośrodka Wypoczynkowego Urzędu Rady Ministrów. Jamna Górna weszła w skład Ośrodka, który obejmował także wsie: Arłamów, Borysławka, Grąziowa, Jamna Dolna, Krajna, Kwaszenina, Łomna i Trójca, łącznie około 23 000 ha. Ośrodek służył jako miejsce polowań dla ówczesnej elity partyjno-rządowej oraz ich gości nie tylko z „bratnich krajów”. Dla nich też zostało zbudowane specjalne lotnisko Krajna w pobliżu Birczy, na którym to terenie od 2012 funkcjonuje lądowisko Arłamów.
Po wprowadzeniu stanu wojennego, w Ośrodku internowany był w okresie 11 maja – 14 listopada 1982 roku przewodniczący „Solidarności”, Lech Wałęsa. W 1989 roku ośrodek rządowy uległ likwidacji, a kompleks obiektów Gmina Ustrzyki Dolne sprzedała.
Turystyka.
Wieś leży na terenie założonego w 1992 roku Parku Krajobrazowego Gór Słonnych.
Szlaki piesze
Szlaki rowerowe

</doc>
<doc id="641083" url="https://pl.wikipedia.org/wiki?curid=641083" title="Kaproszowate">
Kaproszowate

Kaproszowate (Caproidae) – rodzina niedużych, morskich ryb promieniopłetwych o niepewnej pozycji taksonomicznej – łączą cechy pośrednie pomiędzy piotroszokształtnymi (Zeiformes) i okoniokształtnymi (Perciformes). Najbardziej znanym przedstawicielem jest kaprosz ("Capros aper").
Zasięg występowania.
Ocean Atlantycki, Ocean Indyjski i Ocean Spokojny.
Cechy charakterystyczne.
Ciało wysokie, silnie wygrzbiecone, krótkie, pokryte małymi łuskami ktenoidalnymi, ubarwione zwykle na czerwono lub różowo. 7–9 promieni twardych w płetwie grzbietowej, 2–3 w płetwie odbytowej, w płetwie brzusznej jeden promień twardy i pięć miękkich. Płetwa ogonowa zaokrąglona. Osiągają od ok. 6 do 30 cm długości.
Taksonomia.
Tradycyjnie kaproszowate zaliczane były do piotroszokształtnych. Ze względu na wiele cech łączących kaproszowate z okoniokształtnymi ichtiolodzy już od lat 70. XX wieku rozważali przeniesienie rodziny Caproidae (Rosen, 1973; Heemstra, 1980, 1986). Johnson i Patterson w 1993 wykazali, że piotroszokształne są taksonem monofiletycznym, jeśli wyłączy się z nich rodzinę kaproszowatych, co Tyler i inni potwierdzili w 2003.
Klasyfikacja.
Rodzaje zaliczane do tej rodziny :
"Antigonia" — "Capros"

</doc>
<doc id="641084" url="https://pl.wikipedia.org/wiki?curid=641084" title="Abu Gurab">
Abu Gurab

Abu Gurab (Abu Dżirab, Abu Jirab) – miejscowość w Egipcie na zachodnim brzegu Nilu, ok. 1 kilometra na północny zachód od Abusir i 12 km na południe od Gizy.
Z zachowanych inskrypcji z tzw. Kamienia z Palermo wynika, że w tej części nekropoli memfickiej było zbudowanych sześć świątyń solarnych z okresu V dynastii. Ich wymowne nazwy to "Czas Re" (Userkaf), "Wyprawa Re" (Sahure), "Miejsce serca Re" (Neferirkare I), "Spoczynek Re" (Neferefre), "Chwała serca Re" (Niuserre) oraz "Horyzont re" (Menkauhor). Zidentyfikowana dwie z nich Userkafa i Niuserre. Najsłynniejszą z nich jest właśnie znajdująca się w Abu Gurab świątynia Boga Słońca Re zbudowana przez Niuserre, zwana dawniej przez podróżników świątynią Riga (Reegah). Jest jedyną całkowicie kamienną i prawie kompletnie zachowaną świątynią solarną. Na ścianach uwiecznione sceny przedstawiające Niuserre podczas święta sed.
Jej centralnym akcentem był obelisk o wysokości 36 m, stojący na platformie – cokole o wysokości 20 m i pochyłych ścianach. Wykonany był z miejscowego wapienia, a oblicowany białym wapieniem z Tuna. Obelisk znajdował się na dziedzińcu o wymiarach 75 m na 100 m, na którym także przed platformą obelisku znajdował się wielki, alabastrowy stół ofiarny o rozmiarach 6 m na 6 m. W bocznej części dziedzińca zlokalizowane były magazyny i rzeźnia bydła ofiarnego. Do zespołu solarnego wiodła z Nilu specjalna rampa, będąca drogą procesyjną. Łączyła ona cały obiekt, a ściślej niewielką świątynię osadzoną w murze okalającym Wielki Dziedziniec, z tzw. świątynią dolną („powitalną”). Na cokół można było wejść specjalną, spiralną klatką schodową.
W cokole obelisku było urządzone niewielkie pomieszczenie, zwane obecnie komorą światów lub komorą pór roku, w którym znajdowały się unikatowe reliefy z wyobrażeniami procesów i zdarzeń zachodzących w naturze podczas poszczególnych pór roku, w tym zajęcia ludzi, zwierzęta domowe i dzikie, rośliny, czyli obraz natury i otaczającego świata widziany oczami ówczesnych Egipcjan. Reliefy w świątyni przedstawiają także m.in. święto sed obchodzone przez Niuserre oraz stworzenie świata przez Re. Tutaj też znaleziono najstarszą znaną listę nomów egipskich.
Poza świątynią wzniesiono z cegieł barkę boga Słońca, którego stwórcza działalność został przedstawiona na reliefach. Cały kompleks świątynny był wzorowany na Wielkiej Świątyni Słońca w Heliopolis.
Świątynia została odkopana w l. 1898–1901 przez niemieckich archeologów. Bloki z reliefami trafiły do różnych muzeów, obecnie znajdują się m.in. w muzeach egipskich w Kairze i Berlinie.

</doc>
<doc id="641085" url="https://pl.wikipedia.org/wiki?curid=641085" title="Lagardère (holding)">
Lagardère (holding)

Lagardère SCA – francuski holding, obecny w wielu krajach, na który składają się: koncern mediowy Lagardère Media oraz udziały (15% akcji) w EADS – europejskiej agencji kosmicznej i lotniczej.
Holding założony został w 1980 r. przez "Jean Luc Lagardere’a" i prowadzi działalność w formie spółki komandytowo-akcyjnej (S.K.A) (francuski skrót SCA). Jej szefem i głównym akcjonariuszem jest "Arnaud Lagardère".
Informacje ogólne.
Na obecny kształt holdingu składają się przede wszystkim wcześniejsze zaangażowanie finansowe w spółkach Matra i Hachette.
Matra, francuski producent samolotów i samochodów został sprywatyzowany w 1988 r., a holding Lagardère skupił 25% jej akcji. Ze spółką Matra połączyło się wydawnictwo Hachette tworząc w 1992 r. firmę Matra Hachette. Dwa lata później w 1994 r. Lagardère nabył pakiet kontrolny Matra Hachette, a w 1996 r. spółka Matra Hachette połączyła się z holdingiem Lagardère.
W 1999 r. nastąpiła fuzja spółki-córki koncernu Matra – Matra Haut Technologies i firmy kosmicznej Aérospatiale w jedno przedsiębiorstwo Aérospatiale-Matra, które następnie w 2000 r. weszło w skład nowo utworzonego europejskiego koncernu EADS. Dzięki tej operacji Lagardère uzyskał znaczną liczbę akcji (14,95% na 10.2006) w europejskim koncernie lotniczym EADS.
Struktura organizacyjna holdingu.
1. "Lagardere Media":
2. "EADS" (15% akcji)

</doc>
<doc id="641086" url="https://pl.wikipedia.org/wiki?curid=641086" title="Caproidae">
Caproidae



</doc>
<doc id="641087" url="https://pl.wikipedia.org/wiki?curid=641087" title="Gibony">
Gibony



</doc>
<doc id="641088" url="https://pl.wikipedia.org/wiki?curid=641088" title="Synagoga w Kórniku">
Synagoga w Kórniku

Synagoga w Kórniku – drewniana bożnica zbudowana w 1767 roku. Podczas II wojny światowej hitlerowcy zburzyli synagogę, nie pozostawiając nic z dotychczasowej konstrukcji.

</doc>
<doc id="641089" url="https://pl.wikipedia.org/wiki?curid=641089" title="Talca">
Talca

Talca – chilijskie miasto położone w środkowym Chile. Ośrodek administracyjny regionu Maule. Ludność: 240,5 tys. mieszkańców (2013).
Miasto założone zostało 17 lutego 1742 jako San Agustín de Talca. Zostało częściowo zniszczone przez trzęsienia ziemi w 1742 i w 1928. W 1818 Bernardo O’Higgins ogłosił w Talca niepodległość Chile.
Talca jest ważnym ośrodkiem gospodarczym regionu. Znajdują się tutaj dwa uniwersytety.
Talca jest siedzibą klubu piłkarskiego Rangers.
W mieście rozwinął się przemysł spożywczy, papierniczy, włókienniczy, skórzany oraz drzewny.

</doc>
<doc id="641091" url="https://pl.wikipedia.org/wiki?curid=641091" title="Gibbony">
Gibbony



</doc>
<doc id="641097" url="https://pl.wikipedia.org/wiki?curid=641097" title="Lincoln Navigator">
Lincoln Navigator

Lincoln Navigator – samochód osobowy typu SUV klasy pełnowymiarowej produkowany pod amerykańską marką Lincoln od 1997 roku. Od 2017 roku produkowana jest czwarta generacja modelu.
Pierwsza generacja.
Lincoln Navigator I został po raz pierwszy zaprezentowany w 1997 roku.
Navigator I miał swój debiut w lipcu 1997 roku jako pierwszy seryjnie produkowany SUV w historii marki Lincoln, będący jednocześnie jednym z największych tego typu pojazdów dostępnych wówczas na rynku północnoamerykańskim. Produkcja modelu ruszyła latem tego samego roku.
Pojazd powstał na bazie Forda Expedition oraz Forda F-150 – pokrewnych konstrukcji z bratniego koncernu. Model wyposażony był w zawieszenie pneumatyczne współpracujące z układem automatycznego poziomowania.
Druga generacja.
Lincoln Navigator II został zaprezentowany po raz pierwszy w 2002 roku.
Navigator drugiej generacji zadebiutował w maju 2002 roku, przechodząc gruntowną metamorfozę w stosunku do poprzednika.
Z przodu pojawiła się większa atrapa chłodnicy, masywniejsze reflektory, za to z tyłu zachowano schemat dwuczęściowych lamp z jednolitym, czerwonym wypełnieniem.
Podobnie jak w przypadku poprzednika, samochód był bliźniaczą konstrukcją równocześnie produkowanego, tańszego i pozycjonowanego niżej Forda Expedition. Przełożyło się to na wymiary – Navigator II był wyraźnie większy od poprzednika.
Trzecia generacja.
Lincoln Navigator III został zaprezentowany po raz pierwszy w 2007 roku.
Trzecia generacja modelu Navigator ponownie powstała jako bliźniacza konstrukcja niżej pozycjonowanego Forda Expedition i ponownie jak on była jedynie głęboko zmodernizowanym poprzednikiem. Choć samochód otrzymał zupełnie inaczej wyglądającą przednią część nadwozia z większą atrapą chłodnicy i wyraźniej wyeksponowanym logo producenta, a także inne, podłużne i zajmujące większą część tylnej klapy lampy. Pomimo tego, Navigator III zachował identyczną sylwetkę oraz taki sam kształt okien i drzwi jak poprzedni model.
Lifting.
W styczniu 2014 roku Lincoln przedstawił oficjalnie Navigatora III po gruntownej i rozległej modernizacji, ponownie unowocześniając konstrukcję wywodzącą się z 2002 roku. Samochód otrzymał zupełnie nowy pas przedni z dużym, dwuczęściowym grillem przedzielonym logo producenta, nawiązując do innych nowych modeli Lincolna przedstawionych w tym czasie.
Zmieniono także wygląd tylnej części nadwozia, gdzie zniknęło logo producenta na rzecz dużego napisu "LINCOLN". Ponadto, zmienił się kształt lamp, które zajęły mniejszą powierzchnię klapy bagażnika i zarazem zostały połączone świetlistym pasem biegnącym przez całą szerokość tej części samochodu.
Czwarta generacja.
Lincoln Navigator IV został zaprezentowany po raz pierwszy w 2017 roku.
Czwarta, zupełnie nowa i pierwsza zbudowana od podstaw od czasu prezentacji drugiego wcielenia w 2002 roku generacja Navigatora miała swoją premierę w kwietniu 2017 roku.
Samochód został utrzymany w nowej estetyce Lincolna, przenosząc rozwiązania stylistyczne m.in. z modelu Continental. W ten sposób, Navigator IV otrzymał charakterystyczny kształt reflektorów, duży chromowany grill z wcięciem u dołu, a także jednoczęściowe, biegnące przez całą szerokość klapy bagażnika lampy.
Podobnie jak w przypadku poprzednika, ofertę Navigatora IV została wzbogacona o przedłużoną wersję L z większym rozstawem osi i obszerniejszą przestrzenią bagażową.
Lifting.
W sierpniu 2021 roku przedstawiono czwartą generację Lincolna Navigatora po obszernej restylizacji. Przeprojektowany został przedni i tylny zderzak, a także zmodyfikowano kształt oświetlenia. Reflektory zyskały charakterystyczne ścięcie i stały się mniejsze, z kolei tylne lampy w formie pasa świetlnego otrzymały lżejszy optycznie i mniejszy powierzchniowo, bardziej smukły kształt. W kabinie pasażerskiej znalazł się z kolei większy, 13,2-calowy dotykowy wyświetlacz nowego systemu multimedialnego SYNC 4.
Sprzedaż.
Pod koniec kwietnia 2020 roku Lincoln oficjalnie ogłosił, że po raz pierwszy w historii będzie sprzedawać swoje pojazdy w kraju z ruchem lewostronnym. Pierwszym pojazdem, którego sprzedaż przewidziano dla klientów w Australii, w ramach oficjalnego oddziału firmy w tym kraju, jest model Navigator.
Samochód będzie importowany do tego kraju, a następnie na miejscu poddawany konwersji na potrzeby lewostronnego ruchu przez lokalną, australijską firmę International Motor Cars. Lincoln Navigator dostępny jest tam tylko w topowej wersji "Black Label", konkurując z takimi modelami, jak BMW X7 czy Mercedes-Benz GLS.

</doc>
<doc id="641098" url="https://pl.wikipedia.org/wiki?curid=641098" title="Deka (województwo pomorskie)">
Deka (województwo pomorskie)

Deka – wieś w Polsce, położona w województwie pomorskim, w powiecie kościerskim, w gminie Liniewo.
Na południowym zachodzie znajduje się rezerwat leśny Brzęczek. W bliskim sąsiedztwie miejscowości znajduje się jezioro Deka.
W latach 1975–1998 miejscowość położona była w województwie gdańskim.
Wieś stanowi sołectwo gminy Liniewo.
Historia.
Według Słownika geograficznego Królestwa Polskiego: 

</doc>
<doc id="641102" url="https://pl.wikipedia.org/wiki?curid=641102" title="Borysławka">
Borysławka

Borysławka – uroczysko-dawna miejscowość, na terenie województwia podkarpackiego, w powiecie przemyskim, w gminie Fredropol.
Geografia.
Wieś położona była w dolinie potoku Borysławka, prawobrzeżnego dopływu Wiaru, pomiędzy wzgórzami Zapust i Łysa.
Historia.
Pierwsza wzmianka o Borysławce pochodzi z 1494 roku, kiedy to Jan Rybotycki otrzymał wieś.
Wieś położona w powiecie przemyskim, była własnością Stanisława Sicińskiego, została spustoszona w czasie najazdu tatarskiego w 1672 roku. W połowie XIX wieku właścicielami posiadłości tabularnej w Borysławce byli Antoni i Józef Tyszkowscy.
Od końca lat 60. XX wieku do 1990 roku Borysławka znajdowała się na terenie tzw. „państwa arłamowskiego”.

</doc>
<doc id="641103" url="https://pl.wikipedia.org/wiki?curid=641103" title="Magic Tour (Queen)">
Magic Tour (Queen)

Magic Tour – europejska trasa koncertowa zespołu Queen z 1986 roku, promująca album "A Kind of Magic". Trasa trwała 8 tygodni – od 7 czerwca do 9 sierpnia 1986 i wiodła przez 20 miast w 11 krajach Europy. Była to ostatnia trasa koncertowa grupy z Freddiem Mercurym (śpiew) i Johnem Deaconem (gitara basowa).
Historia wydań.
W sprzedaży ukazało się kilka wydawnictw związanych z koncertami trasy. W grudniu 1986 i w styczniu 1987 ukazały się dwie edycje albumu "Live Magic", stanowiącego podsumowanie tournée. W lutym 1987 ukazała się wideokaseta ' z koncertem w Budapeszcie. Wydana w 1989 wideokaseta "Rare Live" zawierała „Hammer to Fall” z występu na stadionie Wembley z 12 lipca 1986 oraz „Radio Ga Ga” i „We Are the Champions” z Knebworth Park. W grudniu 1990 do sprzedaży trafiła kaseta wideo "Queen at Wembley", stanowiąca częściowy zapis koncertu grupy na Wembley 12 lipca 1986. Ten sam występ ukazał się na dwupłytowym albumie o tym samym tytule, stanowiącym pełny zapis koncertu. W 2003 ukazało się dwupłytowe wydanie DVD "Live at Wembley Stadium", stanowiące całkowity zapis koncertu grupy i zawierające bonusowy dysk z dodatkami (w tym m.in. fragmenty koncertu na Wembley z 11 lipca 1986). Ostatnim wydawnictwem z trasy jest wydane w listopadzie 2012 wydawnictwo '.
Daty i miejsca koncertów.
Trasa składała się z 26 koncertów:

</doc>
<doc id="641104" url="https://pl.wikipedia.org/wiki?curid=641104" title="Deka (jezioro)">
Deka (jezioro)

Deka – jezioro na Pojezierzu Starogardzkim w powiecie kościerskim (województwo pomorskie) na pograniczu kaszubsko-kociewskim. Wschodni brzeg jeziora sąsiaduje z większym kompleksem leśnym.
Powierzchnia całkowita: 10,82 ha

</doc>
<doc id="641105" url="https://pl.wikipedia.org/wiki?curid=641105" title="Paportno">
Paportno

Paportno – nieistniejąca wieś, znajdująca się w województwie podkarpackim, w powiecie przemyskim, w gminie Fredropol, obecnie w obszarze miejscowości Paportno-Sopotnik.
Po wsi zachowało się cerkwisko i cmentarz w Paportnie.
Jeszcze w 1971 roku wymieniana jako odrębna gromada względem Sopotnika.
Historia.
Szlachecka wieś prywatna własność Herburtów położona była na przełomie XVI i XVII wieku w powiecie przemyskim ziemi przemyskiej województwa ruskiego.
W II Rzeczypospolitej w woj. lwowskim (powiat dobromilski, gmina Dobromil). Tam 27 września 1934 weszło w skład gromady o nazwie "Paportno" w gminie Dobromil, składającej się z wsi Paportno i Zahorbuń.
Podczas II wojny światowej gromadę Paportno włączono do Generalnego Gubernatorstwa (dystrykt krakowski, Landkreis Przemysl). Gromada Paportno w 1943 roku liczyła 1011 mieszkańców i była drugą (z 13) pod względem wielkości gromadą gminy Dobromil. Mieszkańcy wsi w latach 1945–1946 zostali wysiedleni do ZSRR.
Po wojnie włączona do gminy Rybotycze w powiecie przemyskim w nowo utworzonym województwie rzeszowskim
1 lipca 1952 Paportno stanowiło jedną z 13 gromad gminy Rybotycze.
W związku z reformą znoszącą gminy jesienią 1954 roku, Paportno włączono do nowo utworzonej gromady Nowosiółki Dydyńskie, a po jej zniesieniu 1 stycznia 1969 – do nowo utworzonej gromady Huwniki, która przetrwała do końca 1972 roku, czyli do kolejnej reformy gminnej.
Od końca lat 60. XX wieku wieś znajdowała się na terenie „państwa arłamowskiego”.
1 stycznia 1973 w nowo utworzonej gminie Fredropol. W latach 1975–1998 należała administracyjnie do województwa przemyskiego.

</doc>
<doc id="641108" url="https://pl.wikipedia.org/wiki?curid=641108" title="Liga Bałkańska">
Liga Bałkańska

Liga Bałkańska – tajny sojusz militarny wymierzony przeciwko Imperium Osmańskiemu, zawarty przez państwa bałkańskie: Serbię, Czarnogórę, Bułgarię i Grecję w 1912 pod patronatem dyplomacji rosyjskiej.
Sojusz zakładał współpracę tych czterech państw w wojnie z Turcją o odebranie jej terytorium europejskiego. Inicjatorem porozumienia była Serbia, która chciała uzyskać dostęp do Morza Adriatyckiego.
13 marca 1912 rządy Bułgarii i Serbii zawarły tajny sojusz, który zakładał, że Bułgarzy dokonają ataku na turecką Trację, a Serbowie – na Macedonię. Uzgodniono, że część Macedonii przypadnie Serbii, a część Bułgarii, reszta zaś (tzw. strefa sporna) – zostanie rozdysponowana po zakończeniu wojny, przy czym arbitrem miał stać się car Rosji.
29 maja 1912 do sojuszu przystąpiła Grecja, licząca na odzyskanie wysp na Morzu Egejskim i Trapezuntu.
Najpóźniej do porozumienia przystąpiła Czarnogóra.
Po wygranej wojnie z Turcją (tzw. I wojna bałkańska) sojusznicy popadli w konflikt o podział zdobytej Macedonii, co doprowadziło do wybuchu II wojny bałkańskiej.

</doc>
<doc id="641109" url="https://pl.wikipedia.org/wiki?curid=641109" title="Pudoż">
Pudoż

Pudoż (ros. "Пудож", karel. "Puudoži") - miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Miejscowość leży w południowej części Karelii, nad rzeką Wodłą, ok. 25 km. od jej ujścia do jeziora Onega, w Rejonie pudożskim, którego centrum administracyjne stanowi.
Historia.
Pudoż jest jedną ze starszych osad Karelii. Miasto zostało założone w 1382 r., prawdopodobnie przez Nowogrodzian jako Pudoga. W 1785 r. miejscowość otrzymała prawa miejskie.
Ludność.
Pudoż zamieszkuje 10.237 osób (1 stycznia 2005 r.), głównie Rosjan. Liczba mieszkańców miasta wzrosła gwałtownie w XX w. w wyniku rozwoju przemysłu, jednak w ciągu ostatnich kilkunastu lat szybko spada. Spowodowane jest to kryzysem gospodarczym i emigracją mieszkańców w poszukiwaniu pracy do większych ośrodków miejskich, głównie Petersburga. Przez ostatnie 10 lat populacja miasta zmniejszyła się o 1/3.
Zmiany liczby mieszkańców miasta
Pudoż jest jedynym ośrodkiem miejskim na terenie rejonu pudożskiego.
Gospodarka.
Po rozpadzie Związku Radzieckiego gospodarka miasta znalazła się w stanie kryzysu. 
Podstawą gospodarki miasta jest przemysł drzewny i celulozowo-papierniczy. W Pudożu znajdują się także zakłady mleczarskie i mięsne. 
W miejscowości zlokalizowane są także inne niewielkie zakłady przemysłu spożywczego, zatrudniające zwykle po kilka-kilkanaście osób i produkujące na potrzeby lokalnego rynku.
Istotne znaczenie w gospodarce miasta odgrywają szeroko rozumiane usługi

</doc>
<doc id="641110" url="https://pl.wikipedia.org/wiki?curid=641110" title="Wola Wołodzka">
Wola Wołodzka

Wola Wołodzka– nieistniejąca wieś, znajdująca się w województwie podkarpackim, w powiecie brzozowskim, w gminie Nozdrzec.
W połowie XIX wieku właścicielem posiadłości tabularnej Wołodź i Wola Wołodzka był Marceli Tarnawiecki.
Słownik geograficzny Królestwa Polskiego wzmiankuje w tomie XIII z roku 1893 Wolę Wołodzką jako część wsi Wołodź. W 1921 r. wieś liczyła 58 domów i 276 mieszkańców (258 grek., 5 rzym., 13 mojż.). W czasie II wojny światowej Wola Wołodzka pełniła rolę jednej z baz UPA. Po wysiedleniach ludności w maju 1947 r. wieś została całkowicie zniszczona.

</doc>
<doc id="641111" url="https://pl.wikipedia.org/wiki?curid=641111" title="Piotroszowate">
Piotroszowate

Piotroszowate (Zeidae) – nieliczna w gatunki rodzina morskich ryb piotroszokształtnych (Zeiformes).
Występowanie.
Ocean Atlantycki, Ocean Indyjski i Ocean Spokojny.
Cechy charakterystyczne.
Ciało wygrzbiecone, krótkie, zwykle pokryte małymi łuskami. Dwie płetwy grzbietowe. W pierwszej 7–10 promieni twardych, w drugiej 22–37 promieni miękkich. W płetwie odbytowej od 1–4 promieni twardych i 20–39 miękkich. W płetwach brzusznych brak promieni twardych. Płetwa ogonowa zaokrąglona. Osiągają od około 70 do 90 cm długości.
Klasyfikacja.
Rodzaje zaliczane do tej rodziny :
"Zenopsis" – "Zeus"

</doc>
<doc id="641112" url="https://pl.wikipedia.org/wiki?curid=641112" title="Ludwik Slaski">
Ludwik Slaski

Ludwik Slaski (ur. 11 lipca 1898 w Broniszowie, zm. 24 stycznia 1976 w Poznaniu) – ziemianin, właściciel majątku Turnawiec, mgr inż. rolnik, oficer kawalerii, działacz społeczny i gospodarczy w Kieleckiem, a po II wojnie światowej w Poznaniu.
Życiorys.
Pochodził z gałęzi małopolskiej rodziny Slaskich herbu Grzymała. Był synem Juliusza Joachima Slaskiego, właściciela majątku Broniszów i jego drugiej żony Heleny z Woynarowskich herbu Strzemię.
W listopadzie 1918 r. przerwał studia na Szkole Głównej Gospodarstwa Wiejskiego w Warszawie i wstąpił jako ochotnik do 9 Pułku Ułanów Małopolskich. W pułku tym walczył w latach 1918–1920 w wojnie polsko-ukraińskiej i polsko-sowieckiej. Otrzymał odznaczenia: Krzyż Walecznych, Odznaka Honorowa „Orlęta”, Gwiazda Przemyśla, Medal Pamiątkowy za Wojnę 1918-1921 „Polska swemu Obrońcy”. W 1921 r. został przeniesiony do rezerwy w stopniu podporucznika kawalerii.
W latach międzywojennych gospodarował w swoim majątku Turnawiec i dzierżawionym majątku Michałowice. Pracował społecznie w Towarzystwie Organizacji i Kółek Rolniczych. W latach 1933-1939 był dyrektorem Kieleckiej Izby Rolniczej. Zmobilizowany w 1939 r. w stopniu rotmistrza rezerwy został komendantem Obrony Przeciwlotniczej Okręgu Kieleckiego. Po ewakuacji na wschód objął w Stanisławowie dowództwo szwadronu liniowego 9 pułku ułanów, na czele którego przekroczył 19 września granicę z Węgrami, gdzie został internowany w obozie. Po zwolnieniu z obozu jesienią 1940 r. wrócił do Turnawca. Wstąpił do Armii Krajowej, gdzie został kwatermistrzem 120 Pułku Piechoty AK Ziemi Pińczowskiej w 106 Dywizji Piechoty Armii Krajowej. Organizował też zaczątek 9 pułku ułanów. Został awansowany do stopnia majora rezerwy i odznaczony Krzyżem Walecznych, Złotym Krzyżem Zasługi z Mieczami i Krzyżem Armii Krajowej.
Po II wojnie światowej, pozbawiony majątku w wyniku reformy rolnej, objął stanowisko w Powiatowym Biurze Rolnym w Rawiczu, a w styczniu 1946 r. dyrektora Działu Rolnego Państwowych Nieruchomości Ziemskich w Poznaniu. W 1948 został aresztowany i w 1949 po włączeniu do pokazowego procesu generalnego dyrektora PNZ Witolda Maringe (byłych ziemian) skazany w 1951 r. na 10 lat pozbawienia wolności. Przebywał w więzieniach w Poznaniu, areszcie na Mokotowie w Warszawie, Zakładzie Karnym we Wronkach i w kopalni węgla kamiennego Andaluzja w Piekarach na Śląsku. Zwolniony w 1956, został wkrótce potem zrehabilitowany.
W latach 1956-1970 był weryfikatorem w Biurze Projektów Organizacji Gospodarstw Rolnych w Poznaniu. Na zakończenie pracy, mimo pochodzenia i powojennego skazania, otrzymał Krzyż Kawalerski Orderu Odrodzenia Polski. Po przejściu na emeryturę pisał wspomnienia ze swojego życia. Pozostawił ponad 1000 stron maszynopisów, które pozyskał do swoich zbiorów Dział Rękopisów Zakładu Narodowego im. Ossolińskich we Wrocławiu.
Jest pochowany na cmentarzu Powązkowskim (kwatera 21-4-29).
W 2018 r. "za wybitne zasługi dla niepodległości Rzeczypospolitej Polskiej" został przez prezydenta Andrzeja Dudę odznaczony Krzyżem Oficerskim Orderem Odrodzenia Polski.

</doc>
<doc id="641113" url="https://pl.wikipedia.org/wiki?curid=641113" title="MTZ">
MTZ



</doc>
<doc id="641116" url="https://pl.wikipedia.org/wiki?curid=641116" title="Zeidae">
Zeidae



</doc>
<doc id="641117" url="https://pl.wikipedia.org/wiki?curid=641117" title="Ulikowo (stacja kolejowa)">
Ulikowo (stacja kolejowa)

Ulikowo – stacja kolejowa w Ulikowie, w województwie zachodniopomorskim, w Polsce. W ciągu doby na stacji zatrzymuje się ok. 30 pociągów Przewozów Regionalnych. Stacja ma charakter stacji węzłowej, gdyż kończy się tutaj linia kolejowa nr 403 (Piła Północ – Wałcz – Kalisz Pomorski – Recz – Ulikowo), a także przebiega tutaj linia kolejowa nr 202, łącząca Gdańsk ze Stargardem.
W roku 2017 stacja obsługiwała 20–49 pasażerów na dobę.

</doc>
<doc id="641119" url="https://pl.wikipedia.org/wiki?curid=641119" title="Pacław">
Pacław

Pacław – część wsi Kalwaria Pacławska w Polsce, położona w województwie podkarpackim, w powiecie przemyskim, w gminie Fredropol.
Wieś prawa wołoskiego, położona była na początku XVI wieku w ziemi przemyskiej województwa ruskiego. W latach 1975–1998 Pacław położony był w województwie przemyskim.
W połowie XIX wieku właścicielką posiadłości tabularnej Pacław z Kalwarią była Karolina Łodyńska.

</doc>
<doc id="641135" url="https://pl.wikipedia.org/wiki?curid=641135" title="Pępek rakowy">
Pępek rakowy

Pępek rakowy – jeden z tak zwanych objawów wciągania, nasuwający podejrzenie raka sutka. 
Do cech charakterystycznych "pępka rakowego" należą:

</doc>
<doc id="641142" url="https://pl.wikipedia.org/wiki?curid=641142" title="Copa CONMEBOL 1994">
Copa CONMEBOL 1994

III Copa Conmebol 1994
1/8 finału (01-11.11).
 Grêmio Porto Alegre – São Paulo FC 0:0 i 0:0, karne 5:6
 Minervén SC – Botafogo FR 1:1 i 0:0, karne 5:4
 SC Corinthians Paulista – EC Vitória 3:2 i 1:1
 Club Sporting Cristal – CD El Nacional 2:1 i 1:0
 CA Lanús – CA San Lorenzo de Almagro 1:1 i 2:2, karne 2:4
 Club Universidad de Chile – Oriente Petrolero 4:1 i 5:0
 CA Huracán – Club Cerro Corá 1:4 i 2:1
 CA Peñarol – Danubio FC 2:0 i 0:1
1/4 finału (15-24.11).
 São Paulo FC – Club Sporting Cristal 3:1 i 0:0
 Minervén SC – SC Corinthians Paulista 2:5 i 0:6
 CA San Lorenzo de Almagro – Club Universidad de Chile 1:0 i 1:3
 Cerro Cora Asunción – CA Peñarol 3:1 i 1:6
1/2 finału (29.11-09.12).
 SC Corinthians Paulista – São Paulo FC 3:4 i 3:2, karne 4:5
 CA Peñarol – Club Universidad de Chile 2:0 i 1:1
FINAŁ.
 São Paulo FC – CA Peñarol 6:1 i 0:3
14 grudnia 1994 São Paulo? (?)
 São Paulo FC – CA Peñarol 6:1
Sędzia: ?
Bramki: ?
São Paulo Futebol Clube: ?
Club Atlético Peñarol:?
21 grudnia 1994 Montevideo? (?)
 CA Peñarol – São Paulo FC 3:0
Sędzia: ?
Bramki: ?
Club Atlético Peñarol: ?
São Paulo Futebol Clube:?

</doc>
<doc id="641143" url="https://pl.wikipedia.org/wiki?curid=641143" title="Repatriant">
Repatriant



</doc>
<doc id="641145" url="https://pl.wikipedia.org/wiki?curid=641145" title="Lampion">
Lampion



</doc>
<doc id="641149" url="https://pl.wikipedia.org/wiki?curid=641149" title="Allan Pinkerton">
Allan Pinkerton

Allan Pinkerton (ur. 25 sierpnia 1819 w Glasgow, zm. 1 lipca 1884 w Chicago) – amerykański detektyw i wywiadowca, założyciel Agencji Pinkertona – pierwszej agencji detektywistycznej na świecie.
Życiorys.
Pinkerton urodził się w Glasgow w Szkocji, jego rodzicami byli William i Isabell; w miejscu, gdzie znajdował się rodzinny dom Allana, stoi obecnie główny meczet Glasgow. Z zawodu był bednarzem, w młodości działał także w robotniczym ruchu czartystów. Zniechęcony porażką przy próbach agitacji na rzecz uzyskania powszechnego prawa wyborczego przez wszystkich obywateli Pinkerton wyjechał do Stanów Zjednoczonych w 1842 roku w wieku 23 lat. W 1849 roku został mianowany na stanowisko głównego detektywa-śledczego miasta Chicago. W latach pięćdziesiątych razem z chicagowskim adwokatem Edwardem Ruckerem doprowadził do stworzenia Północno-Zachodniej Agencji Policyjnej ("North-Western Police Agency"), która była później znana pod nazwą Agencji Pinkertona. Znakiem firmowym tej firmy było szeroko otwarte oko z napisem „my nigdy nie śpimy” ("we never sleep"). Według niektórych od tego właśnie ukuta została nazwa „prywatne oko”. Wraz z rozwojem terytorialnym Stanów Zjednoczonych swój obszar działania powiększały także przedsiębiorstwa kolejowe. Agencja Pinkertona w latach pięćdziesiątych doprowadziła do rozwiązania serii spraw dotyczących napadów na pociągi. Dzięki temu Pinkerton stał się bardziej znany i udało mu się nawiązać znajomość z George'em McClellanem i Abrahamem Lincolnem.
Zanim wstąpił do armii Unii w czasie wojny secesyjnej, doprowadził do wypracowania kilku technik detektywistycznych, które pozostają w użyciu do dziś. Były to m.in. inwigilacja podejrzanego, infiltracja środowisk przestępczych poprzez „pracę pod przykryciem”. Po wybuchu wojny domowej Pinkerton był, w latach 1861–1862, szefem służb wywiadowczych Union Intelligence Service. Udało się mu wykryć spisek zmierzający do zamordowania prezydenta Lincolna w drodze na uroczystości inaugurujące jego prezydenturę w Baltimore w stanie Maryland. Agenci Pinkertona często przebierali się lub udawali konfederatów i ich sympatyków, po to aby uzyskać informacje wywiadowcze. Nawet sam Pinkerton uczestniczył w kilku „wypadach” na terytorium rebelianckie pod pseudonimem majora E.J. Allena. Później na stanowisku szefa wywiadu zastąpił go Lafayette Baker.
Po służbie wojskowej zajmował się nadal tropieniem przestępców napadających na pociągi, brał także udział w zwalczaniu tajnych często terrorystycznych organizacji związkowych. Pinkerton zmarł w Chicago w 1884 roku w wyniku infekcji, która wywiązała się po tym, jak ugryzł się w język po pośliźnięciu się na chodniku. W chwili śmierci opracowywał system, który pozwoliłby na zgromadzenie w jednym miejscu bazy informacji kryminalnych, jego dzieło jest obecnie kontynuowane przez FBI. Pinkerton został także członkiem „Wojskowej Galerii Sław Wywiadu” ("Military Intelligence Hall of Fame").
Po jego śmierci agencja wkrótce stała się główną siłą używaną przy tłumieniu strajków robotniczych. Ten fakt spowodował, że osoba Pinkertona była postrzegana przez wielu w negatywnym świetle i uważano go za zbrojne ramię wielkiego kapitalizmu, mimo że firma, którą założył zawsze kierowała się wypracowanym przez niego „kodeksem moralnym”. Agenci Pinkertona ochraniali fabryki w trakcie wielu strajków pod koniec XIX i na początku XX wieku (m.in. strajk Pullmana), ale mieli też na swoim koncie wiele wyjaśnionych spraw kryminalnych (takich jak chociażby gang rabusiów pociągów Wild Bunch z Dzikiego Zachodu).

</doc>
<doc id="641151" url="https://pl.wikipedia.org/wiki?curid=641151" title="EOG">
EOG



</doc>
<doc id="641155" url="https://pl.wikipedia.org/wiki?curid=641155" title="Carl Frederic Aagaard">
Carl Frederic Aagaard

Carl Frederic Aagaard (ur. 29 stycznia 1833 w Odense, zm. 2 listopada 1895 w Kopenhadze) – duński malarz.
Życiorys.
Podstawy malarstwa otrzymał w rodzinnym Odense. W 1852 przeniósł się do Kopenhagi i dołączył do swojego brata Johana – drzeworytnika, pod którego kierunkiem uczył się drzeworytnictwa i akwaforty. Równocześnie pobierał lekcje malarstwa dekoracyjnego u Georga Hilkera. Uczestniczył także w zajęciach w Królewskiej Duńskiej Akademii Sztuk. Wkrótce postanowił skupić się na malarstwie i został uczniem pejzażysty P.C. Skovgaarda.
Jako malarz dekoracyjny był współautorem zdobienia westybulu Królewskiego Uniwersytetu Weterynaryjnego i Rolniczego (wraz z Hilkerem) oraz ozdobnych obramowań do fresków Wilhelma Marstranda w kaplicy grobowej króla Chrystiana IV w katedrze w Roskilde (wraz z Heinrichem Hansenem). Samodzielnie pracował we Frijsenborgu, Dagmarteatret i National Scala.
Jako pejzażysta swoją pierwszą wystawę miał w 1857 i otrzymał nagrodę Neuhausenske. W 1865 został pierwszym laureatem nagrody Sødringske Opmuntrings dla malarzy pejzażystów za pracę przedstawiającą jesienny poranek w Jægersborg Dyrehave, która została zakupiona przez Państwowe Muzeum Sztuki w Kopenhadze.
Przed 1871 oraz w latach 1875–1876 odbył dwie długie podróże artystyczne do Włoch. Od 1874 był członkiem Królewskiej Duńskiej Akademii Sztuk.

</doc>
<doc id="641157" url="https://pl.wikipedia.org/wiki?curid=641157" title="Madonna dei Fiori">
Madonna dei Fiori

 Madonna dei Fiori (nazwa w jęz. wł.; pol. Sanktuarium Matki Bożej od Kwiatów) – sanktuarium w miejscowości Bra w diecezji turyńskiej.
Kompleks składa się ze Starego Sanktuarium, Sanktuarium i domu Ćwiczeń Duchownych.
Historia.
Stare Sanktuarium zostało wzniesione w 1626 roku w miejsce kaplicy upamiętniającej objawienie Matki Bożej młodej kobiecie Egidii Mathis 29 grudnia 1336. Budynek jest złożony z kaplic, w jednej z nich znajduje się figurka Matki Boskiej od Kwiatów, która 8 września w dzień patrona, jest niesiona w procesji przez miasto. Wewnątrz sanktuarium zachowały się freski przedstawiające "Pokłon pasterzy", "Madonnę z Janem Chrzcicielem i św. Rocco" i obraz "Matki Bożej od Kwiatów" autorstwa flamandzkiego malarza Jeana Clareta oraz fresk "Męczeństwo świętego Stefana", prawdopodobnie kopia fresku Giovanniego Antonia Molineriego z kościoła Św Antoniego Vecchio z Bra.
Nowa świątynia zaprojektowana przez Bartholomeo Gallo na centralnym planie z dwiema dzwonnicami, została zbudowana w 1933 roku. Wewnątrz znajdują się freski autorstwa Piero Dalle Ceste i przedstawiają objawienie Matki Boskiej od Kwiatów.
Obok sanktuarium znajdują się ogrody w których w okresie 8-29 grudnia powtórnie kwitną drzewa dzikich śliw (z wyjątkiem roku 1913 i 1938).

</doc>
<doc id="641158" url="https://pl.wikipedia.org/wiki?curid=641158" title="Objawy wciągania">
Objawy wciągania

Objawy wciągania - zespół objawów chorobowych pozwalających podejrzewać wystąpienie raka sutka.
Należą do nich:
Zmiany te nie są jednak całkowicie pewne, potwierdzenie raka zależy od badań dodatkowych (głównie badania histologicznego).

</doc>
<doc id="641160" url="https://pl.wikipedia.org/wiki?curid=641160" title="PB">
PB



</doc>
<doc id="641163" url="https://pl.wikipedia.org/wiki?curid=641163" title="Pomoc rekonwersyjna">
Pomoc rekonwersyjna

Pomoc rekonwersyjna − pomoc udzielana żołnierzom zawodowym zwalnianym z tej służby.
Żołnierze zawodowi stanowią specyficzną grupę zawodową. Posiadane przez nich kwalifikacje nie są najbardziej poszukiwane na rynku pracy, a nabyte przez lata służby przyzwyczajenia, mogą czasem tę sytuację jeszcze bardziej pogarszać. Byli żołnierze zawodowi stanowią bardzo liczną grupę ludzi, w tzw. wieku produkcyjnym. W związku z tym, ustawodawca przewidział szereg rozwiązań mających na celu zagospodarowanie tego potencjału. 
Etymologia.
Słownik wyrazów obcych i trudnych pojęcie konwersji tłumaczy jako „przystosowanie czegoś do jakichś innych celów, zmiana jakiejś działalności, np. zaprzestanie konwersji fabryk zbrojeniowych na potrzeby cywilne”, natomiast pojęcie konwersji w informatyce rozumie jako „zmianę zapisu z jednego języka na inny lub z jednej wersji języka na inną – bez zmiany treści informacji”. Słowo konwersja pochodzi z języka łacińskiego – conversio – odwrócenie. W tym przypadku nie chodzi o fabryki ani o przetwarzanie plików komputerowych, ale o „zrobienie z cywila żołnierza”. Tłumaczenie słowa „rekonwersja” można znaleźć natomiast w „Słowniku wyrazów obcych i zwrotów obcojęzycznych” Władysława Kopalińskiego: „Rekonwersja ekon. przestawienie (np. przemysłu) z powrotem ze stopy wojennej na pokojową. Etym. – 'przywrócenie; jw.'; zob. ; 'odwrócenie; nawrócenie; zmiana; konwersja z ”. Dodany przedrostek „Re” oznacza więc powrót obecnego żołnierza do funkcjonowania w środowisku cywilnym.
Możliwości zatrudnienia.
Jak stanowi art. 119 ust. 1 ustawy z dnia 11 września 2003 r. o służbie wojskowej żołnierzy zawodowych () „żołnierz zwolniony z zawodowej służby wojskowej z powodu, o którym mowa w art. 111 pkt 3, 8, 9 lit. b i pkt 10 oraz art. 112 pkt 3-5, korzysta z pierwszeństwa w zatrudnieniu, w szczególności w administracji publicznej oraz na stanowiskach pracy związanych z obronnością kraju”. Są to przyczyny od nich niezależne, a stojące często po stronie wojska. Wykonując delegację art. 119 ust. 2, Prezes Rady Ministrów wydał rozporządzenie, które określa stanowiska pracy związane z obronnością kraju, na które w pierwszej kolejności wyznacza się byłych żołnierzy zawodowych. Zgodnie z § 1, jego przepisy dotyczą tylko żołnierzy wymienionych w art. 119 ust. 1 ustawy pragmatycznej. Jak stanowi § 2 ust. 1 „stanowiskami pracy związanymi z obronnością kraju są stanowiska, na których zakres czynności pracownika obejmuje realizację zadań obronnych wynikających z ustawy z dnia 21 listopada 1967 r. o powszechnym obowiązku obrony Rzeczypospolitej Polskiej () oraz innych ustaw i wydanych na ich podstawie aktów wykonawczych”. Stanowiska te nazywa i wymienia ust. 2. Są to stanowiska od inspektora, referenta (równorzędnego) do dyrektora departamentu lub innej komórki organizacyjnej (równorzędnego) włącznie, występujące w następujących instytucjach:
Formy pomocy.
W celu zagwarantowania zatrudnienia byłym żołnierzom zawodowym, § 3 nakazuje szefom wojewódzkich sztabów wojskowych prowadzenie wykazów stanowisk pracy związanych z obronnością kraju, na podstawie informacji otrzymanych od wyżej wymienionych instytucji. W informacji powinny być zawarte dane dotyczące charakteru stanowiska, wymagań w stosunku do kandydata – byłego żołnierza zawodowego – w zakresie jego wykształcenia, doświadczenia wojskowego i wiedzy specjalistycznej, a także procedury obsady tego stanowiska.
To jeszcze nie wszystkie formy pomocy, jakie przewidziano dla żołnierzy wymienionych w art. 119 ust. 1 ustawy pragmatycznej. Na podstawie art. 120, w okresie dwóch lat od dnia zwolnienia z zawodowej służby wojskowej, mogą oni korzystać z pomocy w zakresie przekwalifikowania, doradztwa zawodowego lub pośrednictwa pracy, udzielanej przez właściwe organy. W ramach tej pomocy, mogą być pokrywane koszty:
Pomocą tą może być objęty również żołnierz zawodowy przeniesiony do dyspozycji, za zgodą dowódcy jednostki wojskowej, w którego dyspozycji żołnierz ten pozostaje, oraz żołnierz zawodowy w okresie wypowiedzenia stosunku służbowego zawodowej służby wojskowej dokonanego przez właściwy organ.
Art. 120 ust. 4 deleguje do Ministra Obrony Narodowej obowiązek określenia, w drodze rozporządzenia, szczegółowych warunków i trybu korzystania przez żołnierzy zawodowych i byłych żołnierzy zawodowych z uprawnień, o których mowa wyżej, z uwzględnieniem szczególnego traktowania tych żołnierzy, którzy zostali zwolnieni z zawodowej służby wojskowej ze względu na zmiany organizacyjne, o których mowa w art. 114 ust. 2, i nie posiadają uprawnień do świadczeń emerytalnych lub rentowych. 
Zgodnie z § 1 rozporządzenie określa szczegółowe warunki i tryb korzystania przez żołnierzy zawodowych i byłych żołnierzy zawodowych z pomocy w zakresie:
Omówione wyżej formy pomocy nie są jedynymi, jakie przewidziano w rozporządzeniu. Zgodnie z § 12 żołnierz zawodowy może zostać skierowany, za zgodą dowódcy jednostki wojskowej, w której pełni służbę, decyzją Pełnomocnika Ministra Obrony Narodowej, na praktykę zawodową, jeżeli jest to niezbędne do uzyskania zatrudnienia. Praktyka taka może trwać do 6 miesięcy, pod warunkiem jej zakończenia przed dniem zwolnienia z zawodowej służby wojskowej. Postępowanie w sprawie udzielenia zgody na odbycie praktyki odpowiednie, jak w przypadku przekwalifikowania.
Poza powyższymi formami pomocy, funkcjonuje jeszcze pośrednictwo pracy dla byłych żołnierzy. Jak stanowi § 13 organy wojskowe, o których mowa w § 3, prowadzą pośrednictwo pracy dla byłych żołnierzy zawodowych przez swoich pełnomocników, dyrektora Wojskowego Centrum Aktywizacji Zawodowej i kierowników ośrodków aktywizacji zawodowej. Były żołnierz zawodowy ubiegający się o zatrudnienie składa do właściwego organu wojskowego, wniosek o zatrudnienie, z tym że na stanowiska pracy związane z obronnością kraju – wyłącznie do właściwego terytorialnie szefa wojewódzkiego sztabu wojskowego. Organ wojskowy, na wniosek byłego żołnierza zawodowego, przedstawia mu, w miarę możliwości, oferty pracy na wolnych stanowiskach pracy w rejonie miejsca zamieszkania, uwzględniając potrzeby żołnierza i posiadane przez niego kwalifikacje oraz wymagania związane z zatrudnieniem na konkretnym stanowisku pracy. W porozumieniu z innymi organami wojskowymi prowadzącymi pośrednictwo pracy, przedstawia także, w miarę możliwości, oferty pracy w innych rejonach wskazanych przez żołnierza, jeżeli brak jest ofert pracy w miejscu zamieszkania żołnierza.
Na podstawie § 15 żołnierzowi zawodowemu oraz byłemu żołnierzowi zawodowemu zakwalifikowanemu na szkolenie w ramach przyuczenia do zawodu lub przekwalifikowania realizowanego w ramach pomocy rekonwersyjnej poza miejscem zamieszkania żołnierza pokrywa się koszty przejazdów i zakwaterowania z miejsca zamieszkania żołnierza do ośrodka szkolenia i z powrotem, jeżeli przejazd odbywa się na odległość powyżej 50 kilometrów w jedną stronę. Pokrycia kosztów dokonuje się na podstawie złożonego przez zainteresowanego oświadczenia o wysokości faktycznie poniesionych kosztów, potwierdzonych oryginałami rachunków i biletów. W razie odbycia przejazdu innym środkiem transportu niż środkami publicznego transportu zbiorowego wykonywanym przez przewoźników kolejowych, zainteresowanemu pokrywa się koszty tego przejazdu w wysokości równej cenie biletu za przejazd drugą klasą pociągu osobowego, z uwzględnieniem przysługujących ulg. Pokrycia kosztów dokonuje dla żołnierza zawodowego – właściwy dowódca jednostki wojskowej, natomiast dla byłego żołnierza zawodowego – właściwy terytorialnie szef wojewódzkiego sztabu wojskowego, poprzez wojskowego komendanta uzupełnień właściwego dla miejsca zamieszkania tego żołnierza. Koszty przejazdu, noclegu oraz szkolenia pokrywa się do wysokości limitów określonych corocznie w odrębnych przepisach.
Słownik użytych pojęć.
§ 2 zawiera słownik użytych w rozporządzeniu pojęć. Użyte w nim określenia oznaczają:
Organy wojskowe udzielające pomocy.
Jak stanowi § 3 organami wojskowymi właściwymi w zakresie udzielania pomocy rekonwersyjnej są: Pełnomocnik Ministra Obrony Narodowej, dowódcy rodzajów sił zbrojnych, dowódcy okręgów wojskowych, dowódcy korpusów, komendanci szkół, szefowie wojewódzkich sztabów wojskowych, dowódcy garnizonów i wojskowi komendanci uzupełnień. Dowódcy oraz szefowie, o których mowa wyżej, z wyjątkiem wojskowych komendantów uzupełnień, udzielają pomocy rekonwersyjnej za pośrednictwem swoich pełnomocników.
Sposób realizacji pomocy.
Sposób realizacji udzielanej pomocy rekonwersyjnej regulują przepisy § 5 – 15. Przed planowanym terminem zwolnienia żołnierza zawodowego z zawodowej służby wojskowej z przyczyn, o których mowa w art. 111 pkt 3, 8, 9 lit. b i pkt 10 oraz art. 112 pkt 3-5 ustawy, dowódca jednostki wojskowej kieruje tego żołnierza w ramach doradztwa zawodowego na zajęcia grupowe w terminie ustalonym z żołnierzem. Udzielenie pomocy nie odbywa się automatycznie. Nie można nikogo „uszczęśliwiać na siłę”. Żołnierz musi wyrazić chęć skorzystania z każdej z form udzielanej pomocy. W związku z tym, żołnierz zawodowy może zrezygnować z udziału w zajęciach grupowych, składając na tę okoliczność pisemne oświadczenie, które dołącza się do akt personalnych tego żołnierza. Zajęcia te realizowane są przez Wojskowe Centrum Aktywizacji Zawodowej lub ośrodki aktywizacji zawodowej w wymiarze dwóch lub trzech dni. Były żołnierz zawodowy korzysta z doradztwa zawodowego w trybie indywidualnym. 
Żołnierz zawodowy i były żołnierz zawodowy może korzystać z przyuczenia do zawodu lub przekwalifikowania zawodowego, realizowanego w ośrodkach szkolenia oraz w instytucjach uprawnionych do prowadzenia kształcenia i szkoleń. Koszty za korzystanie z przyuczenia do zawodu lub przekwalifikowania zawodowego pokrywa się w całości lub w części do wysokości określanej corocznie w odrębnych przepisach. Taka pomoc udzielana jest na podstawie wniosku złożonego do Pełnomocnika Ministra Obrony Narodowej, za pośrednictwem dowódcy jednostki wojskowej, w której pełni służbę. Dowódca jednostki wojskowej o przesłanym wniosku powiadamia właściwego pełnomocnika dowódcy rodzaju sił zbrojnych albo okręgu wojskowego, korpusu lub szefa wojewódzkiego sztabu wojskowego oraz zainteresowanego żołnierza o sposobie rozpatrzenia wniosku.
Byłemu żołnierzowi zawodowemu powyższa pomoc rekonwersyjna udzielana jest na podstawie wniosku złożonego do Pełnomocnika Ministra Obrony Narodowej, za pośrednictwem wojskowego komendanta uzupełnień właściwego ze względu na miejsce zamieszkania tego żołnierza. Wniosek, o którym mowa wyżej, powinien zawierać: stopień wojskowy, imię i nazwisko, adres, numer telefonu kontaktowego żołnierza zawodowego lub byłego żołnierza zawodowego, formę pomocy rekonwersyjnej, z której chciałby skorzystać żołnierz zawodowy lub były żołnierz zawodowy, w tym pełną nazwę szkolenia i kierunek szkolenia, instytucję organizującą szkolenie, termin szkolenia, koszt szkolenia oraz uzasadnienie wyboru formy pomocy rekonwersyjnej.
Zgody na świadczenie pomocy polegającej na przyuczeniu do zawodu lub przekwalifikowania zawodowego, realizowanego w ośrodkach szkolenia oraz w instytucjach uprawnionych do prowadzenia kształcenia i szkoleń, udziela Pełnomocnik Ministra Obrony Narodowej, w formie decyzji. Osobom posiadającym tę zgodę, właściwy dla jego miejsca zamieszkania szef wojewódzkiego sztabu wojskowego pokrywa część lub całość kosztów szkolenia przez przekazanie należności za szkolenie żołnierza na konto bankowe instytucji realizującej szkolenie, na podstawie faktury lub rachunku wystawionego przez tę instytucję, albo przez wypłatę żołnierzowi należności za szkolenie – po przedstawieniu przez tego żołnierza oryginału rachunku potwierdzającego opłacenie kosztów szkolenia oraz zaświadczenia o uczestnictwie w szkoleniu.
Opinie dyrektora Departamentu Spraw Socjalnych i Rekonwersji.
Wydaje się, że przepisy zostały tak napisane by odejście żołnierza z zawodowej służby wojskowej było jak najmniej stresujące, a przyszłość widziana była w „różowych kolorach”. tę sielankę burzy szara rzeczywistość. W wywiadzie udzielonym „Polsce Zbrojnej”, dyrektor Departamentu Spraw Socjalnych i Rekonwersji (DSSiR), skarży się na „przeżycie się” rekonwersji w obecnej formie. Upłynęły dopiero (lub aż) dwa lata od wejścia w życie nowej pragmatyki. Stanowisko swoje uważa za „papierowe”, gdyż jak twierdzi „nie ma bowiem praktycznie żadnego wpływu na to, co się dzieje w terenie, w teoretycznie podległej strukturze. Politykę rekonwersyjną kreują wojska, które mają etaty i pieniądze. Im podlegają pełnomocnicy i ośrodki aktywizacji zawodowej w terenie ”. W dalszej części wywiadu dyrektor uskarża się na zbyt biurokratyczne w jego przekonaniu struktury, z przerostem stanowisk kierowniczych w stosunku do merytorycznych. Zły jest także system ewidencji udzielanej zainteresowanym samej pomocy. Nazywa go „systemem kreskowym”. „Dzwoni były wojskowy z pytaniem do jednostki – kreska, prosi o radę w WKU – kreska, przyszedł na targi pracy – kreska”. Taki system powoduje, że statystycznie udziela się pomocy znacznie większej ilości uprawnionych niż ich rzeczywiście jest. Wywiad kończy się jednak optymistycznym akcentem. Dyrektor DSSiR twierdzi bowiem, że jeżeli przy obecnej skali bezrobocia w Polsce, co pięty zwolniony z wojska uzyska pracę dzięki pomocy struktur rekonwersyjnych, będzie on z tego faktu zadowolony.
Wyniki kontroli w MON.
13 czerwca 2006 r. NIK przedstawił na konferencji prasowej wyniki kontroli przeprowadzonej w MON. Pod lupę wzięto właśnie system pomocy rekonwersyjnej. Wyniki kontroli są bardzo niekorzystne dla MON-u. Zgodnie z raportem „system regulujący świadczenie pomocy rekonwersyjnej stworzono niestarannie, a przepisy prawne były wadliwe /…/. MON zarzucono m.in., że nie podjął skuteczniejszych działań, by w porozumieniu z ministrem pracy ustalić warunki i tryb kierowania byłych żołnierzy na stanowiska pracy związane z obronnością kraju ”. Do listy zarzutów pod adresem MON, dorzucono także nadużycia polegające na udzielaniu pomocy finansowej osobom nieuprawnionym, a odmawianie jej uprawnionym oraz finansowanie szkoleń, które w praktyce nigdy się nie odbyły. Pojawił się także zarzut pod adresem Departamentu Spraw Socjalnych i Rekonwersji, nienależytego sprawowania nadzoru nad działalnością podległych komórek terenowych. Pochwalono jednak warszawski ośrodek aktywizacji zawodowej, za sprawne funkcjonowanie i pozyskanie największej ilości miejsc pracy. Na zakończenie przedstawiono zalecenia m.in. dokonania zmian organizacyjnych mających usprawnić rekonwersję.

</doc>
<doc id="641164" url="https://pl.wikipedia.org/wiki?curid=641164" title="Rob Levin">
Rob Levin

Rob Levin, pseud. lilo (ur. 16 grudnia 1955, zm. 16 września 2006) – amerykański programista, założyciel internetowej sieci IRC freenode i właściciel PDPC.
Zmarł w wyniku obrażeń głowy odniesionych podczas zderzenia jego roweru z samochodem w Houston 12 września 2006. Prawdopodobnie jedną z przyczyn jego śmierci był fakt, iż podczas jazdy nie miał założonego kasku.
Zmarł, pozostawiając żonę Debbie i syna Benjamina.

</doc>
<doc id="641168" url="https://pl.wikipedia.org/wiki?curid=641168" title="Rekonwersja">
Rekonwersja



</doc>
<doc id="641171" url="https://pl.wikipedia.org/wiki?curid=641171" title="Zlodowacenia na terenie Polski">
Zlodowacenia na terenie Polski

W epoce plejstocenu wystąpił cykl kilku zlodowaceń, podczas których obszar Polski częściowo lub niemal całkowicie pokryty był lądolodem. W tym czasie lądolód okresowo narastał i topniał, przez co na terenie prawie całego kraju znajdują się plejstoceńskie osady lodowcowe i wodnolodowcowe.
Podczas plejstoceńskich glacjałów wielokrotnie tworzyły się lodowce górskie. W Karpatach szczególnie miało to miejsce w Tatrach i w Niżnych Tatrach, a w Sudetach w Karkonoszach. W tych pasmach górskich, a zwłaszcza w Tatrach, do dzisiaj widać liczne ślady w postaci kotłów lodowcowych, moren, rygli skalnych, wygładów lodowcowych oraz systemów dolin U-kształtnych, dolin zawieszonych i innych form rzeźby glacjalnej. Natomiast obszar Gór Świętokrzyskich był prawie w całości pokryty lądolodem skandynawskim, z którego wystawały jedynie wyższe partie gór jako nunataki.
Na tych obszarach kraju, do których nie dotarł lądolód, gdy śniegu było bardzo dużo lecz zbyt mało, aby się uformował lodowiec lokalny (lodowiec górski), panowały warunki peryglacjalne. Duże nagromadzenia śniegu powodowały słabsze, lecz podobne do efektów działania lodowca na rzeźbę terenu, procesy niwalne. Ich rezultaty można rozpoznać w wielu masywach górskich – w Tatrach, na Babiej Górze, w Karkonoszach, Masywie Śnieżnika, Górach Izerskich, są to m.in. nisze niwalne.
W jeszcze cieplejszych okresach (jak i w wielu krajach położonych na południe od Polski), zamiast opadów śniegu występowały nieraz zwiększone opady deszczu (tzn. okresy pluwialne lub pluwiały), modelując powierzchnię terenu erozyjnie. Efekty tych procesów widać w niektórych miejscach do dziś, np. w niższych częściach polskich Karpat, gdzie również występują szerokie doliny.
Zlodowacenia w Polsce.
Należy zwrócić uwagę, że podany podział jest tylko jednym z zaproponowanych i dotyczy jedynie Polski. W pozostałej części Europy i na świecie (szczególnie w Ameryce Północnej) wydarzenia przebiegały podobnie, lecz niekiedy znacząco różniły się w szczegółach lub ramach czasowych i niekiedy bardzo trudno jest skorelować je wzajemnie regionalnie. Burzliwe dyskusje i spory nt. dokładnego opisu ostatnich ziemskich lodowaceń ciągle trwają, jak w rzadko której innej dziedzinie geologii i prawdopodobnie będą trwały jeszcze wiele lat.
Zlodowacenie północno-wschodnio-polskie (podlaskie).
Zwane zlodowaceniem podlaskim lub zlodowaceniem północno-wschodnio-polskim. Trwało od 1200 tys. do 950 tys. lat temu.
Zlodowacenie Narwi.
Uznaje się je za najstarsze polskie zlodowacenie plejstoceńskie. Podczas niego czoło lądolodu dosięgło północnego przedpola Wyżyny Lubelskiej, rejonu ujścia Pilicy i okolic Płocka, skąd linię zasięgu prowadzi się na północ, w stronę Doliny Dolnej Wisły. Lądolód pokrył więc wówczas północno-wschodnią część kraju. Gliny zwałowe występujące lokalnie w przekroju doliny Wisły, w rejonie Gałachów, są pozostałością po tym zlodowaceniu.
Określenie dokładnego zasięgu tego zlodowacenia jest trudne, gdyż jego utwory praktycznie nie występują na powierzchni terenu. Według niektórych szacunków miało ono miejsce od 950 tysięcy do 900 tysięcy lat temu.
Po okresie zlodowacenia nastąpił interglacjał podlaski, podczas którego rzeki wydrążyły głębokie doliny, wypełniające się osadami aluwialnymi, zwłaszcza piaszczysto-żwirowymi, a także mułem zawierającym szczątki flory.
Zlodowacenia południowopolskie.
Trwało od 730 tys. do 430 tys. lat temu.
Zlodowacenie Nidy.
Było pierwszym ze zlodowaceń południowopolskich, podczas którego lądolód objął Wzniesienia Łódzkie i Wyżynę Lubelską, oparł się o północne stoki Gór Świętokrzyskich. Najstarszy poziom gliny zwałowej jest uważany za ślad po tym zlodowaceniu; szczególnie dobrze zachowane jej pokłady znajdują się w północnej i zachodniej części Gór Świętokrzyskich, a także w rejonach rowu Kleszczowa (koło Bełchatowa) i niektórych głębokich dolinach Wyżyny Lubelskiej.
Najstarsze znane polskie lessy, mułki i iły warwowe akumulowały się w okresie tego glacjału.
W niewielu miejscach w kraju zachowały się osady rzeczne, bagienne i jeziorne zawierające szczątki fauny i flory (m.in. na Wzniesieniach Łódzkich, Nizinie Mazowieckiej, Wyżynie Lubelskiej), świadczące o interglacjale małopolskim, który nastąpił po zlodowaceniu Nidy.
Zlodowacenie Sanu I.
W kolejnym ze zlodowaceń południowopolskich, lądolód osiągnął przedpole Sudetów i Dolinę Dolnego Sanu, przekraczając tym samym pas wyżyn środkowopolskich. Gliny zwałowe, będące pozostałością tego okresu osiągają miąższość od 5 do 30 metrów.
Po okresie ochłodzenia nastąpił interglacjał ferdynandowski, podczas którego lądolód całkowicie ustąpił z terenów Polski, co wzmogło procesy erozyjne; osadzały się piaski, żwiry, bruki rezydualne, a w jeziorach mułki, ziemia okrzemkowa, kreda jeziorna, gytia i torfy.
Zlodowacenie Sanu II.
W ostatnim ze zlodowaceń południowopolskich lądolód dosięgnął północnych stoków Roztocza i Karpat oraz Sudetów. W tym czasie osadziły się gliny zwałowe, piaski i żwiry wodnolodowcowe o miąższości kilkunastu metrów. W dolinach rzek spływających z Karpat zalegało 90 metrów osadów.
Po chłodnym okresie nastąpił dwudzielny interglacjał wielki, w czasie którego powstały rzeczne osady okruchowe, a także osady jeziorne, muły, iły, kreda jeziorna, ziemia okrzemkowa i torfy, obecne dziś na wyżynach przedpola Karpat i Sudetów, czy na Niżu Polskim.
Zlodowacenia środkowopolskie.
Trwało od 300 tys. do 170 tys. lat temu.
Zlodowacenie Liwca.
W pierwszym ze zlodowaceń środkowopolskich, które wystąpiło 400–360 tys. lat temu, lądolód objął swoim zasięgiem Polskę północno-wschodnią; w dorzeczu rzeki Liwiec jego czoło sięgało równoleżnika, na którym leży dziś Warszawa. Osady powstałe w tym glacjale to gliny zwałowe; osadami zastoiskowymi są mułki i iły warwowe, które akumulowane były w jeziorach zastoiskowych powstających przed czołem lądolodu. Najstarsze poziomy lessowe południowej Polski powstały podczas tego zlodowacenia.
Po chłodnym okresie nastąpił niedługi, trwający kilkadziesiąt tysięcy lat, interglacjał Zbójna, kiedy dominowała erozja utworów z poprzednich zlodowaceń. Klimat był cieplejszy od obecnego. Powszechne są osady aluwialne i limniczne z tego interglacjału.
Zlodowacenie Krzny.
Około 330–320 tys. lat temu lądolód, pokrywając obecne dorzecze Krzny, dotarł w sąsiedztwo Wyżyn; Małopolskiej i Lubelskiej. Wcisnął się lobem między obie doliną pra-Wisły.
Po zlodowaceniu Krzny nastąpiło duże ocieplenie – interglacjał lubelski, z dwoma optimami klimatycznymi.
Zlodowacenie Odry.
Miało ono największy zasięg spośród zlodowaceń środkowopolskich – lądolód ponownie oparł się o Sudety, wkraczając nieznacznie w Bramę Morawską; jego linia zasięgu biegła ku północnemu wschodowi obramowując Góry Świętokrzyskie i dotykając północnej części Roztocza. Ciągi moren czołowych, gliny zwałowe, pola sandrowe, wzgórza kemowe, ozy, występujące na Wzniesieniach Łódzkich, Nizinie Mazowieckiej, Południowopodlaskiej, a także na Wyżynie Śląskiej, Wyżynie Małopolskiej (na których nastąpiła sedymentacja lessów) i na przedgórzu Sudetów wyznaczają maksymalny zasięg tego zlodowacenia.
W następującym interglacjale lubawskim wytworzyły się osady organogeniczne, rzeczne i limniczne, a w lessach występujących na południu Polski znajdują się gleby kopalne, pochodzące właśnie z tego interglacjału.
Zlodowacenie Warty.
Datowane jest na okres od 215/210 tys. do 130/125 tys. lat temu.
Podczas zlodowacenia Warty pojawiły się trzy mniejsze nasunięcia lądolodu, podczas najsilniejszego z nich, określanego czasami jako stadiał Pilicy, dotarł on do Doliny Dolnej Pilicy, nieznacznie ją przekraczając na wschodzie od Warki. Ciąg bardziej lub mniej zachowanych moren czołowych i innych form akumulacyjnych w pasie od rejonu ujścia Wieprza po Podlaskiego Przełomu Bugu wyznacza jego maksymalny zasięg na wschód od Wisły. Natomiast od niej na zachód lądolód tworzył duży lob na południo-zachód od dzisiejszej Łodzi, zajmując obszar dalej ku zachodowi.
Każdy z chłodniejszych okresów zlodowacenia Warty pozostawił po sobie gliny zwałowe poprzedzielane piaszczysto-żwirowymi osadami wodnolodowcowymi lub mułkami i iłami zastoiskowymi a także pasy moren czołowych i pola sandrowe.
Po glacjale Warty klimat znacznie się ocieplił, nastąpił interstadiał eemski, w czasie którego w rejon dolnej Wisły wlały się wody morskie, a pozostałe obszary północnej i środkowej Polski były miejscem tworzenia się osadów jeziornych i rzecznych.
Zlodowacenie północnopolskie.
Trwało od 115 tys. do 11,7 tys. lat temu.
Zlodowacenie Wisły.
Stadiał Torunia.
Podczas tego stadiału lądolód dwukrotnie objął Dolinę Dolnej Wisły, gdzie wcześniej znajdowała się zatoka morska.
Stadiał Świecia.
W czasie następnego stadiału lądolód wkroczył prawdopodobnie także na obszar Warmii i północną część Pojezierza Mazurskiego.
Stadiał główny.
W stadiale głównym zlodowacenia północnopolskiego wydzielono dwie [główne] fazy, pomorską i leszczyńską, podczas której lądolód osiągnął maksymalny zasięg dla stadiału. Jego czoło biegło wtedy od Zielonej Góry przez Leszno, Wrześnię, Konin, Płock, Nidzicę i dalej na wschód. Tuż przed czołem lądolodu powstały pradoliny: Głogowska, Warszawsko-Berlińska (w tym pradolina Bzury-Neru), prowadzące ku zachodowi wody roztopowe. W drugiej fazie, pomorskiej, lądolód pokrył tylko północną Polskę, nieco dalej obejmując doliny dolnej Wisły i Odry. Wody roztopowe odprowadzała na zachód pradolina Toruńsko-Eberswaldzka.
Około 13,8 tys. lat BP (faza Gardna) lądolód ostatecznie ustąpił z terenu obecnej Polski.

</doc>
<doc id="641172" url="https://pl.wikipedia.org/wiki?curid=641172" title="Sopotnik (Polska)">
Sopotnik (Polska)

Sopotnik – dawna wieś w Polsce, obecnie w obrębie miejscowości Paportno-Sopotnik w województwie podkarpackim, w powiecie przemyskim, w gminie Fredropol.
Jeszcze w 1971 roku wymieniany jako odrębna gromada względem Paportna.
Historia.
W II Rzeczypospolitej w woj. lwowskim (powiat dobromilski, gmina Nowosiółki Dydyńskie). Tam 27 września 1934 wszedł w skład gromady o nazwie "Sopotnik" w gminie Nowosiółki Dydyńskie, składającej się z samej wsi Sopotnik.
Podczas II wojny światowej gromadę Sopotnik włączono do Generalnego Gubernatorstwa (dystrykt krakowski, Landkreis Przemysl). Gromadę Sopotnik hitlerowcy włączyli do nowo utworzonej gminy Hujsko, gdzie w 1943 roku liczyła 407 mieszkańców.
Po wojnie włączona do gminy Rybotycze w powiecie przemyskim w nowo utworzonym województwie rzeszowskim
1 lipca 1952 Paportno stanowiło jedną z 13 gromad gminy Rybotycze. Po wojnie w większości wysiedlony.
W związku z reformą znoszącą gminy jesienią 1954 roku, Sopotnik włączono do nowo utworzonej gromady Nowosiółki Dydyńskie, a po jej zniesieniu 1 stycznia 1969 – do nowo utworzonej gromady Huwniki, która przetrwała do końca 1972 roku, czyli do kolejnej reformy gminnej.
Od końca lat 60. XX wieku wieś znajdowała się na terenie „państwa arłamowskiego”.
1 stycznia 1973 w nowo utworzonej gminie Fredropol. W latach 1975–1998 należała administracyjnie do województwa przemyskiego.

</doc>
<doc id="641175" url="https://pl.wikipedia.org/wiki?curid=641175" title="Park Narodowy Cape Breton Highlands">
Park Narodowy Cape Breton Highlands

Park Narodowy Cape Breton Highlands (ang. "Cape Breton Highlands National Park (of Canada)", fr. "Parc national (du Canada) des Hautes-Terres-du-Cap-Breton") - park narodowy położony w północnej części prowincji Nowa Szkocja, w Kanadzie. Park został utworzony w 1936, na powierzchni 949 km2. W pobliżu zachodniego wejścia do parku, nad Zatoką Świętego Wawrzyńca położona jest miejscowość Chéticamp oraz centrum informacyjne parku. Po wschodniej stronie parku, nad brzegiem Oceanu Atlantyckiego w miejscowości Ingonish znajdują się plaże. Obszar parku składa się m.in. z gór, dolin, lasów, wodospadów, skalistych wybrzeży. Obszar ten znany jest jako Cape Breton Highlands.
Fauna.
Na terenie Parku Narodowego Cape Breton Highlands występuje wiele gatunków zwierząt, wśród których można wymienić: łosia, baribala, bielika amerykańskiego, walenia, głuptaka zwyczajanego.
Turystyka.
Dojazd do parku jest skosunkowo łatwy, gdyż przez park przebiega część autostrady zwanej Cabot Trail. We wschodniej części parku znajduje się 18 dołkowe pole golfowe. Magazyn branżowy Golf Magazine ocenił to pole jako jedno ze 100 najlepszych pól na świecie oraz najlepsze, publiczne pole golfowe w Kanadzie.

</doc>
<doc id="641178" url="https://pl.wikipedia.org/wiki?curid=641178" title="Janusz z Tuliszkowa">
Janusz z Tuliszkowa

Janusz z Tuliszkowa – rycerz wielkopolskiej szlachty herbu Dryja.
Od 1403 kasztelan kaliski; 1408 i 1409 - poseł do Wielkiego Mistrza Zakonu Krzyżackiego; 1410 starosta królewski w Gdańsku do czasu wycofania się wojsk polskich. Podpisał pokój toruński 1411 roku. 1414-1418 - delegat strony polskiej na Sobór w Konstancji. Był sygnatariuszem aktu unii horodelskiej 1413 roku. W latach 1413-1426 starosta kłecki, który 4 maja 1413 r. reprezentował mieszczan kłeckich na posiedzeniu kapituły generalnej arcybiskupa Mikołaja Trąby w procesie z kłeckim plebanem, ks. Bogutą. Był sygnatariuszem pokoju mełneńskiego 1422 roku.
Prawdopodobnie w 1416 został członkiem Zakonu Kolii Sabaudzkiej; w 1417 lub 1418 przystąpił do Bractwa św. Krzysztofa; 1419 - poseł na Węgry; 1420 - po zamieszkach na zjeździe w Łęczycy osłabienie pozycji na dworze króla; 1424 - poseł do Austrii (prawdopodobnie ostatnia podróż dyplomatyczna). 
Związany z miastem Tuliszków, które w herbie posiada rycerza. W 2009 r. Mennica Polska wyemitowała dla Tuliszkowa monetę (dukat lokalny, nominał 4 partnerki) w nakładzie 20.000 sztuk z podobizną rycerza i herbu gminy Tuliszków.

</doc>
<doc id="641179" url="https://pl.wikipedia.org/wiki?curid=641179" title="Otto (król Bawarii)">
Otto (król Bawarii)

Otto I Bawarski, "Otto Wilhelm Luitpold Adalbert Waldemar Wittelsbach" (ur. 27 kwietnia 1848 w Monachium, zm. 11 października 1916 w zamku Fürstenried) – król Bawarii w latach 1886–1913.
Życiorys.
Był synem króla Maksymiliana II i księżniczki pruskiej Marii, młodszym bratem Ludwika II. Imię otrzymał po swoim stryju Ottonie I, królu Grecji.
Wraz z bratem wychowywał się na Zamku Hohenschwangau, położonym w niemieckiej wiosce Hohenschwangau niedaleko Füssen, w południowo-zachodniej Bawarii. W latach 1853–1863 wakacje i ferie letnie spędzał w królewskiej willi ojca, w Berchtesgaden. 27 kwietnia 1863 został promowany do stopnia porucznika, a 1 marca 1864 rozpoczął edukację wojskową w korpusie kadetów. 27 kwietnia 1866 roku awansowany do stopnia kapitana służył w królewsko-bawarskim regimencie piechoty.
Książę Otto reprezentował swojego brata Ludwika 18 stycznia 1871 roku na uroczystości koronacji króla Prus Wilhelma Hohenzollerna na cesarza niemieckiego, sam Ludwik odmówił wzięcia udziału w uroczystości. Otto mocno skrytykował ceremonię w liście do brata.
Otto został królem Bawarii po śmierci brata w 1886 roku, jednak nigdy naprawdę nie rządził, a nawet nie do końca był świadomy, że jest królem. Podobnie jak brat, cierpiał na porfirię odziedziczoną po matce; był także chory psychicznie. Został oficjalnie uznany za niepoczytalnego w 1875 roku. Był trzymany w odosobnieniu i pod nadzorem lekarzy aż do swojej śmierci. Krajem rządził regent, którym był stryj Ottona i Ludwika Luitpold Bawarski, a następnie jego syn Ludwik (późniejszy król Ludwik III).
4 listopada 1913 roku konstytucja Bawarii została zmieniona – dodano klauzulę mówiącą, że gdyby regencja z powodu choroby lub nieumiejętności króla trwała przez dziesięć lat i nie byłoby żadnych szans, że król kiedykolwiek będzie zdolny panować – wtedy regent może ogłosić koniec regencji i sam się koronować. Już następnego dnia Otto został pozbawiony korony przez księcia regenta Ludwika. 6 listopada parlament bawarski uchwalił zmianę króla i Ludwikowi złożył przysięgę na konstytucję. Otto dostał natomiast pozwolenie na zachowanie swojego tytułu i wszystkich honorów z nim związanym do czasu śmierci.

</doc>
<doc id="641187" url="https://pl.wikipedia.org/wiki?curid=641187" title="Adam Styka (1890–1959)">
Adam Styka (1890–1959)

Adam Styka (ur. 7 kwietnia 1890 (Kielce), zm. 23 września 1959) (Nowy Jork; USA)– polski malarz, syn Jana Styki, współtwórcy (wraz z Wojciechem Kossakiem) Panoramy Racławickiej i brat Tadeusza.
Życiorys.
Malarz orientalista, w latach 1908–1912 studiował w Państwowej Wyższej Szkole Sztuk Pięknych w Paryżu. Ukończył szkołę wojskową w Fontainebleau i służył w armii francuskiej podczas I wojny światowej. Brał udział w bitwie pod Verdun. Był odznaczony Orderem Narodowym Zasługi ("Ordre national du Mérite") i otrzymał obywatelstwo francuskie. Dzięki pomocy rządu francuskiego podróżował po Afryce Północnej, gdzie zainteresował się tematyką orientalną. Malował również sceny z amerykańskiego Dzikiego Zachodu, a pod koniec życia obrazy o tematyce religijnej.
Był autorem m.in. obrazów "Impresja egipska z piramidami" i "Chrystus król" (1944), który powstał na zamówienie księży pallotynów, którym artystę polecił projektant ówczesnego kościoła przy ul. Skaryszewskiej w Warszawie, inż. Stanisław Marzyński. Artysta wahał się jak najlepiej wykonać zlecenie, szukając inspiracji w lekturze Biblii, ale aresztowanie jego syna przez Niemców przerwało te wahania i obraz był gotowy w niedługim czasie potem. Obraz wisiał w ołtarzu głównym kościoła Chrystusa Króla Pokoju przy ul. Skaryszewskiej aż spłonął w pożarze kościoła 14 stycznia 2007. Wysiłkiem parafii i darczyńców powstała jego kopia dzieła malarza Krzysztofa Antoniego Kudelskiego, która zawisła na miejscu strawionego przez ogień pożaru obrazu Styki.
Został pochowany w Alei Zasłużonych cmentarza w „Nowej Częstochowie” Ojców Paulinów w Doylestown (Pensylwania).

</doc>
<doc id="641191" url="https://pl.wikipedia.org/wiki?curid=641191" title="Aulostomidae">
Aulostomidae



</doc>
<doc id="641194" url="https://pl.wikipedia.org/wiki?curid=641194" title="Mosonmagyaróvár">
Mosonmagyaróvár

Mosonmagyaróvár () – miasto w północno-zachodnich Węgrzech, w pobliżu granicy ze Słowacją i Austrią, w komitacie (okręgu) Győr-Moson-Sopron. Stanowi ośrodek administracyjny powiatu Mosonmagyaróvár. Leży przy ujściu rzeki Litawy do Dunaju. W roku 2011 miasto liczyło 32 493 mieszkańców.
Historia.
W przeszłości na dzisiejsze miasto składały się 2 mniejsze: Magyaróvár (niem. "Ungarisch-Altenburg") i Moson (niem. "Wieselburg"). W średniowieczu siedzibę księstwa Moson wchodzącego w skład Królestwa Węgier przeniesiono z Moson do Magyaróvár. W 1060 doszło pod Mosony doszło do bitwy pomiędzy wojskami pretendenta do tronu węgierskiego Beli I i wspierającego go wojskami księcia polskiego Bolesława II Szczodrego a jego starszym bratem, królem węgierskim Andrzejem I i posiłkującymi go oddziałami cesarskimi. Oba miasteczka połączono w roku 1939.
Podczas powstania węgierskiego w 1956 w mieście doszło do masakry ludności cywilnej.
Osoby związane z miastem.
Po zakończeniu I wojny światowej (w 1921 roku) oraz po utracie majątku w Austrii i na Śląsku Cieszyńskim w Mosonmagyaróvárze osiedliła się ostatnia cieszyńska para książęca - arcyksiążę Fryderyk Habsburg oraz jego małżonka, arcyksiężna Izabela von Croy-Dulmen z dziećmi. Arcyksiężna Izabela zmarła w 1931 roku, a Fryderyk 30 grudnia 1936 r. Oboje zostali pochowani w podarowanej im, rodowej krypcie kościoła parafialnego pw. św. Gerharda w Mosonmagyaróvárze.

</doc>
<doc id="641195" url="https://pl.wikipedia.org/wiki?curid=641195" title="Michael Praed">
Michael Praed

Michael Praed, właściwie Michael David Prince (ur. 1 kwietnia 1960 w Berkeley) – brytyjski aktor. Odtwórca roli Robina Hooda w serialu ITV "Robin z Sherwood" ("Robin of Sherwood" 1984–1985). 
Życiorys.
Wczesne lata.
Urodził się w Berkeley, w Anglii jako syn Kay i Derricka Prince’a. Ma starszą siostrę Hilary i młodszego brata Richarda. W latach 1962–1968 swojego dzieciństwa spędził w Iranie (tu opanował dobrze język perski), gdzie jego ojciec był przedstawicielem firmy. Po powrocie do Anglii próbował początkowo kariery muzyka rockowego. Uczęszczał do Eastbourne College. Potem zdecydował się na studia aktorskie w londyńskiej Guildhall Scholl of Music and Drama, gdzie zagrał pierwsze role w szkolnych spektaklach: "Dom serc złamanych" ("Heartbreak House") George’a Bernarda Shawa, "Król Nicilo" ("King Nicilo"), "Małe dziecko" ("Babes in Arms") Richarda Rodgersa i "Opowieść zimowa" ("The Winter’s Tale") Szekspira. Swoje nazwisko „Praed” wybrał z książki telefonicznej.
Kariera.
Prawdziwą karierę sceniczną rozpoczął na scenie w Southampton. Występował tu w przedstawieniach takich jak "Piękna i Bestia" Jeana Cocteau, "Sługa dwóch panów" Carla Goldoniego, "Kariera Arturo Ui" Bertolta Brechta, "Burza" Szekspira i musicalowej wersji powieści "Trzej muszkieterowie" Aleksandra Dumasa. Został dostrzeżony, zwrócono zwłaszcza na jego umiejętności wokalno-taneczne, w rezultacie otrzymał propozycję zagrania roli Jezusa w musicalu "Godspell" w Haymarket Theatre w Leicester. Ta rola zapowiadała zasadniczy zwrot w karierze. Lecz ani wznowienie musicalu Arthura Sullivana i W.S. Gilberta "Piraci z Penzance" ("The Pirates of Penzance") w londyńskim Theatre Royal Drury Lane (1982-1983), w którym zagrał Fredericka, ani premierowe widowisko muzyczne "Abbacadabra" z tekstem Tima Rice’a i muzyką zespołu ABBA, gdzie wystąpił jako Alladyn, nie odniosły spodziewanego sukcesu. 
Powodzenie wśród masowej publiczności zdobył telewizyjną kreacją Robina z Locksley w serialu ITV "Robin z Sherwood" ("Robin of Sherwood", 1984–1985). Odmówił jednak występowania w kontynuacji tej produkcji i przyjął propozycję zagrania roli księcia Michaela z Mołdawii w operze mydlanej ABC "Dynastia" ("Dynasty", 1984-1986). W 1984 był nominowany do statuetki Bravo Otto dla najlepszej gwiazdy telewizyjnej, przyznawanej przez niemiecki dwutygodnik dla młodzieży „Bravo”. 
W 1984 trafił na Broadway w roli d’Artagnana w musicalu "Trzej muszkieterowie". W teledysku Enyi do utworu „The Celts” (1986) pojawił się jako rycerz. Wystąpił w roli tajemniczego kapitana statku kosmicznego w ekranizacji opowiadania George’a R.R. Martina "Nocni najeźdźcy" ("Nightflyers", 1987) z udziałem Catherine Mary Stewart.
W późniejszym czasie Michael sporadycznie pojawiał się w produkcjach telewizyjnych, w roku 2000 można go było zobaczyć jako Phileasa Fogga w "Tajemniczych przygodach Juliusza Verne’a" (Secret Adventures of Jules Verne). Jednocześnie w swoim prywatnym studio aktor komponował i nagrywał muzykę.
Dziś Michael Praed realizuje się przede wszystkim jako aktor teatralny, na deskach teatru można go było zobaczyć m.in. w takich spektaklach jak: "Contact" (2002/2003), "Misery" (2006) "Blue on Blue" (2006), "Sleuth" (2008) czy "An Ideal Husband" (2008). Systematycznie występuje też jako narrator m.in. w serialach dokumentalnych.
Życie prywatne.
W listopadzie 1994 ożenił się z tancerką Karen Landau, z którą ma syna Gabriela (ur. 1994) i córkę Frankie (ur. 1996). W 2009 doszło do rozwodu. Poślubił Josefinę Gabrielle, brytyjską aktorkę teatralną, była tancerkę baletową.

</doc>
<doc id="641196" url="https://pl.wikipedia.org/wiki?curid=641196" title="Maksymilian II (król Bawarii)">
Maksymilian II (król Bawarii)

Maksymilian II Bawarski, "Maksymilian II Józef Wittelsbach" (ur. 28 listopada 1811 w Monachium; zm. 10 marca 1864 tamże) – król Bawarii w latach 1848–1864.
Życiorys.
Maksymilian II był synem króla Ludwika I i Teresy von Sachsen-Hildburghausen. Odebrał solidne i wszechstronne wychowanie. Zgłębiał nauki prawa państwowego i historii w Getyndze i Berlinie. W czasie studiów w Getyndze był uczniem Fryderyka Dahlmana i Arnolda Heerena, w Berlinie zaś Fryderyka Raumera i Leopolda von Ranke. Król Maksymilian swoje rozumienie historii a także zamiłowanie do tego, co uniwersyteckie przejął po części od wszystkich tych wykładowców. Starał się później tą samą drogą pokierować losy swego syna Ludwika, lecz ten nie przejawiał większych zainteresowań w tym zakresie.
W wieku 21 lat Maksymilian kupił ruiny zamku Hohenschwangau i odbudował go. Maksymilian II objął tron po abdykacji ojca 11 marca 1848 roku. W chwili objęcia władzy miał 37 lat, był wysokiego wzrostu i miał dobrą prezencję. Zapewniał rodzinę, że gdyby nie był królem wykładałby na uniwersytecie. Nie znosił publicznych wystąpień i dworskiej etykiety, choć przestrzegał jej sumiennie z zaskakującą wytrwałością. Najchętniej przebywał wśród pisarzy, erudytów i uczonych.
Maksymilian II był człowiekiem poważnym, z gruntu uczciwym, przeciętnie inteligentnym i pełnym dobrej woli.
Polityka wewnętrzna i zagraniczna.
W polityce zagranicznej Maksymilian II od początku swych rządów dążył do zachowania niezależności Bawarii. Odmówił poparcia dla przegłosowanej w Berlinie Konstytucji Królestwa Pruskiego, ogłoszonej dnia 5 grudnia 1848 r. Starał się zbudować z Bawarii trzecią siłę polityczną po Austrii i Prusach.
W polityce wewnętrznej był podobnie jak ojciec mecenasem kultury i sztuki. Pod patronatem króla prowadzono w Monachium liczne sympozja i konferencje. Zreformował szkolnictwo, prawo i sprawy społeczne. Założył Akademię Nauk i Bawarskie Muzeum Narodowe. Od 1854 roku organizował co tydzień sympozja duchowej elity Bawarii. 20 sierpnia 1858 roku powołano Komisję Historyczną działającą przy Bawarskiej Akademii Nauk.
Kwestia księstw Szlezwiku i Holsztyna.
Król Maksymilian w czasie swojego panowania stanął przed koniecznością rozwiązania kilku ważkich kwestii politycznych. 15 listopada 1863 roku umarł nagle Fryderyk VII, król Danii. Na nowo rozgorzał spór na temat ustrojowego statusu księstw Szlezwiku i Holsztyna, które należały do Związku Niemieckiego. Przed śmiercią król Fryderyk VII przygotował projekt „zjednoczonej Konstytucji Państwa” który włączyłby Szlezwik do królestwa duńskiego. Dwa dni później król umarł i projekt nie wszedł w życie. Król Maksymilian w zaistniałej sytuacji próbował odegrać rolę trzeciej siły między pretensjami duńskimi a pruskimi ambicjami. Ostatecznie jego starania zakończyły się fiaskiem. Otto von Bismarck, kanclerz Niemiec, zaproponował Austrii wspólne wystąpienie przeciwko Danii. Franciszek Józef I zaakceptował tę propozycję. Wojna, która wybuchła w 1864 roku przyniosła sukces koalicjantom. Na terenie Szlezwiku-Holsztyna ustanowiono kondominium, jednak głównie za sprawą Bismarcka nie funkcjonowało ono poprawnie, a jego rządzenie nastręczało wielu kłopotów. W tej sytuacji Austria zaproponowała podział księstw, w wyniku czego Szlezwik przypadł Prusom, natomiast Holsztyn Austrii.
Królewski styl.
Król Maksymilian dbał o publiczny wizerunek i własny dom. Kochał sztukę i promował wszelkie działania na rzecz zachowania przez swoich poddanych bawarskiej tożsamości narodowej. Popierał bawarskie stroje, obyczaje czy muzykę ludową. Dwukrotnie za jego panowania w latach 1849 i 1855 na terenie całej Bawarii odbywały się liczne koncerty promujące muzykę ludową tego kraju.
Prowadząc politykę państwa król Maksymilian często zasięgał rady ministrów. Decyzje polityczne podejmował wolno i zawsze po długim namyśle. Choć jego stosunki z ojcem były napięte kontynuował jego dzieło w zakresie prac budowlanych podnoszących rangę stolicy państwa, Monachium.
Małżeństwo i rodzina.
12 października 1842 ożenił się z księżniczką pruską, Marią Fryderyką (wnuczką króla Prus – Fryderyka Wilhelma II Hohenzollerna), z którą miał dwóch synów – szalonych królów Bawarii:
Maksymilian II zmarł 10 marca 1864 roku na zapalenie płuc i został pochowany w kościele Teatynów w Monachium.

</doc>
<doc id="641200" url="https://pl.wikipedia.org/wiki?curid=641200" title="Karolina Nolbrzak">
Karolina Nolbrzak

Karolina Nolbrzak (ur. 22 sierpnia 1981 w Gdyni) – polska aktorka telewizyjna i teatralna.
Życiorys.
W 2007 ukończyła studia na Akademii Teatralnej im. Aleksandra Zelwerowicza w Warszawie. Współpracuje z Teatrem Collegium Nobilium w Warszawie.
W lutym 2009 wystąpiła w polskiej edycji „Playboya”.
Życie prywatne.
Jest związana z aktorem Włodzimierzem Matuszakiem, którego poznała podczas nagrywania serialu "Plebania". Nolbrzak ma syna z pierwszego związku.

</doc>
<doc id="641206" url="https://pl.wikipedia.org/wiki?curid=641206" title="Ubermensch (Death of God)">
Ubermensch (Death of God)

Übermensch (Death of God) – drugi studyjny album polskiej grupy deathmetalowej Lost Soul. Wydawnictwo ukazało się w 2002 roku, w Polsce dzięki Empire Records. Z kolei w pozostałych krajach Europy płytę wydała firma Osmose Productions.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="641207" url="https://pl.wikipedia.org/wiki?curid=641207" title="Mosonmagyarovar">
Mosonmagyarovar



</doc>
<doc id="641208" url="https://pl.wikipedia.org/wiki?curid=641208" title="Scream of the Mourning Star">
Scream of the Mourning Star

Scream of the Mourning Star – pierwszy studyjny album polskiej grupy deathmetalowej Lost Soul. Wydawnictwo ukazało się 20 listopada 2000 roku nakładem wytwórni muzycznych Metal Mind Productions i Relapse Records. Nagrania zostały zarejestrowane we wrocławskim Fonoplastikon Studio na przełomie maja i czerwca 1999 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="641210" url="https://pl.wikipedia.org/wiki?curid=641210" title="Chaostream">
Chaostream

Chaostream – trzeci album studyjny polskiej grupy deathmetalowej Lost Soul. Wydany został 25 lutego 2005 nakładem wytwórni muzycznej Wicked World. Płyta była promowana podczas trasy koncertowej Blitzkrieg III w Polsce. Lost Soul wystąpił wraz z grupami Anorexia Nervosa, Rotting Christ i Vader.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="641211" url="https://pl.wikipedia.org/wiki?curid=641211" title="Ciało komórki nerwowej">
Ciało komórki nerwowej



</doc>
<doc id="641212" url="https://pl.wikipedia.org/wiki?curid=641212" title="Lubieszynek (gmina Liniewo)">
Lubieszynek (gmina Liniewo)

Lubieszynek (kaszb. "Małi Lubieszin") – wieś pogranicza kaszubsko-kociewskiego w Polsce, położona w województwie pomorskim, w powiecie kościerskim, w gminie Liniewo.
W latach 1975–1998 miejscowość położona była w województwie gdańskim.
Inne miejscowości z prefiksem Lubiesz: Lubieszynek, Lubieszyn, Lubieszyn, Lubieszewo, Lubiszyn
Nazwy źródłowe miejscowości.
"Lubieszynko", niem. "Klein Lipschin"

</doc>
<doc id="641214" url="https://pl.wikipedia.org/wiki?curid=641214" title="Historyzm (filozofia)">
Historyzm (filozofia)

Historyzm – stanowisko filozoficzne i metodologiczne postulujące poznawanie rzeczywistości oraz ujmowanie zjawisk, zwłaszcza społecznych i kulturowych, w sposób historyczny, tj. ze względu na ich powstanie, rozwój i warunki dziejowe. Historyzm jest terminem wieloznacznym: określał uwzględnianie kontekstu historycznego w rozważaniach o człowieku i życiu społecznym; była to nazwa światopoglądu; metody badań zjawisk społecznych. Występował w różnych postaciach. Jerzy Topolski wprowadził pojęcie historyzmu absolutnego, którego idee były następujące:

</doc>
<doc id="641215" url="https://pl.wikipedia.org/wiki?curid=641215" title="Epoka miedzi">
Epoka miedzi



</doc>
<doc id="641216" url="https://pl.wikipedia.org/wiki?curid=641216" title="Sąd Apelacyjny">
Sąd Apelacyjny



</doc>
<doc id="641218" url="https://pl.wikipedia.org/wiki?curid=641218" title="Sąd Rejonowy">
Sąd Rejonowy



</doc>
<doc id="641221" url="https://pl.wikipedia.org/wiki?curid=641221" title="Dgèrnésiais">
Dgèrnésiais

Dgèrnésiais lub guernésiais – język z rodziny języków romańskich, bliżej spokrewniony z językiem normandzkim. Jest uznawany za odrębny język bądź też za dialekt tego języka. Jest używany na Guernsey, jednej z Wysp Normandzkich. W ciągu ostatniego wieku jest coraz bardziej wypierany przez angielski, w szerokim spektrum sfer użycia – w oświacie, handlu i administracji. Podobny do niego język "jèrriais" jest używany na sąsiedniej wyspie Jersey. Osoby posługujące się tymi językami mogą zrozumieć zarówno siebie nawzajem, jak i tych pochodzących z kontynentalnej Francji mówiących językiem normandzkim.
Dgèrnésiais bywa często nazywany przez osoby anglojęzyczne „Guernsey French” (Guernsey-Francuski) lub „Guernsey Norman French”, jako że nie istnieje odpowiedni angielski przymiotnik nazywający ten język. Należy jednak uważać, aby nie pomylić tego języka z „Guernsey Legal French” (francuski do celów prawnych Guernsey), używanym w umowach, zarządzeniach prawnych oraz administracji rządowej.

</doc>
<doc id="641224" url="https://pl.wikipedia.org/wiki?curid=641224" title="Disco’s Out, Slaughter’s In">
Disco’s Out, Slaughter’s In

Disco's Out, Slaughter's In - split album zawierający nagrania czterech grup deathmetalowych: Lost Soul, Reinless, Dissenter oraz Night Gallery. Wydany został 1999 roku nakładem Novum Vox Mortis.
Kompozycje Lost Soul zostały wydane w 1998 roku na demie zespołu pt. "...Now Is Forever".

</doc>
<doc id="641228" url="https://pl.wikipedia.org/wiki?curid=641228" title="Eternal Darkness">
Eternal Darkness

Eternal Darkness: Sanity's Requiem – przygodowa gra komputerowa opracowana przez Silicon Knights i opublikowana w 2002 roku przez Nintendo na konsolę GameCube.

</doc>
<doc id="641230" url="https://pl.wikipedia.org/wiki?curid=641230" title="Superior Ignotum">
Superior Ignotum



</doc>
<doc id="641231" url="https://pl.wikipedia.org/wiki?curid=641231" title="...Now Is Forever">
...Now Is Forever



</doc>
<doc id="641235" url="https://pl.wikipedia.org/wiki?curid=641235" title="Dominika Kluźniak">
Dominika Kluźniak

Dominika Kluźniak (ur. 10 lipca 1980 we Wrocławiu) – polska aktorka teatralna, filmowa i dubbingowa.
Życiorys.
W 2003 ukończyła studia na Akademii Teatralnej im. Aleksandra Zelwerowicza w Warszawie. Od tego czasu jest związana z Teatrem Dramatycznym w Warszawie. W 2007 zagrała tam Pippi w „Pippi Pończoszanka” w warszawskim Teatrze Dramatycznym, za co została nagrodzona Felixem Warszawskim i Nagrodą im. Aleksandra Zelwerowicza za sezon 2007/2008 – przyznawaną przez redakcję miesięcznika „Teatr”. Ponadto nagradzana Felixem Warszawskim za grę w „Obsługiwałem angielskiego króla” i „Sztuka bez tytułu”. Od sezonu 2010/2011 gra również na scenie Teatru Narodowego w Warszawie.
Matka dwóch córek.

</doc>
<doc id="641239" url="https://pl.wikipedia.org/wiki?curid=641239" title="Kristy Swanson">
Kristy Swanson

Kristy Swanson (ur. 19 grudnia 1969 w Mission Viejo w Kalifornii) – amerykańska aktorka.

</doc>
<doc id="641243" url="https://pl.wikipedia.org/wiki?curid=641243" title="Richard Carpenter">
Richard Carpenter



</doc>
<doc id="641244" url="https://pl.wikipedia.org/wiki?curid=641244" title="Nubuk">
Nubuk

Nubuk – wyprawiona miękka skóra wykończona od strony lica po jego uprzednim oszlifowaniu polerującym. Jest ona najczęściej pochodzenia bydlęcego, cielęcego lub wieprzowego. Garbowana metodą chromową (w odróżnieniu od zamszu garbowanego metodą tłuszczową). Surowcem na nubuk mogą być tylko skóry o niewielkim uszkodzeniu lica.
Nubuk dzieli się na dwa rodzaje:
Galanteria z nubuku charakteryzuje się dużą wytrzymałością, twardością i grubością. Stosowany jest on do produkcji obuwia, odzieży (głównie spódnic i kurtek damskich), galanterii itp. Z nubuku wykonane są również podeszwy butów do tańca towarzyskiego.

</doc>
<doc id="641246" url="https://pl.wikipedia.org/wiki?curid=641246" title="Brzytewkowate">
Brzytewkowate

Brzytewkowate, brzytewnikowate (Centriscidae) – rodzina ryb promieniopłetwych z rzędu igliczniokształtnych (Syngnathiformes).
Występowanie.
Ocean Indyjski i Ocean Spokojny.
Cechy charakterystyczne.
Ciało silnie bocznie spłaszczone, pokryte płytkami kostnymi zespolonymi z kręgosłupem, brzuszna część pancerza tworzy ostrą krawędź, nadając rybie kształt noża, przez co określane są często jako "ryby-brzytwy". Pierwszy promień płetwy grzbietowej tworzy twardy kolec, który u przedstawicieli rodzajów "Aeoliscus" i "Centriscus" przesunięty jest w miejsce ogona. Płetwy brzuszne z jednym twardym promieniem i 4 miękkimi. Brzytewkowate pływają w pozycji pionowej, skierowane głową w dół, rzadziej odwrotnie. Przebywają w małych grupach.
Klasyfikacja.
Rodzaje zaliczane do tej rodziny są zgrupowane w podrodzinach Centriscinae i Macroramphosinae:
"Aeoliscus" — "Centriscops" — "Centriscus" — "Macroramphosus" — "Notopogon"

</doc>
<doc id="641247" url="https://pl.wikipedia.org/wiki?curid=641247" title="Centriscidae">
Centriscidae



</doc>
<doc id="641249" url="https://pl.wikipedia.org/wiki?curid=641249" title="Republika Karelia">
Republika Karelia



</doc>
<doc id="641251" url="https://pl.wikipedia.org/wiki?curid=641251" title="Piotr Dąbrowski (aktor)">
Piotr Dąbrowski (aktor)

Piotr Dąbrowski (ur. 4 grudnia 1957 w Wałbrzychu) – polski aktor, reżyser teatralny. Założyciel teatru w Białymstoku – BT Komedialnia (2013).
Życiorys.
Absolwent Wydziału Aktorskiego Państwowej Wyższej Szkoły Teatralnej im. Ludwika Solskiego w Krakowie (1984). W latach 1979-1980 oraz 1984-1985 był związany z Teatrem Dramatycznym im. J. Szaniawskiego w Wałbrzychu, początkowo jako akustyk, a po ukończeniu szkoły teatralnej jako aktor. Zadebiutował tam 27 kwietnia 1980 roku jako Centurion Szczurza Śmierć w "Mistrzu i Małgorzacie" Michaiła Bułhakowa w reżyserii Andrzeja Marii Marczewskiego. W latach 1985-2002 był aktorem Teatru im. Stanisława Ignacego Witkiewicza w Zakopanem, gdzie występował w spektaklach w reżyserii Andrzeja Dziuka i Julii Wernio. Jest laureatem wyróżnienia za rolę Makbeta w spektaklu "Tragedia Szkocka" w reżyserii Bartłomieja Wyszomirskiego w Ogólnopolskim Konkursie Na Inscenizację Dzieł Dramatycznych Szekspira oraz nagród za reżyserię na Ogólnopolskim Festiwalu Komedii „Talia” w 2002 i 2006.
W latach 2002-2012 pełnił obowiązki dyrektora naczelnego i artystycznego Teatru Dramatycznego im. Aleksandra Węgierki w Białymstoku (w 2007 roku Teatru Dramatycznego im. Józefa Piłsudskiego w Białymstoku). Od 2013 kieruje własnym Teatrem Komedialnia (BTK).
Jest ojcem aktorki Alicji Dąbrowskiej.

</doc>
<doc id="641252" url="https://pl.wikipedia.org/wiki?curid=641252" title="Limbus (geodezja)">
Limbus (geodezja)

Limbus – część teodolitu, niwelatora (jeśli niwelator posiada koło poziome) lub sekstantu, mająca postać metalowego lub szklanego krążka, z naniesioną na obwodzie podziałką kątową – 400 gradów bądź 360 stopni. W nowoczesnych instrumentach geodezyjnych limbus przyjmuje postać elementu zdolnego wytworzyć impulsy elektryczne zliczane następnie przez specjalne układy i przeliczane na kąty. Nad limbusem, współśrodkowo, osadzona jest alidada.

</doc>
<doc id="641253" url="https://pl.wikipedia.org/wiki?curid=641253" title="Bronisław Słomka">
Bronisław Słomka

Bronisław Słomka (ur. 1 września 1937 w Nowym Targu, zm. 3 czerwca 2007 w Barlinku) – polski dziennikarz i pisarz, członek Związku Literatów Polskich.
Jesienią 1956 uciekł z domu, aby wziąć udział w powstaniu węgierskim, lecz dotarł tylko na Słowację. Po powrocie przeniósł się do zachodniej Polski. Ukończył Liceum Pedagogiczne w Myśliborzu. Pracował m.in. jako nauczyciel i kierownik domu kultury w Myśliborzu.
Jako pisarz debiutował w 1959 opowiadaniem w "Gazecie Spółdzielczej". Od 1967 był związany jako dziennikarz z lokalną prasą: "Głosem Szczecińskim", "Ziemią Gorzowską", "Morzem i Ziemią", "Gazetą Nową", "Gazetą Lubuską", "Kurierem Szczecińskim" itp.

</doc>
<doc id="641255" url="https://pl.wikipedia.org/wiki?curid=641255" title="The Operational Art of War">
The Operational Art of War

The Operational Art of War "(TOAW)" – seria turowych strategicznych gier komputerowych, w których gracz może wcielić się w dowódcę wojsk biorących udział w konfliktach zbrojnych XX i XXI wieku.

</doc>
<doc id="641256" url="https://pl.wikipedia.org/wiki?curid=641256" title="Kaska">
Kaska



</doc>
<doc id="641262" url="https://pl.wikipedia.org/wiki?curid=641262" title="Pielgrzymki Jana Pawła II">
Pielgrzymki Jana Pawła II



</doc>
<doc id="641263" url="https://pl.wikipedia.org/wiki?curid=641263" title="Park Narodowy Gulf Islands">
Park Narodowy Gulf Islands

Park Narodowy Gulf Islands (ang. "Gulf Islands National Park Reserve", fr. "Réserve de parc national des Îles-Gulf") – park narodowy położony w południowo-zachodniej części prowincji Kolumbia Brytyjska w Kanadzie. Park został utworzony w 2003 na powierzchni 33 km². Obszar parku obejmuje 16 wysp.
Utworzenie parku podyktowane było koniecznością ochrony unikatowych i zróżnicowanych ekosystemów.
Fauna.
Na terenie Parku Narodowego Gulf Islands występuje wiele dzikich gatunków zwierząt, wśród których można wymienić chociażby wspaniałą orkę.

</doc>
<doc id="641266" url="https://pl.wikipedia.org/wiki?curid=641266" title="Przemysław Młyńczyk">
Przemysław Młyńczyk

Przemysław Młyńczyk (ur. 20 czerwca 1966 w Białymstoku) – polski reżyser i scenarzysta filmowy.
Życiorys.
Ukończył studia na Wydziale Reżyserii Filmowej FAMU w Pradze.

</doc>
<doc id="641270" url="https://pl.wikipedia.org/wiki?curid=641270" title="Juliusz Lupus">
Juliusz Lupus

Juliusz Lupus (zm. 73) – prefekt Egiptu od 71 roku.
Przypuszcza się, że był synem oficera pretorianów - tego, który zabił Cezonię - żonę Kaliguli.
W 71 lub 72 roku w Egipcie żydowscy ekstermiści doprowadzili do rozruchów. W reakcji na to Lupus na polecenie cesarza Wespazjana zajął i zamknął świątynię w Leontopolis.
Lupus zmarł w trakcie sprawowania urzędu. Jego następcą został Paulinus.

</doc>
<doc id="641278" url="https://pl.wikipedia.org/wiki?curid=641278" title="Abudefduf">
Abudefduf

Abudefduf – rodzaj niedużych, morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Występowanie : wody przybrzeżne, rafy koralowe mórz tropikalnych, Ocean Indyjski i Ocean Spokojny.
Klasyfikacja.
Gatunki zaliczane do tego rodzaju :

</doc>
<doc id="641282" url="https://pl.wikipedia.org/wiki?curid=641282" title="Puerto Ordaz">
Puerto Ordaz

 
Puerto Ordaz – miasto wenezuelskie, które w 1961 połączyło się z San Felix tworząc miasto Ciudad Guayana.

</doc>
<doc id="641290" url="https://pl.wikipedia.org/wiki?curid=641290" title="Jason Connery">
Jason Connery

Jason Joseph Connery (ur. 11 stycznia 1963 w Londynie) – brytyjski aktor, reżyser i producent filmowy pochodzenia szkockiego i włosko-australijskiego.
Życiorys.
Wczesne lata.
Urodził się w Londynie jako syn pary aktorskiej – australijskiej aktorki Diane Cilento i szkockiego aktora Seana Connery’ego. Uczęszczał do szkoły Millfield w Somerset, w Anglii, a później naukę kontynuował w szkole dla chłopców Gordonstoun School w Moray w Szkocji. Potem został przyjęty do Bristol Old Vic Theatre School.
Kariera.
Zagrał wiele ról w teatrze, a następnie miał w kilku występów w filmach klasy B. Debiutował niewielką rolą MacKinnona w ekranizacji powieści Pata Conroya "Bogowie dyscypliny" ("The Lords of Discipline", 1983) u boku Davida Keitha, Michaela Biehna, Billa Paxtona i Judge’a Reinholda. Potem zagrał tytułowego nastolatka w "Nemo" (1984) z udziałem Harveya Keitela, Mathildy May i Carole Bouquet. W dwóch odcinkach serialu BBC "Doktor Who" (1985) pojawił się jako Jondar.
We włoskim melodramacie "Wenecjanka" ("La venexiana", 1986), którego akcja dzieje się w Wenecji w XVI wieku, zagrał postać Giulio, obcokrajowca, który spędza pamiętną noc w mieście, gdzie spotyka dwie piękne kobiety: owdowiałą damę Angelę (w tej roli Laura Antonelli) i Valerię (Monica Guerritore), której mąż wyjechał do Florencji.
Stał się znany w Wielkiej Brytanii z roli Robin Hooda w ostatnim sezonie serialu ITV "Robin z Sherwood" ("Robin of Sherwood", 1986). Wcielił się w postać twórcy Jamesa Bonda – Iana Fleminga w telefilmie Turner Pictures "Sekretne życie Iana Fleminga" ("The Secret Life of Ian Fleming", 1990) z Kristin Scott Thomas.
Wyreżyserował kilka filmów, w tym "Grobowiec diabła" ("The Devil’s Tomb", 2009), "Pandemic" (2009), "51" (2011), "Philly Kid" ("The Philly Kid", 2012) i "Honor Tommy’ego" ("Tommy’s Honour", 2016).
Życie prywatne.
W latach 1996–2002 był żonaty z aktorką Mia Sarą, z którą ma syna Dashiella (ur. 1997).

</doc>
<doc id="641291" url="https://pl.wikipedia.org/wiki?curid=641291" title="Minervén SC">
Minervén SC

Asociación Civil Minervén Bolívar Fútbol Club, zwykle znany jako Minervén, jest wenezuelskim klubem piłkarskim z siedzibą w mieście Puerto Ordaz. Klub rozgrywa swoje mecze nie tylko w Puerto Ordaz, ale również na znajdującym się w El Callao stadionie Estadio Hector Thomas, mogącym pomieścić 5000 widzów.
Historia.
Klub założony został 15 stycznia 1985 w Puerto Ordaz. Na skutek reorganizacji 27 lipca 2007 klub, zwący się dotychczas Minervén Fútbol Club zmienił nazwę na Asociación Civil Minervén Bolívar Fútbol.

</doc>
<doc id="641292" url="https://pl.wikipedia.org/wiki?curid=641292" title="Minervén Fútbol Club">
Minervén Fútbol Club



</doc>
<doc id="641293" url="https://pl.wikipedia.org/wiki?curid=641293" title="VIII Plenum KC PZPR w 1971 roku">
VIII Plenum KC PZPR w 1971 roku

VIII plenarne posiedzenie Komitetu Centralnego Polskiej Zjednoczonej Partii Robotniczej odbyło się w dniach 6 i 7 lutego 1971. Obradom przewodniczył I sekretarz KC PZPR Edward Gierek.
Tematem obrad były: ocena wydarzeń grudniowych 1970, aktualne zadania partii oraz sprawy organizacyjne, w tym przygotowania do VI Zjazdu PZPR.
Głos zabrało czterdziestu mówców, pięciu członków partii złożyło ponadto oświadczenia. Osoby, które nie zdążyły zabrać głosu, złożyły swoje przemówienia do protokołu.
Podjęto uchwałę dotyczącą oceny wydarzeń grudniowych i aktualnych zadań partii.

</doc>
<doc id="641298" url="https://pl.wikipedia.org/wiki?curid=641298" title="Michal Masný">
Michal Masný

Michal Masný (wym. ; ur. 14 sierpnia 1979 w Żylinie) – słowacki siatkarz i trener posiadający także polskie obywatelstwo, występujący na pozycji rozgrywającego, reprezentant kraju. W reprezentacji występował od 2003 do 2015 roku, uczestniczył wraz z nią w Mistrzostwach Europy 2003 rozgrywanych w niemieckim Lipsku. Łącznie w kadrze Słowacji rozegrał 195 meczów. Wraz z zespołem Tirol Innsbruck został wicemistrzem Austrii. Wraz z zespołem VK Kladno wywalczył mistrzostwo Czech i Puchar Czech. Masný zajął trzecie w 2004, a drugie w 2005 roku w plebiscycie na najlepszego słowackiego siatkarza roku. W 2008 roku został wybrany najlepszym słowackim siatkarzem. Od sezonu 2018/2019 do stycznia 2020 roku występował w drużynie Aluron Virtu Warta Zawiercie. 27 stycznia 2020 roku został zawodnikiem BKS-u Visła Bydgoszcz.
9 maja 2022, po ostatnim meczu o brązowy medal Tauron 1. Ligi pomiędzy BKS Visła Bydgoszcz i Avią Świdnik zakończył sportową karierę.
Od sezonu 2022/2023 trener pierwszoligowej drużyny BKS Visła Bydgoszcz. W styczniu 2023 został jednym z asystentów trenera Słowacji, Stevena Vanmedegaela. 
Sukcesy klubowe.
Liga austriacka:
Liga czeska:
Liga Mistrzów:
Liga polska:
I liga polska:
Sukcesy reprezentacyjne.
Liga Europejska:

</doc>
<doc id="641299" url="https://pl.wikipedia.org/wiki?curid=641299" title="Michal Masny">
Michal Masny



</doc>
<doc id="641301" url="https://pl.wikipedia.org/wiki?curid=641301" title="Sarkosom">
Sarkosom

Sarkosom – mitochondrium mięśnia poprzecznie prążkowanego.

</doc>
<doc id="641307" url="https://pl.wikipedia.org/wiki?curid=641307" title="Bee Train">
Bee Train

 – japońskie studio filmowe, zajmujące się produkcją filmów anime, założone 5 czerwca 1997 roku przez Kōichi Mashimo, który był wcześniej kierownikiem w Tatsunoko Production.
Produkcje.
1999
2001
2002
2003
2004
2005
2006
2007
2008
2009
2010
2011

</doc>
<doc id="641308" url="https://pl.wikipedia.org/wiki?curid=641308" title="Sarkoplazma">
Sarkoplazma

Sarkoplazma jest to cytoplazma komórki mięśniowej.
Wypełniona jest pęczkami miofibryli z regularnie ułożonymi filamentami. Pęczki otoczone są błonami siateczki sarkoplazmatycznej (od siateczki śródplazmatycznej). Pomiędzy pęcherzyki tej siateczki wnikają kanaliki T, które łączą się z błoną cytoplazmatyczną włókna. Umożliwia to połączenie wewnętrznego systemu błoniastego z plazmolemą i pozwala na szybkie rozejście się bodźca skurczowego we włóknie. Jądro komórkowe przemieszczone jest na obrzeże komórki.

</doc>
<doc id="641310" url="https://pl.wikipedia.org/wiki?curid=641310" title="Sympetrum sanguineum">
Sympetrum sanguineum



</doc>
<doc id="641311" url="https://pl.wikipedia.org/wiki?curid=641311" title="Sympetrum vulgatum">
Sympetrum vulgatum



</doc>
<doc id="641312" url="https://pl.wikipedia.org/wiki?curid=641312" title="Acanthochromis polyacanthus">
Acanthochromis polyacanthus

Acanthochromis polyacanthus – gatunek morskiej ryby z rodziny garbikowatych, jedyny przedstawiciel rodzaju "Acanthochromis".
Taksonomia.
Rodzaj "Acanthochromis" ma inną nazwę synonimiczną - "Heptadecanthus" 
Występowanie: wody przybrzeżne, laguny i rafy koralowe zachodniej części Oceanu Spokojnego, na głębokościach od 1-65 m p.p.m.
Opis.
Ubarwienie zależne od obszaru występowania – od niemal czarnego przez ciemnobrązowe do szarego i zielonego. Młode egzemplarze mają żółty pas po boku ciała. Od innych garbikowatych odróżnia je liczba 17 twardych promieni w płetwie grzbietowej. Żywią się planktonem. Młode pływają w stadach, których liczebność maleje z wiekiem ryb. Dorosłe tworzą pary na czas rozrodu. W czasie tarła wykazują silny terytorializm. Są jedynym gatunkiem garbikowatych, który opiekuje się narybkiem.

</doc>
<doc id="641313" url="https://pl.wikipedia.org/wiki?curid=641313" title="Acanthochromis">
Acanthochromis



</doc>
<doc id="641316" url="https://pl.wikipedia.org/wiki?curid=641316" title="Ruchy grawitacyjne">
Ruchy grawitacyjne



</doc>
<doc id="641317" url="https://pl.wikipedia.org/wiki?curid=641317" title="Stanislav Vartovník">
Stanislav Vartovník

Stanislav Vartovník (ur. 23 lutego 1978 w Popradzie) – słowacki siatkarz, występujący na pozycji przyjmującego lub atakującego. Mistrz i zdobywca Pucharu Czech z drużyną Chance Odolena Voda. Grał również w polskim Chemika Bydgoszcz. W 2008 roku musiał zakończyć karierę zawodniczą z powodu wykrycia poważnej wady serca.

</doc>
<doc id="641319" url="https://pl.wikipedia.org/wiki?curid=641319" title="Paul Knight">
Paul Knight

Paul Knight (ur. 3 stycznia 1944 w Hendon, zm. 16 sierpnia 2020) - brytyjski producent filmowy i telewizyjny, reżyser i scenarzysta.

</doc>
<doc id="641322" url="https://pl.wikipedia.org/wiki?curid=641322" title="Gold FM">
Gold FM

Gold FM – nieistniejąca obecnie sieć lokalnych rozgłośni radiowych należących do Grupy Time – właściciela Radia Eska, Eski Rock, Radia Wawa i Vox FM.
Sieć Gold FM.
Rozgłośnia w Toruniu 7 czerwca 2008 przyłączona została do sieci Vox FM (od 1 września 2009 nadaje jako Wawa Toruń), z kolei na częstotliwościach pierwszych trzech stacji nadawany jest aktualnie program Vox FM.
Liner sieci stanowiło początkowo hasło „Złote lata, złote hity”, następnie „Przeboje zawsze młode”, później używane przez stacje Vox FM.
Gold FM Oława.
Radio rozpoczęło nadawanie 24 września 2007 o 14:30. Na program stacji składała się muzyka w formacie "classic hits" przeplatana dżinglami oraz emitowane dwa razy dziennie (godz. 6:00 i 22:00) magazyny informacyjne. 23 lutego 2010 stacja zakończyła nadawanie z Oławy, a częstotliwość przeniesiona została do Wrocławia i wykorzystywana jest obecnie przez tamtejszy oddział Radia Wawa (z formalnego punktu widzenia nastąpiła zmiana nazwy rozgłośni i lokalizacji nadajnika).

</doc>
<doc id="641323" url="https://pl.wikipedia.org/wiki?curid=641323" title="Altrichthys">
Altrichthys

Altrichthys - rodzaj małych, morskich ryb okoniokształtnych z rodziny garbikowatych.
Występowanie: rafy koralowe Oceanu Spokojnego u wybrzeży Filipin.
Klasyfikacja.
Gatunki zaliczane do tego rodzaju :

</doc>
<doc id="641327" url="https://pl.wikipedia.org/wiki?curid=641327" title="Cerkiew Mądrości Bożej w Białymstoku">
Cerkiew Mądrości Bożej w Białymstoku

Cerkiew Mądrości Bożej "(Hagia Sophia)" – prawosławna cerkiew parafialna w Białymstoku. Należy do dekanatu Białystok diecezji białostocko-gdańskiej Polskiego Autokefalicznego Kościoła Prawosławnego.
Wiadomości ogólne.
Świątynia znajduje się na osiedlu Wygoda, przy ulicy Trawiastej. Wzorowana była na konstantynopolitańskiej cerkwi Hagia Sophia. Autorem projektu świątyni jest Michał Bałasz. Budowę rozpoczęto w 1987. Freski wykonała 4-osobowa grupa malarzy z Grecji: prof. Konstantinos Xenopoulos (kierował wszystkim), Konstantinos Tzitzilis oraz małżeństwo Leonidas i Maria Tsauparoglou. Polichromia w kopule budowli jest darem Patriarchatu Konstantynopolitańskiego dla cerkwi, natomiast polichromia części ołtarzowej – prywatną ofiarą malarzy.
Pierwszą Świętą Liturgię w budowanej cerkwi celebrowano we wrześniu 1994. Od 7 kwietnia 1996 w świątyni odprawiane są wszystkie nabożeństwa parafialne. Poświęcenia cerkwi dokonał patriarcha Konstantynopola Bartłomiej I wraz z metropolitą warszawskim i całej Polski Sawą 15 października 1998.
Od 2008 w cerkwi odbywają się koncerty chórów będących laureatami Międzynarodowego Festiwalu „Hajnowskie Dni Muzyki Cerkiewnej”, a także koncerty w ramach Festiwalu Kultury Serbskiej „Vidovdan”.
W sierpniu 2018 r. cerkiew odwiedził metropolita całej Ameryki i Kanady Tichon, zwierzchnik Kościoła Prawosławnego w Ameryce.
Architektura.
Cerkiew została wzniesiona na planie prostokąta o wymiarach 32.5 × 22.5 m. Całkowita wysokość budowli (od posadzki do najwyższego punktu kopuły centralnej) wynosi 17 m. Elewacje wykonano z cegły klinkierowej. Na ścianach północnej i południowej utworzono wzory z płycin i pilastrów, przechodzących w przenikające się łuki. Świątynia posiada pięć kopuł (największą – centralną i cztery mniejsze) pokrytych miedzianą blachą i zwieńczonych krzyżami. Centralna kopuła ma średnicę 16 m, a wieńczący ją krzyż – 4 m wysokości. Bryła świątyni ukształtowana jest według osi wertykalnej, wyznaczonej przez najwyższy punkt kopuły centralnej. Kopuła ta wsparta jest na łukach arkadowych i pendentywach. Oś horyzontalną wyznaczają dwie półkopuły oraz rzędy kolumn, oddzielających nawę główną od bocznych. Nad bocznymi nawami znajdują się balkony. W celu zachowania w cerkwi odpowiedniej akustyki, w apsydzie zachodniej umieszczono kontrapsydę, dzięki czemu nie powstają zjawiska pogłosu ani echa.
W świątyni znajduje się jednorzędowy ikonostas (którego łuki wykonano z odlewów z mączki marmurowej), z ikonami napisanymi przez greckiego artystę Konstantinosa Spandinosa, będącymi darem od arcybiskupa Aten i całej Grecji Chrystodulosa. Wewnętrzne ściany (zarówno w prezbiterium, jak i w części nawowej) ozdabiają polichromie. Dolne części ścian obłożone są białym marmurem. Posadzkę wykonano z granitu o siedmiu kolorach, z centralnie umieszczoną kompozycją przedstawiającą dwugłowego orła, godło Cesarstwa Bizantyńskiego.
W cerkwi umieszczono siedem dzwonów, odlanych w Woroneżu.
Powierzchnia użytkowa cerkwi wynosi 625 m². Świątynia może pomieścić 1500 osób.

</doc>
<doc id="641328" url="https://pl.wikipedia.org/wiki?curid=641328" title="Strupino">
Strupino

Strupino – śródleśne jezioro rynnowe na Równinie Charzykowskiej w gminie Kościerzyna, w powiecie kościerskim (województwo pomorskie). Strupino znajduje się w północno-wschodnim malowniczym krańcu Wdzydzkiego Parku Krajobrazowego, na zachód od wsi Szenajda. W jeziorze doszło w wyniku szkód górniczych do zjawiska obniżenia poziomu wód. Jezioro znajduje się na turystycznym Szlaku Kamiennych Kręgów.
Powierzchnia całkowita: 50,67 ha

</doc>
<doc id="641333" url="https://pl.wikipedia.org/wiki?curid=641333" title="Amblyglyphidodon">
Amblyglyphidodon

Amblyglyphidodon – rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641336" url="https://pl.wikipedia.org/wiki?curid=641336" title="Kapitan Żbik">
Kapitan Żbik

Kapitan Żbik – seria polskich komiksów, których głównym bohaterem był Jan Żbik, kapitan Milicji Obywatelskiej. Ukazywała się pierwotnie w latach 1968–1982. W 2006 roku ukazała się kontynuacja serii pt. "Komisarz Żbik", której bohaterem jest komisarz Michał Żbik, wnuk Jana.
O serii.
W latach 1967–1982 w ramach tej serii ukazały się 53 zeszyty, wszystkie nakładem Wydawnictwa „Sport i Turystyka”, w łącznej liczbie ponad 11 milionów egzemplarzy. Pomysłodawcą serii i twórcą postaci kapitana Żbika był Władysław Krupka. Komiksy o Żbiku były pierwszymi w dorobku Grzegorza Rosińskiego, najwięcej – 27 części – narysował Jerzy Wróblewski, który jest dotąd twórcą największej liczby wydanych oficjalnie komiksów w Polsce. Scenariusze do serii pisały m.in. dziennikarki „Polityki” Wanda Falkowska i Barbara Seidler, autorka poczytnych tzw. powieści milicyjnych Anna Kłodzińska. W resortowych konkursach na scenariusz startował też Leszek Moczulski, w latach 70. dziennikarz tygodnika „Stolica”.
Genezą serii było przekonanie szefostwa MO, że potrzebne jest przybliżenie młodzieży pracy milicji.
– wspominał w wywiadzie prasowym Władysław Krupka. "Kolorowe zeszyty" zdobyły wielu czytelników, których początkowo przyciągała atrakcyjna forma i treść, później coraz silniej po prostu zżycie się z głównym bohaterem i chęć śledzenia jego perypetii. Piętnaście lat później na zawieszenie serii miało wpływ wyczerpywanie się formuły wychowywania młodzieży poprzez lekturę komiksu, wobec rozwoju kultury masowej i zmian społecznych oraz rozdźwięk między propagandową misją a dość powszechną negatywną oceną milicji przez społeczeństwo w kontekście stanu wojennego.
– wyjaśniał Krupka. Oficjalne wznowienie nastąpiło po 24 latach, kiedy nowe komiksy o Żbiku zaczęło wydawać wydawnictwo "Mandragora". Głównym bohaterem nowej serii noszącej oficjalną nazwę "Komisarz Żbik" miał być komisarz policji Michał Żbik, wnuk słynnego kapitana.
Zawartość.
Każdy zeszyt zawierał 32-stronicową historię. Sprawy prowadzone przez Żbika miały najróżniejszy charakter. Od klasycznych śledztw w sprawach morderstw (zeszyt "Kryształowe okruchy"), kradzieży ("„Złoty” Mauritius"), czy porwań ("Gdzie jest jasnowłosa?") do spraw o charakterze szpiegostwa gospodarczego ("Wodorosty i pasożyty") i wojskowego ("Tajemniczy nurek"). Rozgrywały się na terenie Polski, jeśli akcja przenosiła się za granicę to najczęściej do tzw. "demoludów", epizodycznie również do RFN (np. pięciozeszytowa miniseria rozpoczynająca się "Zapalniczką z pozytywką"). Stricte wychowawczy charakter serii realizowały te zeszyty, w których kapitan np. "incognito" był nauczycielem WF w szkole ("Wyzwanie dla silniejszego"), lub prowadził śledztwo zahaczające o środowisko gitowców ("SP-139-WA zaginął!"). Wiele spraw, którymi zajmował się Żbik, było przez dzieci inicjowanych (np. w zeszycie "Kto zabił Jacka?" rodzeństwo pisze list do kapitana, chcąc zainteresować go działalnością kłusowników).
Na drugiej stronie okładki drukowany był list od kapitana Żbika do młodych czytelników, tytułowanych "Drogimi Przyjaciółmi". Listy były najbardziej wychowawczym elementem każdego zeszytu: kapitan napominał aby być praworządnym, przestrzegać zasad dobrego wychowania, angażować się w życie społeczne. Dla przykładu odwoływał się do własnej biografii. Aby czytelnikom umożliwić kontakt z redakcją podany został adres, na który można było pisać listy do kapitana (Warszawa, ul. Puławska 150, pokój 342).
Trzecią stronę okładki zajmował jednostronicowy komiks "Za ofiarność i odwagę" o zwykłych ludziach, odznaczonych tym medalem za ratowanie życia innych. Tył okładki zajmowała zapowiedź kolejnego zeszytu oraz odcinek "Kroniki MO". Jeżeli główny komiks zajmował 31 stron, dodatkową stronę przeznaczano na prezentację cyklu "Nauka i technika w służbie MO" lub rysunkowego kursu sztuki samoobrony jiu-jitsu.
Stały układ: komiks – list – "Za ofiarność..." – "Kronika MO" – teksty oświatowe, nadawał zeszytom ze Żbikiem pożądany przez mocodawców serii charakter wychowawczego magazynu komiksowego, bardziej niż klasycznego seryjnego komiksu, skupionego tylko na przygodach bohatera.
Bohater.
– wyjaśnił okoliczności „narodzin” Żbika Krupka. Nazwisko bohatera miało budzić skojarzenia z cechami żbika, takimi jak drapieżność i zwinność; przypadkowo stało się również nawiązaniem do przedwojennej postaci inspektora Policji Państwowej Bernarda Żbika z powieści Adama Nasielskiego.
Dzięki wspomnieniom Żbika zawartym w listach do czytelników można ułożyć w miarę dokładną biografię kapitana (np. że urodził się w 1937, a milicjantem został ponieważ w dzieciństwie milicjanci uratowali mu życie, gdy przypadkiem wyśledził ukrywającego się po wojnie SS-mana). W fabule komiksów Żbik odgrywa główną rolę, ale jako bohater pozostaje nieokreślony. Nie ma życia prywatnego, nie prezentuje żadnych poglądów, zdradza tylko nałóg nikotynowy (pali niemal w każdym odcinku; dzięki precyzji rysunków Bogusława Polcha dostrzec można, że były to papierosy "Caro"). Wynikało to ze świadomego zabiegu, aby Żbik prezentował pewne postawy i wzorce, a nie wypełniał sobą treść historii.
– mówił Władysław Krupka, autor wszystkich listów do "Drogich Przyjaciół". W zeszycie "Granatowa Cortina" Żbik awansował na stopień majora. I jako major pożegnał się z Czytelnikami w "Smutnym finale", zapowiadając przerwę w wydawaniu "kolorowych zeszytów" z uwagi na swoje przejście do "innej odpowiedzialnej służby".
Współpracownicy.
W komiksie przełożonym Żbika jest pułkownik Czeladka. Do grona jego współpracowników należą w różnych okresach panie porucznik: Ola (Aleksandra Malicka), Marzena i Iwona oraz porucznik Michał (awansuje na kapitana, gdy Żbik zostaje majorem). W "Jaskini zbójców" pracuje razem z kpt. Ulfem Jakobsenem, kolegą po fachu z duńskiej policji.
Przedstawienie kolektywnej pracy milicjantów miało również niebagatelny wydźwięk propagandowy, niedwuznacznie sugerując, że socjalistyczne społeczeństwo może prawidłowo funkcjonować jedynie przy zaangażowaniu się każdej jednostki w imię nadrzędnej idei. Stanisław Barańczak zauważył, że przedstawianie stróżów prawa w takim kontekście jest wyróżniającą cechą polskich powieści kryminalnych:
Fenomen kapitana Żbika.
Serię przyjęło się również nazywać "Kolorowymi zeszytami" (od lansowanego oficjalnie synonimu nazwy "komiks") lub po prostu "Żbikami". W opinii krytyka i recenzenta „Gazety Wyborczej” Wojciecha Orlińskiego:
W kulturze masowej pokolenie wychowane na przygodach kapitana daje świadectwo pamięci o swoim bohaterze. Np. w jednej ze scen komedii kryminalnej "Chłopaki nie płaczą" Olafa Lubaszenki, Oskar, bohater filmu, recenzuje swojej przyjaciółce treść zeszytu "Zapalniczka z pozytywką". Parodystycznie o takiej fascynacji komiksową postacią opowiada piosenka "Kapitan Żbik" z debiutanckiego albumu zespołu Big Cyc. Z kolei w odcinku sitcomu "Świat według Kiepskich" „Tajemnicza historia” Paździoch do wyjaśnienia sprawy tajemniczego dusiciela wynajmuje policjanta o nazwisku Żbik, na co Walduś sarkastycznie pyta, czy to ten z „tego komiksariatu”. W jednym odcinku komiksu "Jeż Jerzy" podstarzały Żbik zostaje nasłany przez generalnego inspektora policji (będącego jego fanem od dzieciństwa) do schwytania tytułowego bohatera.
 "I co dalej kapitanie?" oraz "Wesoły finał", w których młodzi twórcy przedstawiali swoje wariacje rysunkowe na temat dalszych losów kapitana lub alternatywne wersje jego życiorysu. 
W 2020 roku na deskach Teatru Syrena w Warszawie wystawiono musical "Kapitan Żbik i żółty saturator" w reżyserii Wojciecha Kościelniaka na 75-lecie teatru. W rolę Żbika wcielił się Łukasz Szczepanik.
Wydane komiksy ze Żbikiem.
"Kapitan Żbik" – pierwsza seria i jej wznowienia.
W latach 1967–1982 ukazały się 53 zeszyty:
Akcja z zeszytów „Nocna wizyta/Wąż z rubinowym oczkiem/Pogoń za lwem/Salto śmierci” pokrywa się z jednym z odcinków serialu „07 Zgłoś się” pt. "Skok śmierci".
"Komisarz Żbik" – druga seria.
W pierwszej dekadzie XXI wieku wydawnictwo "Mandragora" zapowiedziało czterozeszytową mini-serię, której publikacja zakończyła się na jednym zeszycie.
Wznowienie przez Wydawnictwo Ongrys.
We wrześniu 2014 roku nakładem wydawnictwa Ongrys ukazało się nowe wydanie zeszytu "Ryzyko cz. 1". Wydawnictwo zamierza wydać wznowienia całej serii, jednak uzależnione to będzie od tego, czy uda się wykupić prawa autorskie od poszczególnych autorów.
Jak na razie wydawnictwo wydało: "Ryzyko" cz. 1 (IX 2014), "Ryzyko" cz. 2 (XI 2014), "Ryzyko" cz. 3 (I 2015), "Śledzić fiata 03-17WE" (III 2015), "Dziękuję kapitanie" (VI 2015), "Wzywam 0-21" (VII 2015), "Kryształowe okruchy" (X 2015), "Pięć błękitnych goździków" (XII 2015), "Kocie oko" (III 2016) "„Złoty” Mauritius" (VIII 2016) oraz "Strzał przed północą" (II 2017). W latach 2017–2018 wydano pozostałe numery z rysunkami Bogusława Polcha.
Ze względu na prawa autorskie zdjęcie z okładki zeszytu "Wzywam 0-21" zostało w najnowszym wydaniu z roku 2015 zastąpione ilustracją Anny Heleny Szymborskiej. W roku 2018 wydawnictwo Ongrys wydało jednak ten tytuł w wersji ze zdjęciem na okładce. Zeszyt oznaczony został jako wydanie drugie podobnie jak ten z okładką „zastępczą” wydany w roku 2015. Tytuł ten pojawił się ponownie w roku 2019 jako wydanie trzecie, w trzech wersjach okładkowych. Dwie alternatywne wykonane pierwotnie przez Zbigniewa Sobalę jako okładki do książek i trzecia z ilustracją Anny Heleny Szymborskiej, ze zmienionym tyłem okładki (jest zapowiedź kolejnego zeszytu, a nie informacja „dotychczas ukazały się...”). Wznowienie zeszytu "Wzywam 0-21" posiada rekordową liczbę sześciu różnych okładek. Zeszyt "Pięć błękitnych goździków" został wydany w trzech wersjach, jedna ma okładkę stworzoną przez Rafała Szłapę, druga – Daniela Grzeszkiewicza, trzecia jest biała (w środku zmieniony układ kadrów).
W 2018 roku ogłoszono, że zostaną wznowione zeszyty narysowane przez Grzegorza Rosińskiego, przygotowane na podstawie oryginalnych plansz będących w posiadaniu Rosińskiego. W 2018 roku wydano: "Diadem Tamary" i "Tajemnice ikony", a w latach 2019–2020 5-częściową "Zapalniczkę z pozytywką".
W 2020 roku wydawnictwo Ongrys zapowiedziało i wydało 1. tom wydania zbiorczego "Kapitana Żbika" zbierającego 9 pierwszych zeszytów głównej serii i komiksy prasowe.

</doc>
<doc id="641338" url="https://pl.wikipedia.org/wiki?curid=641338" title="Amblypomacentrus">
Amblypomacentrus

Amblypomacentrus – rodzaj morskich ryb okoniokształtnych z rodziny garbikowatych. Hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641339" url="https://pl.wikipedia.org/wiki?curid=641339" title="Limbus">
Limbus



</doc>
<doc id="641340" url="https://pl.wikipedia.org/wiki?curid=641340" title="Apolda">
Apolda

Apolda – miasto powiatowe w Niemczech, w kraju związkowym Turyngia, siedziba powiatu Weimarer Land. Liczy 23 179 mieszkańców (2009), leży nad rzeką Ilm, ok. 15 km na północny wschód od Weimaru. Przez Apoldę przebiega trasa kolejowa z Berlina i Halle (Saale) do Frankfurtu nad Menem. Ze względu na ponad 200-letnią tradycję ludwisarstwa, Apolda nazywana jest często miastem dzwonów ("Glockenstadt").
Historia.
Kalendarium:
Współpraca.
Miejscowości partnerskie:

</doc>
<doc id="641342" url="https://pl.wikipedia.org/wiki?curid=641342" title="Koło poziome">
Koło poziome



</doc>
<doc id="641343" url="https://pl.wikipedia.org/wiki?curid=641343" title="Azurina">
Azurina

Azurina – rodzaj morskich ryb okoniokształtnych z rodziny garbikowatych.
Klasyfikacja.
Gatunki zaliczane do tego rodzaju:

</doc>
<doc id="641346" url="https://pl.wikipedia.org/wiki?curid=641346" title="Smytniańskie Turnie">
Smytniańskie Turnie

Smytniańskie Turnie albo Panienki – turnie wznoszące się od południowej strony nad wejściem do Doliny Smytniej w Dolinie Kościeliskiej w Tatrach Zachodnich. Wznoszące się ponad lasem Smytniańskie Turnie stanowią zakończenie zbiegającej w kierunku południowo-wschodnim grani Kominiarskiego Wierchu zwanej Smytniańską Granią. Grań ta oddziela Dolinę Smytnią od Dolinki Iwanowskiej. Nazwa "Panienki" nawiązuje do ich bardzo smukłej sylwetki – tworzą cienki grzebień skalny o bardzo stromo opadających południowych i północnych ścianach.
W Smytniańskich Turniach znajduje się jaskinie: Szczelina w Smytniej i Kominki w Panienkach Smytniańskich.

</doc>
<doc id="641352" url="https://pl.wikipedia.org/wiki?curid=641352" title="Ulryka Eleonora">
Ulryka Eleonora



</doc>
<doc id="641353" url="https://pl.wikipedia.org/wiki?curid=641353" title="Space Jam">
Space Jam



</doc>
<doc id="641354" url="https://pl.wikipedia.org/wiki?curid=641354" title="Chromis">
Chromis

Chromis – rodzaj morskich ryb okoniokształtnych z rodziny garbikowatych (Pomacentridae). Niektóre gatunki są hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641357" url="https://pl.wikipedia.org/wiki?curid=641357" title="Chrysiptera">
Chrysiptera

Chrysiptera - rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641360" url="https://pl.wikipedia.org/wiki?curid=641360" title="Autosegment">
Autosegment



</doc>
<doc id="641362" url="https://pl.wikipedia.org/wiki?curid=641362" title="Joan Wasser">
Joan Wasser

Joan Wasser, znana też jako Joan As Policewoman (ur. 26 lipca 1970 w Biddeford, Maine) – amerykańska skrzypaczka i piosenkarka oraz autorka tekstów, była członkini bostońskiej indierockowej grupy The Dambuilders. Występowała lub nagrywała m.in. z Lou Reedem, Tanyą Donelly, Sheryl Crow, Dave'em Gahanem, Eltonem Johnem, the Scissor Sisters, Antony and the Johnsons, Josephem Arthurem i Rufusem Wainwrightem. W 2002 roku utworzyła grupę Joan As Policewoman. Wspomaga Rufusa Wainwrighta w występach na żywo.
Działalność muzyczną zaczęła w trakcie studiów w Bostonie. Początkowo grała w uniwersyteckiej orkiestrze symfonicznej, następnie w grupach The Lotus Eaters, Hot Trix (oraz Mary Timony) czy The Dambuilders, później także w wielu innych.

</doc>
<doc id="641363" url="https://pl.wikipedia.org/wiki?curid=641363" title="Dascyllus">
Dascyllus

Dascyllus - rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641364" url="https://pl.wikipedia.org/wiki?curid=641364" title="Miss Independent">
Miss Independent

Miss Independent – piosenka pop rock stworzona przez Rhetta Lawrence’a, Kelly Clarkson, Christinę Aguilerę i Matta Morrisa na debiutancki album studyjny Clarkson, "„Thankful”" (2003). Wyprodukowany przez Lawrence’a, utwór wydany został jako drugi amerykański oraz pierwszy brytyjski singel promujący krążek w maju 2003.
Informacje o singlu.
Singel stworzony został przez Rhetta Lawrence’a, Christinę Aguilerę i Matta Morrisa oraz wyprodukowany przez Lawrence’a. Początkowo piosenka miała być wykonywana przez girlsband Destiny’s Child, jednak po odmowie nagrania piosenki przez zespół, Lawrence zaoferował zaśpiewanie „Miss Independent” piosenkarce pop Christinie Aguilerze. Po zmianach dokonanych w tekście piosenki przez samą Aguilerę, Rhett wycofał się z wcześniej wspomnianej oferty tłumacząc się typowo rockowym typem utworu. Dwa lata później Clarkson dowiedziała się, iż ma możliwość nagrania „Miss Independent” wydała piosenkę jako singel i umieściła na liście utworów albumu "Thankful" (2003).
Teledysk.
Teledysk do singla reżyserowany był przez Liz Friedlander. Klip ukazje wokalistkę śpiewającą na prywatce. Videoclip znacznie różni się od poprzedniego teledysku Clarkson ukazując jej seksowniejszy oraz subtelniejszy wizerunek.
W 2004 nagrana została alternatywna wersja teledysku do singla dla brytyjskiego kanału muzycznego Channel 4, prezentujący Kelly śpiewającą na dachu. Klip użyty został również w celach promocyjnych podczas występów Clarkson w programach porannych oraz typu talk-show.

</doc>
<doc id="641366" url="https://pl.wikipedia.org/wiki?curid=641366" title="Dischistodus">
Dischistodus

Dischistodus - rodzaj morskich ryb okoniokształtnych z rodziny garbikowatych.
Klasyfikacja.
Gatunki zaliczane do tego rodzaju :

</doc>
<doc id="641367" url="https://pl.wikipedia.org/wiki?curid=641367" title="Ogród Botaniczny Uniwersytetu Warszawskiego">
Ogród Botaniczny Uniwersytetu Warszawskiego

Ogród Botaniczny Uniwersytetu Warszawskiego – ogród botaniczny znajdujący się w Alejach Ujazdowskich 4 w Warszawie, będący od 1818 roku pod pieczą Warszawskiej Szkoły Lekarskiej, następnie Królewskiego Uniwersytetu Warszawskiego, a od 1916 Uniwersytetu Warszawskiego i przemianowany na Ogród Botaniczny Uniwersytetu Warszawskiego.
Jest trzecim najstarszym, po Ogrodzie Botanicznym Uniwersytetu Jagiellońskiego i Ogrodzie Botanicznym Uniwersytetu Wrocławskiego, ogrodem botanicznym w Polsce. Początkowo zajmował powierzchnię 22,5 ha, jednak po powstaniu listopadowym i zamknięciu Uniwersytetu (1834) powierzchnię Ogrodu zmniejszono o trzy czwarte do ok. 5,16 ha.
Na terenie ogrodu znajduje się też Obserwatorium Astronomiczne Uniwersytetu Warszawskiego wzniesione w latach 1818–1825 w miejscu pawilonu dawnej oranżerii.
Historia.
Do 1811.
Ogród był pierwotną lokalizacją Świątyni Opatrzności Bożej. Znajduje się tam kamień węgielny wmurowany 3 maja 1792 przez króla Stanisława Augusta Poniatowskiego.
1811–1824.
Pierwszy Ogród Botaniczny w Warszawie istniał od roku 1811 przy pałacu Kazimierzowskim dla potrzeb Warszawskiej Szkoły Lekarskiej. Pieczę nad ogrodem sprawował prof. Jakub Fryderyk Hoffmann. Zaczęto sprowadzać rośliny z zagranicy. Ogrodnikiem został Karol Lindner.
31 stycznia 1814 roku prof. Hoffmann przedstawił właściwy plan ogrodu i wskazał na konieczność rozmieszczenia roślin według systemu Linneusza (zakładając ogród rośliny sadzono dość przypadkowo, nie zważając na ich potrzeby i klasyfikację). Ponadto wskazywał na rolę edukacyjną ogrodu, jak i konieczność rozmnażania roślin i ich upowszechniania. Podkreślał też, że ogród powinien stać się szkołą ogrodniczą, kształcącą ogrodników, wskazywał też na konieczność zaostrzenia przepisów dla odwiedzających i wprowadzenia określonych dni i godzin zwiedzania. Jego postulaty zostały zatwierdzone 4 lutego 1814 roku. Jednak mimo poczynionych starań, ogród podupadał.
W 1816 roku kierownictwo ogrodu po prof. Hoffmannie objął prof. Michał Szubert. Uważał on, że miejsce w którym powstał ogród nie było odpowiednie do tego celu (mała powierzchnia, kiepski grunt). Podjął więc starania o jego przeniesienie. Proponowane przez niego miejsce – Ogród Horodyjskiego na Nowym Świecie – nie spotkał się jednak z aprobatą. 16 maja 1818 roku komisja przedstawiła plany ogrodu wraz z rysunkiem obserwatorium astronomicznego cesarzowi Aleksandrowi I.
15 grudnia 1818 roku można uznać za datę utworzenia warszawskiego ogrodu botanicznego, bowiem tego dnia Komisja Rządowa Wyznań Religijnych i Oświecenia Publicznego uzyskała zgodę na przeniesienie dotychczasowej placówki na teren leżący w tzw. Ogrodzie Królewskim, położony obok Belwederu i obejmujący górną część Łazienek. Miejsce to stało się zaczątkiem istniejącego do dnia dzisiejszego ogrodu botanicznego. Pieczę na nim przejął Królewski Uniwersytet Warszawski, który to powstał z inicjatywy Stanisława Kostki Potockiego i Stanisława Staszica, a za zgodą cesarza Rosji i króla Polski Aleksandra I, przez połączenie Szkoły Prawa i Nauk Administracyjnych (zał. 1808) oraz Warszawskiej Szkoły Lekarskiej zwanej też Akademickim Wydziałem Lekarskim (zał. 1809).
Powierzchnia ogrodu została podzielona na trzy części: naukową – poświęconą systematyce roślin, pomologiczną – z kolekcją drzew owocowych (przeznaczoną dla edukacji przyszłych ogrodników) oraz spacerową – dla tzw. szerokiej publiczności. Zaczęto sprowadzać rośliny zarówno z kraju, jak i z zagranicy.
W wydanym w 1824 spisie roślin znalazło się ponad 10 tysięcy gatunków.
1834–1901.
Dalszy rozwój ogrodu uniemożliwiły walki powstania listopadowego, w wyniku których w 1834 zamknięto Uniwersytet, a z rozporządzenia namiestnika Iwana Paskiewicza niemal dwie trzecie powierzchni ogrodu wraz z pomarańczarnią i innymi szklarniami przyłączono do Parku Łazienkowskiego. Kierownicze funkcje w Ogrodzie pełnili już tylko carscy urzędnicy. Wielokrotnie ponawiane prośby do ówczesnego namiestnika o przywrócenie Ogrodowi dawnej powierzchni okazały się nieskuteczne.
W 1862 otwarto Szkołę Główną Warszawską, której siedziba mieściła się w budynkach skasowanego w 1831 przez władze rosyjskie Uniwersytetu Warszawskiego. W 1864 rada nadzorcza Szkoły Głównej Warszawskiej złożona z profesorów tejże uczelni mianowała dyrektorem Ogrodu Botanicznego profesora Jerzego Aleksandrowicza. Nawiązano kontakty z ogrodami botanicznymi krajowymi, jak zagranicznymi, zaczęto regularnie wydawać katalog nasion, co pozwoliło na powiększenie kolekcji roślinnej. Równolegle rozwijały się również szklarnie. W 1869 władze rosyjskie zamknęły Szkołę Główną Warszawską i powołały w jej miejsce uniwersytet rosyjski, który przejął opiekę nad ogrodem. Prof. Jerzy Aleksandrowicz na stanowisku dyrektora pozostał aż do 1878, kiedy to został zmuszony względami finansowymi do porzucenia zajmowanego stanowiska. W latach 1897–1901 funkcję dyrektora pełnił prof. A. Bielajew.
1915–1919.
W 1915, po opuszczeniu Warszawy przez Rosjan kuratelę nad Ogrodem Botanicznym powierzono Walerianowi Kronenbergowi, zaś pieczę naukową Józefowi Trzebińskiemu. W 1916 Ogród Botaniczny przeszedł znów pod pieczę odrodzonego Uniwersytetu Warszawskiego, a jego dyrektorem został prof. Zygmunt Wóycicki. Rozpoczęto odbudowę Ogrodu, wyremontowano szklarnie, założono szereg nowych działów i wzbogacono kolekcje roślinne nowymi gatunkami. W tym okresie wzniesiono też pomniki upamiętniające założyciela Ogrodu profesora Michała Szuberta (1917) oraz profesora Jakuba Ignacego Wagi (1918).
W końcu roku 1919 dyrektorem Ogrodu Botanicznego oraz równocześnie Kierownikiem Katedry Systematyki i Geografii Roślin został profesor Bolesław Hryniewiecki, zaś inspektorami kolejno Władysław Kociejowski i prof. Roman Kobendza (1926–1950).
II wojna światowa.
W sierpniu 1942 roku okupanci hitlerowscy usunęli cały personel naukowy, a Ogród Botaniczny w całości przyłączono do Parku Łazienkowskiego. Jednak dzieła ostatecznego zniszczenia dokonano w roku 1944 podczas powstania warszawskiego, kiedy to legły w gruzach wszystkie budynki ogrodowe oraz szklarnie, a teren stał się wielkim pogorzeliskiem.
Od 1945 prof. B. Hryniewiecki wraz z profesorem R. Kobendzą i jego żoną Jadwigą Kobendzą oraz innymi współpracownikami podjęli mozolną pracę nad odbudową zniszczonego Ogrodu oraz czynili starania o jego powiększenie. W kolejnych latach 1948–1950 oddawano do użytku nowe pawilony, wzniesiono 5 nowych szklarni i przerobiono lub założono nowe działy. Odbudowano też zniszczone podczas działań wojennych pomniki profesorów: Michała Szuberta (1962) oraz Jakuba Wagi (1964).
W roku 1946 po prawie 7-letniej przerwie wydano pierwszy po wojnie katalog nasion "Index Seminum", obejmujący zaledwie 447 gatunków roślin.
Kolejny wydany w roku 1967 obejmował już 1887 gatunków.
Po 1945.
W 1960 roku kierownictwo Ogrodu objęła doc. Ludmiła Karpowiczowa, która powiększała kolekcje i popularyzowała wiedzę botaniczną. Dzięki jej staraniom 1 lipca 1965 roku Ogród Botaniczny wraz z tzw. ruinami Świątyni Opatrzności został wpisany do rejestru Zabytków Kultury i Nauki miasta stołecznego Warszawy.
Od roku 1966 Ogród stał się członkiem Międzynarodowego Towarzystwa Ogrodów Botanicznych.
18 maja 1968 roku odbyły się uroczystości związane z obchodami 150-lecia Ogród botanicznego Uniwersytetu Warszawskiego. Z tej okazji Prezydium Stołecznej Rady Narodowej nadało Ogrodowi Botanicznemu UW medal „VII Wieków Warszawy”, który odebrała z rąk Władysława Spychalskiego ówczesna dyrektor doc. Ludmiła Karpowiczowa. Podczas uroczystości odsłonięto też pomnik – głaz narzutowy (przy wejściu do Ogrodu wielkiego) z napisem „Pamięci Odnowicieli Ogrodu Botanicznego po zniszczeniach I i II wojny światowej profesorów Zygmunta Wóycickiego, Bolesława Hryniewieckiego, Romana Kobendzy”.
Po śmierci Ludmiły Karpowiczowej w 1973 roku, dyrektorem Ogrodu Botanicznego UW została botaniczka doc. dr hab. Alina Doroszewska. Dzięki jej staraniom Ogród Botaniczny Uniwersytetu Warszawskiego stał się członkiem organizacji ogrodów botanicznych pod nazwą Botanic Gardens Conservation Coordinating Body z siedzibą w Kew („Body”) jako jedyny w kraju.
Właściwie stan sprzed wojny powrócił do ogrodu w 1987, kiedy to kierownikiem Ogrodu została dr Hanna Werblan-Jakubiec. Wówczas przywrócono historyczny kształt działowi biologii roślin, przebudowano i wzbogacono kolekcje róż, pnączy, roślin leczniczych oraz użytkowych.
Działy i kolekcje roślinne.
Kolekcja ogrodu liczy około 5 tys. gatunków i odmian drzew, krzewów oraz roślin zielnych.
Działalność badawcza, dydaktyczna i społeczna.
Nauka.
Jednym z priorytetów ogrodu jest zachowanie różnorodności biologicznej, zarówno roślin dziko rosnących, jak i odmian uprawnych. Od kilku lat powstaje pierwsza w Polsce kolekcja zagrożonych rodzimych odmian ozdobnych drzew i krzewów. Ogród prowadzi też nowoczesne badania taksonomiczne, wykorzystujące metody biologii molekularnej, a także inne badania takie jak etnobotaniczne czy florystyczne.
Edukacja.
Ważnym elementem aktywności Ogrodu jest działalność popularyzatorska i edukacyjna. Pracownicy wygłaszają szereg wykładów, na terenie Ogrodu organizowane są wystawy, warsztaty i konkursy edukacyjne, podczas których zwiedzający mogą poznać różnorodność roślin w Polsce i na świecie oraz problemy związane z koniecznością ich ochrony. Ponadto opracowano tablice informacyjne i ścieżki edukacyjne, a wydawane ulotki, foldery i przewodniki poszerzają wiedzę o roślinach rosnących w Ogrodzie. Każdego roku na terenie ogrodu odbywają się spotkania pod wspólnym tytułem „Spotkania z Przyrodą w Ogrodzie Botanicznym UW”, i tak w maju – Wystawa Roślin Mięsożernych, w czerwcu – Wystawa Kaktusów, w lipcu – Festiwal Róż, a we wrześniu Rośliny, Owady i Miód, Dni Storczyków oraz Festiwal Nauki.
Ponadto Ogród prowadzi we współpracy ze Społecznym Instytutem Ekologicznym program edukacyjny, którego celem jest zwrócenie uwagi na problem ginących wiejskich ogrodów przydomowych. Ogród Botaniczny UW zrealizował też program edukacyjny popularyzujący wiedzę o Konwencji Waszyngtońskiej CITES.
Na terenie Ogrodu prowadzone są też zajęcia dla studentów z przedmiotów takich jak botanika, dendrologia i zbliżone. Studenci różnych uczelni mają prawo odbycia praktyk (ogrodnicze, edukacyjne i badawcze), jak również mogą wykonywać prace licencjackie (literaturowe i eksperymentalne) i magisterskie w Ogrodzie Botanicznym UW.
Ścieżki edukacyjne.
Każda ścieżka edukacyjna prowadzi zwiedzających przez najciekawsze pod względem przyrodniczym zakątki Ogrodu. Na każdej z nich znajduje się od 10 do 15 tzw. przystanków, gdzie na tablicach informacyjnych opisano najciekawsze rośliny z wybranej części Ogrodu. Ścieżki opisane są także w „Przewodniku po Ogrodzie Botanicznym UW”
Ogród jest otwarty dla szerokiej publiczności od kwietnia do października. Wstęp jest płatny.

</doc>
<doc id="641369" url="https://pl.wikipedia.org/wiki?curid=641369" title="Wydział Nauk Ekonomicznych Uniwersytetu Warszawskiego">
Wydział Nauk Ekonomicznych Uniwersytetu Warszawskiego

Wydział Nauk Ekonomicznych Uniwersytetu Warszawskiego (WNE UW) – wydział Uniwersytetu Warszawskiego mieszczący się przy ulicy Długiej 44/50, kształcący w dziedzinach ekonomii, finansów (kierunek: finanse, inwestycje i rachunkowość) i informatyki (kierunek: informatyka i ekonometria) w trybach stacjonarnym i niestacjonarnym (wieczorowym i zaocznym) w języku polskim i angielskim. Wydział prowadzi również studia doktoranckie i podyplomowe.
Wydział jest od 2017 roku wydawcą kwartalnika naukowego „Ekonomia. Rynek, Gospodarka, Społeczeństwo”. Organizowane są tu cykliczne konferencje „Warsaw International Economic Meeting”, „Mechanizmy funkcjonowania strefy euro” oraz „Polish Law and Economics Conferences”.
Historia.
Wydział powstał w 1953 r. jako Wydział Ekonomii Politycznej, choć ekonomii nauczano na UW od początków uczelni. Po Marcu 1968 jego działalność została zawieszona, a następnie został wcielony w strukturę Wydziału Nauk Społecznych, w randze instytutu (Instytut Nauk Ekonomicznych). W 1977 r. odrodził się pod obecną nazwą.

</doc>
<doc id="641370" url="https://pl.wikipedia.org/wiki?curid=641370" title="Microspathodon">
Microspathodon

Microspathodon - rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641372" url="https://pl.wikipedia.org/wiki?curid=641372" title="Hamulec V-brake">
Hamulec V-brake

Hamulec V-brake – hamulec szczękowy stosowany głównie w rowerach MTB. Od tradycyjnych rowerowych hamulców szczękowych różni się konstrukcją ramion zaciskających szczęki.
Hamulce tego typu posiadają długie, proste ramiona, zamocowane do widełek ramy. Do ramion są bezpośrednio zamocowane klocki hamulcowe. Przez ramiona te, od góry przechodzi linka zaciskowa, która jest połączona na stałe z jednym ramieniem i luźno z drugim. Po zaciśnięciu klamki hamulcowej, linka ulega skróceniu, na skutek czego ramiona schodzą się jak nożyce, tworząc odwróconą literę „V”.
Wydłużony, prosty kształt ramion powoduje, że przy tej samej sile nacisku na klamkę hamulcową, nacisk klocków na boczne powierzchnie obręczy koła jest znacznie większy niż w tradycyjnych hamulcach szczękowych, co ma szczególne znaczenie przy częstym hamowaniu. Dlatego przy tego typu hamulcach niezbędne jest stosowanie klamek hamulcowych przeznaczonych specjalnie dla nich.
Hamulców tego typu (tzw. miniV-brake) nie stosuje się powszechnie w rowerach szosowych, głównie ze względu na zbyt dużą siłę takich hamulców. Nie bez znaczenia jest także efekt rozpierania widełek ramy i zwiększone opory aerodynamiczne.

</doc>
<doc id="641375" url="https://pl.wikipedia.org/wiki?curid=641375" title="Lokata terminowa">
Lokata terminowa

Lokata terminowa – umowa między oferentem lokaty a klientem dotycząca lokowania środków pieniężnych zawierana na czas określony. Oferent lokaty zobowiązuje się wypłacić kapitał wraz z odsetkami na koniec okresu umowy.
Lokaty dzielą się na odnawialne i nieodnawialne. Przy pierwszej opcji po upływie terminu lokata jest automatycznie odnawiana. W przypadku tych drugich po upływie terminu środki zostają zwrócone klientowi.
Klient, który podejmie środki przed terminem okresu lokaty, ponosi konsekwencje, z reguły w postaci utraty części bądź całości nagromadzonych odsetek.
Do lokaty nie można dopłacać środków w trakcie jej trwania. Operacje takie można wykonać korzystając z konta oszczędnościowego.
Standardowa lokata (tzw. lokata tradycyjna) to produkt obarczony niskim ryzykiem, ponieważ zgodnie z obowiązującym w Polsce prawem bankowym zdeponowane w bankach środki nieprzekraczające równowartości 100 tys. euro są chronione na mocy ustawy przez Bankowy Fundusz Gwarancyjny. Zgromadzone na lokacie środki powyżej tej kwoty można odzyskać w wypadku upadku banku w drodze postępowania upadłościowego.
Lokaty standardowe należy odróżnić od lokat inwestycyjnych, jak lokata połączona z Funduszem Inwestycyjnym, czy lokata strukturyzowana - są one obarczone większym ryzykiem inwestycyjnym.
Zagraniczne banki podlegają z kolei regulacjom w zakresie gwarancji depozytów na podstawie przepisów prawa państwa, w którym mają siedzibę (patrz też zasada nadzoru kraju macierzystego).
Oprocentowanie lokat bankowych jest ściśle zależne od stóp procentowych, które są z kolei związane ze zjawiskiem inflacji.

</doc>
<doc id="641376" url="https://pl.wikipedia.org/wiki?curid=641376" title="Neoglyphidodon">
Neoglyphidodon

Neoglyphidodon - rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641378" url="https://pl.wikipedia.org/wiki?curid=641378" title="MTS (rolnictwo)">
MTS (rolnictwo)

MTS − używany w botanice i rolnictwie skrótowiec oznaczający masę tysiąca sztuk (nasion, ziarn) podawaną w gramach. MTS określa dorodność nasion, charakteryzuje stopień ich wykształcenia i wypełnienia. Oznaczanie masy tysiąca nasion przeprowadzane jest na nasionach czystych, z których wydziela się 1000 sztuk i oznacza ich masę (g). Nasiona mogą być liczone ręcznie lub za pomocą odpowiednich urządzeń liczących, co ułatwia i przyspiesza wykonanie analizy. Dorodność ziarna, wyrażona masą tysiąca nasion – MTN, masą tysiąca sztuk – MTS lub masą tysiąca ziarniaków – MTZ (w przypadku zbóż), obok czystości i zdolności kiełkowania, jest niezbędnym parametrem do obliczenia ilości wysiewu materiału siewnego na jednostkę powierzchni. 

</doc>
<doc id="641380" url="https://pl.wikipedia.org/wiki?curid=641380" title="Neopomacentrus">
Neopomacentrus

Neopomacentrus − rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641381" url="https://pl.wikipedia.org/wiki?curid=641381" title="Józef Friedlein">
Józef Friedlein

Józef Edward Friedlein (ur. 4 lutego 1831 w Krakowie, zm. 25 maja 1917 tamże) – prezydent Krakowa, księgarz, wydawca, kolekcjoner i bibliofil.
Życiorys.
Urodził się w Krakowie. Pochodził ze znanej krakowskiej rodziny księgarzy i wydawców zamieszkałej pod Wawelem od 1796. Ukończył Gimnazjum św. Anny w 1848. Następnie uczęszczał na tzw. „filozofię” tj. przygotowawczy rok studiów. Od 1850 do 1853 studiował geologię na wydziale matematyczno-przyrodniczym Uniwersytetu Jagiellońskiego. Po śmierci ojca Daniela Edwarda Friedleina w 1855 odziedziczył rodzinną działalność wydawniczą, uruchomił księgarnię w Kamienicy Hetmańskiej na Rynku Głównym. Rozwinął dział antykwaryczny, gromadził ryciny (rozpoczęty przez ojca zbiór powiększył do 2000), portrety królów Polski (przekazany do Warszawy), mapy, numizmaty. Wydawał dzieła naukowe, publikował prace Juliana Dunajewskiego, Józefa Szujskiego, podręczniki, albumy, mapy i nuty. Pełnił funkcję przewodniczącego Stowarzyszenia Księgarzy Krakowskich.
W 1866 znalazł się w składzie Rady Miejskiej w Krakowie. Wszedł w skład sekcji ekonomicznej zajmującej się sprawami gospodarczymi miasta. Zajął się organizacją straży pożarnej. W latach 1884–1893 pełnił funkcję wiceprezydenta Krakowa, był najbliższym współpracownikiem prezydenta Feliksa Szlachtowskiego, którego po rezygnacji 24 maja 1893 zastąpił na stanowisku prezydenta Krakowa. Ponownie został wybrany na to stanowisko 15 czerwca 1899.
Jako prezydent Krakowa zajął się gospodarką, kulturą i higieną w mieście. Za czasów jego prezydentury dokonano:
Jako wiceprezydenta zatrudnił Juliusza Lea; obaj w 1902 po raz pierwszy podnieśli problem rozszerzenia granic Krakowa. Friedleina zmuszono do rezygnacji ze stanowiska prezydenta, 30 czerwca 1904 złożył on dymisję, którą Rada Miasta przyjęła 7 lipca 1904 powołując na stanowisko prezydenta dotychczasowego wiceprezydenta Juliusza Lea. Radnym pozostawał do 1906.
Został członkiem honorowym Towarzystwa Gimnastycznego „Sokół” w Krakowie.
W 1856 w kościele na Bielanach poślubił Marię z domu Majer, w 1906 oboje obchodzili złote gody.
Na emeryturze Friedlein zajął się porządkowaniem swoich zbiorów w mieszkaniu przy ulicy Brackiej 4 Pochowany został na Cmentarzu Rakowickim, mowę pogrzebową nad jego mogiłą wygłosił prezydent Krakowa Juliusz Leo.
Imieniem Józefa Friedleina nazwano jedną z ulic na terenie dzisiejszej Dzielnicy V Miasta Krakowa, przecznica ulicy Wrocławskiej.

</doc>
<doc id="641384" url="https://pl.wikipedia.org/wiki?curid=641384" title="Parma (rodzaj)">
Parma (rodzaj)

Parma – rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641385" url="https://pl.wikipedia.org/wiki?curid=641385" title="Farerczycy">
Farerczycy



</doc>
<doc id="641386" url="https://pl.wikipedia.org/wiki?curid=641386" title="Bonapartyzm">
Bonapartyzm

Bonapartyzm – XIX-wieczna francuska frakcja polityczna; także monarchistyczna ideologia polityczna, inspirowana dokonaniami Napoleona I. 
Charakterystyka.
Początek bonapartyzmu wiąże się z obaleniem Dyrektoriatu 9 listopada 1799. Napoleon, skupiając w swym ręku władzę, godził jedynowładztwo z koncepcjami rewolucyjnymi. Odwoływał się do woli narodu, uznając się reprezentantem jego dążeń (na początku jako konsul, a następnie cesarz). Bonapartyzm to odrzucenie parlamentaryzmu na rzecz władzy cesarza, który stoi na czele rządu.
Bonapartyzm w węższym sensie to frakcja polityczna dążąca do wskrzeszenia we Francji cesarstwa pod rządami rodziny Napoleona Bonaparte i jego bratanka Ludwika (Napoleona III). Bonapartyzm w szerszym sensie to ideologia polityczna głosząca potrzebę istnienia scentralizowanej, silnej nowoczesnej monarchii, która stawia sobie za zadanie odpowiadać potrzebom ludu.
Bonapartyzm rozwinął się po 1815 wśród licznych we Francji zwolenników Napoleona I, którzy nigdy nie zaakceptowali klęski pod Waterloo i postanowień kongresu wiedeńskiego.
Marksizm.
Karol Marks poświęcił swoje dwie prace "18 brumaire’a Ludwika Bonaparte" oraz "Walki klasowe we Francji, 1848-1850" analizie zmagań politycznych we Francji w połowie XIX wieku. Marks zastosował w tych pracach termin "Bonapartyzm" w odniesieniu do sytuacji, w której rewolucja zostaje przejęta przez kontrrewolucyjnego przywódcę wojskowego (lub ich grupę), co doprowadza do zniekształcenia jej pierwotnych celów i wykorzystania jej dynamiki na rzecz osiągnięcia przez przywódcę swoich osobistych celów. Marks twierdził, że tego typu mechanizm wystąpił w przypadku przejęcia i ucementowania władzy zarówno przez Napoleona I, jak i Napoleona III Bonaparte. Lew Trocki analizując przebieg rewolucji październikowej oraz jej późniejsze dzieje, przedstawiał Józefa Stalina jako "Bonapartystę", odwołując się do terminu wprowadzonego przez Marksa.
Pretendenci do tronu Francji z rodziny Bonaparte.
Zobacz sekcję "Pretendenci z domu Bonaparte" w haśle Pretendenci do tronu Francji.

</doc>
<doc id="641388" url="https://pl.wikipedia.org/wiki?curid=641388" title="Plac zabaw">
Plac zabaw

Plac zabaw – wydzielone miejsce (często ogrodzone), przeznaczone do zabawy dla dzieci.
Wyposażenie placu zabaw najczęściej stanowią: piaskownica, zjeżdżalnia, huśtawka, huśtawka na desce (tzw. ważki), karuzela, bujak sprężynowy, drabinki (drewniane lub metalowe) oraz inne zestawy zabawowe. Wokół placu rozstawiane są ławki dla opiekunów bawiących się dzieci. Place zabaw powstają najczęściej w sąsiedztwie osiedli mieszkaniowych, szkół, przedszkoli i żłobków.
Projekt placu zabaw.
Ciekawe i funkcjonalne miejsce zabaw można osiągnąć dzięki profesjonalnemu i stworzonemu z wyobraźnią projektowi.
Stosowane rozwiązania uwzględniać powinny m.in. takie czynniki jak:
Wymiary elementów i stopień skomplikowania konstrukcji poszczególnych urządzeń do zabawy, powinny odpowiadać docelowej grupie wiekowej użytkowników. Rozwiązania konstrukcyjne, powinny uniemożliwiać dzieciom o niedostatecznych umiejętnościach dostęp do urządzeń przewidzianych dla sprawniejszych dzieci, np. poprzez umieszczenie najniższego stopnia na wysokości minimum 40 cm od poziomu podłoża.
Strefa bezpieczeństwa i materiały podłoża.
Większość wypadków, jakie zdarzają się na placach zabaw, wynika ze złej konserwacji, źle zaprojektowanej konstrukcji urządzenia, niewłaściwej strefy bezpieczeństwa, lub nieodpowiedniego podłoża.
Najnowsze normy zawierają regulacje w zakresie stref bezpieczeństwa i materiałów, z jakich powinno być wykonane podłoże, dla różnych rodzajów wyposażenia placów zabaw. W pewnych – określonych przepisami – przypadkach, strefy bezpieczeństwa sąsiadujących ze sobą urządzeń mogą się przecinać.
Przepisy prawa.
Urządzenia placów zabaw są według prawa budowlanego obiektami budowlanymi postrzeganymi jako elementy małej architektury. W Polsce nie ma obowiązku prawnego wymuszającego na producentach certyfikację wyposażenia placów zabaw zgodnie z normami. Jedynie szkoły i placówki podlegające ministerstwu edukacji mają obowiązek nabywać produkty posiadające certyfikat.
Urządzenia zamontowane na placu zabaw podlegają, co do zasady, unormowaniom dyrektywy w sprawie ogólnego bezpieczeństwa produktów (2001/95/WE). Bardziej szczegółowe przepisy są różne w zależności od kraju, tym niemniej zasadą jest, że wszyscy producenci, importerzy oraz dystrybutorzy maja obowiązek wprowadzać na rynek wyłącznie produkty bezpieczne. To, czy tak faktycznie jest, można udowodnić m.in. przez fakt produkcji w zgodzie z obowiązującymi normami. W odniesieniu do urządzeń na placach zabaw oraz nawierzchni będą to odpowiednio normy PN-EN 1176 oraz PN-EN 1177.

</doc>
<doc id="641389" url="https://pl.wikipedia.org/wiki?curid=641389" title="Lokata dynamiczna">
Lokata dynamiczna

Lokata dynamiczna – rodzaj lokaty bankowej (formy terminowego depozytu bankowego), z której klient może się wycofać przed końcem okresu trwania tej umowy bez niebezpieczeństwa utraty odsetek (przy wcześniejszym zerwaniu lokaty odsetki są naliczane proporcjonalnie do okresu przechowywania pieniędzy na lokacie). Oprocentowanie lokaty dynamicznej zazwyczaj wzrasta wraz z kolejnym okresem trwania lokaty (lokata ta często nazywana jest też lokatą progresywną).

</doc>
<doc id="641392" url="https://pl.wikipedia.org/wiki?curid=641392" title="Plectroglyphidodon">
Plectroglyphidodon

Plectroglyphidodon - rodzaj morskich ryb okoniokształtnych z rodziny garbikowatych. Niektóre gatunki hodowane w akwariach słonowodnych.
Klasyfikacja.
Gatunki zaliczane do tego rodzaju :

</doc>
<doc id="641393" url="https://pl.wikipedia.org/wiki?curid=641393" title="Ciclista Lima">
Ciclista Lima

Ciclista Lima Association jest peruwiańskim klubem piłkarskim z siedzibą w mieście Lima. Swoje mecze rozgrywa na oddanym do użytku w 1952 roku stadionie Estadio Nacional de Perú.

</doc>
<doc id="641394" url="https://pl.wikipedia.org/wiki?curid=641394" title="Ciclista Lima Association">
Ciclista Lima Association



</doc>
<doc id="641396" url="https://pl.wikipedia.org/wiki?curid=641396" title="Okładzina hamulcowa roweru">
Okładzina hamulcowa roweru

Okładziny hamulcowe to odpowiednik klocków hamulcowych w rowerowych hamulcach tarczowych.
Istota funkcjonowania okładzin jest taka sama jak klocków - mają one za zadanie wytworzyć jak największe tarcie w kontakcie z powierzchnią (w tym przypadku z tarczą hamulcową).
Okładziny montuje się w korpusie (zacisku) systemu hamulcowego, do którego doprowadzona jest linka (wersja z mechanicznym zaciskiem), bądź przewód hydrauliczny (wersja hydrauliczna).

</doc>
<doc id="641399" url="https://pl.wikipedia.org/wiki?curid=641399" title="Lokata rentierska">
Lokata rentierska

Lokata rentierska – umowa między klientem, a bankiem dotycząca lokowania środków pieniężnych na okres długoterminowy, polegająca na tym, że bank wypłaca odsetki od wkładu w regularnych odstępach czasu.

</doc>
<doc id="641400" url="https://pl.wikipedia.org/wiki?curid=641400" title="Las putas melancólicas">
Las putas melancólicas

Las putas melancólicas – album zespołu Świetliki, nagrany z udziałem aktora Bogusława Lindy, wydany w 2005 roku. Oprócz piosenek z tekstami Marcina Świetlickiego, na albumie znalazły się dwa utwory z tekstami Tomasza Radziszewskiego, gitarzysty zespołu, a jeden z liryką Adama Mickiewicza. Na płycie znalazł się też jeden cover, "Czwartek" - w oryginale "Thursday", nagrany przez amerykańską grupę Morphine.
Po dużym sukcesie płyty, na której znalazła się dobrze rozpoznawalna "Filandia", wytwórnia zdecydowała się na wydanie nowej, poszerzonej wersji albumu - "Las putas melancólicas y exlusivas", wzbogaconej drugą płytą CD z archiwalnymi nagraniami zespołu, pochodzącymi np. z próbnych sesji.
Wykonawcy.
oraz gościnnie (w wybranych utworach):

</doc>
<doc id="641401" url="https://pl.wikipedia.org/wiki?curid=641401" title="Pomacentrus">
Pomacentrus

Pomacentrus − rodzaj morskich ryb okoniokształtnych z rodziny garbikowatych. Niektóre gatunki hodowane w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641402" url="https://pl.wikipedia.org/wiki?curid=641402" title="Otto (król Grecji)">
Otto (król Grecji)



</doc>
<doc id="641403" url="https://pl.wikipedia.org/wiki?curid=641403" title="Suna (rzeka)">
Suna (rzeka)

Suna (ros. Суна, karelski "Suunujoki") – rzeka w północno-zachodniej Rosji, w należącej do tego państwa Republice Karelii.
Długość ok. 280 km, powierzchnia dorzecza 7670 km².
Wypływa z jeziora Kivi-Jarvi i wpada do jeziora Onega w pobliżu Kondopogi.

</doc>
<doc id="641405" url="https://pl.wikipedia.org/wiki?curid=641405" title="Małżeństwo z przymusu">
Małżeństwo z przymusu



</doc>
<doc id="641407" url="https://pl.wikipedia.org/wiki?curid=641407" title="Harnaś">
Harnaś

Harnaś – góralskie określenie herszta bandy, nadawane przywódcom karpackich zbójników, pochodzące z węgierskiego określenia "hadnagy" (porucznik, dowódca) za pośrednictwem języka słowackiego. Słynnymi harnasiami byli m.in. Juraj Jánošík, Ondraszek, Tomáš Uhorčík (zob. tołhaj).
Objaśnienia etymologicznego tego określenia dokonał Eugeniusz Słuszkiewicz na łamach czasopisma „Język Polski”.

</doc>
<doc id="641409" url="https://pl.wikipedia.org/wiki?curid=641409" title="TOAW">
TOAW



</doc>
<doc id="641414" url="https://pl.wikipedia.org/wiki?curid=641414" title="Lodowa Baszta">
Lodowa Baszta

Lodowa Baszta – wybitna, pojedyncza turnia na północno-zachodnich, opadających do Doliny Kościeliskiej zboczach Ciemniaka (Czerwone Wierchy) w Tatrach Zachodnich. Na starych mapach była czasami błędnie nazywana Lodowcem. Wapienna turnia wznosi się na wysokość około 1750 m n.p.m.
Lodowa Baszta wyrasta w środkowej części Zadniego Kamiennego na grani opadającej od Twardej Kopy. Zaczyna się ona zupełnie niepozorną wypukłością, niżej jednak przechodzi w wyraźną grań z przełęczą Lodowe Siodło (ok. 1735 m) i znajdującą się za nią Lodową Basztą. Z przełęczy można na turnię wejść bez trudności przez dwa niewielkie skalne uskoki. Natomiast w południowo-zachodnim i zachodnim kierunku opada urwistymi ściankami o wysokości nieco poniżej 30 m do Lodowego Żlebu.
Lodowa Baszta jest doskonale widoczna ze szlaku turystycznego prowadzącego z Doliny Tomanowej przez Czerwony Żleb na Chudą Przełączkę – znajduje się ok. 300 m poniżej ścieżki. W Lodowej Baszcie i jej pobliżu znajdują się jaskinie: Jaskinia Zawaliskowa w Szerokiem, Kamienista Szczelina i Jaskinia Lodowa w Ciemniaku.

</doc>
<doc id="641416" url="https://pl.wikipedia.org/wiki?curid=641416" title="Chumbawamba">
Chumbawamba

Chumbawamba – brytyjski zespół anarchopunkowy założony w 1982 roku w Leeds. W jego twórczości można odnaleźć wpływy folku, punku i muzyki dance.
Działalność.
Najbardziej znanym szerszej publiczności przebojem zespołu jest piosenka "Tubthumping" z 1997 roku. Zespół bardzo mocno angażuje się w działalność antynazistowską od 1987 roku, czego efektem była m.in. nagrana przez część muzyków zespołu wraz z muzykami The Ex i wydana w 1987 roku pod szyldem Antidote płyta „Destroy Fascism”. Do dziś zespół na każdym swoim koncercie gra utwór „The Day the Nazi Died” starają się również wspierać finansowo antyfaszystowskie organizacje. Ich polska reedycja trzech pierwszych płyt wydanych na kasetach przez firmę „Nikt Nic Nie Wie” była benefitem m.in. na Stowarzyszenie „Nigdy Więcej”. W swoich utworach wspierali również środowisko LGBT, czego wyrazem był m.in. utwór „Homophobia” wydany wśród utworów albumu „Anarchy”.
W 2012 roku grupa na swojej oficjalnej stronie ogłosiła zakończenie działalności.

</doc>
<doc id="641420" url="https://pl.wikipedia.org/wiki?curid=641420" title="NGC 5139">
NGC 5139



</doc>
<doc id="641421" url="https://pl.wikipedia.org/wiki?curid=641421" title="Stegastes">
Stegastes

Stegastes – rodzaj morskich ryb okoniokształtnych z rodziny garbikowatych. Niektóre gatunki hodowane są w akwariach morskich.
Klasyfikacja.
Gatunki zaliczane do tego rodzaju :

</doc>
<doc id="641422" url="https://pl.wikipedia.org/wiki?curid=641422" title="Belinda Carlisle">
Belinda Carlisle

Belinda Carlisle (wym. ), właściwie Belinda Jo Kurczeski Carlisle (ur. 17 sierpnia 1958 w Hollywood, Kalifornia) – amerykańska piosenkarka i aktorka.
Życiorys.
Muzyczną karierę rozpoczęła jako perkusistka w zespole The Germs (w 1977 roku) pod pseudonimem Dottie Danger. Popularność zyskała na przełomie lat 70. i 80. jako wokalistka zespołu The Go-Go’s. Grupa powstała w 1978 roku. Dziewczyny wykonywały muzykę punk rock. Ich największe przeboje to "Head Over Heels", "Vacation", "Our Lips Are Sealed" czy "We Got the Beat".
W 1984 roku Belinda opuściła zespół i rozpoczęła karierę solową. W 1986 roku wydała debiutancki album zatytułowany "Belinda". Dzięki singlowi "Mad About You" płyta dotarła do 13. miejsca notowania Billboardu.
Drugi album "Heaven On Earth" (1987) też okazał się sukcesem piosenkarki. Znalazły się tam trzy hity – "Circle in the Sand", "I Get Weak" oraz "Heaven Is A Place On Earth". W 1989 roku ukazał się kolejny album "Runaway Horses", kolejny sukces. Płytę promowały single "Summer Rain" i "Leave a Light On".
W 1991 roku ukazała się kolejna płyta zatytułowana "Live Your Life Be Free". Dwa lata później został wydany krążek "Real". Obydwie płyty nie znalazły uznania, co doprowadziło do reaktywacji The Go-Go’s w 1994 roku. Grupa nie istniała zbyt długo. W 1996 roku Belinda znowu zajęła się solową karierą. Jeszcze w tym samym roku ukazał się krążek zatytułowany "A Woman &amp; A Man". Płyta okazała się spektakularnym sukcesem na listach przebojów w UK a single „Into Deep” i „Always breaking my heart” dotarły do czołowych miejsc Top 40 UK. Trzy lata później Belinda wydała płytę "A Place On Earth – The Greatest Hits".
Życie prywatne.
W 1986 wyszła za mąż za Morgana Masona, z którym ma syna – Jamesa Duke’a.
Dyskografia.
Gdy w 1985 roku rozpadł się zespół The Go-Go’s z którym Belinda podbijała Amerykę, przyszedł czas na pierwszy solowy album wokalistki jednego z najpopularniejszych zespołów początku lat 80. Album ten nosił nazwę „Belinda” i ukazał się rok po rozpadzie The Go-Go’s. Pierwszy singel z płyty okazał się wielkim sukcesem na listach przebojów, docierając na poz. 3 Billboardu. Był to wielki sukces Belindy, który ugruntował jej pozycję na amerykańskim rynku fonograficznym. Album zawierał także dwa inne przeboje „I Feel The Magic” i „Band of Gold”
Z kolejnym, drugim z kolei solowym albumem Belinda wraz ze zmianą scenicznego image przyszła kolej na zmianę wytwórni. Album „Heaven on Earth” ukazał się w 1987 roku. W USA wydany był przez MCA, a na starym kontynencie promocją zajęła się wytwórnia Virgin. Płyta okazała się ogromnym sukcesem zarówno w Stanach Zjednoczonych, w Europie, jak i Australii. Album był w kręgu pięciu najlepiej się sprzedających albumów w Wielkiej Brytanii. Jako pierwszy singel została wydana piosenka „Heaven is a place on earth”, największy jak do tej pory przebój Belindy. Utwór osiągnął pierwsze miejsce na listach przebojów w Stanach Zjednoczonych, Wielkiej Brytanii, Australii, Szwecji i wielu innych państwach na świecie. Teledysk do piosenki wyreżyserowała Diane Keaton, aktorka i reżyser, zdobywczyni nagrody Akademii Filmowej. Diane zajęła się także reżyserią kolejnego singla z płyty „I get weak”, który to utwór napisała specjalnie dla Belindy amerykańska kompozytorka Diane Warren, autorka hitów Celine Dion, Whitney Houston. Singel przedłużał dominację albumu na listach przebojów. Osiągnął poz. 2 na amerykańskich i brytyjskich listach przebojów. Płyta przyniosła artystce jeszcze dwa hity z czołowych miejsc przebojów na całym świecie: „Circle in the sand” (poz. 7 USA Billboard Charts) i „World Without You”

</doc>
<doc id="641426" url="https://pl.wikipedia.org/wiki?curid=641426" title="Kredyt konsumpcyjny">
Kredyt konsumpcyjny

Kredyt konsumpcyjny – kategoria kredytów obejmująca kredyty zaciągane w rachunku karty kredytowej, kredyty ratalne na cele konsumpcyjne i pozostałe kredyty na cele konsumpcyjne dla osób prywatnych. Ten rodzaj zobowiązania nie został zdefiniowany przez przepisy jakiejkolwiek ustawy, a jego nazwa funkcjonuje jedynie w języku potocznym.
Prawo do przyznawania kredytów konsumpcyjnych posiadają jedynie banki. Klient wnioskujący o ten rodzaj kredytu nie musi ujawniać celu finansowania i może przeznaczyć otrzymane środki na dowolne potrzeby.
Zabezpieczenie kredytu stanowią najczęściej dochody kredytobiorcy lub poręczenia innych osób, a wysokość kredytu zależy od możliwości spłaty przez osobę zaciągającą kredyt.

</doc>
<doc id="641428" url="https://pl.wikipedia.org/wiki?curid=641428" title="Droga wojewódzka nr 296">
Droga wojewódzka nr 296

Droga wojewódzka nr 296 (DW296) – droga wojewódzka w zachodniej części Polski w Lubuskiem (46,1 km) i Dolnośląskiem; prowadzi przez Bory Dolnośląskie. Przebiega przez powiaty: nowosolski, żagański, zgorzelecki, bolesławiecki, lubański.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
W latach 2015–2021 droga wojewódzka nr 296 była objęta ograniczeniami dopuszczalnego nacisku pojedynczej osi:

</doc>
<doc id="641429" url="https://pl.wikipedia.org/wiki?curid=641429" title="Siergiej Katanandow">
Siergiej Katanandow

Sergiej Leonidowicz Katanandow (ros. Сергей Леонидович Катанандов; ur. 21 kwietnia 1955 r. w Pietrozawodsku w Karelii, Rosja) – rosyjski polityk.
Z wykształcenia inżynier i prawnik, od 1990 do 1998 mer Pietrozawodska, od 1998 premier Karelii, a od maja 2002 r. – prezydent tej autonomicznej republiki.

</doc>
<doc id="641430" url="https://pl.wikipedia.org/wiki?curid=641430" title="Kredyt obrotowy">
Kredyt obrotowy

Kredyt obrotowy – kredyt bankowy przeznaczony na finansowanie bieżącej działalności przedsiębiorstwa, na przykład pokrycie części kosztów zatrudnienia personelu, kosztów administracyjnych, zakupu drobnego wyposażenia itp. Kredyty obrotowe pozwalają przedsiębiorstwu zapewnić płynność finansową – czyli umożliwiają regulowanie bieżących zobowiązań przy braku gotówki, która jest zamrożona np. w należnościach od dłużników.
Kredyty obrotowe są zwykle udzielane na okres krótszy niż rok, co pozwala je zaklasyfikować do kredytów krótkoterminowych. Jednak udziela się także kredytów obrotowych finansujących działalność eksploatacyjną w okresie dłuższym, np. kredyty na zapasy sezonowe. Kredyty obrotowe mogą być udostępnione zarówno w rachunku bieżącym, jak i w rachunku kredytowym.
Wypłaty kredytów obrotowych zwykle nie mają harmonogramów, lecz są realizowane w ramach dostępnego limitu na życzenie kredytobiorcy. Nie posiadają one również harmonogramów spłat; zwykle bank wymaga, by kredytobiorca spłacił całą kwotę kapitału do daty zapadalności kredytu. Możliwe są także umowy, w których bank wymaga od kredytobiorcy spłaty minimalnej ustalonej kwoty częściej, np. co miesiąc.

</doc>
<doc id="641434" url="https://pl.wikipedia.org/wiki?curid=641434" title="Wodła">
Wodła

Wodła (ros Водла) – rzeka w północno-zachodniej Rosji, w należącej do tego państwa Republice Karelii. 
Długość ok. 149 km, powierzchnia dorzecza 13.700 km², średni przepływ – 130 m³/s.
Wypływa z jeziora Wodłoziero i wpada do jeziora Onega. Nad Wodłą leży rejonowe miasto Pudoż.

</doc>
<doc id="641437" url="https://pl.wikipedia.org/wiki?curid=641437" title="Park narodowy Korup">
Park narodowy Korup



</doc>
<doc id="641440" url="https://pl.wikipedia.org/wiki?curid=641440" title="Rój (Żory)">
Rój (Żory)

Rój – dzielnica Żor o charakterze podmiejskim, głównie o zabudowie jednorodzinnej, położona w południowo-zachodniej części miasta, przy drodze wojewódzkiej nr 932 łączącej Wodzisław Śląski i Żory. Od zachodu graniczy z Świerklanami zaś wschodu i północy z dzielnicami Żor Rogoźną i Rowniem-Folwarkami. Dzielnica liczy ok. 4500 mieszkańców. Znajduje się w niej klub piłkarski LKS Rój.
Położenie.
Miejscowość Rój jedna z dzielnic Żor leży na terenie województwa śląskiego w centralno-zachodniej części Rybnickiego Okręgu Węglowego. Wokół Roju położone są większe miasta: Rybnik, Wodzisław Śląski, Jastrzębie, Pszczyna. Dzielnica posiada korzystne położenie komunikacyjne leży przy zjeździe z autostrady A1 na odcinku Gliwice-Gorzyczki (węzeł Świerklany), blisko przebiega droga krajowa nr 81. Natomiast przez Rój przebiega droga wojewódzka nr 932, która biegnie z Żor do Wodzisławia Śląskiego. Obszar Roju usytuowany jest w obrębie Płaskowyżu Rybnickiego pomiędzy dorzeczem Odry i Wisły. Rzeźba terenu jest dosyć urozmaicona, krajobraz składa się z niewielkich dolin i pagórków. Rój otoczony jest dużą ilością lasów. 
Nazwy geograficzne dzielnicy.
Nazwa pochodzi od polskiej nazwy pszczelej rodziny "roju". Do grupy śląskich miejscowości, których nazwy wywodziły się od tego słowa - "von róy = Bienenschwarm" zaliczył ją niemiecki nauczyciel Heinrich Adamy. W swoim dziele o nazwach miejscowych na Śląsku wydanym w 1888 roku we Wrocławiu wymienia najwcześniejszą nazwę miejscowości w staropolskiej formie "Róy" podając jej znaczenie jako "Bienenzuchterdorf" - "Wieś hodowców pszczół".
Historia.
Miejscowość po raz pierwszy wymieniona jest w księdze uposażenia biskupów wrocławskich z ok. 1305 r. w szeregu wsi położonych w okolicy Żor i Wodzisławia ("ville circa Zary et Wladislaviam"), zobowiązanych do płacenia dziesięciny biskupstwu we Wrocławiu, w postaci "Ray".
Pisownie taką spotykamy jeszcze w dokumentach z 1654 i 1679 roku, ale już w następnym stuleciu miejscowa ludność wymawia ją jak Roj, co też niebawem przeszło w Rój. W połowie XVIII wieku na polecenie władz pruskich, Rój zafundował sobie pieczęć wiejską. Podobnie postąpiły i inne miejscowości śląskie. Owe pieczęcie ludności zwała wtedy "sekretami gromadzkimi". W jej polu nie umieszczono wówczas godła państwowego. Zebranie wiejskie, czyli tzw. Gromada obierała sobie natomiast jakiś wizerunek, który najczęściej nawiązywał do nazwy miejscowości, zajęcia jej mieszkańców lub też np. topografii. Rozwiązanie takie było bardzo praktyczne, bo niepiśmienni włościanie po odcisku sekretu z łatwością rozpoznawali wystawcę dokumentu. Obmyślając swój znak (herb) mieszkańcy Roja przekonani byli, że nazwa ich osady ma związek z pszczelim rojem. Nie zastanawiając się długo obrano za swój znak herb XVIII-wieczny: słomiany ul i unoszące się wokół niego pszczoły. Tak utrwalono błędne przekonanie o pochodzeniu nazwy wsi. Pierwsze wzmianki o Roju pochodzą z trzynastowiecznych dokumentów. Pierwotnie był związany z Księstwem Raciborskim, następnie przez krótki okres z Księstwem Opolskim. Od 1500 r. Rój należał do rodziny Głogowskich z Głogowa, a potem od 1511 r. do von Widonów, a następnie od 1679 r. do Kaminskich. W XVIII wieku właścicielem tejże miejscowości został hrabia węgierski, od którego nabył ją rząd pruski. Rój należał wówczas do rybnickiego państwa stanowego. 
Na rozparcelowanych w XIX w. gruntach dworskich powstała część wsi nazwana nowym Rajem. Mimo pięknej nazwy wieś w tym wieku nie miał dobrej sławy, z powodu grasującej tu około 1840 r. „bandy”, która dobrała się nawet do rybnickiej kasy miejskiej wyłamawszy 14 zamków. Mówiono więc, jak pisze kronikarz Idziowski, „Przez Rój trzeba jechać galopem, żeby koniom podków nie pokradli”. Jeszcze przez wiele lat pojawiały się owe problemy związane z grabieżami i bijatykami. Przyczyn tych problemów należało szukać jednak nie w samych ludziach, a w miejscu położenia wsi i panującej w niej biedoty.
Majątek ziemski Brodek.
Położony w Roju majątek państwowy Brodek po raz pierwszy został przeznaczony do rozparcelowania w 1921 r. Proces ten powtórzono w 1934 r. Po parcelacji pozostał tylko ośrodek, na który złożyło się około 50 ha gruntu i część zabudowań dworskich, Z powodu braku nabywców przy poprzednim rozparcelowaniu ziemi w 1934 r. rząd postanowił ułatwić ich zakup stanowiąc wymóg 10% zaliczki, natomiast resztę ceny rozkładano aż na 30 lat. Ponieważ cena gruntu wynosiła od 300 zł do 1500 zł za hektar, a łąk do 200 zł za hektar, niejeden bezrobotny miał możliwość zakupu ziemi i utworzenia własnego warsztatu pracy
Marsz śmierci.
Mimo okrucieństw II wojny światowej jakie dotknęły gminę Rój, krótko przed wyzwoleniem w okresie od 17 do 21 stycznia 1945 r. wieś przeżyła jeszcze jedną tragedię. Była ona naocznym świadkiem „Marszu śmierci”, czyli przeprowadzenia więźniów z obozu w Oświęcimiu i Polenlagru w Czechowicach przez Pszczynę - Żory - Wodzisław Śląski skąd koleją transportowano ich dalej na Zachód. Około 25.000 więźniów przeprowadzono drugim wariantem trasy z Oświęcimia przez Pszczynę - Jastrzębie-Zdrój do Wodzisławia. Więźniowie prowadzeni byli pod eskortą hitlerowców w lichych odzieniach, głodni i wyczerpani. W granicach dzisiejszych Żor wachmani zastrzelili 47 osób, nie będących w stanie kontynuować marszu. Po przejściu transportu mieszkańcy Roja zabrali na odcinku Rogoźnej do Świerklan 24 ciała i pochowali je we wspólnej mogile na terenie Piaskowni, u zbiegu szosy i drogi prowadzącej do Osady Kolonia Brodek. 
Wkrótce po wojnie miejscowe społeczeństwo wzniosło na mogile okazały pomnik - nagrobek z epitafium, który poświęcono 1 września 1945 r. Spośród zbrodni dokonanych przez SS na ewakuowanych więźniach oświęcimskich w trakcie ich przemarszu przez Rój, w pamięci tutejszych mieszkańców najbardziej utkwiła zastrzelenie dwóch więźniarek, matki i córki, przed miejscową szkołą (budynkiem określonym obecnie jako „stara szkoła”). Pierwszą zabito matkę. Córka z płaczem przypadła do leżącego na ziemi ciała zabitej, nie chcąc go opuścić. Drugim strzał ugodził dziewczynę, nie spowodował jednak natychmiastowej jej śmierci. Długo jeszcze błagała o pomoc lub dobicie. Obawa przed represjami ze strony hitlerowców sprawiły, iż nikt nie odważył się pospieszyć jej z pomocą.
19 kwietnia 1958 r. specjalna ekipa przeprowadziła ekshumację zwłok i pomimo sprzeciwu ze strony społeczeństwa (m.in. przewodniczącego Gromadzkiej Rady Narodowej Alojzego Kolona i przewodniczącego Frontu Jedności Narodu Alojzego Pustelnika) wywiozła je z Roja do innego zbiorowego grobu, przypuszczalnie do Gliwic. Ślad po tutejszej mogile stanowią dwie brzozy, które kiedyś przy niej zasadzono jako symbol matki i córki, które poniosły tu śmierć. Przed budynkiem Przedszkola nr 17 (znanym też jako "stara szkoła") znajduje się pomnik upamiętniający ofiary Marszu Śmierci. Co roku, w okolicach Dnia Zadusznego, dzieci i młodzież z tutejszej szkoły i przedszkola zapalają znicze pod pomnikiem.

</doc>
<doc id="641443" url="https://pl.wikipedia.org/wiki?curid=641443" title="Barczatka dębolistna">
Barczatka dębolistna

Barczatka dębolistna, namiotówka dębolistna ("Gastropacha quercifolia") - owad z rzędu motyli. .
Owady dorosłe można spotkać od końca czerwca do początku sierpnia. Gąsienice żerują na takich drzewach jak wierzba iwa, śliwa tarnina, leszczyna, kruszyna pospolita, jarząb pospolity i głóg.

</doc>
<doc id="641444" url="https://pl.wikipedia.org/wiki?curid=641444" title="Gastropacha quercifolia">
Gastropacha quercifolia



</doc>
<doc id="641447" url="https://pl.wikipedia.org/wiki?curid=641447" title="Jerzy Dworak">
Jerzy Dworak

Jerzy (Georges) Dworak (ur. 20 września 1936 w Warszawie, zm. 4 października 2017) – polski przedsiębiorca i wolnomularz. Stał na czele Federacji Polskiej Droit Humain.
Życiorys.
W 1957 wraz z żoną wyemigrował do Francji. We Francji ukończył licencjat z księgowości i finansów (Université de Paris IX – Dauphine, Uniwersytet Paryski). Po 1989 ponownie zamieszkał w Polsce.
Do masonerii wstąpił w 1973, był inicjowany w Wielkim Wschodzie Francji, którego był wieloletnim członkiem. Od 1974 do 1984 był równolegle członkiem Wielkiej Loży Francuskiej Rytu Memphis-Misraim. W 1992 związał się z francuskim Droit Humain, następnie współtworzył Polską Federację Droit Humain. Przez dwie kadencje był czcigodnym mistrzem loży-matki DH FP – Pierre et Marie Curie. W dniu 16 września 2006, na V Konwencie DH FP, został wybrany Prezydentem Polskiej Federacji DH. 
Jest pochowany na Cmentarzu Wojskowym na Powązkach (kwatera Q KOL 9 rząd 1 grób 6).
W Droit Humain posiadał 33. stopień.
Mąż Alicji Dworak.

</doc>
<doc id="641450" url="https://pl.wikipedia.org/wiki?curid=641450" title="Szuja (rzeka)">
Szuja (rzeka)

Szuja (ros Шуя, karelski "Suoju") – rzeka w północno-zachodniej Rosji, w należącej do tego państwa Republice Karelii. 
Długość ok. 194 km, powierzchnia dorzecza 10 000 km², średni przepływ – 130 m³/s.
Wypływa z jeziora Suojarwi i wpada do jeziora Onega.

</doc>
<doc id="641460" url="https://pl.wikipedia.org/wiki?curid=641460" title="Wygoziero">
Wygoziero

Wygoziero (ros "Выгозеро", karelski "Uikujärvi") – jezioro w północno-zachodniej Rosji, w należącej do tego państwa Republice Karelii, w rejonie siegieżskim. Na Wygozierze znajduje się ok. 500 wysp.
Jezioro jest wykorzystywane do połowu ryb.
Jezioro powstało w 1933 przez spiętrzenie wód rzeki Wyg i stało się częścią drogi wodnej łączącej Bałtyk z Morzem Białym – Kanału Białomorsko-Bałtyckiego.

</doc>
<doc id="641464" url="https://pl.wikipedia.org/wiki?curid=641464" title="Trifolium">
Trifolium



</doc>
<doc id="641465" url="https://pl.wikipedia.org/wiki?curid=641465" title="Apologeci">
Apologeci



</doc>
<doc id="641467" url="https://pl.wikipedia.org/wiki?curid=641467" title="Jakub Szynkiewicz">
Jakub Szynkiewicz

Jakub Szynkiewicz (ur. 16 kwietnia 1884 w Lachowiczach k. Baranowicz, zm. 1 listopada 1966 w Waterbury) – polski duchowny muzułmański pochodzenia tatarskiego, teolog i tłumacz, od 1925 wielki mufti polskich muzułmanów.
Życiorys.
Pochodził z rodziny tatarskiej Sulejmana i Fatmy z Bohuszewiczów. W 1904 ukończył szkołę średnią w Mińsku, po czym studiował w Petersburgu nauki techniczne w Instytucie Technologicznym i orientalistykę na uniwersytecie. W 1925 obronił doktorat z filozofii na uniwersytecie w Berlinie. 28 października tego roku został wybrany na wielkiego muftiego wszystkich muzułmanów w Polsce. Jego siedziba znajdowała się w Wilnie. W 1926 i 1932 uczestniczył dwukrotnie w obradach światowego kongresu muzułmańskiego w Egipcie i Jerozolimie. Nawiązał liczne kontakty międzynarodowe ze społecznościami muzułmańskimi innych krajów, np. w 1928 odwiedził środowiska muzułmańskie w Jugosławii i Bułgarii oraz odbył podróż do Turcji. W 1930 ponownie był w Egipcie, gdzie został przyjęty przez króla Fu’ada I. Stamtąd udał się na pielgrzymkę do Mekki i Medyny jako przedstawiciel polskich muzułmanów. W 1935 brał udział w europejskim kongresie muzułmańskim. Władał biegle kilkoma językami wschodnimi, w tym starotureckim. Dokonał tłumaczenia niektórych wersetów Koranu z arabskiego na polski i wydał je w 1935 pod tytułem "Wersety z Koranu". Doprowadził też do ostatecznego uregulowania statusu prawnego polskich muzułmanów. 21 kwietnia 1936 została ogłoszona ustawa o stosunku państwa do Muzułmańskiego Związku Religijnego w RP, na czele którego stał mufti J. Szynkiewicz. Pod koniec lat 30. wysunął pomysł wybudowania w Warszawie meczetu, niezrealizowanego z powodu ataku wojsk niemieckich na Polskę 1 września 1939. W okresie II wojny światowej podjął kolaborację z Niemcami. Od początku 1942 zabiegał u władz niemieckich o powołanie komitetów tatarskich na obszarze Okręgu Generalnego „Białoruś”. Jesienią tego roku zorganizował w Mińsku swoje przedstawicielstwo. W marcu 1944 z jego inicjatywy powstał Związek Młodzieży Tatarskiej, który jednak nie zdołał rozwinąć szerszej działalności. Po zakończeniu wojny wyjechał do Egiptu. Po zamachu stanu Gamala Abdela Nasera przeniósł się w 1952 do USA.
Od 16 października 1927 był mężem Lidii Talkowskiej.

</doc>
<doc id="641471" url="https://pl.wikipedia.org/wiki?curid=641471" title="Topoziero">
Topoziero

Topoziero (, karelski "Tuoppajärvi") – jezioro w północno-zachodniej Rosji, w północnej części należącej do tego państwa Republiki Karelii, w rejonie łouchskim. Topoziero posiada silnie rozwiniętą linię brzegową.
Na jeziorze znajdują się 144 wyspy, o łącznej powierzchni 63 km².
Topoziero jest wykorzystywane do połowu ryb.
Od 1966 r. jezioro stanowi część Zbiornika Kumskiego, powstałego w wyniku wybudowania Kumskiej Elektrowni Wodnej.

</doc>
<doc id="641472" url="https://pl.wikipedia.org/wiki?curid=641472" title="Calluna vulgaris">
Calluna vulgaris



</doc>
<doc id="641476" url="https://pl.wikipedia.org/wiki?curid=641476" title="George Lichtheim">
George Lichtheim

George Lichtheim (ur. 1912, zm. w kwietniu 1973) – amerykański historyk idei, badacz dziejów marksizmu, biograf Györgya Lukácsa.
Stał się znany szerokiej publiczności w 1961 wraz z publikacją książki "Marxism". Jego książki zostały przetłumaczone na wiele języków świata (głównie na niemiecki i hiszpański). Zmarł śmiercią samobójczą.

</doc>
<doc id="641480" url="https://pl.wikipedia.org/wiki?curid=641480" title="Zadnie Kamienne">
Zadnie Kamienne

Zadnie Kamienne – kocioł w górnej części Wąwozu Kraków w Dolinie Kościeliskiej w Tatrach Zachodnich.
Topografia.
Jego zbocza tworzą: opadający z Ciemniaka Wysoki Grzbiet, fragment północno-zachodniej grani Ciemniaka od jego szczytu po Upłaziańską Kopę oraz jej północno-zachodnia grzęda biegnąca poprzez Upłazkową Przełączkę, Wysoką Turnię i Niską Turnię do Wąwozu Kraków. Z dolnej części Zadniego Kamiennego w południowo-zachodnim kierunku, pomiędzy Niską Turnią i Wysokim Grzbietem opada do Wąwozu Kraków Żleb Trzynastu Progów. Do równinki na dnie kotła opadają dwa żleby: Lodowy Żleb oraz żleb spod Chudej Przełączki. Oddziela je grzęda opadająca z Twardej Kopy. W grzędzie tej znajduje się turnia Lodowa Baszta.
Opis kotła.
Kocioł jest rumowiskiem skalnym, w którym występują osypiska marglistych łupków kredy wierchowej. Jest to suchy kocioł. Żlebem Trzynastu Progów woda spływa tylko po większych opadach, normalnie zaś zanika w wypełnionym marglami i urgonem ponorze w dolnej części kotła. Barwieniem wody wykazano, że wypływa ona aż na dnie Doliny Kościeliskiej w Jaskini Wodnej pod Pisaną.
W kotle znajduje się kilka jaskiń, m.in. Kamienista Szczelina, Jaskinia Lodowa w Ciemniaku i Jaskinia Zawaliskowa w Szerokiem.
Górale terminem Kamienne określali kamieniste lub piarżyste tereny (przeważnie były to zbocza lub kotły lodowcowe) o bardzo słabej roślinności lub zupełnie jej pozbawione. Dawniej Zadnie Kamienne stanowiło tereny pastwiskowe Hali Upłaz. Dwa czynniki: budowa geologiczna podłoża (odporne na wietrzenie łupki pokryte cienką tylko warstwą gleby) oraz wypas spowodowały, że Zadnie Kamienne zamieniło się w zupełny nieużytek, silnie zerodowany i niemal pozbawiony roślinności. Tymczasem zaś są to tereny o dużej wartości przyrodniczej, występują tutaj liczne gatunki wapieniolubnych roślin alpejskich. Obecnie, po zaprzestaniu wypasu teren ten zregenerował się i porośnięty jest w większości drobną murawą.
Zadnie Kamienne jest niedostępne turystycznie. Jest dobrze widzialne ze szlaku turystycznego z Doliny Tomanowej przez Czerwony Żleb na Chudą Przełączkę.

</doc>
<doc id="641484" url="https://pl.wikipedia.org/wiki?curid=641484" title="Barczatka malinówka">
Barczatka malinówka

Barczatka malinówka ("Macrothylacia rubi") – owad z rzędu motyli. Skrzydła szarobrunatne o rozpiętości 58-72 mm u samic lub brunatne 35-52 mm u samców. Na przednich skrzydłach obwiedziona białymi liniami przepaska.
Owady dorosłe można spotkać na przełomie maja i czerwca. Gąsienice czarne z kolorowymi paskami (żółte dla młodych gąsienic, czerwone w okresie późniejszym) żerują na takich roślinach jak wrzos, malina, dąb, poziomka, koniczyna i lucerna. Gąsienice zimują w norkach wygrzebanych w ziemi.

</doc>
<doc id="641485" url="https://pl.wikipedia.org/wiki?curid=641485" title="Macrothylacia rubi">
Macrothylacia rubi



</doc>
<doc id="641488" url="https://pl.wikipedia.org/wiki?curid=641488" title="Piaoziero">
Piaoziero

Piaoziero (ros "Пяозеро", karelski "Pääjärvi") – jezioro w północno-zachodniej Rosji, w północnej części należącej do tego państwa Republiki Karelii, w rejonie łouchskim.
Na Piaozierze znajdują się liczne wyspy o łącznej powierzchni 186 km².

</doc>
<doc id="641491" url="https://pl.wikipedia.org/wiki?curid=641491" title="Tadeusz Kowalski (agronom)">
Tadeusz Kowalski (agronom)

Tadeusz Kowalski (ur. 30 grudnia 1841 w Lewicpolu (ob. Warszawa), zm. 20 lutego 1904 w Konopnicy) – polski agronom, popularyzator oświaty rolniczej.
W latach 1862–1870 był profesorem Instytutu Politechnicznego i Rolniczo-Leśnego w Puławach. Po jego likwidacji pracował w Towarzystwie Kredytowym Ziemskim. Był inicjatorem stacji doświadczalnej w Sobieszynie, a także szkoły rolniczej w Brzozowej. Opublikował m.in. "Uprawa szczegółowa roślin gospodarczych" (1885).
Jego synem był Józef Wierusz-Kowalski. Został pochowany na cmentarzu Powązkowskim (kwatera 157-6-10).

</doc>
<doc id="641494" url="https://pl.wikipedia.org/wiki?curid=641494" title="Geografia usług">
Geografia usług

Geografia usług – dział geografii ekonomicznej, zajmujący się działalnością nieprodukcyjną związaną z usługami w aspekcie przestrzennym. Rozpatruje się je z punktu ich znaczenia w gospodarce, wpływu na kształtowanie się sieci osadniczej i zaspokojenia potrzeb ludzkich.
Wraz z powstawaniem społeczeństwa postindustrialnego usługi zyskały na znaczeniu i wysunęły się na czoło gospodarki.
Geografia dostępu do szkolnictwa oraz do służby zdrowia jest kluczowa w opisywaniu zróżnicowania poziomu życia, nierówności społecznych i przestrzennych.
Zainteresowania badawcze geografii usług mogą być dzielone w zależności od typów usług (geografia handlu, geografia medyczna, geografia szkolnictwa); w zależności od odbiorców usług (usługi dla przemysłu, dla rolnictwa, dla seniorów); w zależności od skali działalności dostawców usług.

</doc>
<doc id="641497" url="https://pl.wikipedia.org/wiki?curid=641497" title="Nokia 3200">
Nokia 3200

Nokia 3200 – telefon komórkowy produkowany przez firmę Nokia działający w sieci GSM 900, 1800, 1900.

</doc>
<doc id="641498" url="https://pl.wikipedia.org/wiki?curid=641498" title="Republika Karelii">
Republika Karelii



</doc>
<doc id="641499" url="https://pl.wikipedia.org/wiki?curid=641499" title="Lobo">
Lobo



</doc>
<doc id="641508" url="https://pl.wikipedia.org/wiki?curid=641508" title="Kiem (dopływ Morza Białego)">
Kiem (dopływ Morza Białego)

Kiem – (ros Кемь) – rzeka w północno-zachodniej Rosji, w należącej do tego państwa Republice Karelii. 
Długość ok. 191 km, powierzchnia dorzecza 27.700 km², średni przepływ – 275 m³/s.
Przyjmuje się, że wypływa z jeziora Dolne Kujto i przepływając przez szereg innych jezior wpada do Morza Białego. Główne dopływy: Czirka-Kiem, Kiepa, Ochta i Szomba.
Przy ujściu Kiemu leży rejonowe miasto Kiem. 
Zamarza od listopada do połowy maja.

</doc>
<doc id="641512" url="https://pl.wikipedia.org/wiki?curid=641512" title="My 400x">
My 400x



</doc>
<doc id="641514" url="https://pl.wikipedia.org/wiki?curid=641514" title="Róg alpejski">
Róg alpejski

Róg alpejski (niem. "Alphorn") – drewniany instrument muzyczny z grupy aerofonów ustnikowych, tradycyjnie używany przez pasterzy w Alpach ze względu na donośność dźwięku do komunikacji na odległość.
Instrument ma kształt prostej lub zawiniętej rury z ustnikiem. Długość rogu alpejskiego sięga do 3-4 metrów. Podobne instrumenty są spotykane w innych krajach o górzystym ukształtowaniu terenu (w Polsce trombita, ligawka (bazuna)).

</doc>
<doc id="641515" url="https://pl.wikipedia.org/wiki?curid=641515" title="Kazimierz Mazur (aktor)">
Kazimierz Mazur (aktor)



</doc>
<doc id="641518" url="https://pl.wikipedia.org/wiki?curid=641518" title="Aeroklub Dolnośląski">
Aeroklub Dolnośląski

Aeroklub Dolnośląski – regionalny oddział Aeroklubu Polskiego utworzony w maju 1994 roku. Bazą Aeroklubu Dolnośląskiego jest lotnisko w Mirosławicach.
Utworzono tu bazę do uprawiania sportów lotniczych i szkolenia pilotów samolotwych; organizowane są tu imprezy lotnicze, rekreacyjno-sportowe, a także widowiskowe i rozrywkowe (np. 1 lipca 2006 r. impreza "Creamfields Polska" na pięciu scenach ustawionych na płycie lotniska).
Aeroklub Dolnośląski jest organizacją różną on innego aeroklubu działającego na Dolnym Śląsku – mającego bazę na lotnisku w Szymanowie w powiecie trzebnickim – Aeroklubu Wrocławskiego.
Władze Aeroklubu:

</doc>
<doc id="641521" url="https://pl.wikipedia.org/wiki?curid=641521" title="Kazimierz Mazur (ur. 1984)">
Kazimierz Mazur (ur. 1984)

Kazimierz Mazur jr. (ur. 4 marca 1984 w Warszawie) – polski aktor filmowy i teatralny.
Życiorys.
W 2003 zdał maturę i postanowił studiować politologię, którą porzucił po pierwszym roku nauki. W 2007 ukończył policealną Akademię Filmu i Telewizji na kierunkach „Sztuka operatorska” i „Organizacja produkcji”. Studiuje dziennikarstwo w Warszawskiej Wyższej Szkole Humanistycznej im. Bolesława Prusa.
W lutym 2009 zdał aktorski egzamin eksternistyczny przed komisją ZASP-u w Warszawie.
Odkąd skończył 12 lat, brał udział w castingach. Zadebiutował w filmie "Pornografia" Jana Jakuba Kolskiego, w którym zagrał Karola.
Od 2003 wciela się w rolę Kamila Hoffera w serialu TVN "Na Wspólnej".
Uczestniczył w 13. edycji programu rozrywkowego TVN "Dancing with the Stars. Taniec z gwiazdami" (2011) i zwyciężył w 11. edycji programu Polsatu "Twoja twarz brzmi znajomo" (2019). W 2019 zasiadł gościnnie w jury w jednym odcinku 12. edycji "Twojej twarzy..." w zastępstwie za Kacpra Kuszewskiego.
Życie prywatne.
Jest synem aktora Kazimierza Mazura i impresario Beaty Bogdańskiej-Mazur. Jego żoną jest Ewa Mazur. Mają dwoje dzieci, Antoniego (ur. 2012) i Apolonię.
Wyróżnienia.
Laureat Medalu Młodego Pozytywisty.

</doc>
<doc id="641523" url="https://pl.wikipedia.org/wiki?curid=641523" title="Małe Stawiska">
Małe Stawiska

Małe Stawiska (dodatkowa nazwa w j. kaszub. Môłé Stawiska) – mała osada kaszubska w Polsce położona w województwie pomorskim, w powiecie kościerskim, w gminie Kościerzyna na Pojezierzu Kaszubskim i nad Wierzycą.
W latach 1975–1998 miejscowość administracyjnie należała do województwa gdańskiego. Siedziba sołectwa o powierzchni 232,78 ha.
Inne miejscowości o nazwie Stawiska: Stawiska, Stawisko, Stawiski

</doc>
<doc id="641524" url="https://pl.wikipedia.org/wiki?curid=641524" title="Prunus">
Prunus



</doc>
<doc id="641525" url="https://pl.wikipedia.org/wiki?curid=641525" title="Zakłady Przemysłowe R-1">
Zakłady Przemysłowe R-1

Zakłady Przemysłowe R-1 (także "Przedsiębiorstwo Kowarskie Kopalnie", ros. Предприятие Кузнецкие Рудники) – kryptonim polskich zakładów przeróbki rud uranu działających od 1 stycznia 1948, powstałych na podstawie umowy międzypaństwowej z września 1947 między rządami Polski i Związku Radzieckiego. Swą działalnością obejmowały obszar całego kraju, ze szczególnym uwzględnieniem Dolnego Śląska i ziemi kłodzkiej w Sudetach. Poszukiwania prowadzone też były w kopalniach Górnego Śląska i Zagłębia oraz w Górach Świętokrzyskich (Rudki koło Nowej Słupi). Prace prowadzone i finansowane przez Sowietów polegały na badaniach wszystkich dostępnych wyrobisk podziemnych oraz towarzyszących im hałd, a później badaniach geologicznych wytypowanych obszarów. Po wstępnych badaniach obiecujący okazał się tylko rejon Sudetów.
Zakłady Przemysłowe R-1 obejmowały między innymi kopalnie w Kowarach (centrala), Radoniowie i Kletnie w pobliżu Stronia Śląskiego. W samych Kowarach obejmowały kopalnie: „Wolność”, „Redensglück”, „Liczyrzepa” i „Podgórze”. W Kletnie należała do nich kopalnia „Kopaliny”.
Kopalnie działały głównie do połowy lat 50. XX wieku – w Kowarach pracowały jeszcze do 1973. Później głównie przetwarzano znajdujące się na hałdach ubogie rudy uranu. Całość odzyskanego uranu, bądź wcześniej urobku w Zakładach Przemysłowych R-1, była sprzedawana do ZSRR.

</doc>
<doc id="641527" url="https://pl.wikipedia.org/wiki?curid=641527" title="Tomasz Nejman">
Tomasz Nejman

Tomasz Nejman (ur. 26 listopada 1867, zm. 1942) – generał major Marynarki Wojennej Imperium Rosyjskiego i kontradmirał Marynarki Wojennej II Rzeczypospolitej, morski oficer techniczny dużych okrętów nawodnych, uczestnik wojny rosyjsko-japońskiej i I wojny światowej. Karierę zakończył na stanowisku członka Komisji Budowy Okrętów dla Floty Czarnomorskiej. Następnie powrócił do odrodzonej Polski, jednak nie został przyjęty do służby czynnej.
Służba wojskowa w Rosji.
Tomasz Nejman urodził się 26 listopada 1867 w Wilnie. Był synem Romualda i Koletty z Aleksandrowiczów. Po ukończeniu gimnazjum w rodzinnym mieście dostał się na Wydział Mechaniczny w Morskiej Szkole Inżynierii w Kronsztadzie. W 1888 zakończył naukę i rozpoczął służbę w rosyjskiej Cesarskiej Marynarce Wojennej, podczas której odbył w 1891 kurs elektrotechniczny. Był również absolwentem Wydziału Mechanicznego Akademii Morskiej w Petersburgu z 1894.
Początkowo pływał na okrętach Floty Bałtyckiej jako młodszy oficer mechanik, pomocnik starszego oficera mechanika, oficer mechanik oraz starszy oficer mechanik. Służył podczas wojny rosyjsko-japońskiej – wziął udział w bitwie pod Cuszimą, na nieopancerzonym krążowniku „Ałmaz”, który jako jeden z trzech okrętów rosyjskich zdołał przedrzeć się do Władywostoku. Ostatnią jednostką pływającą, na której służył był krążownik pancerny „Riurik” Floty Bałtyckiej. W 1912 zakończył służbę na morzu i został członkiem stałym w Komisji Budowy Okrętów dla Floty Czarnomorskiej. Na stanowisku tym pracował do końca I wojny światowej, awansując w 1915 na generała majora floty.
Pobyt w odrodzonej Polsce.
W 1919 przybył na odrodzone ziemie polskie, ale nie został zakwalifikowany do służby czynnej w Siłach Zbrojnych. Otrzymał natomiast stopień generała podporucznika marynarki rezerwy, a po weryfikacji w 1921 przemianowano go na kontradmirała w stanie spoczynku. Na stałe zamieszkał ponownie w Wilnie, gdzie zaprzyjaźnił się z kontradmirałem Michałem Borowskim. Aktywnie wspierał działalność Ligi Morskiej i Kolonialnej, w której był członkiem Zarządu Okręgowego. Po wkroczeniu do Wilna Armii Czerwonej w 1939 został internowany. Zmarł w 1942.

</doc>
<doc id="641528" url="https://pl.wikipedia.org/wiki?curid=641528" title="Barczatka puchowica">
Barczatka puchowica

Barczatka puchowica ("Eriogaster lanestris") – owad z rzędu motyli. Skrzydła o rozpiętości 32-42 mm, brunatne. Na przednich skrzydłach obwiedziona białymi liniami przepaska.
Owady dorosłe można spotkać w czerwcu. Gąsienice żerują na brzozach i śliwach. Dodatkowymi roślinami żywicielskimi są lipy, wierzby, olsze, leszczyny pospolite, dęby i głogi.
Gąsienice przepoczwarzają się między liśćmi lub w ściółce budując białawe, jajowate oprzędy. Poczwarki zimują niekiedy wielokrotnie.

</doc>
<doc id="641530" url="https://pl.wikipedia.org/wiki?curid=641530" title="Eriogaster lanestris">
Eriogaster lanestris



</doc>
<doc id="641533" url="https://pl.wikipedia.org/wiki?curid=641533" title="Ryszard Matuszewski (jogin)">
Ryszard Matuszewski (jogin)

Ryszard Zenon Matuszewski, Aćarja Lalit Mohan G.K. (ur. 7 lutego 1962 w Człuchowie) – przywódca Bractwa Zakonnego Himavanti, były lider Zachodniego Zakonu Sufi.
Utworzył własny nurt religijny czerpiący z elementów sufizmu indyjskiego, reiki, śiwaizmu, medytacji, mistyki judeo-chrześcijańskiej oraz psychotroniki. Uważa siebie za wtajemniczonego w kilkanaście ważniejszych systemów indyjskiej jogi oraz tantry; twierdzi, że główne nauki pobierał u nauczycieli śiwaizmu kaszmirskiego.
Życiorys.
W szkole podstawowej zaczął ćwiczyć jogę; w liceum – aikido. Porzucając studia, nawiązał kontakty z organizacjami propagującymi wschodnią kulturę i wierzenia. W 1994 założył własną grupę religijną „Bractwo Zakonne Himavanti” i ogłosił się prorokiem. Rok później próbował bez powodzenia zarejestrować założony przez siebie związek wyznaniowy. W 2002 współpracował z Romanem Kotlińskim, przystąpił do partii Racja i został szefem śląskich struktur tej partii. Po krótkim okresie współpracy został wyrzucony z partii.
Zarzuty i wyroki.
W 1997, pod wpływem krytyki ze strony Kościoła, wysłał listy z pogróżkami do przeora Jasnej Góry, za co został skazany na półtora roku więzienia w zawieszeniu na trzy lata. Wkrótce trafił do szpitala psychiatrycznego, gdzie stwierdzono u niego niepoczytalność. Zdaniem zwolenników Matuszewskiego nie był on autorem powyższych listów. W 2002 został aresztowany pod zarzutem przygotowywania "zamachu na papieża".
We wrześniu 2003 Matuszewski i dwie jego współwyznawczynie (Anna W.-S. oraz Irena Barcz) zostali oskarżeni o napad na byłą członkinię Bractwa Zakonnego Himavanti. Napastnicy zabrali jej obrączkę i telefon komórkowy. Zdaniem śledczych „Mohan” próbował także wymusić podpis na fałszywym przyznaniu się do długu. Wyrok w tej sprawie zapadł w 2005. Podczas pobytu w areszcie kilka razy obraził bydgoskich prokuratorów i sędziów. Irena Barcz była poszukiwana listem gończym. Znaleziono ją w Wielkiej Brytanii pod koniec 2009.
Osoby, które odeszły ze zgromadzenia Ryszarda Matuszewskiego, zdaniem niektórych były systematycznie zastraszane przez dawnego nauczyciela.

</doc>
<doc id="641537" url="https://pl.wikipedia.org/wiki?curid=641537" title="Delfin Hectora">
Delfin Hectora



</doc>
<doc id="641547" url="https://pl.wikipedia.org/wiki?curid=641547" title="Aeroklub Wrocławski">
Aeroklub Wrocławski

Aeroklub Wrocławski (WrocławSky Club) – stowarzyszenie lotnicze i klub sportowy zrzeszony w Związku Sportowym Aeroklub Polski. Stowarzyszenie utworzone w 1945 roku, jako jeden z pierwszych aeroklubów na ziemiach polskich po drugiej wojnie światowej.
Aeroklub Wrocławski (WrocławSkyClub) to również Certyfikowany Ośrodek Szkolenia lotniczego ATO - prowadzi szkolenia do uzyskania licencji pilota samolotowego (PPL(A) i LAPL(A), pilota szybowcowego (SPL), skoczka spadochronowego (AFF) i instruktora spadochronowego (IMS, IMS(SL), IMS(AFF), IMS(TANDEM)), oraz szkolenia w celu podwyższenia uprawnień - m.in. VFR noc, trudne warunki, szkolenia na różne typy samolotów. Na terenie lotniska prowadzone są szkolenia operatorów dronów, oraz do świadectwa kwalifikacji samolotów ultralekkich.
Z lotniska Aeroklubu możliwe jest operowanie prywatnych statków powietrznych, wykonywane są też loty zapoznawcze i widokowe. 
Aeroklub Wrocławski prowadzi usługi lotnicze w zakresie lotów patrolowych, lotów obserwacyjnych, lotów fotograficznych. Posiada własną stację obsługi statków powietrznych. 
Aeroklub posiada koncesję na sprzedaż paliw lotniczych. Dostępny jest AVGAS 100 LL oraz paliwo do silników Rotax UL91
Od 2016r. Aeroklub Wrocławski organizuje duże imprezy sportowe. Rozgrywane są tu m.in. Mistrzostwa Polski (MP w Akrobacji Szybowcowej 2016 i 2018, Motoparalotniowe (2017), Spadochronowe MP w CP (2016,2017,2018), Samolotowe Rajdowo Nawigacyjne MP (2017), MP w Akrobacji Samolotowej (2018), oraz zawody międzynarodowe (m.in Międzynarodowy Wrocław Cup 2016, kwalifikacyjne wyścigi szybowcowe FAI 8. Serii Mistrzostw Świata Grand Prix 2017, IWGA/FAI The World Games 2017., Spadochronowe Mistrzostwa Świata FAI w Canopy Piloting 2018)
Aeroklub Wrocławski zarządza trawiastym Lotniskiem Szymanów w Szymanowie, 11 km od centrum Wrocławia.
Patronem Aeroklubu Wrocławskiego jest Bolesław Orliński (1899-1992), w okresie II wojny światowej dowódca operującego w barwach brytyjskich Dywizjonu Bombowego 305 Ziemi Wielkopolskiej im. Marszałka Józefa Piłsudskiego.

</doc>
<doc id="641554" url="https://pl.wikipedia.org/wiki?curid=641554" title="Richard Pockridge">
Richard Pockridge

Richard Pockridge (ur. 1690, zm. 1759) – irlandzki budowniczy, muzyk i konstruktor instrumentów muzycznych.
Pockridge początkowo zajmował się budowaniem domów i osuszaniem bagien. W 1743 skonstruował instrument składający się z zestawu kieliszków do wina strojonych poprzez częściowe ich napełnianie wodą i nazwał go anielskimi organami. Wkrótce stał się też pierwszym wirtuozem tego instrumentu. 
Z repertuarem Muzyki na wodzie Georga Händla koncertował początkowo w Dublinie a następnie w całej Wielkiej Brytanii. 
Kształcił również uczniów. Jedną z jego uczennic była Ann Ford, która w 1761 wydała pierwszy podręcznik do nauki gry na tym instrumencie.

</doc>
<doc id="641559" url="https://pl.wikipedia.org/wiki?curid=641559" title="Alphorn">
Alphorn



</doc>
<doc id="641561" url="https://pl.wikipedia.org/wiki?curid=641561" title="Manzanillo">
Manzanillo



</doc>
<doc id="641566" url="https://pl.wikipedia.org/wiki?curid=641566" title="Słowik (Kielce)">
Słowik (Kielce)

Słowik (oficjalnie "Słowik-Willa") – południowo-zachodnia część Kielc, położona pomiędzy Pasmem Zgórskim a Pasmem Posłowickim. Przepływa przez nią rzeka Bobrza. Słowik był w drugiej połowie XIX wieku i pierwszej połowie XX wieku zapleczem wypoczynkowym miasta Kielce. Przebiega przez niego droga wojewódzka nr 762 oraz linia kolejowa w kierunku Krakowa. Znajduje się tu przystanek kolejowy "Słowik" oraz kościół pw. św. Teresy od Dzieciątka Jezus.
Słowik graniczy z:
Słowik jest punktem początkowym zielonego szlaku spacerowego prowadzącego do rezerwatu Biesak-Białogon.
Przez Słowik przechodzi również niebieski szlak turystyczny z Chęcin do Łagowa.
Komunikacja miejska – linie 19, 27, 29, 31 oraz linia sezonowa, T.
Zobacz też.
Słowik – miejscowość w gminie Sitkówka-Nowiny

</doc>
<doc id="641568" url="https://pl.wikipedia.org/wiki?curid=641568" title="Eksplozja w katedrze">
Eksplozja w katedrze

Eksplozja w katedrze (hiszp. "El siglo de las luces") – powieść Alejo Carpentiera, którą wydano w 1962 roku.
Na język polski powieść przełożyła Kalina Wojciechowska, a tłumaczenie ukazało się po raz pierwszy w 1966 roku, w serii „Nike” (wyd. „Czytelnik”).
Zarys fabuły.
W powieści opisana jest historia rodzeństwa z Hawany: Carlosa, Estebana i Sophii. Po śmierci ojca, który był kupcem, znajdują się oni pod wpływem Wiktora Huguesa – jakobina, masona, rewolucjonisty. Akcja toczy się poprzez lata, a większość zdarzeń ma miejsce na Karaibach oraz we Francji. Ilustruje czasy przed rewolucją francuską, samą rewolucję, terror jakobiński i czasy napoleońskie. A wszystko widziane przez pryzmat losów rodzeństwa oraz samego Wiktora.

</doc>
<doc id="641570" url="https://pl.wikipedia.org/wiki?curid=641570" title="Huśtawka na desce">
Huśtawka na desce

Huśtawka na desce – zabawka dla dzieci, element placu zabaw, element małej architektury, zwany częściej huśtawką wagową lub huśtawką ważką, potocznie przez dzieci „konikiem”.
Budowa.
Huśtawka może być metalowa lub drewniana. Podstawowa wersja składa się z długiego grubego pręta, dwóch siedzisk (najczęściej drewnianych) oraz elementu podtrzymującego pręt. Często spotyka się wersję ze sprężynami, która umożliwia użytkowanie przez jedno dziecko, obecnie produkuje się także podwójne huśtawki wagowe z przeznaczeniem dla czterech użytkowników.
Schemat działania.
Dwie osoby (najlepiej o zbliżonej masie) siadają na dwóch (umieszczonych naprzeciwko siebie) siedziskach huśtawki. Osoba będąca na dole odpycha się nogami od podłoża, co powoduje zamianę pozycji – osoba będąca na górze schodzi na dół i musi się odepchnąć nogami itd.

</doc>
<doc id="641573" url="https://pl.wikipedia.org/wiki?curid=641573" title="11 minut">
11 minut



</doc>
<doc id="641576" url="https://pl.wikipedia.org/wiki?curid=641576" title="21st Century Schizoid Band">
21st Century Schizoid Band

21st Century Schizoid Band – brytyjska grupa rockowa założona przez Michaela Gilesa w 2002. Grupa skupiała dawnych członków zespołu King Crimson i w skład repertuaru wchodziły utwory z wczesnego okresu działalności King Crimson, a także duetu McDonald and Giles. Jakko Jakszyk występował jeszcze przed okresem gry w King Crimson, w którym także śpiewa od 2013 roku.

</doc>
<doc id="641586" url="https://pl.wikipedia.org/wiki?curid=641586" title="Drabinki">
Drabinki

Drabinki – element placu zabaw.
Drabinki mogą się składać z metalowych, drewnianych, gumowych, plastikowych części. Najprostsza drabinka ma kształt dwóch półokręgów połączonych belkami.
Istnieją też bardziej skomplikowane wersje, np. z wbudowanymi gumowymi oponami, łańcuchami (po których można się wspinać).
Z zabawą na drabinkach wiąże się ryzyko spadnięcia - dlatego nie są one najczęściej przeznaczone dla dzieci poniżej 10 lat.

</doc>
<doc id="641590" url="https://pl.wikipedia.org/wiki?curid=641590" title="Haradrimowie">
Haradrimowie



</doc>
<doc id="641594" url="https://pl.wikipedia.org/wiki?curid=641594" title="Prunus spinosa">
Prunus spinosa



</doc>
<doc id="641598" url="https://pl.wikipedia.org/wiki?curid=641598" title="Adam Stanisław Szejnfeld">
Adam Stanisław Szejnfeld



</doc>
<doc id="641599" url="https://pl.wikipedia.org/wiki?curid=641599" title="Arnstein (Bawaria)">
Arnstein (Bawaria)

Arnstein – miasto w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Main-Spessart. Leży ok. 15 km na wschód od Karlstadt, nad rzeką Wern, przy autostradzie A7, drodze B26, B26a i linii kolejowej Frankfurt nad Menem/Fulda – Schweinfurt.
Dzielnice.
W skład miasta wchodzą następujące dzielnice:
Współpraca.
Miejscowości partnerskie:

</doc>
<doc id="641601" url="https://pl.wikipedia.org/wiki?curid=641601" title="Barczatka pierścieniówka">
Barczatka pierścieniówka

Barczatka pierścieniówka znana także jako barczatka pierścienica lub pierścienica nadrzewka ("Malacosoma neustria" syn. "Malacosoma neustrium") – owad z rzędu motyli. Gatunek obejmujący zasięgiem całą Palearktykę, ponadto zawleczony do Ameryki Północnej. Spotykany licznie w całej Polsce w lasach liściastych i mieszanych, ogrodach, sadach i parkach.
Skrzydła o rozpiętości 28-38 mm, u samic żółte, u samców od jasnożółtych do czerwono-brunatnych.
Owady dorosłe można spotkać w lipcu i sierpniu. Samice składają jaja na gałązkach. Złoża mają charakterystyczny kształt obrączek. Po przezimowaniu z jaj wylęgają się gąsienice żerujące na wielu gatunkach krzewów i drzew liściastych preferując dęby i drzewa owocowe (w tym jabłoń domową). Potrafią wyrządzać znaczne szkody w sadach. Ponadto gąsienice można spotkać między innymi na tarninie, brzozie, wierzbach, topolach i lipach. Przepoczwarczenie następuje w białych oprzędach ukrytych pomiędzy liśćmi.

</doc>
<doc id="641602" url="https://pl.wikipedia.org/wiki?curid=641602" title="Malacosoma neustria">
Malacosoma neustria



</doc>
