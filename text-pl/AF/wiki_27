<doc id="641606" url="https://pl.wikipedia.org/wiki?curid=641606" title="Arthur Kornberg">
Arthur Kornberg

Arthur Kornberg (ur. 3 marca 1918 w Nowym Jorku, zm. 26 października 2007) – amerykański biochemik i lekarz, który otrzymał razem z dr. Severo Ochoą w 1959 Nagrodę Nobla z dziedziny medycyny za odkrycie sposobu w jaki cząsteczki kwasu dezoksyrybonukleinowego (DNA) są reprodukowane w komórkach bakteryjnych i za odtworzenie (rekonstrukcję) go w warunkach laboratoryjnych.
Arthur Kornberg urodził się w Nowym Jorku (w dzielnicy Brooklyn) jako syn Josepha i Leny Kornbergów. Jego rodzice byli żydowskimi emigrantami z Galicji i przybyli do Stanów Zjednoczonych w 1900. Ojciec pracował jako operator maszyny do szycia przez ponad 30 lat a później gdy podupadł na zdrowiu otworzył mały sklep z narzędziami, w którym pomagał mu mały Arthur. Joseph Kornberg mimo braku formalnego wykształcenia władał sześcioma językami.
Arthur Kornberg kształcił się najpierw w Abraham Lincoln High School a następnie w nowojorskim college'u. W 1937 uzyskał pierwszy stopień naukowy – "Bachelor of Science". W 1941 na Uniwersytecie w Rochester został doktorem medycyny. 
W latach 1942-53 Kornberg kierował pracami badawczymi w Amerykańskim Narodowym Instytucie Zdrowia, dotyczyły one enzymów oraz procesu metabolizmu. Dzięki jego pomocy udało się też odkryć reakcje chemiczne zachodzące w komórkach, w wyniku których dochodzi do powstania dinukleotydu flawinoadeninowego (FAD) oraz nukleotydu dwufosfopirydynowego (DPN). Przyczynił się także do poznania procesu tworzenia koenzymów istotnych przy przenoszeniu wodoru w biologicznych procesach utleniania i redukcji.
Pracował także w latach 1953-59 jako dyrektor instytutu mikrobiologii na uniwersytetach w Waszyngtonie i Saint Louis. W dalszym ciągu kontynuował swoje badania dotyczące sposobu wytwarzania przez organizmy żywe nukleotydów. Szczególnym obszarem jego zainteresowań był problem dotyczący wiązań łączących nukleotydy i formowania w ten sposób cząsteczek DNA. Rozwiązał tę kwestię poprzez dodanie specjalnie oznakowanych nukleotydów (poprzez potraktowanie ich radioaktywnym izotopem azotu) do wyciągu z kultur zwykłych bakterii Escherichia coli. Model tej replikacji jest nazywany replikacją semikonserwatywną. W trakcie tego doświadczenia w 1956 r. znalazł dowody na przebieganie reakcji polimeryzacji z udziałem enzymów jako katalizatorów. Wówczas też wyodrębnił "czysty" enzym (znany jako polimeraza DNA) za którego pomocą w połączeniu z pewnymi grupami nukleotydów był w stanie stworzyć dokładne kopie krótkich łańcuchów cząsteczek DNA.
Od 1959 Kornberg był profesorem biochemii na Uniwersytecie Stanforda w Palo Alto w Kalifornii. 
Jest ojcem Rogera Kornberga, który w 2006 otrzymał Nagrodę Nobla w dziedzinie chemii „za badania molekularnego mechanizmu transkrypcji w komórkach eukariotycznych”.

</doc>
<doc id="641627" url="https://pl.wikipedia.org/wiki?curid=641627" title="Erlenmeyer">
Erlenmeyer



</doc>
<doc id="641631" url="https://pl.wikipedia.org/wiki?curid=641631" title="Byt konieczny">
Byt konieczny

Byt konieczny – w odróżnieniu od bytu przygodnego byt niepodlegający przyczynom oraz taki, który nie może nie istnieć (analogicznie byt przygodny istnieć nie musi ale może). Jako że zjawiska takie jak czas nie dotyczą bytu koniecznego, nie można powiedzieć o jego początku lub końcu. Zakłada się, że byt konieczny może być tylko jeden. Bytem takim miałby być, według teistów, Bóg, istniejący samoistnie i będący przyczyną wszelkich innych bytów. Byt konieczny urealnia przez stwarzanie istnienia pochodne.
U Tomasza z Akwinu.
Koncepcja bytu koniecznego posłużyła św. Tomaszowi z Akwinu do konstrukcji "trzeciej drogi" mającej dowodzić istnienia Boga:
"Trzecią drogę wskazuje byt przygodny i konieczny. Oto ona: Stwierdzamy na świecie rzeczy, które mogą być i nie być. Widzimy, jak jedne powstają, a inne zanikają, co świadczy o tym, że mogą być i nie być. Otóż nie do pomyślenia jest, by wszystkie takiego typu rzeczy zawsze istniały. Czemu? Bo co może nie istnieć, niekiedy faktycznie nie istnieje; jeśli przeto wszystko może nie istnieć, to ongiś nic nie istniało ze świata; a jeśli to prawda, to i dziś nic by nie istniało; co bowiem nie istnieje, nie zacznie istnieć inaczej, jak tylko dzięki temu, co już jest; gdyby więc nic nie istniało, zaistnienie czegokolwiek byłoby niemożliwe; w takim razie i dziś nic by nie istniało, co jest oczywistym fałszem. Nie wszystkie więc byty są jedynie przygodne, ale między nimi musi istnieć byt konieczny. Wszelki zaś byt konieczny albo ma przyczynę swojej konieczności skądinąd, albo nie ma; nie do pomyślenia jest, by ten łańcuch bytów koniecznych, mających przyczynę swojej konieczności skądinąd, ciągnął się w nieskończoność, podobnie zresztą jak i łańcuch przyczyn sprawczych, co wyżej udowodniono. Musimy więc uznać istnienie czegoś, co jest konieczne samo w sobie, nie ma przyczyny swej konieczności gdzie indziej, a jest przyczyną konieczności dla innych, a to wszyscy nazywają Bogiem." ("Suma Teologiczna" I, 1,4)

</doc>
<doc id="641637" url="https://pl.wikipedia.org/wiki?curid=641637" title="Stowarzyszenie Kolejowych Przewozów Lokalnych w Kaliszu">
Stowarzyszenie Kolejowych Przewozów Lokalnych w Kaliszu



</doc>
<doc id="641638" url="https://pl.wikipedia.org/wiki?curid=641638" title="Chill-out">
Chill-out



</doc>
<doc id="641640" url="https://pl.wikipedia.org/wiki?curid=641640" title="Indeks">
Indeks



</doc>
<doc id="641641" url="https://pl.wikipedia.org/wiki?curid=641641" title="Stowarzyszenie Kolejowych Przewozów Lokalnych">
Stowarzyszenie Kolejowych Przewozów Lokalnych

Stowarzyszenie Kolejowych Przewozów Lokalnych (SKPL) – polskie stowarzyszenie założone w 2001 roku w Kaliszu.
Celami statutowymi Stowarzyszenia Kolejowych Przewozów Lokalnych są: tworzenie warunków do ochrony i utrzymania oraz rozwoju wąskotorowych i normalnotorowych kolei lokalnych w Polsce; popularyzowanie tradycji i historii kolei na terenie Polski oraz prowadzenie działalności oświatowo-edukacyjnej.
Dochód z działalności gospodarczej stowarzyszenia przeznaczony jest na realizację celów statutowych. Stowarzyszenie jest członkiem założycielem Polskiej Federacji Kolei Muzealnych, Turystycznych i Lokalnych.
Historia.
Stowarzyszenie Kolejowych Przewozów Lokalnych powstało w 2001 roku. Od 2002 roku prowadziło działalność gospodarczą polegającą na zarządzaniu infrastrukturą kolejową oraz prowadzeniu przewozów na liniach kolejowych na terenie Polski.
Po 2010 roku nastąpiła reorganizacja działalności Stowarzyszenia Kolejowych Przewozów Lokalnych. Powołano SKPL Cargo Sp. z o.o. oraz SKPL Infrastruktura i Linie Kolejowe Sp. z o.o.. Zmiany miały na celu rozdzielenie funkcji przewoźnika kolejowego od funkcji zarządcy infrastruktury kolejowej.
Charakterystyka.
SKPL Cargo Sp. z o.o. przez cały rok prowadzi ruch pociągów pasażerskich na linii Pleszew Miasto – Pleszew Wąskotorowy (Kowalew).
SKPL Infrastruktura i Linie Kolejowe w imieniu lokalnych samorządów zarządza liniami kolejowymi:
Tabor.
Spółka w 2019 roku kupiła lokomotywę ST43-115 od PKP Cargo, kolejne dwa egzemplarze o numerach 108 i 245 zostały zakupione styczniu 2020 roku, wraz z trzema lokomotywami serii SM42 o numerach 070, 071 i 453. 
W listopadzie 2020 roku SKPL potwierdziło zakup 32 spalinowych zespołów trakcyjnych DM90 od Kolei Holenderskich. Pierwsze 4 sztuki dotarły do przewoźnika pod koniec listopada 2020.
W przeszłości spółka dysponowała jedną lokomotywą serii M62 o numerze 1286, która w sierpniu została wystawiona w aukcji internetowej za 550 tysięcy złotych. Została zakupiona w maju 2018 roku przez firmę Logistics &amp; Transport Company.

</doc>
<doc id="641642" url="https://pl.wikipedia.org/wiki?curid=641642" title="8. Flotylla Obrony Wybrzeża">
8. Flotylla Obrony Wybrzeża



</doc>
<doc id="641643" url="https://pl.wikipedia.org/wiki?curid=641643" title="John Bellairs">
John Bellairs

John Bellairs (ur. 17 stycznia 1938 w Marshall, Michigan, zm. 8 marca 1991 w Haverhill, Massachusetts) - amerykański pisarz.
Klasyk książek fantasy dla dzieci i młodzieży. Najbardziej znane jego dzieła to serie: "Luis Barnavelt" oraz "Johnny Dixon". Serie te zostały wydane w Polsce tylko częściowo. Książki Bellairsa opowiadają o kilkunastoletnich chłopcach, którzy stykają się z magią. Serie o Johnnym Dixonie i Luisie Barnavelcie kontynuowane są przez Brada Stricklanda.

</doc>
<doc id="641646" url="https://pl.wikipedia.org/wiki?curid=641646" title="Thrust SSC">
Thrust SSC

Thrust SSC (ang. Super Sonic Car - "samochód naddźwiękowy") — brytyjski samochód o napędzie turboodrzutowym zbudowany przez Richarda Noble'a, Glynne'a Bowshera, Rona Ayersa i Jeremyego Blissa do pobicia rekordu prędkości i przekroczenia bariery dźwięku na lądzie. Rekord został pobity 15 października 1997 roku, podczas próby przeprowadzonej na dnie wyschniętego słonego jeziora na pustyni Black Rock w amerykańskim stanie Nevada. Thrust SSC osiągnął prędkość 1227,985 km/h (Ma 1,02) przekraczając barierę dźwięku o około 7 km/h. Poprzednie przekroczenie bariery dźwięku przez trójkołowy pojazd Budweiser Rocket nie zostało uznane.
Thrust SSC został zbudowany z kadłuba amerykańskiego myśliwca F-104 Starfighter i zainstalowanych po bokach dwóch wyposażonych w dopalacze silników turboodrzutowych Rolls-Royce Spey Mk.2 używanych do napędu samolotów F-4 Phantom II. Maszyna miała 14,58 metra długości, 3,7 metra szerokości i ważyła 10 ton. Łączny ciąg silników wynosił 223 kN (co przy maksymalnej prędkości odpowiadało mocy 110 tysięcy KM), które spalały 18 litrów paliwa lotniczego na sekundę, w przeliczeniu wartość ta wynosiła 5500 litrów na 100 km (przy maksymalnej prędkości). Pojazd posiadał cztery koła, co jest warunkiem koniecznym, aby mógł być uznany za samochód, a sterowanie odbywało się przy pomocy kół tylnych. Koła te nie były zamocowane na jednej osi, ale asymetrycznie na dwóch przesuniętych względem siebie w taki sposób, że prawe koło znajdowało się bliżej dziobu maszyny niż lewe. Wszystkie koła maszyny wykonano z bardzo wytrzymałego stopu aluminium, zdolnego znieść ogromne siły odśrodkowe działające na nie przy tak dużych prędkościach obrotowych, dochodzących do 8500 obrotów na minutę. Wykonane przez firmę "Dunlop Aviation" koła w celu zapewnienia maksymalnego bezpieczeństwa przetestowano do prędkości 9500 obrotów na minutę.
Silniki były zdolne rozpędzić maszynę do prędkości od 0 do 1000 km/h w zaledwie 16 sekund, a osiągnięcie rekordowych 1229,109 km/h w 30 sekund. Zakładana prędkość konstrukcyjna Thrusta SSC to 1368 km/h na odcinku 8 kilometrów.
Warunkiem pobicia rekordu było wykonanie dwóch przejazdów w odstępie nie dłuższym niż godzina. Sterujący samochodem Andy Green zdołał pokonać odcinek w regulaminowym czasie w obu przejazdach przekraczając barierę dźwięku.
W 1983 główny konstruktor Richard Noble próbował pobić rekord prędkości w poprzednim skonstruowanym i pilotowanym przez siebie pojeździe Thrust2 osiągając 1018 km/h. Oba te pojazdy, Thrust2 i Thrust SSC, są eksponatami Muzeum Transportu w Coventry w Anglii.
Powstały różne projekty budowy samochodu zdolnego pobić rekord Thrusta SSC, m.in. Bloodhound LSR i North American Eagle.
Dane techniczne samochodu Thrust SSC.
Producent — G-Force Engeneering, Wielka Brytania
Długość — 14,58 m
Rozstaw osi — 8,11 m
Rozstaw kół przednich — 2.81 m
Rozstaw kół tylnych — 0,29 m
Wysokość — 2,14 m
Szerokość — 3,34 m
Rozmiar kół (szer./śr.) — 0,16 × 0,78 m (koła aluminiowe bez opon)
Masa — 10 t
Sterowanie — asymetrycznie zawieszone koła tylne
Silniki — 2 × Rolls-Royce Spey Mk.2
System hamulcowy:

</doc>
<doc id="641647" url="https://pl.wikipedia.org/wiki?curid=641647" title="Kredyt inwestycyjny">
Kredyt inwestycyjny

Kredyt inwestycyjny – kredyt bankowy przeznaczany na finansowanie realizowanych przez kredytobiorcę przedsięwzięć, których celem jest odtworzenie, modernizacja lub powiększenie wartości majątku trwałego, jak również zakup wartości niematerialnych i prawnych bądź nabycie udziałów w przedsiębiorstwach lub długoterminowych papierów wartościowych.
Warunkiem uzyskania kredytu inwestycyjnego jest pozytywny wynik prowadzonej przez bank analizy ekonomiczno-finansowej kredytowanego przedsięwzięcia inwestycyjnego. Udzielając kredytów inwestycyjnych, bank zwykle wymaga udziału własnego przedsiębiorstwa, co redukuje ryzyko kredytowe ponoszone przez bank. Większe kredyty inwestycyjne często mają formę kredytów konsorcjalnych.
Kwota kredytu może zostać przekazana kredytobiorcy od razu w całości. Kredyt inwestycyjny może także być wypłacany w transzach lub mieć formę linii kredytowej. W pierwszym przypadku uruchamianie kolejnych transz jest zwykle warunkowane spełnieniem zobowiązań umownych. W drugim przypadku – linii kredytowej – umowa kredytowa nie precyzuje obowiązujących terminów i kwot wypłat środków.
Kredyt inwestycyjny udzielany jest na ogół na dłuższe okresy, a schematy spłat mogą być następujące:
W zależności od umowy z bankiem, istnieje też możliwość jednorazowej spłaty kapitału w dacie zapadalności kredytu (ang. "bullet repayment") lub przyjęcie nieregularnego schematu spłat kapitału, ustalonego indywidualnie dla danego kredytu.

</doc>
<doc id="641651" url="https://pl.wikipedia.org/wiki?curid=641651" title="Władysław Kowalski (komunista)">
Władysław Kowalski (komunista)

Władysław Kowalski, pseud. "Grzech", "Ślusarski" (ur. 14 lipca 1883 w Warszawie, zm. 1937? w ZSRR) – polski działacz społeczny oraz komunistyczny.
Życiorys.
Po ukończeniu szkoły podstawowej został giserem, a później technikiem dentystycznym. Należał do PPS od 1903, a do PPS – Lewica od jej powołania w 1906. Był członkiem egzekutywy krajowej tej partii od 1911. Od 1916 w SDKPiL, a od 1918 w KPP. W latach 1917–1918 był więziony przez Niemców. W lutym 1919 uczestniczył w organizowaniu władzy komunistycznej w Mińsku.
Członek Komitetu Centralnego KPRP od 1918 do 1922. Był głównym przedstawicielem lewicowego nurtu tzw. "grzechistów", przeciwnych koncepcji jednolitego frontu, parlamentaryzmowi oraz podziałowi ziemi wśród chłopów. Bronił polityki pierwszej platformy politycznej KPRP. W 1923 odsunięty od pracy partyjnej.
Od 1926 przebywał w ZSRR. Aresztowany przez NKWD i stracony w czasie "wielkiej czystki", prawdopodobnie w 1937.

</doc>
<doc id="641653" url="https://pl.wikipedia.org/wiki?curid=641653" title="Gothic 3">
Gothic 3

Gothic 3 – fabularna gra akcji, bezpośrednia kontynuacja pierwszej i drugiej części serii "Gothic", stworzona przez Piranha Bytes i wydana przez JoWooD Entertainment w 2006 roku. Marketing serii na anglojęzycznych rynkach, a przede wszystkim w Stanach Zjednoczonych, był niewielki. Miała to jednak odmienić część trzecia, której kampania reklamowa ma znacznie szerszy zasięg.
21 listopada 2008 roku zostało wydane oficjalne rozszerzenie do gry pod tytułem "".
Fabuła gry.
Fabuła gry jest bezpośrednią kontynuacją wydarzeń z "Gothic II". Większość świata od pierwszej minuty jest dostępna dla gracza.
Po opuszczeniu Khorinis i pokonaniu smoka-ożywieńca Bezimienny wraz z załogą statku ląduje na Myrtanie w pobliżu wioski Ardea. Miejscowość jest zajęta przez orków, z którymi ludność toczy walkę. Bezimienny przyłącza się do rebelii w Ardei. Po pomyślnym ukończeniu tego questu bohater dowiaduje się, że kraina jest kontrolowana przez orków i ich ludzkich najemników. Opór stawiają jedynie buntownicy, przebywający w ukryciu i mający swoich zwolenników wśród niewolników orków. Nie mają pomocy ze strony króla Rhobara II i jego oddziałów. Władca przebywa w stolicy, Vengardzie, która jest otoczona magiczną barierą i mieszkańcy Myrtany nie wiedzą, czy monarcha żyje.
Los Bezimiennego jest niezapisany, to on podejmuje decyzję, po której stronie opowie się w trwającym konflikcie. W grze toczy się wojna pomiędzy bogami Innosem i Beliarem. Jeżeli Bezimienny wybierze drogę boga ognia i sprawiedliwości, Innosa, przyłącza się do buntowników. Opowiedzenie się po stronie Beliara, boga wojny i ciemności, oznacza przyłączenie do frakcji asasynów. Wybranie drogi Adanosa, boga wody i równowagi, wyrównuje szanse w wojnie pomiędzy Innosem a Beliarem i ustanawia pokój na przyszłe tysiąclecie, niszcząc tym samym moce walczących bogów. Aby zapewnić zwycięstwo jednej ze stron, Bezimienny powinien odnaleźć pięć artefaktów Adanosa: szatę, dwa pierścienie, amulet i koronę. To zadanie mogą zlecić bohaterowi ziemscy przedstawiciele bogów w Myrthanie: Rhobar II (Innos), Zuben (Beliar) i Xardas (czarny mag, zwolennik pokoju).
Gra kończy się, gdy gracz opowie się po jednej ze stron. W przypadku, gdy opowie się za Beliarem i zabije Rhobara II, Zubena, Xardasa oraz wszystkich orkowych przywódców, zostanie nowym królem Myrthany. Przywróci władzę Rhobarowi II i uwolni Myrtanę spod władzy orków, jeżeli opowie się po stronie Innosa. W trzecim przypadku, jeżeli zniszczy artefakty w nordmarskim piecu do wytopu rudy i zabije boskie pierwiastki Innosa i Beliara na Ziemi, tj. Rhobara II i Zubena, odejdzie z Xardasem do Niezbadanych Krain.
Frakcje.
W odróżnieniu od poprzednich części gry, w "Gothic 3" nie ma obowiązku przyłączania się do żadnego ugrupowania. Bezimienny może wykonywać zadania dla wszystkich gildii jednocześnie. W grze występuje sześć głównych frakcji i cztery poboczne:
Wysoki poziom reputacji – 75% – pozwala na rozmowę z dowódcą garnizonu (w przypadku miast/wiosek opanowanych przez orków lub asasynów) oraz handel potężniejszymi przedmiotami (25% lub 50%) (np. zbroja paladyna, nordmarczyka itp; w przypadku reputacji ogólnej). Gracz może się podjąć wykonania ogromnej ilości misji – zadań pobocznych i głównych (jest ich wszystkich około 1000).
Umiejętności bohatera.
Umiejętności bohatera zostały rozbudowane w stosunku do poprzednich części gry. Bohater ma możliwość między innymi nauczenia się odporności na ataki magiczne oraz opanowania takich umiejętności, jak ogłuszanie przeciwnika. Tak jak w poprzednich częściach gry Bezimienny uczy się posługiwania broniami białymi i czarami. Nauka odbywa się na podobnych zasadach co w poprzednich częściach gier z serii "Gothic". Dużą różnicą w stosunku do poprzednich części gry jest to, że gracz nie ma możliwość nauki zaklęć runicznych, co związane jest z fabułą gry. Magia jest teoretycznie dostępna od samego początku. Wcześniej gracz musiał wykonań szereg zadań, by jego postać stała się adeptem tejże umiejętności.
Rozwój bohatera.
Bezimienny zdobywa punkty doświadczenia po pokonaniu przeciwnika lub podczas wykonania zadania. Określona liczna punktów pozwala mu na zdobycie kolejnego poziomu. Awans na wyższy poziom daje bohaterowi dziesięć punktów nauki, które może wykorzystać na rozwój i zdobycie nowych umiejętności lub zwiększenie jednego atrybutu, jak: alchemia, energia życiowa, kowalstwo, kradzież, siła, pradawna wiedza, wytrzymałość i zdolności myśliwskie. Bezimienny kształci umiejętności dzięki:
Broń i ekwipunek bohatera.
W "Gothic 3" ulepszono i posegregowano ekwipunek Bezimiennego bohatera. Obecnie gracz nie musi długo szukać potrzebnych przedmiotów – wystarczy kliknąć odpowiednią kategorię (bronie, pancerze, obiekty magiczne, jedzenie, inne) i zabrać dany przedmiot.
W grze występuje kilkadziesiąt różnych broni do walki wręcz i na dystans. Gracz ma do dyspozycji miecze, topory i bronie obuchowe. Tak jak w poprzednich częściach gry, Bezimienny ma możliwość używania broni orków. W "Gothic 3" pojawiły się włócznie i halabardy. Zdobywanie broni odbywa się na takich samych zasadach co w poprzednich częściach gry, czy poprzez odnajdywanie skarbów (skrzynie, kufry), zabijanie istot (ludzie i orkowe), oraz handel. Ponadto w "Gothic 3" rozwinięto koncepcję kowalstwa. Gracz ma możliwość używania w końcowych etapach gry potężnych mieczy jak np. „Miecz przodków” W grze nie ma jednak broni czysto magicznych jak znany z Noc Kruka „Szpon Beliara”, aczkolwiek istnieje możliwość użycia „miecza ognistego” dzięki odpowiedniemu zaklęciu.
Postacie.
Główną postacią gry jest Bezimienny bohater, sterowany przez gracza. Podczas swej wędrówki Bezimienny spotyka starych przyjaciół i znajomych z poprzednich części serii "Gothic". Z niektórymi z nich bohater zetknął się jeszcze w Górniczej Dolinie, a następnie w Khorinis. W trzeciej części serii "Gothic" przebywają oni praktycznie na całym kontynencie: od Nordmaru do Varantu.
Świat gry.
Akcja gry toczy się na kontynencie Myrtana, podzielonym na krainy i prowincje. Ziemie centralne i północne są okupowane przez orków, południowymi władają asasyni. Niezdobyta pozostaje otoczona magiczną barierą królewska stolica – Vengard.
Królestwo Myrtany.
Przed wojną ludzi z orkami Królestwem Myrtany (zwanym też Krainami Centralnymi) rządził król Rhobar II. Władzę sprawował przy pomocy paladynów, wysłanych do poszczególnych miast. Potęgę Myrtany zapewniał oręż, kuty z magicznej rudy. Surowiec ten był wydobywany głównie w Górniczej Dolinie, gdzie toczyła się akcja poprzednich części gry. Kopalnie Górniczej Doliny zostały jednak utracone przez Myrtanę początkowo na skutek buntu więźniów, którzy w nich pracowali w ramach kary, a następnie podbojów orków. Po tym, jak Xardas unicestwił magię runiczną paladynów, Myrtana nie mogła stawić czoła nacierającym wrogom. Król wraz z nielicznymi oddziałami paladynów i magiem ognia Karrypto zamknął się w zamku w Vengardzie, otoczywszy stolicą magiczną barierą.
Na środkowych obszarach kontynentu Myrtany leży dziewięć miast i wsi oraz trzy obozy buntowników. Obok niektórych miast są zlokalizowany farmy i kilkuosobowe obozy buntownicze. W bardziej oddalonych miejscach, przeważnie w lasach, ukrywają się gońcy leśni i tropiące ich orkowe patrole. Pojedyncze postacie przebywają w jaskiniach, ruinach wież lub przy ogniskach na pustkowiach. W każdym mieście Myrtany władzę sprawuje herszt orków. Orkowie strzegą większość północnych przejść do Nordmaru, na przełęczy do Varantu mieści się obóz bandytów, dowodzonych przez paladyna-renegata Kurta.
Nordmar.
Na północ od Krain Centralnych znajduje się Nordmar, kraina wiecznego lodu. Zamieszkują ją Nordmarczycy, zorganizowani w trzy klany: Klan Wilka, Klan Młota i Klan Ognia. Na bezdrożach Nordmaru spotyka się pojedynczych przedstawicieli trzech klanów, żyjących lub polujących w odosobnieniu. W pobliżu Klanu Ognia zlokalizowany jest klasztor Innosa. Na północnym wschodzie Nordmaru znajduje się wieża nekromanty Xardasa. Najważniejszych traktów i punktów strategicznych, m.in. przełęczy, prowadzących do Krain Centralnych, strzegą orkowie. Ponadto w Nordmarze znajduje się sześć grobowców przodków – dawnych bohaterów nordmarskich: Akashy, Angira, Bereka, Beldara, Ejnara, Snorra.
Varant.
Na południe od Krain Centralnych zlokalizowana jest pustynia Varant. Władzę w Varancie sprawuje Zuben, przebywający w stolicy asasynów – Ishtar. Na obszarze Varantu, prócz miast asasynów, znajdują się oazy, kopalnie (nazywane tunelami), grobowce, świątynie pradawnych, starożytne ruiny i jaskinie. Na terenie Varantu zlokalizowane są także Zielona Dolina i ruiny pradawnego miasta Al Shedim, przy południowo-wschodnim wybrzeżu znajduje się kilka małych wysp.
Niezbadane Krainy.
Na północny zachód od Myrtany są położone Niezbadane Krainy. Na ich temat nie ma żadnych informacji. Od Myrtany oddziela je łańcuch górski. Prowadzi do nich portal w pobliżu Silden. Bezimienny udaje się wraz z Xardasem do Niezbadanych Krain w przypadku, gdy zniszczy artefakty Adanosa i zabije Rhobara II i Zubena.
Religia.
Na kontynencie czczone są trzy bóstwa: Innos, Beliar i Adanos. Między Innosem a Beliarem toczy się wojna o władzę nad Myrtaną, czego przejawem w świecie gry jest konflikt między ludźmi a orkami. Wygraną mogą zapewnić artefakty Adanosa, złożone w ofierze jednemu z walczących bogów. Zniszczenie artefaktów daje możliwość przywrócenie równowagi i ustanowienie pokoju na tysiąc lat.
Warstwa techniczna.
Silnik.
Gra została wyposażona w autorski silnik "Genome engine" połączonego z silnikami wspierającymi: SpeedTree, EmotionFX 2 oraz PhysX. Pozwalają one na generowanie wyglądu postaci, jak i otoczenia świata gry "Gothic 3". Gra najlepiej pracuje na kartach NVIDIA GeForce z serii 7. Mimo to twórcy gry bardzo słabo zoptymalizowali silnik graficzny, którego efektem są liczne przycięcia i spadki wydajności. W związku ze wszystkimi niedociągnięciami, do gry zostały wydane liczne łatki, które poprawiły około 500 błędów.
Wymagania sprzętowe.
Minimalna konfiguracja sprzętowa dla gry "Gothic 3":
Zalecana konfiguracja sprzętowa:
Tworzenie gry.
W lutym 2003 roku, Mike Hoge jeden z programistów Piranha Bytes oficjalnie potwierdził, że firma równocześnie pracuje nad dodatkiem do drugiej części, jak i nad "Gothic 3". W lipcu kolejnego roku pokazano pierwsze szkice koncepcyjne i opisano rozgrywkę. W niemieckim magazynie PC Action wydanym w czerwcu 2005, został opublikowany wywiad z Björnem Pankratzem – członkiem Piranha Bytes. Ponadto artykuł zawierał pierwsze zrzuty ekranu z "Gothic 3". We wrześniu gra trafiła dwukrotnie do tłoczni. Za pierwszym razem okazało się, że produkt zawiera błędy techniczne wymagające szybkiej interwencji. 10 listopada 2006 udostępniono wersję demonstracyjną zawierającą początkowy obszar gry.
Ścieżka dźwiękowa.
Głównym kompozytorem warstwy audio był Kai Rosenkranz. "Gothic 3 Original Soundtrack" powstał przy współpracy Bochum Symphony Orchestra, wokalistki solowej Lisbeth Scott oraz zespołu japońskich bębniarzy Gocco.
Odbiór gry.
Gra spotkała się z mieszanymi ocenami recenzentów, uzyskując 63/100 punktów wg agregatora Metacritic oraz 63,94% wg GameRankings. Redaktor serwisu GameSpot, Andrew Park, chwalił otwartość świata gry oraz ulepszony system walki, natomiast skrytykował liczne błędy i problemy z płynnością rozgrywki. Jakub Mirowski z serwisu Gry-Online uznał "Gothic 3" za trzecią najdłużej poprawianą grę w historii.

</doc>
<doc id="641654" url="https://pl.wikipedia.org/wiki?curid=641654" title="Ćwierć (naczynie)">
Ćwierć (naczynie)

Ćwierć – naczynie służące dawniej do mierzenia objętości ciał sypkich (zboża). Pojemność ćwierci wynosiła czwartą część korca, 8 garnców (około 30 litrów).
Ćwierć była zwykle wykonana z klepek dębowych i okuta obręczami stalowymi. Górna obręcz była umiejscowiona tuż przy krawędzi naczynia, aby uniemożliwić zmniejszenie jego objętości. Jedna z klepek była wydłużona i stanowiła uchwyt do przenoszenia.Rzemieślnikiem wykonującym ćwierci był bednarz.

</doc>
<doc id="641656" url="https://pl.wikipedia.org/wiki?curid=641656" title="Robert Ninkiewicz">
Robert Ninkiewicz

Robert Ninkiewicz (ur. 16 marca 1966 w Białymstoku) – polski aktor teatralny i filmowy.
Życiorys.
Ukończył studia na Wydziale Aktorskim PWSFTviT w Łodzi w 1990. W latach 1993–2009 aktor Teatru Dramatycznego im. Aleksandra Węgierki w Białymstoku, od 2009 gdańskiego Teatru Wybrzeże.

</doc>
<doc id="641658" url="https://pl.wikipedia.org/wiki?curid=641658" title="Geli Raubal">
Geli Raubal

Geli Raubal, właśc. Angela Maria Raubal (ur. 4 czerwca 1908 w Linzu, zm. 18 września 1931 w Monachium) – siostrzenica Adolfa Hitlera i jego domniemana kochanka.
Życiorys.
Była pierwszym dzieckiem przyrodniej siostry Adolfa Hitlera Angeli i jej męża Leo Raubala. Jej ojciec zmarł w 1910, gdy Geli miała 2 lata. W 1928, po wynajęciu przez Hitlera domu w Obersalzbergu, zaproponował on Angeli posadę gospodyni. Propozycja została przyjęta i w sierpniu 1928 Angela wraz z Geli i jej dwa lata młodszą siostrą Elfriede zamieszkały w domu Adolfa w Berghofie.
Geli spodobała się niemal dwukrotnie wówczas starszemu Adolfowi, którego określała mianem „wujek Adi”. Wraz ze wzrostem swych wpływów w kraju jako przywódcy partii nazistowskiej, Hitler miał również coraz większy, wręcz obsesyjny wpływ na siostrzenicę. Zabronił jej spotkań z przyjaciółmi i starał się, by on sam lub ktoś, komu ufał, był zawsze w jej pobliżu. Pomimo ścisłego nadzoru Geli na przekór wujowi robiła wszystko, by wymknąć się spod kontroli. Efektem jej romansu z Emilem Maurice'em – współzałożycielem SS i osobistym kierowcą Hitlera, było jego zwolnienie.
Od 1 października 1929 Hitler był najemcą apartamentu o powierzchni 400 m² na drugim piętrze kamienicy przy Prinzregentenplatz 16 w Monachium. Geli Raubal znaleziono martwą z raną postrzałową serca w apartamencie Hitlera 18 września 1931. Oficjalną przyczyną zgonu było samobójstwo, choć istniały również podejrzenia, iż została zastrzelona przez Hitlera, który mając ogromny wpływ na lokalną policję, nakazał zatuszować sprawę. Ich powodem był fakt, iż w dniach poprzedzających śmierć Geli pomiędzy nią a wujem dochodziło do ostrych sprzeczek, a broń, z której padł strzał, była własnością Hitlera. Po jej śmierci Hitler przeżył załamanie i groził popełnieniem samobójstwa.
Geli Raubal została pochowana na Cmentarzu Centralnym w Wiedniu.
Inspiracje.
Na motywach historii Geli Raubal powstał w 2005 film "Uncle Adolf". Historia jej związku z Adolfem Hitlerem została również przedstawiona w filmie "Hitler: Narodziny zła" (2003). Postać Geli pojawia się również w powieści Érica-Emmanuela Schmitta "La Part de l’autre" (wydanie polskie: "Przypadek Adolfa H", Wyd. Znak, Kraków 2007, w przekładzie Ewy Wieleżyńskiej).

</doc>
<doc id="641660" url="https://pl.wikipedia.org/wiki?curid=641660" title="Pieczarka dwuzarodnikowa">
Pieczarka dwuzarodnikowa

Pieczarka dwuzarodnikowa ("Agaricus bisporus" (J.E. Lange) Imbach) – gatunek grzybów z rodziny pieczarkowatych ("Agaricaceae"). Rośnie dziko, ale jest też powszechnie uprawiana w pieczarkarniach i sprzedawana w sklepach.
Systematyka i nazewnictwo.
Pozycja w klasyfikacji według Index Fungorum: "Agaricus, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1926 r. Jakob Emanuel Lange nadając mu nazwę "Psalliota hortensis" f. "bispora". Obecną, uznaną przez Index Fungorum nazwę nadał mu w 1946 r. Emil Imbach.
Niektóre synonimy naukowe:
Nazwę polską podali Barbara Gumińska i Władysław Wojewoda. W polskim piśmiennictwie mykologicznym gatunek ten opisywany był też pod nazwami: pieczarka ogrodowa, pieczarka polna odmiana ogrodowa, bedłka polna odmiana ogrodowa.
Morfologia.
Średnicy 4–10 cm, barwy białej, szarobiałej do brązowawej. Skórka od promieniowo-włókienkowej do przylegająco łuskowatej.
Nie dochodzą do trzonu. U młodych okazów są białawe, później różowe, na koniec ciemnobrązowe.
Wysokość 3–8 cm, grubość do 3 cm, walcowaty, pełny. Posiada wyraźny pierścień. Kolor biały, poniżej pierścienia czasami jest łuskowaty.
Słabo czerwieniejący, o słabym, przyjemnym zapachu.
Brązowy. Zarodniki elipsoidalne, gładkie, o średnicy 5,5–8,5 × 4–6,5 µm. Podstawki zawsze dwuzarodnikowe.
Występowanie i siedlisko.
Na naturalnych siedliskach występuje w Ameryce Północnej, Środkowej i Południowej, Europie, Azji, Australii i na wielu wyspach. W Polsce jej rozprzestrzenienie i częstość występowania nie są znane. W piśmiennictwie naukowym do 2003 r. podano 5 jej stanowisk.
Rośnie od maja do września, na polach, w parkach, w miejscach nawożonych obornikiem, na stosach kompostowych, rzadko w lasach. W naturalnym środowisku jest rzadka. Pospolicie natomiast jest uprawiana.
Znaczenie.
Doskonały grzyb jadalny, powszechnie uprawiany. Saprotrof.
W październiku 2012 r. francuskim naukowcom z Institut National de la Recherche Agronomique w Nancy udało się rozszyfrować jej genom.
Wartości odżywcze.
W śladowych ilościach w pieczarce dwuzarodnikowej występuje MMH (monometylohydrazyna): lotna pochodna hydrazyny o wzorze sumarycznym CH3N2H3, substancja która jest wykorzystywana jako paliwo hipergolowe w silnikach rakietowych. Nie powinno się spożywać pieczarek na surowo ze względu na obecność rakotwórczych pochodnych hydrazyny.
Jak widać w tabeli poniżej, pieczarki są źródłem głównie miedzi, ryboflawiny (wit. B2), niacyny (wit. B3) i kwasu pantotenowego. W mniejszym stopniu mogą być źródłem m.in. selenu (17% RDA w 100 g), fosforu (12% RDA), witaminy B6 (6–8% RDA), potasu (7% AI) i tiaminy (wit. B1; 7% RDA).
Uprawa.
Uprawa prowadzona jest głównie w wysokotowarowych zakładach produkcyjnych. Grzyby uprawia się na podłożu organicznym, którym jest w Europie głównie nawóz koński, w Ameryce Północnej – słoma kukurydziana, w Azji – słoma ryżowa. Przed procesem kompostowania do nawozu dodaje się do 20% dodatków (wióry drzewne lub nawozy mineralne). W trakcie kompostowania w wyniku fermentacji przeprowadzanej przez bakterie następuje rozkład węglowodanów, podczas gdy białka i lignina pozostają. W temperaturze ok. 60 °C w jakiej przeprowadza się kompostowanie giną owady znajdujące się w nawozie w różnych stadiach rozwoju. Po przygotowaniu podłoża miesza się je z wilgotnymi ziarnami zbóż obrośniętymi grzybnią pochodzącą z czystych kultur i umieszcza w warunkach inkubacyjnych tj. w temperaturze 24 °C i wilgotności powietrza 60%, co sprzyja rozrastaniu się strzępek. W celu przyśpieszenia rozwoju osobników podłoże przysypuje się ciężką ziemią, obniża temperaturę poniżej 22 °C, zwiększa wilgotność powietrza do ok. 95% i dba się o odpowiednie przewietrzanie pomieszczeń. Zbiór owocników trwa przez kilka tygodni i uzyskuje się do 14 kg pieczarek z 1 m² (100 kg z 1 m³) podłoża.
Produkcja światowa pieczarek w 1950 wynosiła 53 tys. ton, w 1980 już 800 tys. ton, na początku lat 90. XX wieku – 1,5 mln ton. Polska jest największym producentem pieczarek w Europie (330 tys. ton rocznie) i największym eksporterem tych grzybów na świecie.
Gatunki podobne.
Pieczarkę dwuzarodnikową można pomylić z trującą pieczarką karbolową ("Agaricus xanthodermus"), ale także z jadalnymi: pieczarką łąkową ("Agaricus campestris") oraz pieczarką białawą ("Agaricus arvensis"). Spośród wszystkich tych gatunków pieczarka dwuzarodnikowa ma najgrubszy, najbardziej mięsisty kapelusz.

</doc>
<doc id="641661" url="https://pl.wikipedia.org/wiki?curid=641661" title="Ćwierć">
Ćwierć



</doc>
<doc id="641662" url="https://pl.wikipedia.org/wiki?curid=641662" title="Ziemia Grahama">
Ziemia Grahama

Ziemia Grahama (, ) – północna część Półwyspu Antarktycznego, położona na północ od linii łączącej przylądki Cape Jeremy i Cape Agassiz. 
Nazwa.
Wcześniej nazwy „Ziemia Grahama” używali Brytyjczycy wobec całego Półwyspu Antarktycznego, podczas gdy Amerykanie używali nazwy „Półwysep Palmera”. Zgodnie z porozumieniem amerykańskiej i brytyjskiej komisji ds. nazw geograficznych Antarktyki z 1964 roku nazwie Ziemia Grahama nadano obecne znaczenie. Nazwa ta została nadana na cześć Jamesa Grahama, który pełnił funkcję Pierwszego Lorda Admiralicji w 1832 roku, kiedy wyprawa Johna Biscoe (1794–1843) badała zachodnie wybrzeża dzisiejszej Ziemi Grahama.
Geografia.
Ziemia Grahama rozciąga się na północ od linii łączącej przylądki Cape Jeremy (69°24'S 68°51'W) – na styku Fallières Coast i Rymill Coast i Cape Agassiz (68°29'S 62°56'W) – na styku Wybrzeża Bowmana i Wybrzeża Wilkinsa.
Najbardziej na północ wysunięta część Ziemi Grahama składa się z licznych wysp, są to m.in.: Wyspa Jamesa Rossa, Joinville Island, D’Urville Island, Dundee Island, Bransfield Island, Snow Hill Island, Vega Island, Seymour Island, Rosamel Island, Paulet Island, Lockyer Island, Eagle Island, Jonassen Island, Astrolabe Island i Tower Island. Do Ziemi Grahama zaliczane są również Szetlandy Południowe obejmujące 11 większych wysp i wiele wysepek, z których większość pokrywa wieczny lód.
Na Ziemi Grahama, w zachodniej części półwyspu, na wybrzeżu Morza Bellingshausena, leżą: Davis Coast, Wybrzeże Danco, Graham Coast, Loubet Coast i Fallières Coast. W części wschodniej, na wybrzeżu Morza Weddella, znajdują się: Nordenskjöld Coast, Oscar II Coast, Foyn Coast i Wybrzeże Bowmana. Do wybrzeży Oscar II Coast, Foyn Coast i Wybrzeże Bowmana przylega Lodowiec Szelfowy Larsena (który ciągnie się do Wybrzeża Wilkinsa na Ziemi Palmera). Północną część półwyspu zajmuje Trinity Peninsula.
Historia.
Ziemia Grahama została odkryta przez brytyjskiego oficera Royal Navy Edwarda Bransfielda (1785–1852) w styczniu 1820 roku. Później w tym samym roku amerykański poławiacz fok Nathaniel Palmer (1799–1877) odkrył północne wybrzeże Trinity Peninsula, który nazwano "Palmer Land". W 1832 roku zachodnie wybrzeże Trinity Peninsula nazwano "Graham’s Land" na cześć brytyjskiego polityka Jamesa Grahama (1792–1861). Nazwa ta była następnie stosowana przez Brytyjczyków wobec całego Półwyspu Antarktycznego, a od 1964 roku wobec jego części północnej. 
W latach 1934–1937 australijski polarnik John Rymill (1905–1968) poprowadził do Ziemi Grahama brytyjską wyprawę naukowo-badawczą, która odkryła Cieśninę Jerzego VI i potwierdziła, że Półwysep Antarktyczny jest półwyspem, a nie archipelagiem.

</doc>
<doc id="641663" url="https://pl.wikipedia.org/wiki?curid=641663" title="Weil am Rhein">
Weil am Rhein

Weil am Rhein – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży nad Renem, przy granicy z Francją i Szwajcarią.
Współpraca.
Miejscowości partnerskie:

</doc>
<doc id="641665" url="https://pl.wikipedia.org/wiki?curid=641665" title="Najman-beg">
Najman-beg

Najman-beg – tatarski książę, protoplasta wielu polskich rodów tatarskich, uczestnik bitwy pod Grunwaldem.
Nie wiadomo właściwie, jakie imię nosił, określenie „Najman-beg” nie jest imieniem własnym lecz tytułem, oznacza tyle co „książę Najmanów”. Sądząc po tytule „beg”, Najman-beg był krewnym panującej w ordzie dynastii chanów, potomków wielkiego Czyngis-chana. Tylko tacy mieli prawo do tytułu „beg”. Prawdopodobnie jego przodkiem był jeden z dowódców Czyngis-chana, Dżebe, który w początkach XIII wieku pokonał tureckie plemię Najmanów i włączył je do imperium Czyngis-chana, uzyskując w zamian z jego rąk tytuł „księcia Najmanów”, jak to było w zwyczaju w imperium mongolskim.
Najman-beg przybył na Litwę na początku XV wieku, jako członek wyborowego zastępu arystokracji tatarskiej, wysłanego pod wodzą Dżalal ad-Dina (późniejszego krótkotrwałego chana Złotej Ordy) jako oddział posiłkowy w wojnie wielkiego księcia Witolda z zakonem krzyżackim. Poczet klientów i sług Najman-bega był tak liczny, że dał początek aż dwu tatarskim chorągwiom: najmańskiej i typirskiej, zwanej później kondracką.
Zostając na Litwie otrzymał wielkie dobra, głównie w powiecie oszmiańskim, obejmujące, m.in. następujące późniejsze miejscowości: Bohdanowo, Cicin, Dowbuciszki, Kadyszewicze, Kaskiewicze, Kienię, Kryczyn, Mereszlany, Sielce i Starosielce, oraz „dworzec” w Wilnie przy boku księcia Witolda, położony przy ulicy zwanej później Tatarską.
Najman-beg miał prawdopodobnie dwu synów: Piotra i Kowrata. Być może jego synem był również żyjący w połowie XV wieku Oliszko. Najstarszym synem był zapewne Piotr – jego potomkowie stale piastowali chorąstwo zaciągu najmańskiego.
Potomkowie Piotra dali początki rodzinom Andrzejewiczów (vel Andrzejewskich), Andrysewiczów, Arsłanowiczów, Cicińskich, Chorumowiczów, Jakubowiczów, Małuszewiczów, Kadyszewiczów, Kasymowiczów, Minbułatowiczów, Mucharemowiczów, Piotrowiczów, Piotrowskich, Sieleckich, Skirmuntów, Szeichów-Starosielskich i Tomkiewiczów.
Kowrat jest protoplastą rodzin Adzykiczów, Bazarewiczów, Giełwanowskich, Kazkowiczów, Kryczyńskich, Rusinów, Sulewiczów, Tokoszów, Ułanowiczów i Zawackich vel Zawadzkich.
Oleszko jest przodkiem rodzin Bołciuków, Obutków, Oskiewiczów, Radeckich i Stankiewiczów.

</doc>
<doc id="641669" url="https://pl.wikipedia.org/wiki?curid=641669" title="Najman-Beg">
Najman-Beg



</doc>
<doc id="641671" url="https://pl.wikipedia.org/wiki?curid=641671" title="Ferrari FXX">
Ferrari FXX

Ferrari FXX – hipersamochód, ekstremalna wersja Ferrari Enzo, przeznaczona tylko na tory wyścigowe (nie ma homologacji). Testy bolidu rozpoczęto pod koniec roku 2004. Nazwa FXX wzięła się z tego, że początkowo planowano produkcję jedynie dwudziestu aut, jednak wyprodukowano dwadzieścia dziewięć bolidów plus dwa dodatkowe egzemplarze dla Jeana Todta i Michaela Schumachera, które jako jedyne zostało pomalowane całkowicie na czarno. Na początku sprzedaży cena jednego modelu wynosiła 1,5 miliona euro.
28 października 2007 zaprezentowano FXX Evoluzione, wersję auta stworzoną przy współpracy z Michaelem Schumacherem oraz innymi posiadaczami modelu FXX. Celem zmian była korekta i dopracowanie samochodu pod względem technicznym, przez co FXX Evoluzione posiadał zmodernizowany układ napędowy, przeniesienia napędu i zawieszenie, a przez to lepsze osiągi i lepsze prowadzenie. Ofertę modernizacji FXX wysłano wszystkim posiadaczom modelu startującym w specjalnie przygotowanych dla tego auta wyścigach FXX Events.

</doc>
<doc id="641676" url="https://pl.wikipedia.org/wiki?curid=641676" title="Bob Brown">
Bob Brown

Robert James Brown (ur. 27 grudnia 1944 w Oberon, Nowa Południowa Walia) – australijski polityk partii Zielonych, pierwszy otwarcie przyznający się do swojej orientacji homoseksualnej senator w swoim kraju.
Życiorys.
Uczęszczał do szkoły w Blacktown. W 1972 przeprowadził się na Tasmanię i szybko związał się z ruchami ekologicznymi. Spędził 19 dni w areszcie za udział w demonstracji Zielonych, wkrótce po tym został wybrany do lokalnego parlamentu. Wśród jego inicjatyw znalazły się takie kwestie, jak prawa mniejszości seksualnych czy też "Tasmania wolna od broni atomowej". Porażką zakończyła się jego próba delegalizacji pół-automatycznej broni. Stało się to parę lat przed masakrą w Port Arthur. 
W roku 1996 Bob Brown został wybrany do Senatu Australii, w 2001 miała miejsce jego reelekcja. Bob Brown był przeciwnikiem wojny w Iraku. Podczas wizyty prezydenta Busha razem z Kerry Nettle przerywał przemowę gościa, za co został zawieszony w prawach senatora na 24 godziny. 

</doc>
<doc id="641677" url="https://pl.wikipedia.org/wiki?curid=641677" title="Adam Dzienis">
Adam Dzienis

Adam Dzienis (ur. 1974) – polski aktor.
Życiorys.
Ukończył studia na Wydziale Aktorskim Akademii Teatralnej w Warszawie w 1997 roku. Występował w Teatrze Narodowym w Warszawie, Teatrze Miejskim w Gdyni, Teatrze Dramatycznym im. A. Węgierki w Białymstoku.

</doc>
<doc id="641678" url="https://pl.wikipedia.org/wiki?curid=641678" title="The Rapture">
The Rapture

The Rapture – amerykański zespół indierockowy z Nowego Jorku tworzący muzykę z pogranicza post punka, dance-punka, acid house'u, disco, muzyki elektronicznej i rock and rolla. Pierwsze wydawnictwa grupy uważa się za zapowiedź revivalu post-punka w okresie po 2000 roku.
Zespół został założony w 1998 roku przez perkusistę Vito Roccofortego oraz gitarzystę i wokalistę Luke'a Jennera. W 2001 roku The Rapture wydali EP-kę "Out of the Races and Onto the Tracks". W 2003 roku na rynek trafił debiutancki album "Echoes". Druga płyta długogrająca zespołu "Pieces of the People We Love" została wydana we wrześniu 2006 roku. Producentami longplaya są Paul Epworth, Ewan Pearson oraz DJ Danger Mouse (z duetu Gnarls Barkley).
Dyskografia.
Single

</doc>
<doc id="641680" url="https://pl.wikipedia.org/wiki?curid=641680" title="Józefa Gagatnicka">
Józefa Gagatnicka

Józefa Gagatnicka (ur. 31 marca 1861 w Warszawie, zm. 4 października 1938 tamże) – pedagog
Życiorys.
Córka Władysława Herknera (1835–1869) i Eleonory z Cybulskich h. Prawdzic (1837–1925). Ukończyła II gimnazjum żeńskie w Warszawie, następnie kursy nauczycielskie w Genewie. Od 1884 pracowała jako pedagog. Była założycielką i wieloletnią przełożoną 8-klasowego prywatnego Gimnazjum Humanistycznego Żeńskiego p.w. Św. Teresy od Dzieciątka Jezus w Warszawie, znanego szerzej jako Pensja Gagatnickiej. Ogłosiła rozprawę "Podstawy psychiczne w wychowaniu moralnym".
Pochowana na cmentarzu Powązkowskim w Warszawie.
Od 19 lutego 1882 była żoną adwokata Władysława Piotra Gagatnickiego.

</doc>
<doc id="641683" url="https://pl.wikipedia.org/wiki?curid=641683" title="Władysław Kowalski (piłkarz)">
Władysław Kowalski (piłkarz)

Władysław Kowalski (ur. 17 kwietnia 1897 w Krakowie, zm. 21 września 1939 k. Wołczatycz) – polski piłkarz występujący na pozycji napastnika, reprezentant Polski w latach 1923–1924, żołnierz Legionów Polskich.
Życiorys.
Urodził się 17 kwietnia 1897 w Krakowie, w rodzinie Jana i Heleny ze Skawińskich.
Walczył w Legionach Polskich. Po odzyskaniu niepodległości był buchalterem, kierownikiem kancelarii Wydziału Prawa Uniwersytetu Jagiellońskiego. 
Na stopień podporucznika został mianowany ze starszeństwem z 29 listopada 1930 i 9. lokatą, a na stopień porucznika ze starszeństwem z 19 marca 1939 i 1115. lokatą w korpusie oficerów rezerwy piechoty. W 1934 posiadał przydział w rezerwie do 3 Pułku Strzelców Podhalańskich w Bielsku. 
Zginął, jako żołnierz rozstrzelany w 1939 roku przez Sowietów pod Chodorowem.
Był piłkarzem, napastnikiem, zawodnikiem Legii Warszawa (1920–1921) oraz Wisły Kraków (1923–1930). Cztery razy wystąpił w reprezentacji Polski (1923–1924), strzelając dwie bramki w meczu z Estonią w 1923.

</doc>
<doc id="641684" url="https://pl.wikipedia.org/wiki?curid=641684" title="Sanktuarium maryjne na Rowokole">
Sanktuarium maryjne na Rowokole

Sanktuarium maryjne na Rowokole – znajdujące się na górze Rowokół miejsce kultu maryjnego, funkcjonujące od XIV do XVI wieku. Od końca XIV wieku znajdowała się tam będąca celem pielgrzymek murowana kaplica, stanowiąca jednocześnie znak nawigacyjny dla żeglugi po Bałtyku. 
Historia.
Pierwsza kaplica na Rowokole mogła powstać najwcześniej na przełomie XII i XIII wieku, choć prawdopodobnie dopiero w wieku XIII. Być może postawiono ją w celu zastąpienia miejsca pogańskiego kultu nowym, chrześcijańskim. Był to zapewne niewielki drewniany budynek, kaplica filialna kościoła w Gardnie. Jako jej patron jest niekiedy podawany św. Mikołaj, choć według A. Czarnika jest to błąd popełniony przez L.W. Brüggemanna i później powtarzany.
W 1274 roku patronat nad parafią św. Stanisława w Gardnie, a więc i nad kaplicą na Rowokole, na mocy nadania Mściwoja II przejęły norbertanki ze Słupska. Zakon ten propagował kult Najświętszej Maryi Panny i takie wezwanie nadał kaplicy. 
Opieka norbertanek spowodowała większą popularność miejsca, które stało się celem pielgrzymek, ponadto pod koniec XIV lub na początku XV wieku mniszki zbudowały na szczycie Rowokołu murowaną kaplicę. Ze względu na szczupłość dostępnego miejsca nie mogła to być duża budowla, a przeprowadzone badania archeologiczne nie pozwalają na określenie jej założeń architektonicznych. Wiadomo z nich jednak, że dach miała kryty glinianą dachówką, zaś posadzkę z płytek ceramicznych, w części polewanych. Szkło okienne (tafle i gomółki) było bezbarwne, później pojawiły się też malowane witraże. Z kolei przedstawienia Rowokołu na XVI-wiecznych mapach wskazują, że kaplica miała wieżę z sygnaturką. 
Obok kaplicy znajdował się założony w początku XV wieku cmentarz. Zróżnicowanie płci i wieku pochowanych na nim osób wskazuje, że służył głównie miejscowej ludności. 
Zachowane pisemne wzmianki o Rowokole jako celu pielgrzymek pochodzą z XV wieku. Kaplica na Rowokole jest w nim wymieniana wraz z sanktuarium maryjnym na Górze Chełmskiej koło Koszalina, a także z innym pomorskim miejscem kultu – Świętą Górą koło Polanowa. Pierwsza z tych wzmianek, z 1435 roku, wspomina o pielgrzymce w pokucie za popełniony mord do właśnie tych trzech miejsc („to Cussolin, Polnov unde Revekol”). O popularności i znaczeniu rowokolskiego sanktuarium świadczy też zapis z 1710 roku, w którym Sprögel, prepozyt ze Słupska odnotowuje, że sanktuarium było celem licznych pielgrzymek, „niektórych nawet bezpośrednio z Rzymu” oraz zachowane powiedzenie Kaszubów bytowskich „masz gębę otwartą jak drzwi do kaplicy na Rowokole”. 
Koniec istnienia sanktuarium na Rowokole przyniosła reformacja. Po niepokojach religijnych w Słupsku w 1525 roku wnętrze kaplicy zaczęło być okradane i niszczone. Rodzina von Tessen, ówcześni właściciele Smołdzina, zamknęła kaplicę i zajęła srebra kościelne o wartości 300 guldenów. Gdy w 1581 roku, po ostatecznym zapanowaniu w tej części Pomorza protestantyzmu, Swantes von Tessen zbudował w Smołdzinie nowy kościół, kaplica na Rowokole zaczęła popadać w ruinę. Jej resztki rozebrano w 1821 roku, a pozostałości fundamentów w 1837.
Kaplica jako znak nawigacyjny.
Oprócz pełnienia funkcji sakralnych kaplica na Rowokole, wraz z samym wzgórzem, stanowiła także znak nawigacyjny dla żeglugi po Bałtyku. Istnieją też podania o istnieniu sygnalizacji świetlnej na wieży kaplicy, nie znajdują jednak żadnego potwierdzenia historycznego ani archeologicznego. 

</doc>
<doc id="641686" url="https://pl.wikipedia.org/wiki?curid=641686" title="ZU-23-2MR Wróbel II">
ZU-23-2MR Wróbel II

ZU-23-2MR Wróbel II – morski zestaw rakietowo-artyleryjski, składający się z podwójnie sprzężonej uniwersalnej armaty kalibru 23 mm i dwóch wyrzutni pocisków przeciwlotniczych bliskiego zasięgu Strzała 2M, opracowany w Polsce i używany na polskich okrętach od lat 90. XX wieku. Stanowi rozwinięcie armaty morskiej ZU-23-2M Wróbel. Zestaw jest współprodukowany w Zakładach Mechanicznych w Tarnowie i WITU w Zielonce. Armata przeznaczona jest do zwalczania lekko opancerzonych celów nawodnych, celów powietrznych manewrujących i pozostających w zawisie oraz zwalczania lekko opancerzonych celów brzegowych. Innym oznaczeniem armaty jest Wróbel-2MR lub 23-2PAMR (Przeciwlotnicza Armata Morska z Rakietami).
Historia.
Zestaw opracowano w połowie lat 80. XX wieku, na bazie armaty morskiej ZU-23-2M Wróbel, będącej zaadaptowaną w Polsce do celów morskich armatą holowaną ZU-23-2. Powstała ona na bazie radzieckiej armaty ZU-14 przyjętej tam na uzbrojenie w 1955 roku (projekt z 1950 roku).
Z jednej strony nowa armata była ulepszeniem ZU-23-2M, z lepszym chłodzeniem luf i większym zapasem amunicji, a z drugiej strony stanowiła morską wersję opracowanego wówczas dla wojsk lądowych zestawu artyleryjsko-rakietowego ZUR-23-2S Jod, wyposażonego w pociski rakietowe Strzała-2M i lepszy celownik tachometryczny. Rozwój armaty był prowadzony w Ośrodku Badawczo-Rozwojowym Sprzętu Mechanicznego w Tarnowie, a celownika GP-02MR – w WITU. W 1986 roku model zestawu z nowym celownikiem był testowany na trałowcu projektu 207, po czym przystąpiono do budowy prototypów. Pierwsze strzelania morskie prototypowych zestawów miały miejsce we wrześniu 1988 na trałowcu ORP „Jastrząb”. Pierwsze cztery zestawy zamontowano jako etatowe uzbrojenie na okręcie transportowym ORP „Lublin” w 1989, po czym dokonano wyboru najlepszych z testowanych rozwiązań i zestaw następnie wszedł do produkcji. Początkowo zestawy Wróbel-II były dostarczane z opóźnieniem i na części okrętów stosowano wciąż starszy ZU-23-2M Wróbel. Ponadto, początkowo zestawy zamawiane były bez nowo opracowanego celownika, posiadając jedynie standardowe celowniki pierścieniowe. Dopiero od 1996 zaczęto je zastępować celownikiem tachometrycznym GP-02MR.
W stosunku do poprzedniej wersji, oprócz wprowadzenia pocisków rakietowych, zastosowano m.in. chłodzenie wodne luf i czterokrotnie powiększono ilość amunicji, do 200 na lufę. Amunicja znajduje się w dużych zewnętrznych skrzynkach z przodu wieży armaty, po obu stronach luf. Górna część wieży, mieszczącej stanowisko operatora, wykonana jest z przezroczystego tworzywa sztucznego, przy czym kształt osłony różni się nieco od ZU-23-2M. Podobnie, jak w poprzedniej wersji, napędy kierunku i podniesienia są hydrauliczne (pod koniec I dekady XXI w. opracowano prototyp wersji ZU-23-2MRE z napędami elektrycznymi, przystosowanymi do współpracy z systemem kierowania ogniem). W 2001 roku zmodyfikowano system chłodzenia luf. Słabością zestawu są pociski Strzała-2M, które nie są już obecnie skutecznym środkiem walki, a najskuteczniejsze są, z uwagi na metodę samonaprowadzania na podczerwień, strzelając do celu już oddalającego się po ewentualnym ataku.
Pomimo wycofania z eksploatacji pocisków Strzała, zestawu nie zintegrowano z nowszymi pociskami Grom.
Zastosowanie.
Okręty polskiej Marynarki Wojennej (lista może ulec zmianie; podana jest liczba zestawów na jeden okręt):
Okręty innych państw:

</doc>
<doc id="641689" url="https://pl.wikipedia.org/wiki?curid=641689" title="Cuba Gooding Jr.">
Cuba Gooding Jr.

Cuba Gooding Jr. (ur. 2 stycznia 1968 na Bronksie w Nowym Jorku) – amerykański aktor filmowy, zdobywca Oscara.
Życiorys.
Jest synem znanego muzyka soulowego o tym samym imieniu Cuby Goodinga Sr., stąd skrót Jr przy jego nazwisku. Karierę aktorską zaczynał występując w reklamówkach i telewizji (serial "MacGyver") oraz grając epizody w filmach ("Książę w Nowym Jorku"). Przełomem okazała się rola w głośnym dramacie społecznym "Chłopaki z sąsiedztwa" (1991) Johna Singletona – od tego momentu Gooding Jr regularnie pojawia się na kinowym ekranie. Oscara zdobył w roku 1997 za drugoplanową rolę upartego futbolisty wspierającego swego agenta (Tom Cruise) w komedii "Jerry Maguire". Inne znaczące pozycje filmowe, w których wystąpił to, m.in.: "Lepiej być nie może" (1997), "Między piekłem a niebem" (1998) czy "Siła i honor" (2000).

</doc>
<doc id="641690" url="https://pl.wikipedia.org/wiki?curid=641690" title="Pinta">
Pinta



</doc>
<doc id="641694" url="https://pl.wikipedia.org/wiki?curid=641694" title="Cuba Gooding, Jr.">
Cuba Gooding, Jr.



</doc>
<doc id="641695" url="https://pl.wikipedia.org/wiki?curid=641695" title="Andrzej Karolak">
Andrzej Karolak

Andrzej Karolak (ur. 29 listopada 1936 w Ostrowi Mazowieckiej) – polski aktor teatralny i filmowy.
Życiorys.
Urodził się w Ostrowi Mazowieckiej, gdzie spędził okres wojny. Od 1946 mieszkał w Jeleniej Górze, gdzie ojciec pełnił funkcję wiceprezydenta miasta; tam Andrzej Karolak ukończył Liceum Ogólnokształcące. Studiował prawo, ale postanowił zostać aktorem. Z Teatrem Dramatycznym związał się w 1957 r. Zanim jednak zdobył szlify cenionego aktora, przeszedł chyba wszelkie szczeble pracy w teatrze: był statystą, inspicjentem (1957-1966), rekwizytorem. W 1966 w warszawskiej PWST zdał egzamin aktorski. W teatrze debiutował 27 kwietnia 1957. Występował w spektaklach Ireny Górskiej-Damięckiej, Zbigniewa Sawana, Jerzego Zegalskiego, Krystyny Meissner, Bronisława Orlicza, Henryka Rozena, Ewy Kutryś, Jerzego Satanowskiego oraz Waldemara Śmigasiewicza. W latach 1998–2002 był dyrektorem naczelnym i artystycznym Teatru Dramatycznego im. Aleksandra Węgierki w Białymstoku.
W teatrze zagrał ponad 150 ról, w tym połowa to role główne. Zaczął od kreacji Don Alonzo w „Cydzie” w reż. Karoliny Lubieńskiej (1958), następnie były tak znakomite role jak: kreacja Andrzeja Busłaja w „Progu” Aleksieja Dudaraua w reż. Miriam Aleksandrowicz-Kraśko (1984), Ślepiec w sztuce „Stara kobieta wysiaduje” Różewicza w reż. Janusza Kozłowskiego (1987), Aktor w „Ja, Feuerbach”, Dorsta (1994) i Miecio w „Gęsiach za wodą” Abramowa-Newerlego w reż. Andrzeja Jakimca (1996), monodram „Kabaret Kici Koci” w reż. Zbigniewa Maka (1987) oraz kreacja w „Krzesłach” Ionesco w reż. Śmigasiewicza, „Liście z Ameryki” Madeja w reż. Jakimca. Był również reżyserem spektakli: „Niezwykła przygoda” Janusza Odrowąża (1973), „Chłopiec z gwiazd” Oscara Wilde’a (1975), „Farfurka królowej Bony” Anny Świerszczyńskiej (1986).
Niezależnie od dodatkowych artystycznych zajęć, Karolak nieprzerwanie grał na scenie Teatru Dramatycznego. Przeżył dziesięciu dyrektorów, by zostać jedenastym. Funkcję dyrektora naczelnego i artystycznego teatru pełnił w latach 1998–2002. W tym czasie wykonał remont generalny widowni, odświeżył zespół aktorski, zaprosił do współpracy znanego i cenionego reżysera Waldemara Śmigasiewicza, który przyjął stanowisko konsultanta artystycznego teatru. Wyprowadzili oni wraz z zespołem teatr na szerokie wody. Powstało wiele znakomitych spektakli, jak choćby „Tango”, „Moralność pani Dulskiej”, „Awantura w Chioggi”, kontrowersyjna „Konopielka” czy „Iwona księżniczka Burgunda”.
Był wieloletnim wykładowcą PWST w Białymstoku.
Role teatralne.
11 czerwca 1988 List z Ameryki Bogdan Madej postać: Józef Chudziak reżyseria: Jakimiec Andrzej teatr: Teatr Dramatyczny im. Aleksandra Węgierki, Białystok

</doc>
<doc id="641697" url="https://pl.wikipedia.org/wiki?curid=641697" title="Okopipi">
Okopipi

Okopipi (nazywany również "Black Frog") – projekt mający na celu stworzenie systemu będącego następcą projektu antyspamowego Blue Frog, prowadzonego przez firmę Blue Security.
System Blue Frog był bardzo innowacyjnym narzędziem w walce ze spamem, jednak firma potrzebowała serwera internetowego ze znanym użytkownikom adresem (chociażby na stronę firmową). System stanowił jednak duże zagrożenie dla spamerów, więc wielokrotnie próbowali oni zablokować serwer – poprzez ataki Distributed Denial of Service (przeciążenie serwera zbyt dużą liczbą połączeń). Po pierwszych atakach firma co prawda skorzystała z usług firmy Prolexic specjalizującej się w przeciwdziałaniu takim atakom, jednak przestępcy w końcu zwyciężyli przeprowadzając atak z tak dużej liczby komputerów że nawet sieć serwerów tej firmy została zablokowana. Firma Blue Security zakończyła wtedy swą działalność.
Zaletą nowego systemu – Okopipi – miało być to że był projektowany jako sieć peer to peer (pod nazwą „the frognet”). Dzięki nieistnieniu jednego centralnego serwera spamerzy nie mieliby czego zaatakować. Różnicą w stosunku do pierwowzoru miało być też to, że był to projekt otwarty – Open Source.
Obecnie projekt jest martwy – strona główna projektu ostatni raz została zmieniona w styczniu 2007, zaś na początku 2009 domena projektu została usunięta z DNS.

</doc>
<doc id="641702" url="https://pl.wikipedia.org/wiki?curid=641702" title="Zell im Wiesental">
Zell im Wiesental

Zell im Wiesental – miasto w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba wspólnoty administracyjnej Zell im Wiesental. Leży nad rzeką Wiese, pomiędzy Todtnau a Schopfheim.
Kultura.
W 1996 otwarto Muzeum Tekstyliów "(Textilmuseum)".
Infrastruktura.
Przez miasto przebiega droga krajowa B317 (Weil am Rhein–Titisee-Neustadt), oraz kończy się linia Regionalnej Kolei Miejskiej Bazylea (Regio S-Bahn Basel).
W gminie znajdują się cztery przedszkola oraz jedna szkoła podstawowa, Hauptschule, Realschule oraz szkoła specjalna.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 18 radnych.

</doc>
<doc id="641703" url="https://pl.wikipedia.org/wiki?curid=641703" title="CA Colón">
CA Colón

Club Atlético Colón − argentyński klub piłkarski z siedzibą w mieście Santa Fe, założonym w roku 1905.
Historia.
Do roku 1947 klub występował w lokalnej lidze Santa Fe, wygrywając ją 15 razy. W 1947 klub przystąpił do rozgrywek ogólnokrajowych grywając w trzeciej, drugiej i pierwszej lidze. W 1965 wygrali drugą ligę, natomiast w pierwszej lidze w 1997 zajęli drugie miejsce, a w 2000 trzecie.
Pomimo niewielkich sukcesów klub ma wielu zwolenników i dziesiąty pod względem rozmiarów stadion w Argenynie. Lokalne derby drużyna rozgrywa z klubem Unión.

</doc>
<doc id="641705" url="https://pl.wikipedia.org/wiki?curid=641705" title="Michael Smith">
Michael Smith



</doc>
<doc id="641707" url="https://pl.wikipedia.org/wiki?curid=641707" title="Synagoga w Strzegomiu">
Synagoga w Strzegomiu

Synagoga w Strzegomiu, obecnie kościół św. Barbary – budynek synagogi powstał w połowie XIV wieku. Był to budynek murowany z kamienia, nieotynkowany i orientowany. Synagoga była jednonawowa, posiadała wieżyczkę w narożniku oraz przekryta była sklepieniem gwiaździstym. 
W 1454 żydów strzegomskich oskarżono o zbezczeszczenie hostii i wypędzono z miasta. W 1455 synagoga została przekształcona w kościół pod wezwaniem św. Barbary, który istnieje do dnia dzisiejszego. Kościół znajduje się przy obecnej ulicy Kościelnej. Został on przebudowany i obecnie ma on postać niewielkiego kościoła gotyckiego.
Żydzi powrócili do Strzegomia na początku XIX wieku, ale nie była to liczna gmina (w 1880 mieszkało tu 140 żydów). Nie zbudowali oni nowej synagogi w mieście.

</doc>
<doc id="641708" url="https://pl.wikipedia.org/wiki?curid=641708" title="Grand Prix Stanów Zjednoczonych 2006">
Grand Prix Stanów Zjednoczonych 2006

Grand Prix Stanów Zjednoczonych 2006 – dziesiąta runda Mistrzostw Świata Formuły 1 w sezonie 2006.
Opis.
Kierowcy Ferrari całkowicie zdominowali kwalifikacje. Jarno Trulli musiał startować z boksów po uszkodzeniu zawieszenia. Wyścig rozpoczął się od zdecydowanej przewagi Ferrari. Michael Schumacher popisał się mniej udanym startem niż Felipe Massa i został wyprzedzony przez Brazylijczyka. Tył stawki nie zmieścił się w pierwszym wirażu i w wypadku ucierpieli Christian Klien, Mark Webber i Frank Montgany. W drugim zakręcie doszło do kolejnego karambolu. Raikkonen chcący przepuścić Jacques'a Villneuve'a przyhamował i w tył jego bolidu wjechał Juan Pablo Montoya. Kolumbijczyk próbował uniknąć zderzenia jednak zahaczył o koło Raikkonena. Przód McLarena uniósł się w powietrze zmierzając na Jensona Buttona. Brytyjczyk widząc to zjechał na prawo i trącił Nicka Heidfelda. Jego BMW zaczęło koziołkować. Niemcowi nic się nie stało. Kierowcy McLarena pozbawieni zostali kontroli nad bolidami, zaś nadjeżdżający Scott Speed nie był w stanie uniknąć kolizji. Bolid Buttona został najmniej uszkodzony i mógł kontynuować wyścig. Na tor wypuszczony został Safety Car. Button jednak zjechał do pit – lane na naprawę. Zmiana opon, oględziny samochodu i powrót na tor. Mechanicy Hondy najwyraźniej przeoczyli jakieś poważniejsze uszkodzenie, ponieważ po następnym kółku ponownie zjechał do boksów, ale prosto do garażu. W grze pozostało jedynie 14 z 22 kierowców. Po 6 okrążeniach neutralizacji wyścig ruszył. Fisichella od razu próbował minąć Alonso, ale Hiszpan skutecznie się blokował. Ralfowi Schumacherowi, Davidowi Coulthardowi i Jarno Trullemu udało się awansować odpowiednio na6, 9 i 11 pozycję. Podczas próby wyprzedzania doszło do kolizji pomiędzy Tiago Monteiro i Takumą Sato. Kierowca Midland przejechał jeszcze kilka okrążeń, po czym jednak musiał się wycofać z wyścigu. Dalej jedzie już tylko 12 zawodników. W międzyczasie Trulli minął Coultharda (8). Massa utrzymywał się na prowadzeniu z niewielką przewagą nad Schumacherem (około 1,5 sekundy). Fisichella był wyraźnie szybszy od Alonso, jednak nie mógł znaleźć dogodnej sytuacji do wyprzedzenia go. Podczas 24 okr. awaria silnika eliminuje Villneuve'a. Barrichello jako pierwszy zjeżdża do boksów (25). Następnie zrobili to M Schumacher, Fisichella, Albers, Massa, R Schumacher oraz Alonso. W międzyczasie Massę na stanowisku lidera zmienił M Schumacher. Na trzecią pozycję awansował tymczasowo Trulli. Za Fisichella i Alonso jechała szóstka kierowców. Albers zaczął mieć problemy z przeniesieniem napędu i już w 39 okr. zjechał do garażu.Dalej ściga się jedynie 10 kierowców. Po połowie wyścigu pierwsze postoje odbyli Trulli i Liuzzi. Najwyraźniej jechali na jeden Pit – Stop. Trulli wrócił na 7 pozycji. W 49 okr. rozpoczęła się druga runda postojów. Prowadził nadal Schumacher z 12 sekundową przewagą nad drugim Massą. Trzeci był Fisichella, jednak nie miał spokoju. Za plecami Włocha jechał Trulli. Alonso, nie najlepiej spisujący się w tym wyścigu, jechał dopiero na 5 pozycji, ale musiał uważać na Ralfa Schumachera. Alonso uległ jednak Niemcowi i spadł na 6 pozycję. Jednak Ralf nie na długo wyprzedził Hiszpana. W jego bolidzie nastąpiła awaria i jego udział w wyścigu dobiegł końca. W stawce zostało 9 kierowców. O 3 więcej niż rok temu. Do końca wyścig przebiegał spokojnie.
Zespół Ferrari po raz pierwszy w tym sezonie zaliczył dublet, czyli odpowiednio 1 i 2 miejsce kierowców z tego samego teamu. Schumacher wygrał, drugi był Felipe Massa, trzeci Fisichella. Czwarte miejsce zajął Trulli, a piąte, bez wątpienia jadący najsłabszy wyścig w sezonie, Alonso.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="641711" url="https://pl.wikipedia.org/wiki?curid=641711" title="Club Atlético Colón">
Club Atlético Colón



</doc>
<doc id="641712" url="https://pl.wikipedia.org/wiki?curid=641712" title="Świńska Turnia">
Świńska Turnia

Świńska Turnia – pionowe urwisko, którym kończy się od południowo-zachodniej strony szczyt Zadniej Kopki w Tatrach Zachodnich. Zadnia Kopka (1333 m n.p.m.) to jedno z reglowych, zalesionych wzniesień Kościeliskich Kopek znajdujących się pomiędzy Doliną Kościeliską a Doliną Lejową. Świńska Turnia ma wysokość ok. 20 m i zbudowana jest z wapieni, jej wierzchołek jest porośnięty lasem.

</doc>
<doc id="641713" url="https://pl.wikipedia.org/wiki?curid=641713" title="Otto Nadolski">
Otto Nadolski

Otto Nadolski (ur. 18 listopada 1880 w Gliniku, zm. 4 grudnia 1941 we Lwowie) – polski doktor inżynier hydrotechnik, prezydent Lwowa (1928–1930) jako komisarz rządowy.
Życiorys.
Absolwent Politechniki Lwowskiej, od 1919 profesor zwyczajny budownictwa wodnego na tej uczelni, trzykrotny rektor Politechniki Lwowskiej (w latach akademickich 1926/27, 1933/34 i 1935/36). Był komisarzem rządowym miasta Lwowa (jego zastępcą był Tadeusz Obmiński), doprowadził do utworzenia "Wielkiego Lwowa". Według stanu z 1914 był sekretarzem sekcji balneotechnicznej Krajowego Związku Zdrojowisk i Uzdrowisk we Lwowie.
Po odzyskaniu przez Polskę niepodległości wstąpił do Wojska Polskiego. Został awansowany do stopnia porucznika pospolitego ruszenia w Korpusie Oficerów Artylerii ze starszeństwem z 1 czerwca 1919. 25 marca 1936 został wybrany prezesem Polskiego Towarzystwa Politechnicznego.
Zaprojektował instalacje wodociągowe dla Ciechocinka, Drohobycza i Sanoka (1934). Był autorem modernizacji w kurortach w Krynicy, Busku, Iwoniczu, Istebnej, Żegiestowie i Truskawcu.
W wyborach samorządowych z maja 1939 ubiegał się o mandat radnego Rady Miasta Lwowa startując z Listy Chrześcijańsko-Narodowej i został zastępcą radnego J. Krausa.
Został pochowany na Cmentarzu Łyczakowskim we Lwowie.

</doc>
<doc id="641714" url="https://pl.wikipedia.org/wiki?curid=641714" title="Marta Walesiak">
Marta Walesiak

Marta Walesiak-Łabędzka (ur. 29 lipca 1978 w Białymstoku) – polska aktorka.
Ukończyła studia na Wydziale Aktorskim PWSFTviT w Łodzi w 2002 roku. Aktorka Teatru Syrena w Warszawie.

</doc>
<doc id="641715" url="https://pl.wikipedia.org/wiki?curid=641715" title="Analiza branżowa">
Analiza branżowa

Analiza branżowa - jedna z podstawowych technik analizy rynku kapitałowego.
Analiza ta polega na zestawieniu wskaźników charakteryzujących dane przedsiębiorstwo z tymi samymi wskaźnikami innych przedsiębiorstw z tej samej branży i o podobnej strukturze obrotów w tym samym przedziale czasowym.

</doc>
<doc id="641716" url="https://pl.wikipedia.org/wiki?curid=641716" title="Rowerowe hamulce bębnowe">
Rowerowe hamulce bębnowe

Hamulce bębnowe są najczęściej stosowane w rowerach miejskich. Konstrukcyjnie są podobne do hamulców bębnowych stosowanych w innych pojazdach.
W rowerach ich wadą jest większa masa niż hamulców szczękowych i bardziej skomplikowana konstrukcja, która uniemożliwia ich konserwację w warunkach domowych. Zaletą jest większa niezawodność i brak konieczności konserwowania przez dłuższy czas.

</doc>
<doc id="641717" url="https://pl.wikipedia.org/wiki?curid=641717" title="Trzech Dostojnych i Pięciu Cesarzy">
Trzech Dostojnych i Pięciu Cesarzy

Trzech Dostojnych i Pięciu Cesarzy () − mityczni władcy, którzy mieli rządzić w Chinach w III tysiącleciu p.n.e., poprzedzając półlegendarną dynastię Xia (2070–1600 p.n.e.). 
Ten mityczny okres pełnił szczególnie ważną rolę w konfucjanizmie, głównej ideologii cesarskich Chin. Jej założyciel, Konfucjusz uważał epokę, w której żyli mityczni władcy, za "złoty wiek" chińskiej cywilizacji, twierdząc, że kolejne pokolenia powinny brać przykład z niedoścignionych legendarnych przodków. Okres "San Huang Wu Di" stał się mitem założycielskim cywilizacji chińskiej, bo legendarnym władcom przypisywano rozmaite wynalazki.
Trzech Dostojnych.
Termin 皇 (huang) oznacza w chińskim „cesarza”, „władcę”, ale także „dostojnego przodka”. San huang (三皇) to półboscy władcy, którzy dzięki swym mocom uczynili lepszym ludzkie życie. Dzięki swym cnotom mieli rządzić przez bardzo długi czas. W chińskiej tradycji istnieje kilka identyfikacji Trzech Dostojnych. 
Pięciu Cesarzy.
Pięciu Cesarzy to legendarni, doskonali pod względem moralnym królowie-mędrcy. 
Yao i Shun są także znani jako "dwaj cesarze". Razem z Wielkim Yu (), założycielem dynastii Xia zostali uznani przez Konfucjusza za wzorowych władców w historii Chin. W księdze "Shangshu Xu" (尚書序) oraz "Diwang shiji" Shaohao (少昊) zastępuje Huang Di.
Współcześnie źródła chińskie terminem „okresu pięciu cesarzy” ("Wudi shidai") określają czasem okres neolitycznej kultury Longhsan, z której wyewoluować miały pierwsze historyczne państwa chińskie.
Pierwszy cesarz.
Termin "san huang wu di" był mocno zakorzeniony w świadomości, kiedy Qin Shi Huang (秦始皇) podbił w 221 p.n.e. całe Chiny. Jako pierwszy władca Cesarstwa Chińskiego ukuł on nowy tytuł dla siebie łącząc 皇 i 帝. Termin "huangdi" ma zatem w języku chińskim znaczenie takie, jak „cesarz”, który wywodzi się od Juliusza Cezara.

</doc>
<doc id="641718" url="https://pl.wikipedia.org/wiki?curid=641718" title="V-brake">
V-brake



</doc>
<doc id="641720" url="https://pl.wikipedia.org/wiki?curid=641720" title="Trzech monarchów i pięciu cesarzy">
Trzech monarchów i pięciu cesarzy



</doc>
<doc id="641721" url="https://pl.wikipedia.org/wiki?curid=641721" title="Kazub (województwo pomorskie)">
Kazub (województwo pomorskie)

Kazub – kociewska wieś letniskowa w Polsce położona w województwie pomorskim, w powiecie starogardzkim, w gminie Kaliska nad jeziorem Kazubskim w kompleksie Borów Tucholskich. Wieś jest częścią składową sołectwa Cieciorka.
W latach 1975–1998 miejscowość administracyjnie należała do województwa gdańskiego.

</doc>
<doc id="641723" url="https://pl.wikipedia.org/wiki?curid=641723" title="Sztyca">
Sztyca



</doc>
<doc id="641726" url="https://pl.wikipedia.org/wiki?curid=641726" title="Gesta">
Gesta

Gesta (pl. "czyny") – określenie pochodzi z języka francuskiego od "chansons de geste" (fr.; łac. "gesta" = opowiadanie o wydarzeniu historycznym), gatunek epiki rycerskiej rozwijający się we Francji w XI - XIII wieku, nazywany inaczej pieśniami o czynach. Opowiadania, swobodny typ opracowania historycznego, dotyczący czynów, sławy i postaw szczególnie godnych upamiętnienia, w myśl zasady "historia magistra vitae est" np. historia biblijna. 
Gatunek rozwijających się w średniowieczu pism kościelnych, będących np. sprawozdaniami z procesów i egzekucji chrześcijańskich wyznawców w pierwszych wiekach naszej ery. Gesta występowały często w formie listów kursujących między gminami chrześcijańskimi lub w formie protokołów sądowych. Stały się podstawą późniejszej hagiografii.

</doc>
<doc id="641732" url="https://pl.wikipedia.org/wiki?curid=641732" title="Juan Rodríguez de Fonseca">
Juan Rodríguez de Fonseca

Juan Rodríguez de Fonseca (ur. w 1451 w Toro, zm. 12 listopada 1524 w Burgos) – hiszpański duchowny i polityk, dworzanin i urzędnik.
Jako kapelan królowej miał przemożny wpływ na Królów katolickich ("los Reyes Católicos"), Izabelę i Ferdynanda, którzy powierzyli mu utworzenie zarządu pozyskanych wówczas kolonii w Nowym Świecie. Jako współorganizator 2. wyprawy Kolumba zapewnił udział w niej Alonso de Ojedy, przyszłego odkrywcy i konkwistadora. Wróg Kolumba, oskarżył go przed dworem o niekompetencję.
Odgrywał kluczową rolę w tworzonej w owym czasie Radzie Indii ("Consejo de Indias"), nadzorującej kontakty z zamorskimi posiadłościami Hiszpanii. Jego poparcie zapewniło Magellanowi zorganizowanie wyprawy dookoła świata.
Jako duchowny uzyskał tytuł Patriarchy Indii (godność utworzona w 1520 przez papieża Leona X); wcześniej był biskupem Badajoz, Kordoby, Palencii, arcybiskupem Rossano (w Królestwie Neapolu) i biskupem Burgos.

</doc>
<doc id="641734" url="https://pl.wikipedia.org/wiki?curid=641734" title="Pikietaż">
Pikietaż

Pikietaż ("kilometraż", "kilometracja") – określenie miejsca na drodze lub linii kolejowej poprzez podanie odległości od jej początku. Odległość tę na ogół podaje się z dokładnością do 1 metra w formacie "(km) xx+yyy" lub "xx,yyy (km)", gdzie:
Na drogach i liniach kolejowych w Polsce pikietaż jest podawany na słupkach rozmieszczonych co 100 metrów. Systemy podawania pikietażu w różnych krajach mogą się różnić. W Polsce na słupkach przy pełnej liczbie kilometrów podawana jest dużą czcionką liczba hektometryczna. 
Może być też tak, że na każdym słupku pojawia się zarówno numer drogi, jak liczba kilometrów od początku drogi, a cyfra setek metrów jest największą czcionką (jak na ilustracji po lewej). Na autostradach w Austrii, gdzie system jest podobny, dodatkowo co 5 km na pasie oddzielającym jezdnie autostrady jest umieszczana tablica z liczbą kilometrów od początku autostrady.
Pikietaż istniejącej drogi może zaczynać się od wartości większej od zera w przypadku, gdy początkowy odcinek drogi nie został jeszcze wybudowany (większość autostrad w Polsce) lub gdy jego budowy zaniechano (np. A1 w Austrii zaczyna się od 8 km).
UWAGA: W przypadku dróg krajowych nr 92 i nr 94 pikietaż jest powtórzony na innym odcinku tej samej drogi. Szczegóły w artykułach dotyczących tych tras.
Pikietaż umożliwia lokalizację wydarzenia na drodze przez podanie oznaczenia (numeru) drogi i położenia wzdłuż trasy w oparciu o informację zapisaną na najbliższym słupku przy drodze.
Kilometraż linii kolejowych w Polsce podawany jest w formie napisu na specjalnych słupkach kilometrowych ustawianych co 100 m. Czasem kilometraż ten oznacza się w formie napisu malowanego na słupach trakcyjnych lub latarniach ustawionych przy torze kolejowym.
Zadaniem kilometrowania linii kolejowych jest wyznaczenie długości tych linii, utrwalenie na właściwych miejscach wskaźników kilometrowych i hektometrowych oraz określenie usytuowania istniejących budowli i urządzeń kolejowych względem położenia hektometrów. Początek, kierunek i koniec kilometrowania dla linii kolejowych ustala zarządca infrastruktury.
Kilometraż linii kolejowych odnosi się najczęściej do osi stacji, w której linia kolejowa bierze swój początek. Punkt przecięcia się toru kolejowego z linią wyznaczającą oś stacji kolejowej otrzymuje wartość 0,000. Jednakże tory te mogą zaczynać się wcześniej (np. odejściem od innej linii kolejowej w postaci rozjazdu) i wtedy ta część linii oznaczona jest ujemnym kilometrażem.
Czasami stosuje się również pikietaż lokalny – określenie miejsca na drodze poprzez podanie odległości od ostatniego węzła. Pikietaż lokalny jest liczony oddzielnie dla każdego odcinka między węzłami zgodnie z kierunkiem kodowania danej drogi.
W starożytności pewne elementy ewidencji dróg tą metodą można dostrzec w tworzonym już w czasach rzymskich systemie kamieni milowych przy drogach.
Sposoby oznaczania słupków pikietażowych w różnych krajach są odmienne, w szczególności na przykład, co pokazuje fotografia po lewej, we Włoszech liczba całkowitych kilometrów oznaczana jest cyframi arabskimi, a hektometrów - rzymskimi (na zdjęciu widać słupek 17,9 km).

</doc>
<doc id="641735" url="https://pl.wikipedia.org/wiki?curid=641735" title="Józef Karol Lasocki">
Józef Karol Lasocki

Józef Karol Lasocki (ur. 4 listopada 1907 w Olejowie, zm. 19 sierpnia 1996 w Łodzi) – polski dyrygent, kompozytor, pedagog i organizator życia muzycznego.
Ojciec Zbigniewa - pianisty i Romana - skrzypka (ur. 17 stycznia 1948 w Łodzi). W latach 1929-1935 studiował w Konserwatorium Muzycznym w Warszawie. Odznaczony: Srebrnym Krzyżem Zasługi (1953), Złotym Krzyżem Zasługi (1955), Nagrodą Ministra Kultury i Sztuki II stopnia (1969), Krzyżem Oficerskim Orderu Odrodzenia Polski (1970), Nagrodą Ministra Kultury i Sztuki I stopnia (1976).

</doc>
<doc id="641736" url="https://pl.wikipedia.org/wiki?curid=641736" title="Jezioro Kazubskie">
Jezioro Kazubskie

Jezioro Kazubskie (kaszb. "Kazubsczé Jezoro") – przepływowe jezioro rynnowe położone na skraju Równiny Tucholskiej w kompleksie leśnym Borów Tucholskich, w powiecie starogardzkim województwa pomorskiego, na zachód od wsi letniskowej Kazub. Nad jeziorem znajduje się ośrodek wypoczynkowy i sezonowe kąpielisko.
Powierzchnia całkowita: 17,2 ha, głębokość maksymalna 18 m

</doc>
<doc id="641747" url="https://pl.wikipedia.org/wiki?curid=641747" title="Zakochana złośnica">
Zakochana złośnica

Zakochana złośnica (ang. "10 Things I Hate about You") – amerykańska komedia romantyczna z 1999 w reżyserii Gila Jungera oparta na motywach komedii "Poskromienie złośnicy" Williama Szekspira.
Fabuła.
Doktor Stratford nie pozwala młodszej córce, Biance (Larisa Oleynik), umawiać się na randki, dopóki nie zacznie tego robić starsza od niej Katarina (Julia Stiles). Zakochany w Biance Cameron (Joseph Gordon-Levitt) chce znaleźć osławionej złośnicy chłopaka. Przekupuje szkolnego chuligana Patricka (Heath Ledger), by się z nią umówił.
Produkcja.
Zdjęcia do filmu kręcono w Waszyngtonie w Stanach Zjednoczonych.
Odbiór.
Film "Zakochana złośnica" spotkał się z pozytywną reakcją krytyków. W serwisie Rotten Tomatoes, 62% z sześćdziesięciu trzech recenzji filmu jest pozytywne (średnia ocen wyniosła 6,1 na 10). Na portalu Metacritic średnia ocen z 26 recenzji wyniosła 70 punktów na 100.

</doc>
<doc id="641751" url="https://pl.wikipedia.org/wiki?curid=641751" title="Michael J. Smith">
Michael J. Smith



</doc>
<doc id="641754" url="https://pl.wikipedia.org/wiki?curid=641754" title="Monica Reyes">
Monica Reyes

Monica Reyes (ur. w 1960 w Austin) – fikcyjna agentka FBI, bohaterka serialu "Z Archiwum X", odtwarzana przez Annabeth Gish.
Opis postaci.
Reyes urodziła się w Teksasie, lecz została adoptowana przez meksykańską rodzinę i wychowała się w ich ojczyźnie, w tradycji katolickiej. Dzięki temu mówi płynnie po hiszpańsku. Z powodu jej zainteresowania numerologią podejrzewa, że jest reinkarnacją duszy osoby, która zmarła w 1960 roku. Jej rodzice zastępczy nadal żyją w Meksyku. Reyes nigdy nie odnalazła swoich biologicznych rodziców. Monica studiowała na Brown University i uzyskała dyplom z religioznawstwa. W 1990 roku wstąpiła do FBI. Dzięki swoim zainteresowaniom i wiedzy stała się specjalistką od morderstw rytualnych. Trzy lata później prowadziła dochodzenie w sprawie porwania 7-letniego Luke'a Doggetta, syna oficera policji Johna Doggetta. Monica była wówczas w związku ze swoim przyszłym przełożonym, Bradem Follmerem. Po zerwaniu przeniosła się do Nowego Orleanu. Krótko przed przyjazdem do Waszyngtonu odwiedziła Gdańsk, gdzie nauczyła się łaciny.
W 2001 roku na prośbę Doggetta przeniosła się do Archiwum X i zaczęła z nim współpracować. Monica podziela poglądy Muldera na UFO, czym często wprowadza Doggetta w zakłopotanie. Aby pomóc agentce Scully się ukryć i urodzić dziecko, zabiera ją do małego miasteczka – Democrat Hot Springs. Potem Reyes zeznaje na procesie Muldera i pomaga jemu i Danie uciec.
Pozostaje w przyjacielskich relacjach ze Scully.

</doc>
<doc id="641758" url="https://pl.wikipedia.org/wiki?curid=641758" title="Pinta (1441)">
Pinta (1441)

Pinta – najszybszy z trzech statków podczas pierwszej wyprawy Krzysztofa Kolumba przez Ocean Atlantycki w 1492 roku. Pierwszym człowiekiem, który zobaczył Nowy Świat był marynarz z „Pinty” Rodrigo de Triana 12 października 1492.
„Pinta” była karawelą, ważącą w przybliżeniu 60 ton o długości 20 metrów i szerokości 7 metrów. Prawdopodobnie niosła dwa prostokątne żagle na rejach i jeden trójkątny żagiel łaciński, o łącznej powierzchni obliczanej na 186 m2. Nazwa (hiszp. "pintar" = malować) związana była zapewne z jaskrawymi barwami, na jakie były pomalowane jej nadbudówki. Załoga składała się z 26 ludzi. Była mniejsza od flagowego statku wyprawy „Santa María”. Kapitanem „Pinty” był Martín Alonso Pinzón.
W drodze powrotnej Pinzón osiągnął na "Pincie" brzegi Europy w porcie Baiona 1 marca 1493 r., na trzy dni przed Kolumbem, który (po utracie „Santa Maríii”) na „Niñi” zawinął do Lizbony.
Od tego momentu ślady „Pinty” się urywają - nie wiadomo, jak potoczyły się jej dalsze losy.
Od 1992 roku replika karaweli, zbudowana na pięćsetną rocznicę odkrycia Ameryki, jest zacumowana dla odwiedzających nabrzeże portowe Baiony.

</doc>
<doc id="641760" url="https://pl.wikipedia.org/wiki?curid=641760" title="Moszowanie">
Moszowanie



</doc>
<doc id="641765" url="https://pl.wikipedia.org/wiki?curid=641765" title="Kruszyna (powiat kościerski)">
Kruszyna (powiat kościerski)

Kruszyna "(też Kruszynia)" (kaszb. "Kruszëna" lub też "Krëszënë", "Kruszin", niem. "Kruschin", dawniej "Kruszyny", "Kruszyna", 1820 r. "Kruszinno") – osada kaszubska w Polsce położona w województwie pomorskim, w powiecie kościerskim, w gminie Kościerzyna.
Osada leży na terenie Wdzydzkiego Parku Krajobrazowego wśród lasów, nad południowym brzegiem jeziora Gołuń. Wchodzi w skład sołectwa Wdzydze. Na wschód od osady znajduje się rezerwat leśny "Krwawe Doły".
W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Kruszyn: Kruszyna, Kruszyn, Kruszynek, Kruszyniany, Kruszyniec i Kruszyny

</doc>
<doc id="641766" url="https://pl.wikipedia.org/wiki?curid=641766" title="Ewa Serwa">
Ewa Serwa

Ewa Jadwiga Serwa-Galia (ur. 7 października 1956 w Krakowie) – polska aktorka teatralna, filmowa i dubbingowa.
Życiorys.
W 1979 roku ukończyła studia na PWST w Krakowie.
Żona aktora Pawła Galii i matka Zuzanny Galii. Jest znana z dubbingu jako Cindy Niedźwiedzica z filmów i seriali o Misiu Yogi.

</doc>
<doc id="641767" url="https://pl.wikipedia.org/wiki?curid=641767" title="Objawy otrzewnowe">
Objawy otrzewnowe

Objawy otrzewnowe – grupa objawów, których wystąpienie wskazuje na zapalenie otrzewnej.
Do miejscowych objawów zapalenia otrzewnej należą:

</doc>
<doc id="641768" url="https://pl.wikipedia.org/wiki?curid=641768" title="Canko Cwetanow">
Canko Cwetanow

Canko Nikołajew Cwetanow (ur. 6 stycznia 1970 roku w Byłgarskim Sliwowie) – bułgarski piłkarz występujący na pozycji lewego obrońcy lub defensywnego pomocnika, oraz trener piłkarski.
Kariera piłkarska.
Karierę rozpoczynał w barwach Etyru Wielkie Tyrnowo, gdzie spotkał się ze swoimi przyszłymi kolegami z kadry – Krasimirem Bałykowem, Trifonem Iwanowem i Ilianem Kiriakowem. Był podstawowym zawodnikiem tego klubu, kiedy w sezonie 1990–1991 zdobył on jedyny w swojej historii tytuł mistrza kraju.
Rok później Cwetanow przeszedł do Lewskiego Sofia, gdzie powiększył kolekcję trofeów o dwa kolejne mistrzostwa oraz Puchar. Po udanym Mundialu 1994 wyjechał za granicę. Krótko był zawodnikiem grającego w drugiej Bundeslidze Waldhof Mannheim, dwa sezony spędził w szkockim Aberdeen FC, skąd w 1998 roku powrócił do Niemiec. Piłkarską karierę zakończył w barwach Lewskiego, a jej efektownym finałem był czwarty tytuł mistrza Bułgarii i dwa kolejne Puchary.
W reprezentacji Bułgarii zadebiutował w 1991 roku. Jest młodszy o kilka lat od najlepszego pokolenia bułgarskich piłkarzy (urodzonego na początku lat 60. m.in. Christo Stoiczkowa, Emiła Kostadinowa, Krasimira Bałykowa i Jordana Leczkowa), jednak znalazł się w kadrze na Mundial 1994, na którym podopieczni Dimityra Penewa zajęli czwarte miejsce (był najmłodszym członkiem ekipy). Cwetanow zagrał w sześciu z siedmiu meczów, we wszystkich od pierwszej minuty (z jednego - z Meksykiem - wyeliminowała go kara za czerwoną kartkę). Wystąpił również na Euro 1996 (całe dwa mecze). Po tym turnieju w wieku zaledwie dwudziestu sześciu lat postanowił pożegnać się z kadrą.
Kariera szkoleniowa.
Po zakończeniu kariery piłkarskiej pracował w sztabach szkoleniowych Lewskiego Sofia i Etyru Wielkie Tyrnowo.
Od 2004 roku jest asystentem Stanimira Stoiłowa, najpierw w Lewskim (2004-2008), a potem w Liteksie Łowecz (2008-2009), reprezentacji Bułgarii (od sierpnia 2009 do września 2010) i Anorthosisie Famagusta (od grudnia 2010). Wspólnie zdobyli dwa mistrzostwa Bułgarii, trzy Puchary Bułgarii, jeden Superpuchar, raz prowadzona przez nich drużyna dotarła do ćwierćfinału Pucharu UEFA i wywalczyła awans do Ligi Mistrzów.

</doc>
<doc id="641769" url="https://pl.wikipedia.org/wiki?curid=641769" title="Oś dowiązana">
Oś dowiązana



</doc>
<doc id="641777" url="https://pl.wikipedia.org/wiki?curid=641777" title="Nikola Perlić">
Nikola Perlić

Nikola Perlić (, ur. 4 lutego 1912 w Slavonskim Brodzie, zm. 19 stycznia 1986 w Borovie) – jugosłowiański piłkarz narodowości chorwackiej występujący na pozycji pomocnika, reprezentant Jugosławii w latach 1936–1939.
Kariera klubowa.
Początki swojej kariery spędził w młodzieżowym klubie ŠK Proleter ze Slavonskiego Brodu, następnie przeniósł się do zespołu NK Marsonia, w którym grał w latach 1929–1933. Swój szczytowy pułap kariery zaliczył występując w barwach zespołu SK Jugoslavija, w którym stał się etatowym reprezentantem Jugosławii. Perlić występował w Jugoslaviji do 1937 roku, z której przeniósł się do francuskiego zespołu Olympique Lillois. Stamtąd po sezonie, w roku 1938 wrócił do Jugoslaviji, w której występował do roku 1940. Od sierpnia 1940 roku do września 1941 grał w zespole SK Bata Borovo, grając tam do roku 1945, kiedy to przeniósł się do klubu NK Slaven Borovo, gdzie w wieku aż 41 lat w roku 1953 skończył karierę. Wystąpił w trzech meczach reprezentacji Belgradu. Ośmiokrotnie w latach 1936 - 1939 wystąpił w reprezentacji Jugosławii, gdzie zdobył 3 gole.
Kariera reprezentacyjna.
W reprezentacji zadebiutował 6 września 1936 w towarzyskim meczu przeciwko Polsce, wygranym przez Jugosłowian 9:3, gdzie Perlić już w swoim debiucie strzelił aż 2 gole. Reprezentacyjną karierę zakończył 12 listopada 1939 przeciwko Węgrom rozgrywanym w Belgradzie, przegranym przez Jugosłowian 0:2. Najlepszy mecz w reprezentacji Perlić rozegrał 18 maja 1939 w meczu przeciwko Anglii, gdzie Perlić zdobył decydującego gola na 2:1. Perlić od roku 1938 do 1941 zdobywał tytuły najlepszego jugosłowiańskiego piłkarza.
Styl gry.
Był niskim piłkarzem, jednak dysponował dobrą techniką i dryblingiem. Bardzo dobrze wychodził do każdej piłki, świetnie walczył w środku pola, odznaczał się nieustępliwością, na czym bardzo cierpiał - w wieku 25 lat cudem ominęła go amputacja nogi.
Życie prywatne.
Po zakończeniu piłkarskiej kariery został aktywistą ruchu narodowo-wyzwoleńczego, dążącego do uzyskania niepodległości Chorwacji. Pracował jako nauczyciel wychowania fizycznego w zagrzebskich szkołach oraz krawiec.

</doc>
<doc id="641783" url="https://pl.wikipedia.org/wiki?curid=641783" title="Objaw kaszlowy">
Objaw kaszlowy

Objaw kaszlowy – objaw z grupy objawów otrzewnowych. W związku ze wzrostem napięcia mięśni brzucha podczas kaszlu u chorego z zapaleniem otrzewnej występuje ból, odpowiednio:

</doc>
<doc id="641784" url="https://pl.wikipedia.org/wiki?curid=641784" title="Porcjusz Festus">
Porcjusz Festus

Porcjusz Festus (zm. 62) – rzymski ekwita i prokurator Judei od ok. 58 do 62.
Namiestnik Judei.
Został wyznaczony przez cesarza Nerona na stanowisko rzymskiego namiestnika Judei po Antoniuszu Feliksie. Objął urzędowanie wiosną ok. 58. Festus musiał stanąć w obliczu konfliktu w Cezarei, który zaczął się za kadencji jego poprzednika, a dotyczył kwestii praw obywatelskich między syryjskimi Grekami a Żydami. Obie strony żądały miasta dla siebie - Żydzi dlatego, że założycielem miasta był Herod Wielki, a Syryjczycy opierali się na fakcie, że stanowili większość mieszkańców. Feliks ostatecznie odesłał sprawę do Rzymu, do decyzji Nerona. W wyniku tego wybuchł spór, który stał się jedną z głównych przyczyn powstania Żydów przeciwko Rzymianom w 66.
W tym czasie Judea była trapione przez plagę rozbójników. Festus próbował ich powstrzymać, ale jedynie z częściowym skutkiem. Najwięcej zaś rozpanoszyli się sykariusze, którzy potrafili w dni świąteczne zabijać kogo chcieli i wpadać z bronią do wsi swoich wrogów rabując je i podpalając. Pewien nieznany z imienia oszust omamił ludność, obiecując ocalenie i wybawienie od nieszczęść, jeśli udadzą się z nim na pustynię. Festus posłał oddział jazdy i piechoty przeciwko niemu. Wysłani żołnierze zabili go i wszystkich tych, którzy za nim poszli.
Około tego samego czasu król Herod Agryppa II wystawił ogromną jadalnię w pałacu jerozolimskim i spoglądał stąd co działo się w świątyni. Przedniejsi mieszkańcy stolicy oburzali się tym ponieważ ojczysty obyczaj zabraniał tego. Zbudowali więc mur wznoszący się nad salą zebrań, która znajdowała się w wewnętrznej części świątyni. Mur ten nie tylko zasłaniał widok z jadalni królewskiej, ale też z zachodniego krużganku znajdującego się po zewnętrznej stronie świątyni, gdzie Rzymianie w czasie dni świątecznych utrzymywali straże i sprawowali nadzór nad świątynią. Rozgniewało to króla, a przede wszystkim prokuratora Festusa, który nakazał mur ten obalić. Żydzi jednak prosili aby im pozwolił wysłać w tej sprawie poselstwo do Nerona: woleliby bowiem raczej umrzeć, niż żeby jakaś część świątyni miała ulec zburzeniu. Uzyskawszy zgodę Festusa wysłali do Nerona dziesięciu obywateli z arcykapłanem Izmaelem. Neron, by dogodzić swojej żonie Poppei, która była prawdopodobnie żydowską prozelitką, pozwolił pozostawić tę budowlę.
Wyczerpany swymi wysiłkami Porcjusz Festus zmarł na służbie w 62. Czasowa nieobecność rzymskiej władzy doprowadziła do skrajnej anarchii. Dała też szansę arcykapłanowi Annaszowi synowi Annasza pozbycia się przeciwników, włącznie z Jakubem, bratem Jezusa Chrystusa, którego nakazał ukamienować. Następcą Festusa został po 3 miesiącach Albin Lucjusz, w lecie 62.
Festus w Nowym Testamencie.
Festus musiał zmierzyć się ze sprawą uwięzionego Pawła z Tarsu, którą jego poprzednik Antoniusz Feliks pozostawił w zawieszeniu. Po trzech dniach od objęcia urzędowania w prowincji udał się on z Cezarei do Jerozolimy. Tam najznakomitsi Żydzi wnieśli do niego skargę przeciwko Pawłowi i prosili aby kazał go przysłać do Jerozolimy ponieważ przygotowali zasadzkę, aby go zgładzić w drodze. Festus odpowiedział, że Paweł znajduje się pod strażą w Cezarei i że on sam wkrótce tam wyruszy. Spędził wśród nich więc nie więcej jak osiem lub dziesięć dni a następnie udał się z powrotem do Cezarei. Następnego dnia zasiadłszy do sprawowania sądu kazał przyprowadzić Pawła. Żydzi stawiali mu ciężkie zarzuty i Festus zapytał, czy nie zechciałby udać się do Jerozolimy i tam odpowiadać przed sądem w tych sprawach. Ponieważ jednak Paweł odwoływał się do wyroku Cesarza, Festus odpowiedział mu: "Odwołałeś się do Cezara – do Cezara się udasz" () i kazał go strzec, dopóki go nie odeśle do Nerona.
Po upływie kilku dni król Herod Agryppa II i Berenika przybyli do Cezarei by powitać Festusa. Gdy przebywali tam dłuższy czas, Festus przedstawił królowi sprawę Pawła. Jako że i Agryppa chciał go posłuchać, nazajutrz przybyli z wielką okazałością i weszli do sali posłuchań wraz z trybunami i najwybitniejszymi obywatelami miasta, a na rozkaz Festusa wprowadzono Pawła. Festus zrobił to ponieważ nie mógł napisać cesarzowi nic pewnego w jego sprawie, a tak po przesłuchaniu miałby co napisać. Paweł wygłosił długą mowę obronną, opowiadając m.in. o prześladowaniu, a następnie nawróceniu się na chrześcijaństwo. W końcu, gdy tak się bronił zawołał głośno Festus: "Tracisz rozum, Pawle, wielka nauka doprowadza cię do utraty rozsądku". Nawet Agryppa II rzekł: "Niewiele brakuje, a przekonałbyś mnie i zrobił ze mnie chrześcijanina" ().

</doc>
<doc id="641785" url="https://pl.wikipedia.org/wiki?curid=641785" title="Groty Watykańskie">
Groty Watykańskie

Groty Watykańskie – nazwa podziemi znajdujących się pod bazyliką św. Piotra w Watykanie, w których znajdują się groby większości papieży, począwszy od św. Piotra, aż do Benedykta XVI.
Groby te stanowią cel wielu pielgrzymek oraz atrakcję turystyczną. W czasie konklawe są zamknięte dla zwiedzających.

</doc>
<doc id="641786" url="https://pl.wikipedia.org/wiki?curid=641786" title="Andrzej III Wenecki">
Andrzej III Wenecki



</doc>
<doc id="641787" url="https://pl.wikipedia.org/wiki?curid=641787" title="Ewa Serwa-Galia">
Ewa Serwa-Galia



</doc>
<doc id="641789" url="https://pl.wikipedia.org/wiki?curid=641789" title="Antoni Wiśniewski (pijar)">
Antoni Wiśniewski (pijar)

Antoni Jakub Wiśniewski, inna forma nazwiska: "Wiśniowski", pseud. i krypt.: "A. W.; A. W. S. P.; Antonius a S. Samuele; Carpophorus Philalethes (Karpoforus Filaletes); X. A. W. S. P.", (ur. 22 lipca 1718 w Smogulcu, województwo łęczyckie, zm. 14 marca 1774 w Podolińcu) – fizyk, matematyk, teolog, pedagog, filozof, dramatopisarz, tłumacz, wydawca kalendarzy, wykładowca Collegium Nobilium pijarów w Warszawie (rektor w latach 1759-1761), pijar (od 1765 roku prowincjał zakonu). Uważany za prekursora filozofii oświeceniowej w Polsce.
Życiorys.
Pierwsze nauki pobierał w Łęczycy, a następnie u pijarów w pobliskim Łowiczu. W roku 1736 wstąpił do zgromadzenia pijarów w Podolińcu, gdzie przyjął imię Antoniego od św. Samuela (imię chrzestne: Jakub). Wkrótce potem objął posadę nauczyciela gramatyki i składni w nowicjacie (Łowicz). W latach 1740-1741 nauczał poezji, a w 1742 filozofii w Warszawie. Rok później (1743) podjął w Warszawie studia teologiczne, pełniąc jednocześnie funkcję podprefekta. W roku 1744 wykładał poetykę w Collegium Nobilium, a 2 lata później (1746) dodatkowo fizykę.
Próbował dowieść jałowości scholastyki, występując publicznie z tezami z nowszej filozofii i fizyki. W swoich poglądach filozoficznych był jednym z propagatorów tzw. recentiorum w wersji wolfiańskiej. W roku 1747 udał się na dalsze studia do Rzymu, Turynu i Wiednia (był wówczas wychowawcą Kaspra Lubomirskiego, wojewodzica krakowskiego). Później, już jako guwerner hr. Löwendhala, studiował filozofię i fizykę (Paryż, Halle, Lipsk). W latach 1746-1763 (z krótkimi przerwami) wykładał matematykę i fizykę w Collegium Nobilium, gdzie w roku 1752 założył pierwszą w Polsce pracownię fizyki doświadczalnej. W latach 1759-1761 był rektorem Collegium Nobilium. Stosował nowoczesne metody nauczania, współpracował ze Stanisławem Konarskim przy reformie szkolnictwa pijarskiego. W roku 1756 został nadwornym teologiem króla Augusta III. Tego roku towarzyszył poselstwu Michała Jerzego Mniszecha do Turcji.
W 1759 objął zarząd kolegium pijarskiego; w 1765 został wybrany jego prowincjałem.
Twórczość.
Od roku 1752 wydawał kalendarz "Kolenda warszawska", w którym zamieszczał szereg informacji z nauk przyrodniczych, mając przy tym na uwadze zastosowanie zwalczanie ciemnoty i zabobonu, szerząc w ten sposób myśl oświeceniową, kontynuowany po jego śmierci jako "Kalendarzyk polityczny". Napisał także w latach 1760-1762 "Rozmowy ciekawe i potrzebne" w 3 tomach.
Ważniejsze dzieła.
Wiersz Wiśniewskiego do czytelnika na pochwałę J. A. Załuskiego ogł. w: "Zabranie Rytmów przez Wierszopisów Żyjących lub Naszego Wieku Zeszłych Pisanych" t. 3, Warszawa 1754, s. 489.
Wiśniewski miał także uczestniczyć w opracowaniu "Ordinationes visitationis Apostolicae... pro Provincia Polona... Scholarum Piarum", Warszawa 1753-1754 (1755).
Przekłady.
Wiśniewski miał także tłumaczyć tragedie francuskie.

</doc>
<doc id="641790" url="https://pl.wikipedia.org/wiki?curid=641790" title="Antoni Wiśniewski">
Antoni Wiśniewski



</doc>
<doc id="641791" url="https://pl.wikipedia.org/wiki?curid=641791" title="Société Pour L'Aviation et ses Dérivés">
Société Pour L'Aviation et ses Dérivés

Société (anonyme) Pour L’Aviation et ses Dérivés (skrót SPAD) – francuska wytwórnia lotnicza produkująca samoloty używane podczas I wojny światowej i w okresie międzywojennym.
Deperdussin.
W 1908 roku Armand Deperdussin, wędrowny sprzedawca i piosenkarz kabaretowy, a później przedsiębiorca zajmujący się jedwabnictwem, zafascynował się lotnictwem i założył w miejscowości Bétheny niedaleko Reims firmę "Aéroplanes Deperdussin", której pierwsze hangary stanęły w Laon w 1909.
W tym samym roku Armand Deperdussin poznał znakomitego inżyniera Louisa Béchereau, któremu powierzył stanowisko dyrektora technicznego swojej firmy. Béchereau był odpowiedzialny za konstrukcję wszystkich maszyn powstałych w tej wytwórni.
W początkowym okresie działania firma wyprodukowała dwa modele samolotów:
Obie maszyny były średniopłatami o skrzydłach pokrytych płótnem podobnymi do zbudowanego przez Louisa Blériot samolotu Blériot XI. Ówcześnie taka konfiguracja samolotu była najpopularniejsza.
W 1911 zmieniono nazwę firmy na La société des Aéroplanes Deperdussin.
W 1912 zmieniono nazwę firmy na Société de Production des Aéroplanes Deperdussin.
W 1913 Deperdussin został aresztowany pod zarzutem defraudacji. W procesie, który odbył się w 1917 r. został on skazany na pięć lat więzienia, ale ze względu na to, że było to jego pierwsze przestępstwo, został natychmiast zwolniony. Podczas procesu Deperdussin załamał się i ostatecznie w 1924 r. popełnił samobójstwo.
Béchereau.
Po uwięzieniu Deperdussina przyszłość jego firmy stanęła pod znakiem zapytania, ale w 1914 jej aktywa wykupił pionier lotnictwa francuskiego Louis Blériot, który zmienił nazwę firmy w taki sposób, żeby inicjały SPAD, pod którymi firma Deperdussina zyskała renomę pozostały te same. Ponadto słowo „spad”, w popularnym w owym czasie sztucznym języku Volapük oznaczało szybkość, na co zwrócił uwagę Alfred LeBlanc, prawa ręka Blériota. Tak powstała ostateczna nazwa Société (anonyme) Pour L’Aviation et ses Dérivés. Głównym konstruktorem wytwórni pozostał Louis Béchereau.
Wytwórnia SPAD pod kierownictwem Blériota rozpoczęła konstruowanie samolotów od serii A, dwuosobowych, dwupłatowych maszyn ze śmigłem pchającym. Na początku 1915 opracowano pod kierownictwem Louisa Béchereau pierwszy udany dwupłatowiec ze śmigłem ciągnącym oznaczony S.V i wprowadzony do produkcji jako SPAD VII. Usprawnienia i modyfikacje tego samolotu doprowadziły do powstania maszyny myśliwskiej S.XII, a później S.XIII, który w maju 1917 wszedł do służby w eskadrach francuskich, brytyjskich i amerykańskich. Ostatecznie zbudowano ponad 8000 maszyn S.XIII.
Na maszynach SPAD S.VII-XIII latało dwóch z największych francuskich asów myśliwskich I wojny światowej: René Fonck, który zestrzelił 73 wrogie maszyny i Georges Guynemer z 53 zestrzeleniami na koncie.
Konstrukcje firmy SPAD.
Najlepsze czasy dla wytwórni SPAD przypadają na lata I wojny światowej. Po zakończeniu działań wojennych zapotrzebowanie na myśliwce zmalało, a Louis Blériot założył nową firmę Blériot Aéronautique produkującą samoloty pasażerskie. Ze względu na zagrożenie konkurowania obu firm Blériota na tym samym rynku, w 1921 wytwórnia SPAD stała się częścią Blériot Aéronautique. W 1936 fabryka przeszła pod kontrolę rządu tak jak wszystkie francuskie wytwórnie lotnicze.

</doc>
<doc id="641792" url="https://pl.wikipedia.org/wiki?curid=641792" title="Antoni Jakub Wiśniewski">
Antoni Jakub Wiśniewski



</doc>
<doc id="641793" url="https://pl.wikipedia.org/wiki?curid=641793" title="Antoni Wiśniowski">
Antoni Wiśniowski

Antoni Wiśniowski (ur. w 1805 roku – zm. w 1880 roku) – powstaniec listopadowy.
Uczeń Szkoły Podchorążych w Warszawie, służył w baterii kapitana Puzyny w korpusie gen. Józefa Dwernickiego. Za waleczność odznaczony Krzyżem Orderu Vuirtuti Militari.
Pochowany w kwaterze powstańców listopadowych na Cmentarzu Sapieżyńskim w Stanisławowie.

</doc>
<doc id="641795" url="https://pl.wikipedia.org/wiki?curid=641795" title="Będominek">
Będominek

Będominek (dodatkowa nazwa w j. ; ) – wieś kaszubska w Polsce na Pojezierzu Kaszubskim położona w województwie pomorskim, w powiecie kościerskim, w gminie Kościerzyna. Wieś jest częścią składową sołectwa Zielenin.
W latach 1975–1998 miejscowość administracyjnie należała do województwa gdańskiego.

</doc>
<doc id="641797" url="https://pl.wikipedia.org/wiki?curid=641797" title="Bractwo Muzułmańskie">
Bractwo Muzułmańskie



</doc>
<doc id="641798" url="https://pl.wikipedia.org/wiki?curid=641798" title="Historia Polski (1914–1918)">
Historia Polski (1914–1918)

Historia Polski w latach 1914–1918 – okres zabiegów dyplomatycznych i działań militarnych w czasie trwania I wojny światowej, którego zwieńczeniem było odbudowanie niepodległego państwa polskiego w 1918 roku, związane z upadkiem wszystkich trzech mocarstw zaborczych.
Okres ten charakteryzował się fatalnym stanem zaopatrzenia i wyżywienia społeczeństwa, a także znacznymi stratami, zarówno wśród żołnierzy wcielonych do walczących ze sobą armii, jak i ludności cywilnej, która zmuszona do świadczeń na rzecz armii okupujących kraj, ponosiła ogromne ciężary. Na skutek śmierci i deportacji liczba ludności zamieszkującej późniejszą II Rzeczpospolitą zmalała o 14,9%. Niebagatelne też były straty materialne, spowodowane działaniami wojennymi na obszarze 80% ziem polskich. Kolejne armie, przechodzące przez terytoria zaborów, stosowały taktykę spalonej ziemi. Rosjanie, wycofując się na wschód, podpalili szyby naftowe w Galicji i deportowali setki tysięcy ludzi. Natomiast Niemcy nie omieszkali wywozić do Rzeszy całych fabryk, przede wszystkim z terenu Łodzi.
Ocenia się, że w latach 1914–1920 zniszczeniu uległo około 30% majątku narodowego na ziemiach polskich, zaś poziom produkcji przemysłowej w roku 1919 wyniósł w Polsce 30% stanu z roku 1913 w tych samych granicach. Straty materialne szacowano na 73 mld franków francuskich, w tym na 10 mld w przemyśle.
Okres ten zawiera się w ramach: 3 sierpnia 1914 roku (przemówienie Józefa Piłsudskiego do żołnierzy w krakowskiej dzielnicy Oleandry) i 11 listopada 1918 roku (przekazanie Piłsudskiemu władzy wojskowej przez Radę Regencyjną). Na przestrzeni tego okresu – wraz z przesuwaniem się frontów i zmiennymi losami poszczególnych mocarstw zaborczych – kształtowały się zarówno koncepcje polskie, dotyczące sposobów i dróg do odzyskania niepodległości, jak i koncepcje zaborców oraz Europy Zachodniej i Stanów Zjednoczonych, zmierzające do rozwiązania sprawy polskiej. W rezultacie trudnego wcześniej do przewidzenia przebiegu wojny, wszystkie zainteresowane strony musiały prześcigać się w deklaracjach, a wkrótce także i w czynach, które legły u podstaw tworzenia wojska polskiego (Austro-Węgry, okupacja niemiecka, Rosja, Francja) i zalążków organizmu państwowego (okupacja niemiecka, Francja). Wszystko to razem sprawiło, że gdy 11 listopada 1918 roku I wojna światowa została zakończona, Polska powstała jako państwo uznane na arenie międzynarodowej, dysponujące przygotowaną kadrą polityczną i administracyjną oraz zawiązkami wojska, organów władzy wykonawczej i sądowniczej.
Polska przed wybuchem I wojny światowej.
Polacy byli poddanymi trzech dworów cesarskich, a ich los w każdym z zaborów był inny. W omawianym okresie największymi swobodami politycznymi i obywatelskimi cieszyli się mieszkańcy zaboru austriackiego (Galicji), podczas gdy w dwóch pozostałych trwała nasilona akcja rusyfikacyjna i germanizacyjna, nadto w rosyjskim panował nieprzerwanie stan wojenny. Z kolei pod względem ekonomicznym najlepiej wypadał zabór pruski, najgorzej zaś Galicja. W zaborze rosyjskim – gdzie postawiono na rozwój przemysłu i handlu z Rosją – przejściowy sukces ekonomiczny osiągnęła Łódź, a polscy przemysłowcy i kupcy działali na znacznym obszarze imperium.
Rozwojowi przemysłu towarzyszył rozwój transportu kolejowego (np. Kolej Warszawsko-Wiedeńska) i drogowego, a ten sprzyjał także szybszemu obiegowi informacji. Podzielone kordonami ziemie polskie zaczynały ponownie nawiązywać dawne związki kulturowe i tworzyć nowe – polityczne. Z ziem zaboru pruskiego ciągnęły wycieczki do Krakowa i Lwowa, z wszystkich dzielnic szły pielgrzymki do Częstochowy. Z Kongresówki i Galicji słano do Wielkopolski, na Pomorze i Śląsk dzieła Mickiewicza, Sienkiewicza, Kraszewskiego i Prusa, by służyły „pokrzepieniu serc”.
Na ziemiach polskich – w przededniu wojny – zamieszkiwało około 20 milionów osób, uważających się za Polaków (dalszych 7 mln przebywało na emigracji). Masy chłopstwa, mieszczaństwa i szlachty były – mimo wysiłków zaborców – głęboko patriotyczne. Drugą, choć odległą, ostoją patriotyzmu była emigracja, szczególnie w wielkich skupiskach Polonii w USA – (Filadelfia, Nowy Jork, Pittsburgh, Cleveland, Chicago), Francji – (Paryż, Lille), Brazylii – (stan Paraná).
Zbliżał się konflikt o ogromnym znaczeniu dla Polski. Poprzedzające go wydarzenia (wojna rosyjsko-japońska i rewolucja 1905), kryzysy marokańskie (1906 i 1911), kryzys bośniacki (1908) i wreszcie wojny bałkańskie (1912 i 1913) zapowiadały wielkie starcie dawnych sprzymierzeńców. Polacy rozumieli to doskonale, a w „wielkiej wojnie” widzieli szansę dla sprawy narodowej.
W dniach 15–19 września 1912 roku miał miejsce tajny zjazd w majątku Pieniaki pod Lwowem, w którym udział wzięli przywódcy frakcji polskich w parlamentach państw zaborczych: Roman Dmowski (były prezes Koła Polskiego w Dumie, przewodniczący tego koła), Władysław Seyda (przewodniczący Koła Polskiego w parlamencie niemieckim), Stanisław Głąbiński (przewodniczący mniejszości Koła Polskiego w parlamencie austriackim). Na zjeździe tym uchwalono, że w nadchodzącej wojnie Polacy ze wszystkich trzech zaborów poprą stronę przeciwną Niemcom.
Aktywistom, czyli obozowi niepodległościowemu, zdawało się, że należy poprzeć najmniej niebezpiecznego z zaborców – Austro-Węgry. Tak też myślał i takiego wyboru dokonał Piłsudski: „Nie chciałem pozwolić, aby w czasie, gdy na żywym ciele naszej Ojczyzny miano wyrąbywać nowe granice państw i narodów, samych przy tem Polaków tylko zabrakło. Nie chciałem dopuścić, by na szalach, na które miecze rzucano, zabrakło polskiej szabli”. Odmiennie pasywiści, czyli narodowi demokraci z Romanem Dmowskim na czele, którzy stawiali na Rosję, pokładając nadzieję w tym, że pod wpływem sprzymierzonych z nią państw Ententy zdecyduje się ona na odbudowę państwa polskiego z ziem odebranym Niemcom i Austrii oraz obszaru Królestwa Kongresowego. Jeszcze inaczej sprawę widzieli działacze emigracyjni i polonijni na Zachodzie, którzy liczyli na poparcie Francji, Wielkiej Brytanii, a przede wszystkim Stanów Zjednoczonych. Ich orędownikiem był Ignacy Jan Paderewski, artysta powszechnie znany i poważany na całym świecie.
Początek wojny.
28 czerwca 1914 roku Gawriło Princip z organizacji Młoda Bośnia zastrzelił w Sarajewie austriackiego następcę tronu, arcyksięcia Franciszka Ferdynanda i jego żonę. Władze Austro-Węgier podejrzewały, że za zamachem stał wywiad serbski, ale dowodów nie miały. Postanowiły jednak wykorzystać zabójstwo jako pretekst do upokorzenia Serbii i zmuszenia jej do pewnych ustępstw, głównie w sferze propagandowej. Dlatego też wystosowały do rządu w Belgradzie – w porozumieniu z Niemcami – ultimatum domagające się zaprzestania szerzenia nienawiści do Austro-Węgier, rozwiązania organizacji, które tę nienawiść propagowały i ukarania winnych zamachu. W odpowiedzi udzielonej 23 lipca Serbia i Czarnogóra zgodziła się na wszystkie punkty, ale („zgodnie z wymogami prawa międzynarodowego”) poza żądaniem udziału przedstawicieli władz austriackich w śledztwie przeciwko współwinnym zamachu, znajdującym się na terytorium serbskim. Poseł austriacki uznał odpowiedź za niewystarczającą i natychmiast opuścił Belgrad. Stosunki dyplomatyczne zostały zerwane, a 28 lipca Austro-Węgry wypowiedziały Serbii wojnę.
Teraz zaczął działać skomplikowany system sojuszy międzynarodowych. Rosja, protektorka Serbii, a w opinii jej władz także wszystkich Słowian południowych, ogłosiła mobilizację, co spowodowało wypowiedzenie jej wojny przez Niemcy (1 sierpnia). Tego samego dnia mobilizację ogłosiła Francja, a 2 sierpnia poseł niemiecki w Brukseli zażądał od rządu belgijskiego zgody na przemarsz wojsk niemieckich; jednocześnie armia Rzeszy wkroczyła do Luksemburga, a w nocy z 3 na 4 sierpnia wtargnęła na terytorium neutralnej Belgii. 4 sierpnia Wielka Brytania wypowiedziała wojnę Niemcom. 6 sierpnia przeciwko Rosji wystąpiły Austro-Węgry, a następnie do wojny przystąpiły inne kraje. W rezultacie w zmaganiach uczestniczyły trzydzieści dwa państwa (z czego dwadzieścia dziewięć stanowiło Ententę, a cztery państwa centralne) i około 70 mln żołnierzy. Straty wyniosły 10 mln zabitych i 20 mln rannych.
Po wkroczeniu 3 sierpnia do Belgii Niemcy szybkimi marszami przez Liège i Brukselę dotarli do granicy francuskiej. Niemiecki sztab generalny opracował plan działań według zaleceń generała Alfreda von Schlieffena, sporządzony jeszcze w końcu XIX wieku. Był to plan wojny błyskawicznej (niem. "Blitzkrieg"), zakładający zmasowanie na froncie zachodnim 7/8 całości sił i pokonanie Francji w ciągu kilku tygodni, by następnie przerzucić wojska na wschód.
Dla wsparcia sojusznika sztab rosyjski pchnął dwie armie do Prus – jedną od strony Wilna, drugą znad Narwi, co zmusiło Niemców do pospiesznego wycofania z frontu zachodniego dwóch korpusów. To dało Francuzom możność odparcia niemieckiego natarcia w wielkiej bitwie nad Marną w dniach 6–9 września. Tymczasem wzmocnione siły niemieckie gen. Hindenburga zadały klęskę Rosjanom pod Tannenbergiem i odepchnęły ich wstecz. Powodzenie przyniosła Rosjanom natomiast ofensywa na południu, gdzie szybko pokonali armię austriacką zajmując prawie całą Galicję ze Lwowem, przechodząc San i Wisłokę, oblegając twierdzę Przemyśl i zagrażając Krakowowi. Aby wesprzeć swych sojuszników, Niemcy uderzyli na środkowym odcinku frontu w kierunku na Warszawę i Dęblin; zajęli Łódź i Płock, spychając Rosjan na linię rzek Bzura–Pilica.
W ten sposób, już w pierwszych dniach, wojna wtoczyła się na ziemie polskie. Przez kraj przelewały się wielotysięczne armie, dochodziło do bitew i potyczek, a tym samym do zniszczeń oraz – towarzyszących każdej wojnie – gwałtów na ludności cywilnej. W dniach 4–7 sierpnia Niemcy zbombardowali opuszczony przez Rosjan i pozbawiony jakiegokolwiek znaczenia militarnego Kalisz.
Niemcy parli naprzód zajmując jeszcze w sierpniu Warszawę, a z końcem września osiągnęli rubież Dyneburg, Baranowicze, Pińsk, Ołyka, Dubno, Krzemieniec, Buczacz.
Sprawa polska.
Do wybuchu wojny państwa zaborcze nie miały konkretnie sprecyzowanych planów w stosunku do Polski i Polaków. W Austrii pojawiła się koncepcja uczynienie z Galicji trzeciego królestwa, monarchii, a tym samym pogłębienia autonomii. Teraz, wraz z wybuchem wojny, ten problem pojawił się i to od razu bardzo wyraziście. Zaczęło się od ogólnikowej odezwy Naczelnej Komendy c.k. austriackich wojsk z dnia 9 sierpnia:
W Niemczech koła przemysłowe, militarne i nacjonalistyczne związane z Ligą Pangermańską wysuwały plany kolonizacji Wschodniej Europy, która miała być całkowicie podporządkowana ekonomicznie i militarnie interesom Niemiec. Projekt ten miał przyjąć nazwę „Mitteleuropy”, bloku ekonomicznego pod hegemonią Cesarstwa Niemieckiego, które wykorzystując zasoby ekonomiczne tego rejonu zamierzały uzyskać potęgę zdolną do zwycięskiej rywalizacji z innymi mocarstwami światowymi. Polska w tym projekcie miała grać rolę małego państwa buforowego, poddanego stopniowej germanizacji (także poprzez sztucznie wywoływane klęski głodu, zmniejszające populacje Polaków). Z terytorium dawnego Królestwa Kongresowego zamierzano anektować znaczne obszary, zwane „Polskim Pasem Przygranicznym”, z których Niemcy planowali wypędzić Polaków i Żydów, a na ich miejsce osiedlić kolonistów niemieckich. Marionetkowe państwo Polskie miało być monarchią, na tronie której osadzony zostałby arystokrata z Niemiec lub Austrii. Początkowo miał być to książę austriacki, ale wraz z osłabieniem się pozycji Austro-Węgier w obozie Państw Centralnych, pomysł ten został zarzucony, a swoje pretensje do tronu polskiego wysunęło szereg książąt niemieckich, między innymi z Saksonii. Nawet po ewentualnym powstaniu owego satelickiego państewka, Cesarstwo Niemieckie zamierzało pozostawić kontrolę nad gospodarką, kolejami oraz wojskiem, w rękach niemieckiej armii. Generalnie projekt ten nie spotkał się z entuzjazmem dowództwa niemieckiego. Mimo tak ograniczonej autonomii uważali oni powstanie Państwa Polskiego za błąd.
Jednocześnie wojska niemieckie rozdawały w dniach 7–8 sierpnia ulotki o treści: „Przychodzimy do was jako przyjaciele. Zaufajcie nam! Wolność wam niesiemy i niepodległość! Połączcie się z wojskami sprzymierzonymi...”.
8 sierpnia 1914 roku, na nadzwyczajnie zwołanym posiedzeniu Dumy Państwowej, poseł kielecki Wiktor Jaroński złożył w imieniu Koła Polskiego deklarację o solidarności narodu polskiego z Rosją w jej walce z Niemcami. Została ona bardzo dobrze przyjęta przez Romana Dmowskiego, który napisał później: „Nigdy w życiu żaden nasz krok polityczny tak mię nie ucieszył”.
Rosja nie pozostała w tyle. 14 sierpnia 1914 roku ukazała się odezwa, podpisana przez naczelnego wodza wojsk rosyjskich, wielkiego księcia Mikołaja Mikołajewicza, równie ogólnikowa jak te z drugiej strony frontu: „Niechaj Naród Polski połączy się w jedno ciało pod berłem Cesarza Rosji. Pod berłem tym odrodzi się Polska swobodna w swej wierze, języku i samorządzie”. Z kolei na Zachodzie sprawa polska – przynajmniej w tej początkowej fazie wojny – nie wywoływała żadnych żywszych reakcji. Rządy państw Ententy uważały, że jest to wewnętrzny problem rosyjski, do którego nie powinny się wtrącać. Natomiast, jak zwykle życzliwie odnosiła się do sprawy polskiej opinia publiczna na Zachodzie oraz liczna, a w USA dobrze zorganizowana Polonia, tradycyjnie związana z obozem narodowym.
W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, grupa zwolenników współpracy z Rosją podpisała telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich".
Wymarsz Pierwszej Kompanii Kadrowej, ogłoszenie Rządu Narodowego.
Józef Piłsudski początkowo nie wierzył, by konflikt serbsko-austriacki mógł przerodzić się w wojnę między zaborcami, ale 30 lipca 1914 roku wydał jednak rozkaz mobilizacyjny dla Związku Strzeleckiego. 2 sierpnia podporządkował sobie Drużyny Strzeleckie, a jednocześnie przyszła zgoda sztabu austriackiego na dywersyjne działania „wojsk polskich”. O świcie 6 sierpnia z krakowskiej dzielnicy Oleandry wyruszył ku granicy pierwszy oddział, poprzedzany przez 7-osobowy patrol konny Beliny.
W swym przemówieniu z 3 sierpnia Piłsudski mówił: 
O godzinie 9.45 żołnierze obalili słupy graniczne pod Michałowicami, wkraczając do zaboru rosyjskiego.
6 sierpnia 1914 roku rano Józef Piłsudski zawiadomił zebranych na naradzie Komisji Skonfederowanych Stronnictw Niepodległościowych, że w Warszawie powstał Rząd Narodowy, który mianował go komendantem wszystkich polskich sił wojskowych. Tego samego dnia w Krakowie pojawiły się ulotki, datowane w Warszawie 3 sierpnia 1914 roku, które ogłaszały utworzenie Rządu Narodowego. Zostały one wydrukowane w Krakowie, a tekst odezwy napisał Leon Wasilewski na polecenie Piłsudskiego. W odezwie tej Rząd Narodowy donosił o swym utworzeniu, wskazując „wszystkim Polakom” obowiązek solidarnego skupienia się pod jego władzą i zawiadamiał, że "komendantem polskich sił wojskowych mianowany został obywatel Józef Piłsudski, którego rozporządzeniom wszyscy ulegać powinni". Powstanie Rządu Narodowego było fikcją, która pozwoliła Piłsudskiemu uniezależnić się od politycznych ugrupowań Galicji, a zarazem wzmacniała jego pozycję wobec Austriaków, którym mógł podawać jako motywy swojego postępowania rozkazy rządu. KSSN podjęła uchwały, w których przyjęła do wiadomości sprawozdanie Komendanta.
Podejmując akcję w Królestwie Polskim Piłsudski głosił oficjalnie, że zmierza do "połączenia obu zaborów – Galicji i rosyjskiego – we wspólny organizm w związku z Austrią". W rzeczywistości liczył na powtórzenie sytuacji z roku 1863, co ułatwiłoby zorganizowanie władz powstańczych, uwolnienie się od Austrii i utworzenia niezależnej siły politycznej równorzędnej dla wojujących mocarstw, a wydając rozkaz wymarszu miał nadzieję, że na widok wojska polskiego obywatele Królestwa chwycą za broń. W tym celu posłużył się mistyfikacją: w ulotce kolportowanej w Królestwie po 6 sierpnia informował, że 3 sierpnia w Warszawie sformowany został Rząd Narodowy, który jego – Piłsudskiego – mianował „komendantem polskich sił wojskowych”. Opierając się na doniesieniach wywiadu liczył na szybkie zajęcie Warszawy. Tymczasem Rosjanie nie opuścili Warszawy, umocnili się nawet w Zagłębiu Dąbrowskim, gdzie Piłsudski miał zwolenników i mógł liczyć na poparcie i ochotników. W tej sytuacji słabe siły polskie nie miały szans na przyciągnięcie pod swoje sztandary ludności Kongresówki. Strzelców nie witano z radością, a wręcz wrogo. W rezultacie – po stoczeniu kilku potyczek i przejściowym zajęciu Kielc – Strzelcy wycofali się do Galicji. Reakcja Austriaków była oczywista: zażądali rozwiązania oddziałów strzeleckich lub włączenia ich do formacji Obrony Krajowej (niem. "Landsturm").
Powołanie Naczelnego Komitetu Narodowego przez Koło Sejmowe grupujące wszystkie stronnictwa polityczne Galicji przekreśliła istnienie Rządu Narodowego. Większość nieprzychylnie nastawionych do Piłsudskiego ugodowych polityków galicyjskich, podawała w wątpliwość zdolności wojskowe Piłsudskiego. W tym samym czasie Piłsudski, którego w Krakowie zastępował Szef Sztabu Kazimierz Sosnkowski, uruchamiał Biura Werbunkowe do Wojska Polskiego, przeprowadzał reorganizację swych oddziałów strzeleckich oraz ustanawiał Komisariaty Wojsk Polskich (jako organizacje cywilne), milicje i inne organizacje terenowe. 16 sierpnia 1914 r. przetworzył kompanię „strzelców” w Pierwszy Pułk Wojska Polskiego
Naczelny Komitet Narodowy – Legiony Polskie – Polska Organizacja Narodowa – Polska Organizacja Wojskowa – Oddział Lotny Wojsk Polskich.
16 sierpnia 1914 roku powstał w Krakowie, z inicjatywy polskich stronnictw politycznych, Naczelny Komitet Narodowy (NKN) z Juliuszem Leo (później Władysławem Jaworskim) na czele. NKN miał być – co uznali szybko Austriacy – "najwyższą instancją w zakresie wojskowej i politycznej organizacji zbrojnych sił polskich", a kierownictwo Departamentu Wojskowego objęli Władysław Sikorski (Kraków) i Aleksander Skarbek (Lwów). W skład NKN-u weszli przedstawiciele 11 partii politycznych z Galicji i 5 z Królestwa, w tym zarówno zwolennicy, jak i przeciwnicy Piłsudskiego. 22 sierpnia Józef Piłsudski podpisze, jeszcze jako Komendant Główny Strzelców, pismo-rozkaz o powstaniu Naczelnego Komitetu Narodowego i Legionów. Odtąd wszystkie polskie formacje zbrojne miały występować jako Legiony Polskie pod austriackim zwierzchnictwem wojskowym. 27 sierpnia z rozkazu Naczelnego Wodza, księcia Fryderyka, ustanowiono Dwa Legiony – każdy z nich miał liczyć dwa pułki piechoty po cztery bataliony po tysiąc żołnierzy w każdym oraz 2-3 szwadrony jazdy po 150 ułanów każdy. W odezwie do żołnierzy z 22 sierpnia Piłsudski napisał: „Naród budzić się zaczyna i nie chce zostawić nas samotnymi, jak byliśmy dotychczas. Zgłosiłem w swoim i waszym imieniu przystąpienie do organizacji szerszej, zapewniającej wojsku polskiemu większe środki i szersze działania”. Liczył na to, że zachowa odrębność swej formacji, ale Austriacy byli nieugięci – Legiony mogły wystąpić jako formacja "Landsturmu" z dowódcami Polakami – generałami armii austriackiej. Jedyne, na co udzielono zgody, to polskie odznaki wojskowe, umundurowanie i komenda.
Początkowo powstały tylko Legion Zachodni i Legion Wschodni (ten drugi został rozwiązany, nim jeszcze wszedł do akcji). Kilkuset żołnierzy Legionu Wschodniego, z płk. Józefem Hallerem przeszło do Legionu Zachodniego, a około 5 tysięcy zostało wcielonych do c.k. armii. Sprawa polska, na tym początkowym etapie, rysowała się mgliście, a rola polityków i wojskowych, chcących stworzyć Wojsko Polskie II RP i uczynić zeń liczący się czynnik na frontach wojny, sprowadzała się do roli "petentów i niewygodnych suplikatorów".
Tymczasem w toczącej się wojnie brały udział – słabo wyposażone i źle uzbrojone – Legiony, najpierw w składzie trzech pułków (Piłsudski stał na czele 1. pułku), a wkrótce (pod koniec 1915 roku) trzech brygad. Już we wrześniu 1914 roku główne siły Legionów (dowódca gen. Karol Durski-Trzaska) rzucone zostały w rejon Marmarosz Sziget na Węgrzech, a następnie walczyły w Karpatach Wschodnich, gdzie, po przejściu Przełęczy Pantyrskiej odnosiły sukcesy w bitwach pod Rafajłową i Nadwórną, a następnie wkraczając na Pokucie. 29 października, w wyczerpującej bitwie pod Mołotkowem poległo około 300 legionistów, a ponad 800 odniosło rany.
Bataliony dowodzone przez Piłsudskiego brały udział w krwawych bitwach pod Anielinem i Laskami (22–26 października 1914 roku), gdzie wybitną rolę odegrał Edward Rydz-Śmigły, ale w związku z załamaniem się ofensywy na kierunku warszawskim, musiały wycofać się na Podhale, przy czym dwa tyłowe bataliony stoczyły zacięta bitwę pod Krzywopłotami. W tym właśnie momencie 1. pułk został – staraniem NKN – przekształcony w I Brygadę Legionów Polskich.
Na przełomie listopada i grudnia 1914, I Brygada – w ramach kontrofensywy austriackiej – stoczyła ciężkie boje pod Limanową, Chyżówkami i Marcinkowicami, wszędzie korzystając z pomocy górali. Przed samym Bożym Narodzeniem I Brygada (pod nieobecność Piłsudskiego dowodził szef sztabu Kazimierz Sosnkowski) stoczyła jeszcze zażarty bój pod Łowczówkiem (22–25 grudnia), ale w początku 1915 roku została zluzowana i odeszła na odpoczynek. II Brygada walczyła jeszcze w górach, przełamując front rosyjski w dniach 18–21 stycznia pod Kirlibabą i wychodząc na rubież Dniestru i Seretu, by wreszcie też zostać wycofaną z frontu. Te niewielkie siły nie liczyły się na frontach wielkiej wojny w sensie militarnym, ale stanowiły znaczący fakt polityczny.
Wobec decyzji o likwidacji Komisariatów Wojsk Polskich przez władze austriackie, utworzono Komisariaty Polskiej Organizacji Narodowej. Organizacja ta miała być oparciem dla legionowej akcji zbrojnej i zawiązkiem "samoistnego ustroju polskiego narodu".
Piłsudski rozwijał też utworzoną na jesieni 1914 roku Polską Organizację Wojskową (POW). Była to organizacja ściśle zakonspirowana, skierowana głównie przeciw Rosji. Jej komendantem był początkowo por. Tadeusz Zuliński, potem kpt. Stefan de Castenedolo Kasprzycki, faktycznie zaś sam Piłsudski. POW była całkowicie niezależna i dzieliła się na dwie formacje – Służbę Czynną i Rezerwę. Szkoliła oficerów i podoficerów dla przyszłego Wojska Polskiego, a nawet wydawała własne pismo „Rząd i Wojsko”, redagowane przez Adama Skwarczyńskiego i Tadeusza Hołówkę. POW miała być siłą, która podejmie walkę w chwili, gdy decydować się będą losy niepodległości Polski. Obce wywiady nigdy nie przeniknęły w struktury POW i zaledwie podejrzewały istnienie podziemnej organizacji.
W końcu listopada 1914 roku utworzono podległy komendantowi Polskiej Organizacji Wojskowej Tadeuszowi Józefowi Żulińskiemu Oddział Lotny, którego zadaniem było prowadzenie akcji dywersyjnych i sabotażu na tyłach wojsk rosyjskich. Już 23 listopada wysadzono w powietrze tory pomiędzy Dworcem Gdańskim i Wileńskim w Warszawie. 30 listopada w rocznicę powstania listopadowego Oddział Lotny uszkodził dynamitem pomnik oficerów-lojalistów poległych w Noc Listopadową w Warszawie.
Roman Dmowski – Komitet Narodowy Polski – Legion Puławski.
W czasie, gdy Piłsudski i legioniści „rzucali na stos” swoje losy, w Królestwie działano ostrożniej. 3 sierpnia 1914 powstał w Warszawie Komitet Obywatelski, przekształcony 10 listopada, za zgodą Rosjan, w Centralny Komitet Obywatelski (CKO), który organizował pomoc dla ludności Kongresówki (i tej części Galicji, która znalazła się pod okupacją rosyjską) – na jego czele stali Stanisław Wojciechowski, Władysław Grabski i in., którzy uważali, że tworzą podwaliny przyszłego rządu polskiego, ale nie zamierzali organizować – przynajmniej na tym etapie – czynu zbrojnego. W pierwszej fazie wojny utrzymywali, że „zwycięstwo koalicji rosyjsko-francusko-angielskiej daje widoki zjednoczenia wszystkich ziem polskich z dostępem do Bałtyku” (odezwa Stronnictwa Narodowej Demokracji z 28 sierpnia 1914) i potępiali legionistów Piłsudskiego jako „narzędzie polityczne” w ręku Austrii i Niemiec.
W listopadzie ukształtował się ośrodek polityczny pod nazwą Komitet Narodowy Polski z Romanem Dmowskim na czele. W odezwie z 25 listopada głoszono, że „klęska Niemiec to nasze zwycięstwo”. Za cel naczelny wojny uznano „zjednoczenie Polski pod berłem monarchy rosyjskiego” i zabiegano o utworzenie oddziałów polskich u boku armii rosyjskiej. Tymczasem, z powodu oporu antypolskich elementów w sztabach rosyjskich, Legion Puławski (tworzony przez ziemianina Witolda Gorczyńskiego, który uzyskał zezwolenie szefa sztabu głównego armii rosyjskiej w Baranowiczach) nie przekroczył stanu batalionu, a w październiku 1915 przemianowany został na 739. nowoaleksandryjską i 740. lubelską drużynę pospolitego ruszenia (ros. "Ополчение").
Wszelkie zabiegi ziemiaństwa, arystokracji, burżuazji i kleru Kongresówki, aby uzyskać od władz rosyjskich jakiekolwiek stanowisko w sprawie polskiej pozostawały bez echa dopóty, dopóki armie rosyjskie odnosiły sukcesy na froncie. Z tej też przyczyny Dmowski dość wcześnie nawiązał kontakty z działaczami polonijnymi na Zachodzie, a zwłaszcza z Ignacym Paderewskim, Janem Smulskim i Gabrielem Narutowiczem, którzy stali na czele akcji pomocowych i zabiegali w Paryżu i Waszyngtonie o podjęcie działań mających na celu odbudowę państwa polskiego.
Ambasador rosyjski w Londynie Aleksander Benckendorff otrzymał od swojego rządu poufną instrukcję, która zakładała m.in. zalecenie: "konieczną jest rzeczą kłaść nacisk na wyłączenie kwestii polskiej z przedmiotów dyskusji międzynarodowej i na przeszkodzenie wszelkim próbom pozostawienia przyszłości Polski pod gwarancją i kontrolą mocarstw".
W kwietniu 1916 roku Roman Dmowski złożył rosyjskiemu ambasadorowi w Paryżu Aleksandrowi Izwolskiemu memoriał, w którym zaznaczył m.in., że: "interes wszystkich narodów zagrożonych przez potęgę niemiecką wymaga, aby rozerwane ziemie polskie zostały złączone w jedno państwo".
Ofensywa niemiecko-austriacka 1915.
Zgodnie z planem niemieckiego szefa sztabu Ericha von Falkenhayna i jego austriackiego odpowiednika Franza Conrada von Hötzendorfa wiosną 1915 roku armie państw centralnych podjęły ofensywę na froncie wschodnim. Jej celem było wyeliminowanie Rosji z wojny, by móc skutecznie uderzyć na Zachód. Tuż przed rozpoczęciem ofensywy Rosjanie ewakuowali na wschód blisko 800 tysięcy Polaków (zob. Bieżeństwo), wśród których zaledwie 200 tysięcy stanowili dobrowolni uchodźcy, czyli tacy, którzy mogli obawiać się represji w związku z ich współpracą z caratem.
Uderzenie rozpoczęło się 2 maja 1915 roku. XI Armia niemiecka i IV Armia austriacka pod dowództwem gen. Augusta von Mackensena przełamały front rosyjski pod Gorlicami i błyskawicznie zajęły Przemyśl i Lwów. 5 sierpnia wojska niemieckie wkroczyły do Warszawy, pod koniec lata zdobyły twierdzę Modlin, Wilno i Brześć Litewski. Pod koniec roku front przebiegał od Zatoki Ryskiej przez Baranowicze, Tarnopol, po Kamieniec Podolski na brzegach Dniestru. Do wojny po stronie państw centralnych przystąpiły Bułgaria i Turcja, a próba nawiązania fizycznego kontaktu sił Ententy z Rosjanami przez Dardanele skończyła się fiaskiem wielkiej operacji desantowej wojsk brytyjskich i australijskich pod Gallipoli. Wojska austriackie odparły ofensywę włoską w Alpach.
Zajęcie Królestwa postawiło na porządku dziennym kwestię statusu tych ziem. Według austriackiego premiera, hrabiego Karla Stürgha, miały one zostać włączone do monarchii Habsburgów jako „dawne rosyjsko-polskie obszary zjednoczone z częściami Królestwa Galicji i przekształconymi w Królestwo Polskie”, ale Niemcy nie chcieli się z tym pogodzić. 24 sierpnia powstało w Warszawie generalne gubernatorstwo z generałem Hansem von Beselerem, który natychmiast ograniczył rolę, a we wrześniu rozwiązał Centralny Komitet Obywatelski (CKO).
Walki Legionów.
W zmaganiach tych brały udział formacje polskie. I Brygada, przy sztabie której znajdowało się dowództwo Legionów z gen. Karolem Durskim-Trzaską (wspierana przez III) biła się na terenie Królestwa pod Konarami (maj 1915), Tarłowem (czerwiec 1915) oraz Jastkowem (lipiec–sierpień 1915). II Brygada walczyła na Bukowinie (m.in. walki pod Rarańczą i pod pobliską Rokitną).
Jesienią, na Wołyniu, polskie pułki toczyły bitwy pod Kuklami, Kostiuchnówką (lipiec 1916) i Stowyhorżem, gdzie dawały silny odpór atakującym wojskom rosyjskim Brusiłowa. Armia austriacka cofała się pod naporem Rosjan, w związku z czym także Legiony musiały przejść z linii Styru nad Stochód, gdzie ofensywa rosyjska osłabła i walki przybrały charakter pozycyjnych. Większość sił polskich znajdowała się pod wspólnym dowództwem, lojalnym wobec koncepcji austro-polskiej.
W ciągu dwuletnich walk Legiony poniosły dotkliwe straty (około 15 tysięcy zabitych i rannych). Młody polski żołnierz okrzepł w trakcie tych walk. Był to zalążek przyszłej armii polskiej. Piłsudski uważał, że po wyparciu Rosjan z ziem polskich dalsze wspieranie Niemców i Austriaków nie będzie zgodne z polskim interesem narodowym, więc z wolna odsuwał się na dalszy plan i przechodził do opozycji wobec lojalistycznej komendy Legionów. Starał się wyhamowywać nabór do Legionów, natomiast z wielkim zaangażowaniem rozbudowywał POW.
Kryzys orientacji prorosyjskiej.
Również po drugiej stronie frontu nie rysował się żaden pozytywny scenariusz rozegrania sprawy polskiej. Na cztery dni przed oddaniem przez Rosjan Warszawy rosyjski premier Iwan Goriemykin powiadomił Dumę o decyzji carskiej w sprawie Polski. Mikołaj II polecał rządowi opracować ustawę dającą Polakom – oczywiście po wojnie – prawo do swobód kulturalnych, gospodarczych i narodowych, ale tylko w ramach autonomii pod berłem Romanowów. Plany te opracował minister spraw zagranicznych Rosji Siergiej Sazonow. Zakładały one pewną autonomię ziem polskich pod panowaniem Rosji, w granicach której miały się znaleźć części zaboru austriackiego oraz pruskiego; w niektórych planach przedstawiono również przyłączenie Górnego Śląska. Planowane swobody były znacznie mniejsze od tego co Polacy do tej pory uzyskali w Galicji pod panowaniem Austro-Węgier. Sazonow przedstawił następujące punkty swego planu ambasadorowi Francji:
Dwór Carski niechętnie patrzył na te propozycje, widząc w sprawie polskiej jedynie element propagandowy, mający doraźny cel wojskowy. Wkrótce po ich przedstawieniu Sazonow został zdymisjonowany.
Oświadczenie carskie spowodowało gwałtowne osłabienie orientacji prorosyjskiej. Roman Dmowski natychmiast wyjechał z Rosji do Szwajcarii, gdzie w Lozannie działała Centralna Agencja Polska, która stawiała sobie za cel zainteresowanie sprawami polskimi władz francuskich. Na samym początku wojny w wyniku jej starań sformowano nawet z ochotników – Polaków tzw. Legion Bajończyków (dwie kompanie w składzie 1. pułku Legii Cudzoziemskiej), który jednak wykrwawił się pod Arras i większej już roli nie odegrał.
Opuszczając Rosję zostawił sobie Dmowski furtkę w postaci utrzymywanej nadal w Petersburgu (od 1915 Piotrogrodzie) placówki KNP. Inni pasywiści, a w szczególności realiści i narodowcy, zawiązali w okupowanym Królestwie tzw. Międzypartyjne Koło Polityczne i czekali na rozwój wypadków.
Okupacja niemiecka i austro-węgierska.
Rosjanie, wycofujący się pod naporem armii niemieckiej z Królestwa, zostawiali za sobą spaloną ziemię. Ewakuowali ponad 800 tysięcy obywateli polskich, zabierali konie, bydło, zasoby banków, urządzenia fabryk, parowozy i wagony kolejowe. Wyjechało też około 200 tysięcy ludzi w jakiś sposób powiązanych z zaborcą.
Okupacja niemiecko-austriacka zaczęła się od deklaracji o autonomii i samorządzie, bowiem coś trzeba było Polakom obiecać, skoro liczono na poważne korzyści w postaci ochotniczej armii polskiej. Niemcy mówili niezobowiązująco o potrzebie nowych stosunków, Austriacy deklarowali odrodzenie Królestwa Polskiego w ramach Austro-Węgier. Obie strony ustanowiły urzędy gubernatorskie dla terenów okupowanych. W Warszawie zaczął władać gen. Hans von Beseler, w Lublinie gen. Erich Diller (od maja 1916 Karl Kuk).
W chwili wkraczania Niemców w Warszawie ujawniła się POW, a 15 sierpnia przybył do stolicy Piłsudski. Podczas tajnego posiedzenia 21 sierpnia w Otwocku mówił swoim podkomendnym, że Rosja poniesie klęskę w wyniku rewolucji, która obali carat. W związku z powyższym POW musi się rozbudować dla podjęcia walki przeciwko państwom centralnym. W początkach 1916 POW działała w 17 okręgach i 77 obwodach. W jej szeregach było ponad 15 tysięcy ludzi.
Niemcy, którzy wprowadzili ostry reżim okupacyjny (obowiązkowe dostawy dla armii, kontrybucje, branie zakładników), zezwolili jednak na działalność ich zdaniem pozapolityczną, z czego skorzystało polskie szkolnictwo, uruchamiając błyskawicznie szkoły wyższe w Warszawie (Uniwersytet Warszawski, Politechnika Warszawska) oraz organizując Komisję Pedagogiczną przy Stowarzyszeniu Nauczycielstwa Polskiego, która przygotowała plan utworzenia 7-klasowych szkół powszechnych i 4-letnich ogólnokształcących szkół średnich.
Społeczeństwo Kongresówki niechętnie przyjmowało okupantów. Niemcom generalnie nie ufano, a ponadto związana ekonomicznie z Rosją burżuazja po cichu liczyła na powrót Rosjan, zatem z dystansem odnosiła się także do piłsudczyków. Niemcy wywiozły z terenów okupowanych Kongresówki maszyny i narzędzia, konie rasowe i bydło, zatrzymując u siebie 200 000 robotników z Galicji i 700 000 robotników z Królestwa.
Umiędzynarodowienie sprawy polskiej.
17 marca 1916 roku minister spraw zagranicznych Imperium Rosyjskiego Siergiej Sazonow zawarł z premierem Francji Aristide Briandem umowę, uznającą sprawę polską za wewnętrzną sprawę rosyjską.
Rok 1916 przyniósł, obok zmian na frontach i w sytuacji międzynarodowej, także poważne zmiany w sytuacji narodu polskiego. Sytuacja na frontach ostatecznie przekreśliła nadzieje Niemiec na szybkie zwycięstwo. Wielka bitwa pod Verdun (luty–czerwiec 1916) zakończyła się niepowodzeniem wojsk niemieckich, chociaż stosunek strat przemawiał na ich korzyść. Przeprowadzona bezpośrednio po niej ofensywa sprzymierzonych nad Sommą (czerwiec–październik 1916) wprawdzie również nie przyniosła rozstrzygnięcia, ale zarysowała się wyraźna przewaga technologiczna Ententy. Latem tego roku zarysowała się też wyraźna przewaga sprzymierzonych w stanach osobowych armii. Nie udało się również Niemcom wygrać w wielkiej bitwie morskiej u brzegów Jutlandii i przełamać przewagi brytyjskiej na morzu. Na południu Europy do wojny po stronie Ententy przystąpiła Rumunia, co również zmniejszyło szansę państw centralnych na końcowe zwycięstwo.
Brytyjski Pierwszy Lord Admiralicji Arthur Balfour napisał 4 października 1916 roku memoriał pt. "Pokojowe rozstrzygnięcia w Europie", uzasadniając w nim, że odbudowa niepodległej Polski odgradzającej Niemcy od Rosji byłaby błędem z punktu widzenia Wielkiej Brytanii.
W zaistniałej sytuacji prędzej czy później musiało dojść do umiędzynarodowienia sprawy polskiej. Przekonywani przez niektórych polskich polityków przedstawiciele władz okupacyjnych uwierzyli, że z ziem polskich można wybrać jeszcze co najmniej milion żołnierzy. Główny kwatermistrz armii niemieckiej gen. Ludendorff pisał wprost: "„Stwórzmy Wielkie Księstwo Polskie z Warszawy i Lubelskiego, a zaraz potem polską armię pod dowództwem niemieckim”".
Akt 5 listopada 1916 roku, Tymczasowa Rada Stanu i Polnische Wehrmacht.
W tej sytuacji doszło do ogłoszenia (po konferencji w Pszczynie) tzw. aktu 5 listopada – proklamacji dwóch cesarzy, mówiącej o powstaniu „samodzielnego państwa” z ziem „panowaniu rosyjskiemu wydartych” z dziedziczną monarchią i ustrojem konstytucyjnym. O własnej armii czy polityce zagranicznej mowy w dokumencie nie było, Królestwo miało być „w łączności z obu sprzymierzonymi mocarstwami”, granice pozostawały nieokreślone ("Dokładniejsze oznaczenie granic Królestwa Polskiego zastrzega się"). Polacy w większości akt cesarzy zignorowali: społeczeństwo nie miało zaufania do niemieckich deklaracji. Dowiódł słuszności takiej podejrzliwości społeczeństwa dał gubernator Beseler ogłaszając (już 9 listopada) zaciąg do armii nazwanej „Polską Siłą Zbrojną (niem. "Polnische Wehrmacht")”, która miała być „tymczasowo” włączona do armii niemieckiej.
Mocarstwa okupacyjne poczyniły kolejny krok 6 grudnia 1916 i utworzyły Tymczasową Radę Stanu (TRS) składającą się z „25 reprezentantów wszystkich ziem i wszystkich kół zawodowych” oraz po trzech komisarzy ze strony rządów cesarskich. Polacy stanęli przed dylematem – z jednej strony rysowała się szansa utworzenia namiastki rządu narodowego, z drugiej zachodziło łatwe oskarżenie o kolaborację. Takie wahania miał też Piłsudski, który prowadził w tej sprawie rozmowy z prezydentem Warszawy księciem Zdzisławem Lubomirskim. W nadziei na powstanie namiastki rządu narodowego pewna liczba obywateli postanowiła jednak TRS poprzeć. Na czele Rady stanął Wacław Niemojowski, ziemianin z kaliskiego.
1 grudnia 1916 roku generalny gubernator warszawski von Beseler urządził uroczyste wkroczenie do Warszawy 4. i 3. pułku Legionów oraz 2. pułku ułanów.
Reakcja państw Ententy i Stanów Zjednoczonych.
Umiędzynarodowienie sprawy polskiej stało się faktem. Akt 5 listopada był jak "„piorun z jasnego nieba”" dla zupełnie nieprzygotowanych państw Ententy. W podjęciu decyzji pomocni byli przebywający na Zachodzie Polacy z Dmowskim na czele. Nie obyło się także bez emigracji i Polonii tak w Europie, jak i w Ameryce. Działacze tej miary, co Henryk Sienkiewicz czy Ignacy Paderewski, posiadali odpowiednie wpływy i umieli oddziaływać na opinię publiczną Zachodu.
Rząd rosyjski 15 listopada 1916 roku zaprotestował przeciw rozporządzaniu Królestwem Polskim przez okupantów oraz ponowił uroczyście przyrzeczenie stworzenia całej Polski złożonej z wszystkich ziem polskich, która po zakończeniu wojny będzie miała prawo z całą swobodą samodzielnie urządzić swoje życie narodowe, kulturalne i gospodarcze pod berłem panujących rosyjskich na zasadzie jedności państwowej. Oświadczenie to poparły Wielka Brytania i Francja, przyjmując je w telegramie do premiera rosyjskiego Borisa Stürmera z dnia 16 listopada 1916 do wiadomości, a w dniu następnym 17 listopada uczyniły to samo Włochy.
26 listopada 1916 roku przedstawiciele organizacji polskich w Stanach Zjednoczonych z Ignacym Janem Paderewskim na czele wydali do premierów koalicji (Herberta Henry’ego Asquitha, Aristide’a Brianda i Paolo Boselliego) odezwę przeciwko tworzeniu armii polskiej przez Niemców, kończącą się słowami: "Polska musi być wolna, niepodległa i zjednoczona".
W Dumie rosyjskiej premier Aleksander Trepow 2 grudnia złożył oświadczenie, że "ziemie odwiecznie polskie poza granicami Rosji będą odzyskane, a cała Polska w granicach etnograficznych będzie wolna w nierozerwalnym związku z Rosją".
Następnie car Mikołaj 25 grudnia w rozkazie dla wojska uznał, że ważnym celem wojny jest "„utworzenie Polski wolnej, złożonej z wszystkich trzech części, dotąd rozdzielonych", w komentarzu jaki – po uzyskaniu audiencji u cara – udzielił prasie prezes Komitetu Narodowego Polskiego w Petersburgu Zygmunt Wielopolski, wynikać miało "że zjednoczona Polska otrzyma: odrębny własny ustrój państwowy z własnymi izbami ustawodawczymi i własną armią”".
Wkrótce w podobnym tonie wypowiedzieli się premier francuski Aristide Briand i prezydent USA Thomas Woodrow Wilson, którego słowa zostały w Polsce powitane szczególnie ciepło. Ignacy Jan Paderewski na początku stycznia 1917 roku przeprowadził rozmowy z głównym doradcą Wilsona Edward Mandell Housem i przedstawił mu swój memoriał dotyczący odbudowy państwa polskiego. Tymczasowa Rada Stanu wysłała 27 stycznia 1917 do Wilsona depeszę z wyrazami podziękowania. W dniu 6 kwietnia 1917 roku Stany Zjednoczone wypowiedziały Niemcom wojnę.
Rewolucja lutowa w Rosji i deklaracja rosyjskiego Rządu Tymczasowego.
O losach Polski zadecydować miała jednak nie postawa państw Zachodu, a to, co działo się w Rosji. Ofensywa Brusiłowa przyniosła ogromne straty, zarówno ludzkie, jak i materialne. Gospodarka Rosji leżała w ruinie. W całym imperium narastało niezadowolenie, a w miastach zaczął się głód. W tej sytuacji – w styczniu 1917 – rozpoczęła się fala strajków, która szybko ogarnęła cały kraj. Dochodziło do manifestacji ulicznych organizowanych przez skrajnie lewicowe partie i bratania się wojska z tłumem. car Mikołaj II abdykował a rząd ustąpił. Władzę przejął Rząd Tymczasowy premiera księcia Gieorgija Lwowa. 28 marca 1917 Piotrogrodzka Rada Delegatów Robotniczych i Żołnierskich uznała, że "Polska ma prawo do niepodległego bytu z punktu widzenia politycznego i międzynarodowego". 29 marca 1917 roku Rząd Tymczasowy Rosji przyjął rezolucję pióra Pawła Milukowa, która głosiła, że "Rząd Tymczasowy uważa utworzenie niepodległego państwa polskiego, złożonego z ziem o większości polskiej za pewną gwarancję pokoju w odnowionej Europie. Połączone z Rosją wolnym wojskowym sojuszem, państwo polskie będzie pewną tarczą przeciwko naciskowi państw centralnych na słowiańszczyznę. Wolny i zjednoczony naród polski sam określi swój ustrój wewnętrzny, wypowiedziawszy swą wolę za pośrednictwem Konstytuanty, zebranej w stolicy kraju, a wybranej na podstawie powszechnego prawa wyborczego". Powołana została Komisja Likwidacyjna do spraw Królestwa Polskiego.
Państwa koalicji zachodniej przyjęły manifest rządu rosyjskiego do wiadomości. Uczyniły to niezwłocznie Wielka Brytania, Francja i Włochy w osobnych notach, a później (14 kwietnia) wszystkie rządy koalicji razem we wspólnej nocie do ministra Milukowa "solidaryzując się z myślą wskrzeszenia Polski w jej całości", wyrażając przekonanie, że "przywrócenie Polski, powołanej do odgrywania ważnej roli w przyszłej Europie, leży w interesie ogólnym". Obaj przedstawiciele państw centralnych: Theobald von Bethmann Hollweg i Ottokar Czernin, złożyli 30 marca oświadczenie, że "mocarstwa centralne są gotowe traktować ze swoimi nieprzyjaciółmi o pokój zaszczytny dla obojga stron".
Ludy imperium liczyły na rychłe zawarcie pokoju, a tymczasem w czerwcu ruszyła – i natychmiast się załamała – kolejna ofensywa na froncie w Galicji. Rząd Tymczasowy musiał stanąć przeciwko masom robotniczym i nabierającym coraz większego znaczenia Radom Delegatów. Dla zapobieżenia rewolucji 8 lipca powstał nowy rząd kierowany przez Aleksandra Kiereńskiego.
Wojsko polskie na Zachodzie i Komitet Narodowy Polski.
W Ameryce Północnej w kwietniu 1917 roku kongres związku Sokolstwa Polskiego w Pittsburgu wezwał wydział związku do utworzenia "armii Kościuszki", złożonej ze 100 000 ochotników pod polską komendą dla walki z Niemcami o wolność i niepodległość Polski. Ochotnicy zgłaszali się tłumnie, lecz rząd amerykański przez czas dłuższy nie pozwalał na tworzenie odrębnej armii polskiej.
W czerwcu 1917 roku poseł Jan Zamorski, będąc jeńcem we Włoszech skłonił włoskiego ministra spraw zagranicznych Sidneya Sonnino do wydania w izbie poselskiej oświadczenia, że niepodległość i zjednoczenie Polski, są "celem wojny światowej, poświęconej wyzwoleniu ujarzmionych ludów".
4 czerwca 1917 prezydent Francji Raymond Poincaré na wniosek rządu podpisał dekret o "utworzeniu autonomicznej armii polskiej na czas wojny, walczącej pod polskimi sztandarami pod naczelną komendą francuską".
Zebrani w Lozannie działacze z Dmowskim na czele zawiązali Komitet Narodowy Polski, który przeniósł się wkrótce do Paryża. Tam Dmowski powiadomił władze Entanty, że KNP reprezentuje interes Polski na Zachodzie i jest władny podejmować decyzje polityczne i wojskowe. 20 września Komitet Narodowy Polski został uznany przez Francję, a następnie przez inne państwa koalicji zachodniej za oficjalną reprezentację Polski. Cieszył się nadto poparciem Związku Narodowego Polskiego w USA, Rady Zjednoczenia Międzypartyjnego w Piotrogrodzie i krajowych pasywistów.
Werbunek do armii polskiej we Francji prowadzony był ze szczególnym zaangażowaniem w Ameryce, skąd przybyło (głównie z USA i Brazylii) ponad 25 tysięcy ochotników.
Józef Haller po klęsce kaniowskiej przedostał się przez całą Rosję do Murmańska, skąd odpłynął do Francji. Dotarł tam w początkach lipca 1918. Haller natychmiast po przybyciu do Francji objął dowodzenie nad Armią dla koloru mundurów nazywaną Błękitną, z którą ruszył na front w Szampanii. 15 lipca 1. Pułk stoczył zwycięską bitwę pod Esperance, a w dniach 23–25 lipca wiódł ciężkie boje o las Bois de la Raquette.
Kryzys przysięgowy.
Pod koniec czerwca 1917 roku arcybiskup Józef Teodorowicz wygłosił w austriackiej Izbie Panów mowę, w której wykazał konieczność historyczną zjednoczenia wszystkich ziem polskich w niepodległej Polsce.
Rewolucja w Rosji wzbudziła w Berlinie i Wiedniu nadzieje na rychłe zakończenie wojny na wschodzie i możność przerzucenia znacznych sił na front zachodni i osiągnięcia przewagi, tym więcej, że odparta została ofensywa francusko-brytyjska gen. Nivelle’a, a walczący przeciwko Austriakom Włosi ponieśli ciężką klęskę w Alpach. Sporych sukcesów oczekiwano też po rozpoczętej właśnie nieograniczonej wojnie podwodnej.
Te przejściowe sukcesy spowodowały utwardzenie stanowiska wobec wojsk polskich. Od legionistów zażądano natychmiastowego złożenia przysięgi wiernopoddańczej. Na to tylko czekał Piłsudski – zerwał z TRS, odmówił złożenia przysięgi i zaapelował o to samo do Legionów. Władze niemieckie i austriackie zareagowały represjami. Odmawiających przysięgi albo wcielano do armii austriackiej i wysyłano na front włoski, albo osadzano w obozach internowania w Beniaminowie i Szczypiornie. Samego Piłsudskiego aresztowano rano 22 lipca 1917 i wywieziono do twierdzy w Magdeburgu.
Społeczeństwo było oburzone. W proteście przeciwko takiemu postępowaniu zaborców TRS dokonała samorozwiązania. By jakoś załagodzić konflikt władze okupacyjne niemieckie przekazały w ręce polskie sądownictwo, a jesienią utworzono namiastkę władz Królestwa, a mianowicie 3-osobową Radę Regencyjną.
Rada Regencyjna.
Rada (w składzie: prezydent Warszawy książę Lubomirski, arcybiskup warszawski Aleksander Kakowski i hrabia Józef Ostrowski) miała – wespół z Radą Stanu – być władzą ustawodawczą, zaś wykonawczą złożyć na ręce rządu. Ów rząd z Janem Kucharzewskim na czele powstał 7 grudnia i z miejsca zajął się organizowaniem polskiego szkolnictwa i sądownictwa, a także administracji, co zaowocować miało w chwili faktycznego odzyskania niepodległości. POW ponownie przeszła do działań konspiracyjnych, a w społeczeństwie ponownie zaczęło wzrastać zaufanie do obozu niepodległościowego.
Korpusy polskie w Rosji.
Rewolucja zaktywizowała 3-milionową rzeszę Polaków w Rosji. W Piotrogrodzie powstał Związek Wojskowych Polaków, a 21 czerwca 1917 powołano do życia Naczpol pod przewodnictwem Władysława Raczkiewicza. Celem Naczpolu było utworzenie oddziałów polskich z oficerów i żołnierzy służących w armii rosyjskiej.
Jeszcze w kwietniu dowództwo rosyjskie przekształciło Brygadę Strzelecką w Dywizję Strzelców Polskich. Dywizja latem 1917 walczyła w Galicji. Pułk ułanów stoczył zwycięską bitwę pod Krechowcami i bronił Stanisławowa przed rabusiami-maruderami z armii rosyjskiej.
Latem 1917 Naczpol zdecydował o rozformowaniu Dywizji i powstaniu I Korpusu Polskiego pod dowództwem gen. Józefa Dowbora-Muśnickiego. Była to najliczniejsza polska formacja w Rosji – należało do niej ponad 25 tysięcy ludzi. Dowborczycy byli pierwszymi żołnierzami polskimi toczącymi walki z bolszewikami. Wiosną 1918 toczyli zacięte boje z bolszewikami pod Bobrujskiem. W maju 1918 roku nieudaną próbę przejęcia korpusu polskiego w obliczu rozbrojenia przez Niemców podjęli członkowie Polskiej Organizacji Wojskowej: Przemysław Barthel de Weydenthal i Leopold Lis-Kula. Spiskowcy aresztowali m.in. Dowbora-Muśnickiego, próbując go skłonić do cofnięcia decyzji o rozformowaniu korpusu i do podjęcia walki z Niemcami. Całe przedsięwzięcie jednak nie powiodło się. Latem – po wkroczeniu Niemców – formacja została otoczona przez przeważające siły niemieckie i zmuszona do kapitulacji. Żołnierze, po złożeniu broni, zostali odesłani do kraju, gdzie jesienią 1918 r. stanowili ważny element odradzającego się Wojska Polskiego.
Na przełomie lat 1917–1918 zaczął formować się w Rumunii i Besarabii II Korpus, którego cennym nabytkiem była II Brygada legionów Józefa Hallera, która w ciężkim nocnym boju przełamała front pod Rarańczą i przeszła na stronę rosyjską. II Korpus przetrwał do maja 1918 na Ukrainie, ale uległ przeważającym siłom niemieckim w bitwie pod Kaniowem i również został rozwiązany. Najmniej znane są dzieje III Korpusu Polskiego formowanego na Ukrainie, który jeszcze w trakcie owego formowania został rozbrojony i internowany przez Austriaków.
Nie wszyscy żołnierze wracali od razu do kraju, niektórzy udawali się do Murmańska lub na Kubań, gdzie formowały się oddziały polskie do walki – u boku Ententy – z Armią Czerwoną.
Ostatni rok wojny.
Rewolucja bolszewicka.
W kwietniu 1917 wrócił do Rosji Lenin, który stanął natychmiast na czele Komitetu Centralnego Partii Bolszewickiej. Umiejętnie żonglując hasłami rewolucyjnymi, w krótkim czasie zdołał uzyskać przewagę w Piotrogrodzkiej Radzie i skłonić ją do dokonania przewrotu. Tzw. "rewolucja bolszewicka" rozpoczęła się 7 listopada skoncentrowanym atakiem na siedziby władz Rządu Tymczasowego. Już następnego dnia powstał nowy rząd – Rada Komisarzy Ludowych z Leninem i Socjaldemokratyczną Partią Robotniczą Rosji (bolszewików) na czele. Zwołany natychmiast Wszechrosyjski Zjazd Rad uchwalił, pod ich dyktando, dwa dekrety: dekret o ziemi i dekret o pokoju. Dekret o pokoju mówił m.in., że "„Rząd robotniczo-chłopski (…) proponuje wszystkim wojującym narodom i ich rządom niezwłoczne rozpoczęcie rokowań o sprawiedliwy, demokratyczny pokój (…) bez aneksji”".
Konsekwencją tego dekretu było zawieszenie broni (27 listopada) i podpisania rozejmu z państwami centralnymi (15 grudnia), a 22 grudnia rozpoczęły się w Brześciu nad Bugiem rokowania pokojowe zakończone 3 marca 1918 podpisaniem pokoju. Rozmowy szły opornie, bowiem strona bolszewicka kwestionowała niezależność rządów Polski, Litwy i Łotwy. Dla „zmiękczenia” bolszewików Niemcy zaprosili do Brześcia delegację ukraińską, której – za cenę doprowiantowania armii niemieckiej milionem ton zboża – obiecali odstąpienie znacznej części Galicji i Chełmszczyzny. Postanowienia brzeskie wywołały ogromne oburzenie w Polsce i w szeregach wojska. To właśnie dlatego II Brygada Legionów podjęła decyzję o przejściu (pod Rarańczą) na stronę rosyjską. Odbywały się manifestacje protestacyjne i strajki, do dymisji podał się rząd Kucharzewskiego. Nawet Rada Regencyjna groziła rozwiązaniem.
W lipcu 1918 r., po próbie przewrotu eserowców i zamachu na Lenina, rozpoczął się w Rosji okres czerwonego terroru. Jego ofiarą padły też wszystkie organizacje polskie i pisma wydawane w języku polskim. Represjonowano działaczy organizacji polskich, w tym POW i Zjednoczenia Międzypartyjnego.
Stosunek państw Ententy, orędzie prezydenta Wilsona.
27 grudnia 1917 roku francuski minister spraw zagranicznych Stéphen Pichon stwierdził w Izbie Deputowanych, że chce "Polski jednej i niepodległej, niepodzielnej z wszelkimi gwarancjami swobodnego rozwoju gospodarczego, militarnego i z wszelkimi konsekwencjami jakie stąd mogą wypłynąć". Znany z późniejszych wystąpień niechętnych dla Polski brytyjski premier David Lloyd George oświadczył 5 stycznia 1918 roku w Izbie Gmin, że odrodzenie Polski jest "pilną koniecznością dla stabilności Europy Zachodniej", Polska ma się składać z rdzennie polskich żywiołów, które zechcą (co wykaże plebiscyt) wejść w jej skład.
8 stycznia 1918 prezydent Stanów Zjednoczonych, Wilson, wygłosił swe słynne przemówienie w Kongresie, zawierając w czternastu punktach warunki zakończenia wojny. W punkcie trzynastym znalazło się ważne dla sprawy polskiej stwierdzenie: "„Należy utworzyć niezależne państwo polskie, które będzie zajmować terytoria zamieszkane przez niezaprzeczalnie polską ludność i któremu należy zapewnić bezpieczny i swobodny dostęp do morza...”", co w Polsce przyjęte zostało z entuzjazmem.
Amerykański Korpus Ekspedycyjny w Europie nie był zbyt liczny, ale zdanie Stanów Zjednoczonych liczyło się w świecie, skąd przekonanie Polaków, że odzyskanie niepodległości jest tylko kwestią czasu.
Pokój brzeski 1918 roku.
W chwili ogłoszenia orędzia prezydenta Wilsona, członkowie Rady Regencyjnej z Janem Kucharzewskim pojechali do Berlina i Wiednia, aby wyrazić cesarzowi Niemiec Wilhelmowi II i cesarzowi Austrii Karolowi I swą wdzięczność za akty, które "zwróciły Polsce życie polityczne" i omówić z nimi sprawy nowego państwa polskiego i udziału Polski w rokowaniach pokojowych w Brześciu.
Podpisany z Ukrainą pokój brzeski 1918 roku przewidywał m.in. oddanie jej Chełmszczyzny, a w umowie tajnej Austria zapewniła Ukraińców, że utworzy z części Galicji, mającej większość ruską i z Bukowiny osobną prowincję ruską w ramach monarchii. Oderwanie Chełmszczyzny spotkało się z falą protestów i strajków ludności polskiej Lwowa i całej Polski. Na wieść o układzie do dymisji podał się gubernator Stanisław Szeptycki. 11 lutego podał się do dymisji gabinet Jana Kucharzewskiego. Polskie koła parlamentarne w Berlinie i Wiedniu wyraziły swój protest.
W parlamencie niemieckim przeciwko zawarciu tego traktatu protestowali prezes Koła Polskiego Władysław Seyda i poseł Wojciech Trąmpczyński. Komitet Narodowy Polski w Paryżu ogłosił deklarację protestacyjną 12 lutego. Wielka Brytania zawiadomiła reprezentanta Komitetu Narodowego Polskiego 18 lutego 1918 roku, że pokoju brzeskiego nie uznaje.
Deklaracja wersalska.
5 czerwca 1918 roku Francja, Wielka Brytania i Włochy powzięły wspólną uchwałę na konferencji premierów w Wersalu i ogłosiły zbiorową rezolucję, "że utworzenie państwa polskiego, zjednoczonego i niepodległego, z wolnym dostępem do morza, jest jednym z koniecznych warunków istotnego i sprawiedliwego pokoju oraz panowania prawa w Europie". Rząd Rady Regencyjnej Jana Kantego Steczkowskiego odpowiedział, że "rezolucja ta nie wytrąci go z równowagi w pracy nad spełnieniem misji dziejowej Polski na Wschodzie wespół z państwami centralnymi". Wyrażał nadzieję na "urzeczywistnienia podstawowych potrzeb narodu we współpracy z sąsiednimi mocarstwami centralnymi".
Deklaracja niepodległości Polski Rady Regencyjnej 7 października 1918 roku.
Nowy kanclerz niemiecki Maximilian von Baden 4 października 1918 roku wysłał do prezydenta Stanów Zjednoczonych Wilsona notę z prośbą o wzięcie w rękę sprawy pokoju na podstawach wyrażonych w orędziu do Kongresu z 8 stycznia 1918 i w późniejszych oświadczeniach, podobną notę wysłał także rząd wiedeński. W porozumieniu z okupantami Rada Regencyjna 7 października 1918 roku wydała "Orędzie do Narodu Polskiego," ogłaszając niepodległość Polski, stając na gruncie "ogólnych zasad pokojowych głoszonych przez prezydenta Stanów Zjednoczonych, a obecnie przyjętych przez świat cały za podstawę do nowego urządzenia współżycia narodów".
Dekretem ogłoszonym w dniu 15 października 1918 roku Rada Regencyjna nadała sobie władzę ustawodawczą "do czasu powstania Sejmu konstytucyjnego na zasadach wskazanych w orędziu z 7 października 1918".
Deklaracja cesarza Karola I Habsburga 16 października 1918 roku.
W wydanym 16 października 1918 roku manifeście cesarz Karol I Habsburg ogłosił, że Austria zostanie przekształcona w federację czterech państw: niemiecko-austriackiego, czeskiego, południowo-słowiańskiego i ukraińskiego, a obok tego Węgier, a Galicja Zachodnia przestanie być częścią Austrii i przejdzie do niepodległej Polski (tej ostatniej sprawy Manifest "nie przesądzał").
Stanowisko Najwyższej Rady Wojennej Ententy 2 listopada 1918 roku.
Na posiedzeniu Najwyższej Rady Wojennej Ententy 2 listopada 1918 roku francuski minister spraw zagranicznych Pichon opowiedział się za odbudowaniem Polski w granicach z 1772 roku, z pełnym dostępem do morza. Stanowisko to zbulwersowało przedstawiciela Wielkiej Brytanii, którego poparł reprezentant USA. Ostatecznie przyjęto granicę pomiędzy Rzeszą a Imperium Rosyjskim z 1914 roku, na którą miały wycofać się wojska niemieckie.
Zakończenie wojny.
W roku 1918 sytuacja na frontach wojny światowej zmieniła się radykalnie na niekorzyść państw centralnych. Wprawdzie na wschodzie, po jednostronnym wycofaniu się z wojny bolszewików, armie niemiecka i austriacka zajęły ogromne obszary sięgając po Psków i Odessę, to na zachodzie i południu ponosiły klęskę za klęską. 3 czerwca ogłoszono deklarację wersalską, 9 sierpnia nastąpiło przełamujące uderzenie sprzymierzonych na linii Sommy, a jednocześnie, w Niemczech rozpoczęła się fala strajków, które były zapowiedzią rewolucji przygotowywanej przez Różę Luksemburg i Karola Liebknechta.
Rewolucja listopadowa w Niemczech.
3 listopada wybuchło powstanie marynarzy w Kilonii, a w kilka dni później rozpoczęły się komunistyczne zamieszki w Hamburgu, Rostocku, Bremie i Berlinie. W tym samym czasie zaczął się rozpad monarchii habsburskiej – w ciągu kilku dni niepodległość ogłosiły Czechy, Węgry i Państwo Słoweńców, Chorwatów i Serbów, w Wiedniu – obalając monarchię – objął władzę republikański rząd Karla Rennera, zaś w Niemczech abdykował cesarz Wilhelm II.
11 listopada 1918 roku w wagonie kolejowym w lasku w Compiègne podpisany został rozejm będący "de facto" aktem kapitulacji Niemiec i tym samym I wojna światowa została zakończona.
Schyłek rządów Rady Regencyjnej.
W październiku 1918 r., kiedy było już oczywiste, że państwa centralne upadną, w Polsce rozpoczęła się walka o władzę. Wydawało się, że największe szanse na jej przejęcie ma – cieszący się poparciem Francji – KNP w Paryżu, który usilnie zabiegał o uznanie za rząd "„de facto”". Działacze KNP we Francji (hr. Zamoyski), USA (Paderewski, Smulski i Dmowski), w Anglii (Sobański) i we Włoszech (Skirmunt) przekonywali sojuszników o konieczności wysłania (przez Morze Czarne i Rumunię) do Polski armii Hallera. Odpowiedni wniosek w tej sprawie trafił do francuskiego premiera i ministra wojny Georges’a Clemenceau. Ententa była jednak ostrożna. Na Zachodzie wiedziano o istnieniu Rady Regencyjnej i piłsudczyków, a Anglia była pomysłom KNP zdecydowanie przeciwna. W tej sytuacji o wszystkim zadecydować miały wydarzenia w kraju.
Rada Regencyjna w ostatnich miesiącach swego istnienia pokazała, że jest rzeczywiście polskim rządem tymczasowym. W październiku wprowadziła nową formułę przysięgi wojskowej (Pierwsze jej słowa brzmiały: „Przysięgam Bogu, Ojczyźnie, Państwu Polskiemu i Radzie Regencyjnej...”, co strona niemiecka przyjęła bez oporu), w połowie miesiąca ogłosiła zaciąg do armii polskiej, a 2 listopada przyjęła pierwsze przysięgi oddziałów Polskiej Siły Zbrojnej. Dorobek Rady Regencyjnej był olbrzymi i trudny do przecenienia. Rozwinięto i umocniono, przejęte od Niemców w czasach istnienia TRS, polskie szkolnictwo, służbę zdrowia i sprawiedliwości oraz administrację państwową. Wydano szereg ustaw i norm prawnych, które wykorzystane były potem w II RP. Ustanowiono sieć placówek dyplomatycznych w krajach związanych z blokiem państw centralnych oraz w krajach neutralnych.
Regenci mieli także duże osiągnięcia w dziedzinie wojskowej. Rozwinęli patronat nad Polską Siłą Zbrojną (od 12 października Wojskiem Polskim), z pomocą gen. Tadeusza Rozwadowskiego oraz działaczy Komisji Wojskowej utworzyli zręby naczelnych władz wojskowych: Sztab Generalny, Ministerstwo Spraw Wojskowych i szkoły wojskowe. W okresie istnienia RR opracowano także wiele regulaminów wojskowych oraz szereg aktów prawnych normujących funkcjonowanie wojska, na czele z Tymczasową Ustawą o Powszechnym Obowiązku Służby Wojskowej. Prace te wykonano bez wiedzy Piłsudskiego, a czasem wbrew jego woli. To wszystko przygotowywało grunt pod powstanie niepodległego państwa.
Nieudany zamach stanu, Tymczasowy Rząd Ludowy Republiki Polskiej.
W nocy z 6 na 7 listopada 1918 powstał samozwańczy Tymczasowy Rząd Ludowy Republiki Polskiej w Lublinie z Ignacym Daszyńskim na czele. Był to rząd lewicowy, socjalistyczny, a w jego skład weszli też ludzie związani z Piłsudskim (np. Wacław Sieroszewski, Edward Rydz-Śmigły). Przybyły do Warszawy (gdzie właśnie ujawniła się POW, która wspólnie z dowborczykami i młodzieżą akademicką przystąpiła do rozbrajania Niemców) Piłsudski chciał początkowo jechać do Lublina i włączyć się w prace tamtejszego rządu, ale przekonany przez księcia Lubomirskiego, że rząd należy tworzyć w Warszawie, wysłał telegram do Daszyńskiego i Rydza-Śmigłego z wezwaniem do stawienia się w stolicy.
11 listopada Rada Regencyjna przekazała Piłsudskiemu naczelne dowództwo nad siłami zbrojnymi, a 14 listopada przejął on władzę cywilną. Rada Regencyjna uległa rozwiązaniu, a Królestwo Polskie przeistoczyło się formalnie w Republikę Polską, zaczątek II Rzeczypospolitej. 16 listopada Piłsudski wystosował depeszę do państw Ententy, w której informował o powstaniu niepodległego państwa polskiego obejmującego wszystkie wyzwolone ziemie Polski.
Powrót Józefa Piłsudskiego do Warszawy.
Piłsudski, powszechnie uważany za przywódcę obozu niepodległościowego, cieszył się poparciem legionistów i POW. Pobyt w więzieniu magdeburskim tylko umocnił jego pozycję. Rada Regencyjna i liczne organizacje polskie apelowały do władz niemieckich o jak najszybsze uwolnienie go z twierdzy. 31 października przybył do Magdeburga hr. Harry Kessler (wysłannik władz Rzeszy) mający wybadać poglądy Piłsudskiego. Niemcy wahali się jeszcze, ale 7 listopada zaczęły się zamieszki w Berlinie poparte przez zdemoralizowaną armię. Przed rządem Niemiec stanęło widmo puczu, któremu – jak się obawiano – przyjdą z pomocą rosyjscy bolszewicy. Utworzenie na ich drodze państwa polskiego mogło powstrzymać parcie ku zachodowi. W tej sytuacji 8 listopada 1918 roku Piłsudski wraz z Sosnkowskim zostali uwolnieni i 10 listopada, pociągiem specjalnym z Berlina, dotarli do Warszawy. Na dworcu oczekiwał ich regent Lubomirski.
Rząd Jędrzeja Moraczewskiego.
18 listopada powołany został rząd Jędrzeja Moraczewskiego w składzie: Wasilewski, Prauss, Arciszewski, Ziemięcki, Malinowski (PPS i PPSD), Thugutt, Nocznicki (PSL-Wyzwolenie), Witos, Kędzior (PSL-Piast), Wajda (Zjednoczenie Ludowe), Piłsudski, Downarowicz, Iwanicki i Supiński (jako bezpartyjni). 20 listopada 1918 roku rząd Moraczewskiego ogłosił swój program, zakładający przebudowę ustroju gospodarczego i społecznego wedle doktryny socjalistycznej, zapowiadając wywłaszczenie wielkiej własności ziemskiej i oddanie jej w ręce ludu pracującego pod kontrolą państwową, upaństwowienie kopalń i całego przemysłu. Jedynym posłem zagranicznym akredytowanym przez rząd Moraczewskiego był poseł niemiecki Harry Kessler. W opinii Stanisława Głąbińskiego, polityka Narodowej Demokracji, rząd Moraczewskiego stanowczo sprzeciwiał się rekrutacji i tworzeniu armii polskiej, pragnął poprzestać na "milicji ludowej", która była według Głąbińskiego bojówką socjalistyczną, organizowaną z żywiołów niekarnych.
22 listopada wydano dekret o najwyższej władzy reprezentacyjnej Republiki Polskiej, a 28 listopada o ordynacji wyborczej do Sejmu Ustawodawczego.
Granice i społeczeństwo Polski.
Granice niepodległej Polski w roku 1918 zaczynały się dopiero kształtować. Nie był jeszcze znany ich przebieg, ani zasięg. W chwili zakończenia I wojny światowej rozpoczynał się dopiero proces scalania ziem mających (od roku 1921) tworzyć II Rzeczpospolitą. Marzeniem większości Polaków był powrót do granic sprzed roku 1772, ale tylko nieliczna mniejszość w to wierzyła. Zaczynały się dopiero walki o Wielkopolskę, a w przyszłości o Śląsk, 1 listopada wybuchły walki o Lwów, niejasna była kwestia odzyskania dostępu do morza i statusu Gdańska.
Ludność nowego państwa, podzielona przez zaborców przez 123 lata, była niejednolita i podejrzliwie nastawiona do nowych sąsiadów. Obok podziałów rozbiorowych istniały też poważne podziały etniczne, ze względu na mnogość mniejszości etnicznych i ich różnorodne zapatrywania na istnienie państwa w tym kształcie. Co więcej brakowało sposobów i środków dla rozwiązania najistotniejszych problemów.
Podsumowanie.
Lata 1914–1918 były w dziejach Polski okresem, w którym zrodziła się i okrzepła myśl o wyzwoleniu narodu spod ponad wiekowej niewoli. Był to okres, w którym próbie poddane zostały koncepcje obozów politycznych końca XIX i początku XX wieku i wykształcił się model, jaki legł u podstaw II Rzeczypospolitej. Zwycięstwo w tych zmaganiach początkowo odniósł obóz piłsudczykowski, a przegranymi okazali się pasywiści.
Okres ten to także okres zrywu niepodległościowego. Polacy otrzymali możność współdecydowania o własnym losie we własnej ojczyźnie. Ale powszechna bieda, często głód, brak pracy, spekulacja i wielka troska o to, co będzie, sprawiały, że radość z wolności mieszała się z niepewnością jaka będzie ta nowa Polska.
Kraj poniósł ogromne straty, a odbudowa zniszczeń miała potrwać jeszcze długo.
W listopadzie 1918 r. po raz pierwszy w dziejach Polski – pod wpływem ugrupowań socjalistycznych – zwyciężyła koncepcja republikańskiego ustroju państwa, utrzymująca się do dziś jako koncepcja większości.

</doc>
<doc id="641800" url="https://pl.wikipedia.org/wiki?curid=641800" title="Kula-Młyn">
Kula-Młyn

Kula Młyn (kaszb. "Kùlamilô" lub też "Kùlmel", "Kùla", niem. "Kullamühle") – osada w Polsce położona w województwie pomorskim, w powiecie kościerskim, w gminie Kościerzyna nad Wierzycą. Istniejące zabudowania młyna powstały na przełomie XIX i XX w. na miejscu wcześniejszego z XVIII w.
Do 2015 roku miejscowość była częścią wsi Będominek.
Osada jest częścią składową sołectwa Zielenin.
W latach 1975–1998 miejscowość administracyjnie należała do województwa gdańskiego.
Jeden z punktów na Szlaku Józefa Wybickiego.

</doc>
<doc id="641803" url="https://pl.wikipedia.org/wiki?curid=641803" title="Salote Tupou III">
Salote Tupou III

Sālote Mafileʻo Pilolevu Tupou III (ur. 13 marca 1900 na Tonga, zm. 16 grudnia 1965 w Auckland) – królowa Tonga. Zasiadała na tronie od 5 kwietnia 1918 aż do śmierci.
Zasłynęła w trakcie koronacji królowej brytyjskiej Elżbiety II, gdy chcąc oddać jej hołd, przejechała niezadaszoną karetą przez miasto mimo rzęsistego deszczu.
Objęła patronatem Czerwony Krzyż na Tonga. Zmarła w Auckland po długiej chorobie.

</doc>
<doc id="641805" url="https://pl.wikipedia.org/wiki?curid=641805" title="Set (siatkówka)">
Set (siatkówka)



</doc>
<doc id="641806" url="https://pl.wikipedia.org/wiki?curid=641806" title="Set (tenis)">
Set (tenis)



</doc>
<doc id="641808" url="https://pl.wikipedia.org/wiki?curid=641808" title="Dąbrówka (gmina Kościerzyna)">
Dąbrówka (gmina Kościerzyna)

Dąbrówka (dodatkowa nazwa w j. kaszub.Dąbrówka; niem. "Putzhütte", 1848 r. "Dombrowka") - mała wieś kaszubska w Polsce położona na Pojezierzu Kaszubskim w województwie pomorskim, w powiecie kościerskim, w gminie Kościerzyna. Wieś jest częścią składową sołectwa Puc.
W latach 1975–1998 miejscowość administracyjnie należała do województwa gdańskiego.

</doc>
<doc id="641813" url="https://pl.wikipedia.org/wiki?curid=641813" title="Henryk Cywiński">
Henryk Cywiński

Henryk Cywiński, ros. Генрих Фаддеевич Цывинский, (ur. 31 stycznia 1855 w Wilnie, zm. 6 grudnia 1938 tamże) – polski wiceadmirał floty rosyjskiej, oficer pokładowy okrętów nawodnych. Podczas służby dowodził m.in. krążownikami "Giercog Edinburskij" i "Gienierał-admirał" oraz Flotą Bałtycką i Flotą Czarnomorską. Karierę zakończył na stanowisku szefa Sekcji do Spraw Elektro-Torpedowych. Po I wojnie światowej osiadł w Polsce.
Służba wojskowa.
Henryk Cywiński urodził się 31 stycznia 1855 w Wilnie w rodzinie szlacheckiej herbu Puchała. W 1872 ukończył gimnazjum i wstąpił do Morskiego Korpusu Kadetów w Petersburgu, a po trzech latach nauki został oficerem Cesarskiej Marynarki Wojennej. Od 1875 do 1876 przebywał na praktyce morskiej we Flocie Bałtyckiej, którą zakończył pomyślnie zdanym egzaminem. Był również absolwentem kursu broni podwodnej z 1878 oraz wyższego kursu elektro-torpedowego z 1882.
Pierwsze stanowisko służbowe objął w eskadrze torpedowców Floty Bałtyckiej, gdzie zajmował się testowaniem min wytykowych. W 1879 jako oficer miner na kliprze "Najezdnik" rozpoczął z Kronsztadu rejs dookoła kuli ziemskiej, zakończony w 1881. Od 1882 do 1890 zajmował się teoretycznym i praktycznym szkoleniem specjalistów broni podwodnej, a także przeprowadzał badania nad tego rodzaju uzbrojeniem. W tym okresie miał okazję pływać na torpedowcach "Rakieta" i "Samopał", krążowniku "Afryka" oraz pancernikach "Admirał Łazarcew" i "Piotr Wielkij". W latach 1890–1891 był starszym oficerem na krążowniku pancernym "Władimir Monomach" i odbył na tym okręcie rejs z Triestu do Jokohamy, a z powrotem do Kronsztadu. Po wyokrętowaniu objął posadę zastępcy głównego inspektora torpedowego w Morskim Komitecie Technicznym. Od 1897 był dowódcą klipra "Kriejsjer", który początkowo wykonywał zadania szkoleniowe w Eskadrze Oceanu Spokojnego, a w 1899 przybył do Kronsztadu. Po powrocie Cywiński został komendantem ośrodka szkoleniowego, ale już dwa lata później ponownie objął dowództwo okrętu, tym razem krążownika "Giercog Edinburskij", na którym pływał po Oceanie Atlantyckim. W latach 1904–1906 dowodził krążownikiem ćwiczebnym "Gienierał Admirał" we Flocie Bałtyckiej, będąc głównym specjalistą szkolenia morskiego. Od[1906 od 1910 był kolejno dowódcą Floty Bałtyckiej i Floty Czarnomorskiej. Następnie jako szef Sekcji do Spraw Elektro-Torpedowych w Admiralicji zajmował się okrętami podwodnymi, bronią podwodną oraz elektrotechniką. W 1912 złożył dymisję i przeszedł w stan spoczynku.
Emerytura.
Na emeryturze pracował jako dyrektor techniczny, potem wicedyrektor w Rosyjsko-Bałtyckim Towarzystwie Budowy Okrętów. Po rewolucji październikowej przeniósł się na Ukrainę, gdzie był dyrektorem Noworosyjskich Juzowskich Zakładów produkujących uzbrojenie artyleryjskie. W 1920 wyjechał do Samary, aby po roku powrócić do Petersburga. W 1922 przybył do odrodzonej Polski, zostawiając w Rosji żonę i dzieci. Do końca życia mieszkał w rodzinnym Wilnie i przez pewien czas pracował na stanowisku specjalisty elektrotechnika w Dyrekcji Dróg Publicznych. Zmarł 6 grudnia 1938, został pochowany na Cmentarzu Bernardyńskim.
Napisał wspomnienia "Пятьдесят лет в Российском императорском флоте", które Walentin Pikul wykorzystał w powieści "Trzy spotkania z Okini-San: powieść sentymentalna".

</doc>
<doc id="641815" url="https://pl.wikipedia.org/wiki?curid=641815" title="Orleanizm">
Orleanizm

Orleanizm – doktryna polityczna ukształtowana w latach 1830-1848, ale posiadająca korzenie głębiej – już w epoce Ludwika XIV. Pośrednio była ona skutkiem konfliktu między królem Ludwikiem XIV a jego młodszym bratem Filipem Orleańskim. 
Orleanizm bywał określany jako liberalizm arystokratyczny. Ze względu na tłamszenie ambicji politycznych Filipa Orleańskiego przez Króla Słońce orleanizm dążył do ograniczenia władzy absolutystycznej. Doktryną tą kierowała się monarchia lipcowa. 

</doc>
<doc id="641816" url="https://pl.wikipedia.org/wiki?curid=641816" title="John Singleton">
John Singleton

John Daniel Singleton (ur. 6 stycznia 1968 w Los Angeles, zm. 29 kwietnia 2019 tamże) – amerykański reżyser, scenarzysta i producent filmowy.
Zarys kariery.
Jako reżyser zadebiutował w wieku dwudziestu trzech lat filmem "Chłopaki z sąsiedztwa" (1991), mrocznym obrazem o gangach i przemocy, rozgrywającym się w etnicznym getcie w Los Angeles i koncentruje się na grupce przyjaciół (rówieśników reżysera) próbujących wyrwać się ze świata gangsterskich porachunków. W roku 1992 ten film przyniósł mu dwie nominacje do Oscarów - za reżyserię i scenariusz oryginalny. Był on pierwszym Afroamerykaninem nominowanym do tej prestiżowej nagrody. Jednocześnie był też najmłodszym twórcą nominowanym do Oscara za reżyserię.
Żaden z jego późniejszych filmów nie powtórzył artystycznego sukcesu debiutu, niemniej Singleton pozostawał cenionym hollywoodzkim reżyserem. W jego dorobku znajdują się takie dzieła jak remake klasycznego "Shafta" (w obrazie Singletona tytułową rolę zagrał Samuel L. Jackson), a także film akcji "Za szybcy, za wściekli".
17 kwietnia 2019 Singleton doznał rozległego udaru, po którym zapadł w śpiączkę. 29 kwietnia w szpitalu Cedars-Sinai w Los Angeles rodzina reżysera podjęła „bolesną decyzję” o odłączeniu go od aparatury podtrzymującej życie. Zmarł 13 dni po udarze, w wieku 51 lat. 

</doc>
<doc id="641819" url="https://pl.wikipedia.org/wiki?curid=641819" title="Kalendarz (publikacja)">
Kalendarz (publikacja)

Kalendarz – rodzaj wydawnictwa zawierającego kalendarium, czyli spis dni, świąt, faz księżyca itp., ale często także różnego rodzaju informacje: religijne, medyczne, naukowe, techniczne czy polityczne. Kalendarze stały się popularne po wynalezieniu druku, a ich szczególnie bujny rozwój przypada na okres Oświecenia, w którym były instrumentem szerzenia wiedzy pośród mas. Po okresie Oświecenia ich rolę powoli przejęły wydawnictwa specjalistyczne, prasa oraz książki, a kalendarze stały się typowymi wydawnictwami akcydensowymi.
Najstarszy drukowany kalendarz na ziemiach polskich, "Almanach Cracoviense ad annum 1474" powstał w Krakowie w roku 1473 i został wykonany w warsztacie wędrownego drukarza z Bawarii Kaspra Straubego. Kalendarz Straubego uważany jest za pierwszy druk na ziemiach polskich w języku łacińskim (oryginał znajduje się w Bibliotece Jagiellońskiej). Oprócz informacji astronomicznych kalendarz zawierał wiadomości praktyczne z dziedziny medycyny domowej. Najstarszy kalendarz w języku polskim ukazał się również w Krakowie w pierwszej polskiej oficynie wydawniczej Jana Hallera, w roku 1516. W dawnej Polsce układanie kalendarzy było przywilejem profesorów Akademii Krakowskiej.

</doc>
<doc id="641820" url="https://pl.wikipedia.org/wiki?curid=641820" title="Drużynowe Mistrzostwa Świata Juniorów na Żużlu 2005">
Drużynowe Mistrzostwa Świata Juniorów na Żużlu 2005

Drużynowe Mistrzostwa Świata Juniorów (DMŚJ) na żużlu – cykl turniejów mających wyłonić najlepszą drużynę narodową (do lat 21) na żużlu.
To pierwsza edycja zawodów o światowy championat w kategorii juniorów. W premierowym sezonie do rozgrywek zgłosiło się 13 drużyn narodowych (w tym jedna drużyna składająca się z dwóch krajów). 12 drużyn miało przystąpić do rywalizacji w trzech półfinałach (w Holsted, Abensbergu i Rybniku). Zwycięzcy półfinałów awansowali do finału (Pardubice), w którym wystąpili także gospodarze finału Czesi. Ostatecznie dwie reprezentacje wycofały się z półfinałów i ich miejsce zajęły drugie reprezentacje krajów gospodarzy.
Drużyny składają się z czwórki zawodników i jednego rezerwowego. Zawody odbywają się według tabeli biegowej.

</doc>
<doc id="641821" url="https://pl.wikipedia.org/wiki?curid=641821" title="Puchaczówka">
Puchaczówka



</doc>
<doc id="641824" url="https://pl.wikipedia.org/wiki?curid=641824" title="MV Derbyshire">
MV Derbyshire

MV Derbyshire – największy brytyjski masowiec, jaki uległ katastrofie morskiej. 
Historia.
Statek zwodowano w 1976 r. i był to wówczas największy brytyjski 90-tysięcznik. O statku stało się głośno, gdy zatonął podczas tajfunu Orchid, we wrześniu 1980 r. w pobliżu Okinawy. Derbyshire z 44-osobową załogą, osiadł na głębokości 4200 m. 
Śledztwo mające na celu ustalenie przyczyn zatonięcia statku, uznane zostało za jedno z największych osiągnięć w dziedzinie detektywistyki morskiej. W czasie prac badawczych ukończonych w 1994 roku: nakręcono ok. 200 godzin filmów video, zdjęciami objęto powierzchnię dna 1500 x 1000 m, na której zidentyfikowano ok. 2500 części statku.
Na podstawie pierwszych analiz ustalono, iż statek zatonął na skutek utraty pływalności, co naruszyło (choć nie wykluczyło) pierwotną teorię mówiącą, że przyczyną zatonięcia statku była fala wyjątkowa. Dalsze badania były ukierunkowane na ustalenie, czy zatonięcie statku było winą człowieka. Ostatecznie dzięki zeznaniom jednego z byłych członków załogi, ustalono, że luki ładowni były zabezpieczane zawsze w ten sam sposób, nie pozwalający na ich otwarcie. Tym samym wykluczono błąd załogi. 
Oficjalne wyniki badań wykazały, że Derbyshire zatonął na skutek błędu w budowie. Woda dostała się przez odpowietrzenie do skrajnika dziobowego i pierwszej ładowni, czego skutkiem było przegłębienie na dziób i zmniejszenie efektywne wysokości dziobówki, co z kolei spowodowało porwanie pokryw ładowni przez fale, zalanie ładowni i nagłą utratę pływalności. Wadę w budowie stanowiły daszki od systemu odpowietrzającego, które pod wpływem masy wody, uległy wygięciu i oberwaniu, odsłaniając otwory w zalewanym wodą pokładzie. 
Od wyjaśnienia przyczyn zatonięcia "Derbyshire" drastycznie zaostrzono przepisy kontrolujące budowę i zabezpieczenia na dużych statkach transportowych. W 2001 roku Międzynarodowa Organizacja Morska wyprowadziła wniosek generalny dotyczący zapobiegania groźbie zalania dziobowych przedziałów statku towarowego.
"Na każdym dłuższym statku, z nadbudówką na rufie należy wzmóc kontrolę wodoszczelności, zainstalować monitoring przecieków, kontrolować luzy pokryw lukowych, mieć niezawodną automatykę osuszania zęz ładowni, no i − co oczywiste − unikać żeglugi na wodach, co do których komunikaty meteo ostrzegają o sztormach." 
Katastrofa statku jest przedmiotem filmu i obszernej księgi pt. "The loss of the m/v "Derbyshire", opublikowanych przez Sąd Admiralicji.

</doc>
<doc id="641826" url="https://pl.wikipedia.org/wiki?curid=641826" title="Potwór">
Potwór

Potwór, monstrum, bestia (łac. zły omen, cud) – określenie szerokiej grupy fikcyjnych stworzeń występujących w mitologii, legendach, wierzeniach ludowych oraz literaturze grozy. Stworzenia takie zwykle cechują się przerażającym wyglądem, a także agresywnym zachowaniem, często utożsamianym z wcieleniem zła. 
Terminem tym zwykle nie opisuje się istot paranormalnych, które posiadają dominujące cechy ludzkie, chyba że ich osobowość lub wygląd uległy znacznemu wynaturzeniu. Często przedstawiany w kreskówkach.
Etymologia i znaczenie.
Samo słowo wywodzi się od „po tworzeniu” czyli ma to być istota „stworzona już po właściwym dziele stworzenia”. Zbliżonym znaczeniowo terminem jest "bestia", choć z założenia, wygląd „bestii” ma przywodzić na myśl istniejący organizm(y) (zwykle kręgowca – gada, ssaka, płaza, względnie rybę lub ptaka), podczas gdy „potwór” ma stanowić zupełnie nową jakość – istotę niepodobną do żadnego znanego ludzkości organizmu. Innym synonimem potwora, występującym zwłaszcza w fantastyce naukowej, jest mutant.
W folklorze.
Od zarania dziejów, potwory pojawiały się w wierzeniach i opowieściach, gdzie łączone były z groźnymi i niezrozumiałymi zjawiskami oraz niezbadanymi regionami świata, często stanowiąc przestrogę przed lekkomyślnością (przykładami mogą być smoki, wilkołaki, czy słowiańskie zmory). Pod tym względem, odgrywały istotną rolę socjologiczną, silniej wiążąc lokalne społeczności i plemiona. Warto jednak odnotować, że w pewnych sytuacjach, potwory występują po prostu jako barwne lokalne przypowieści, bez szczególnej wagi moralizatorskiej – przykładem może być Nessie lub Yeti; znane są też przypadki celowych mistyfikacji i współczesnego tworzenia legend w celu zyskania rozgłosu, czego przykładem może być Paskuda, czyli polski odpowiednik Nessie, grasujący rzekomo pod koniec lat 80. i na początku lat 90. XX w. w Zalewie Zegrzyńskim pod Warszawą.
W wierzeniach.
W religii oraz w licznych mitologiach, potwory niosące chaos i zniszczenie występują jako przeciwnicy bogów oraz ich wysłanników. Przykładem może być biblijny Lewiatan, grecka Hydra lernejska oraz harpie, nordyckie stwory Sköll, Hati, oraz liczne inne potwory Ragnaröku.
W literaturze.
Wymyślone lub wzorowane na wierzeniach potwory stanowią integralną część współczesnej literatury fantastycznej, gdzie często zarówno historia ich powstania, jak i dalszej egzystencji, stają się tematem pierwszoplanowym. Do godnych wzmianki przykładów należą m.in. powieści "Frankenstein", "Drakula", czy "Doktor Jekyll i pan Hyde".
Potwory spotyka się również w utworach fantasy. Dobrym przykładem może tu być także świat Śródziemia, jaki w swoich powieściach stworzył John Ronald Reuel Tolkien. Do potworów należą tu orkowie, trolle czy pajęczyca Szeloba.
Na co dzień.
Współczesne społeczeństwa często odwołują się do tego określenia w celu zdehumanizowania i odcięcia się od postaci, która ze względu na swoje postępowanie, kryteria moralne lub cechy fizyczne wzbudza szczególną odrazę. Potworami określeni mogą zostać zbrodniarze hitlerowscy i bolszewiccy, terroryści czy seryjni mordercy, ale także – co dziś nie spotyka się z otwartą aprobatą – dzieci z poważnymi wadami wrodzonymi (np. anencefalia).

</doc>
<doc id="641831" url="https://pl.wikipedia.org/wiki?curid=641831" title="Ernest Tidyman">
Ernest Tidyman

Ernest Tidyman (ur. 1 stycznia 1928 w Cleveland, zm. 14 lipca 1984 w Londynie) – amerykański pisarz i scenarzysta filmowy. Laureat Oscara za najlepszy scenariusz adaptowany do filmu "Francuski łącznik" (1971) Williama Friedkina. 
Popularność zyskał jako autor serii książek o Johnie Shaftcie, czarnoskórym detektywie z Harlemu. Shaft stał się później bohaterem 4 filmów i serialu telewizyjnego, a autorem scenariusza do niektórych z tych produkcji był sam Tidyman.

</doc>
<doc id="641839" url="https://pl.wikipedia.org/wiki?curid=641839" title="John Shaft">
John Shaft

John Shaft – fikcyjna postać, afroamerykański detektyw, bohater książkowy i filmowy. Został stworzony przez amerykańskiego pisarza Ernesta Tidymana.
John Shaft, czarnoskóry detektyw z nowojorskiego Harlemu, jest główną postacią serii książkowych kryminałów, na podstawie których zrealizowano na początku lat 70. trzy filmy kinowe i serial telewizyjny, z Richardem Roundtree w roli głównej. Serial pt. "Shaft" składał się z siedmiu półtoragodzinnych filmów i został nadany po raz pierwszy w latach 1973–1974 przez telewizję CBS.
W 2000 roku w rolę Johna Shafta, bratanka „dawnego” Shafta (ponownie granego przez Roundtree), wcielił się Samuel L. Jackson.

</doc>
<doc id="641840" url="https://pl.wikipedia.org/wiki?curid=641840" title="Stwór">
Stwór



</doc>
<doc id="641841" url="https://pl.wikipedia.org/wiki?curid=641841" title="Buffalo buffalo Buffalo buffalo buffalo buffalo Buffalo buffalo">
Buffalo buffalo Buffalo buffalo buffalo buffalo Buffalo buffalo

Buffalo buffalo Buffalo buffalo buffalo buffalo Buffalo buffalo – gramatycznie sensowne zdanie w standardowej angielszczyźnie amerykańskiej. Demonstruje możliwość zastosowania homonimów do tworzenia skomplikowanych konstrukcji językowych. Zdanie to zostało ułożone w roku 1972 przez Williama J. Rapaporta. W roku 1992 zostało przez niego zgłoszone do grupy dyskusyjnej "Linguist List" oraz umieszczone w książce Stevena Pinkera „The Language Instinct” w 1994 roku.
Znaczenie.
Słowo „buffalo” w języku angielskim ma trzy znaczenia:
Jeżeli przypiszemy różnym znaczeniom tego słowa powyższe numery porządkowe, będzie ono wyglądać następująco:
Napisane w bardziej przystępny sposób wygląda następująco:
Jeżeli w zdaniu jest mowa o bizonach amerykańskich, to ze względu na to, że ich nazwa gatunkowa po łacinie brzmi "Bison bison", może ono być zapisane jako:
Podobne zdania.
Podobne zdania i równoważniki zdań istnieją także w innych językach.

</doc>
<doc id="641844" url="https://pl.wikipedia.org/wiki?curid=641844" title="Chmura gwiazd">
Chmura gwiazd

Chmura gwiazd – grupa gwiazd, które dla obserwatora wydają się leżeć blisko siebie, w rzeczywistości jednak nie muszą stanowić gromady. 
Przykładem chmury gwiazd jest Messier 24, fragment Drogi Mlecznej w konstelacji Strzelca.

</doc>
<doc id="641850" url="https://pl.wikipedia.org/wiki?curid=641850" title="Autochtoni">
Autochtoni



</doc>
<doc id="641851" url="https://pl.wikipedia.org/wiki?curid=641851" title="Walter Baade">
Walter Baade

Wilhelm Heinrich Walter Baade (ur. 24 marca 1893 w Schröttinghausen, zm. 25 czerwca 1960 w Getyndze) – niemiecki astronom. Wyemigrował do USA w 1931 roku. W 1958 roku wrócił do Niemiec.
Zasugerował, że supernowe mogą tworzyć gwiazdy neutronowe, odkrył drugi typ cefeid (tzw. gwiazdy typu W Virginis) oraz zidentyfikował Mgławicę Krab jako pozostałość po supernowej z 1054.
Obserwując Galaktykę Andromedy, w 1944 wprowadził pojęcie populacji gwiazd. Wyróżnił dwie populacje, młode nazwał gwiazdami I populacji, stare II populacji. Ta nomenklatura szybko się przyjęła i dziś jest używana powszechnie.
Odkrył 10 planetoid, w tym centaura (944) Hidalgo, (1566) Ikara z grupy Apolla oraz (1036) Ganymeda z grupy Amora.
Od 1931 do 1958 pracował w obserwatorium Mount Wilson.
Nagrody i wyróżnienia.
W 1954 otrzymał Złoty Medal Królewskiego Towarzystwa Astronomicznego, a w 1955 Medal Bruce. W 1958 roku American Astronomical Society przyznało mu nagrodę Henry Norris Russell Lectureship.
W uznaniu jego zasług nazwano planetoidę (1501) Baade oraz krater Baade na Księżycu.

</doc>
<doc id="641852" url="https://pl.wikipedia.org/wiki?curid=641852" title="Uri Awneri">
Uri Awneri

Uri Awneri (hebr. אורי אבנרי), (ur. jako Helmut Ostermann 10 września 1923 w Beckum, zm. 20 sierpnia 2018 w Tel Awiwie) – izraelski działacz społeczny, polityk i publicysta, poseł do Knesetu w latach 1965–1973 oraz 1979–1981.
Życiorys.
Urodził się jako Helmut Ostermann 10 września 1923 w Republice Weimarskiej. W młodości syjonista, należał do organizacji zbrojnej Irgun. Napisał hymn oddziału, w którym służył w czasie I wojny izraelsko-arabskiej.
W wyborach w 1965 po raz pierwszy został wybrany do Knesetu, jako jedyny poseł z listy Meri. W wyborach w 1969 uzyskał reelekcję. W 1973 stracił miejsce w parlamencie. Bez powodzenia kandydował w wyborach w 1977 z listy Szeli jednak ostatecznie wszedł w skład dziewiątego Knesetu 31 stycznia 1979 zastępując Arjego Eli’awa. 13 lutego 1981, niecałe pół roku przed końcem kadencji ustąpił miejsca Walidowi Sadikowi.
W późniejszym okresie jeden z czołowych izraelskich aktywistów pokojowych, przez wiele lat przyjaciel Jasira Arafata. W 1993 wspólnie z żoną, Rachel Awneri, założyli ruch pokojowy Gusz Szalom.

</doc>
<doc id="641854" url="https://pl.wikipedia.org/wiki?curid=641854" title="Karol III z Durazzo">
Karol III z Durazzo

Karol III z Durazzo, zw. Małym (ur. w 1345, zm. 24 lutego 1386 w Wyszehradzie) – król Neapolu w latach 1382–1386, w latach 1383–1386 książę Achai, król Węgier (jako Karol II) w latach 1385–1386 z dynastii Andegawenów. Syn Ludwika z Durazzo, hrabiego Gravina, i Małgorzaty Sanseverino, córki hrabiego Corigliano Roberta Sanseverino. Po mieczu prawnuk króla Sycylii i Neapolu Karola II.
Okres przed objęciem rządów.
W dzieciństwie przebywał na dworze królowej Neapolu Joanny I. Po śmierci ojca (22 lipca 1362) zaopiekował się nim król Węgier Ludwik I Wielki (w Polsce bardziej znany jako Ludwik Węgierski). W 1374 wzrosło jego polityczne znaczenie, gdy obok Ludwika I Wielkiego pozostał jedynym żyjącym męskim przedstawicielem dynastii Andegawenów.
Rządy w Neapolu.
W lutym 1369 ożenił się ze swoją kuzynką, Małgorzatą (jego ojciec, Ludwik z Durazzo i jej ojciec, Karol, byli braćmi). Siostrą matki Małgorzaty, Marii, była królowa Neapolu Joanna I Andegaweńska, która ze względu na brak potomstwa w tym samym roku adoptowała go i uczyniła swoim następcą. Jednakże w 1380 wydziedziczyła Karola, a swoim sukcesorem ustanowiła – także adoptowanego – Ludwika z dynastii Walezjuszów, brata króla Francji Karola V Mądrego. Niezadowolony z tej decyzji Karol, którego poparł papież Urban VI, detronizując Joannę I, wszczął z nią wojnę. W 1381 pokonał ją i uwięził, a także zajął miasto Neapol. 12 maja 1382 oskarżona o spiskowanie na rzecz Walezjuszów Joanna I została uduszona w więzieniu na zamku San Fele. Wówczas Karol koronował się na króla Neapolu. W tym samym czasie pretensje do tronu wysunął uczyniony przez Joannę I następcą Ludwik, który na znak protestu począł tytułować się królem Neapolu. Aż do śmierci Walezjusza (20 września 1384) Karol III z Durazzo musiał odpierać ataki jego wojsk.
Rządy w Księstwie Achai.
7 lipca 1383 zmarł książę Achai Jakub de Baux. Ponieważ Karol III z Durazzo był skoligacony ze zmarłym księciem, a samo księstwo było powiązane z Królestwem Neapolu, przejął w nim władzę.
Rządy na Węgrzech i Chorwacji.
Po śmierci Ludwika Wielkiego w 1382 r. rządy na Węgrzech objęła jego córka Maria. Wobec jej niepełnoletności regentką została wdowa po Ludwiku, Elżbieta Bośniaczka. Szybko jednak regentka utraciła poparcie w kraju. Karol uważał się za ostatniego męskiego potomka dynastii Andegawenów i postanowił zgarnąć tron Węgier i Chorwacji dla siebie. We wrześniu 1385 r. armia Karola wylądowała na chorwackim brzegu Adriatyku. Chorwacki sejm błyskawicznie ogłosił Karola królem. Zachęcony Karol ruszył na dwór królewski w Budzie. Elżbieta Bośniaczka przyjęła Karola tworząc pozory, że zgadza się na jego żądania.
Maria abdykowała a Karol pod koniec grudnia 1385 r. został koronowany w obecności obu byłych królowych. Najprawdopodobniej Karol dał się zwieść Elżbiecie Bośniaczce i poczuł na tyle bezpiecznie, że tuż po koronacji odesłał swój orszak do Neapolu. W rzeczywistości Elżbieta nie darowała Karolowi odebrania tronu jej ukochanej córce i zaplanowała zemstę.
W lutym 1386 r. przy pomocy swego faworyta Mikołaja z Gary Elżbieta zorganizowała morderstwo Karola, którego uważała za uzurpatora na tronie należnym jej córce. Karol umarł 24 lutego 1386 r. po kilkunastu dniach od zamachu na swe życie z powodu zakażenia krwi.
Elżbieta odmówiła Karolowi chrześcijańskiego pochówku a wszystkich biorących udział w zabójstwie Karola wynagrodziła.
Elżbietę zamordowano rok później a Marię uwięziono na okres kilku miesięcy.
Genealogia.
Potomstwo.
Żoną Karola III z Durazzo była jego kuzynka, Małgorzata z Durazzo (ur. 28 lipca 1347, zm. 6 sierpnia 1412), którą poślubił w lutym 1369. Z tego małżeństwa urodziło się troje dzieci: 

</doc>
<doc id="641856" url="https://pl.wikipedia.org/wiki?curid=641856" title="Ludwikowo (województwo pomorskie)">
Ludwikowo (województwo pomorskie)

Ludwikowo (dodatkowa nazwa w j. kaszub. Ludwikòwò; niem. "Ludwigslust") – osada kaszubska w Polsce na Pojezierzu Kaszubskim położona w województwie pomorskim, w powiecie kościerskim, w gminie Kościerzyna.
Osada jest częścią składową sołectwa Częstkowo.
W latach 1975–1998 miejscowość należała administracyjnie do województwa gdańskiego.

</doc>
<doc id="641858" url="https://pl.wikipedia.org/wiki?curid=641858" title="Blister">
Blister

Blister – opakowanie składające się zwykle z warstwy spodniej (na przykład kartonu lub folii, często aluminiowej) i sztywnego, przezroczystego tworzywa sztucznego. Tworzywo to jest tak wyprofilowane, aby widać było produkt umieszczony między tymi warstwami. 
Typowe zastosowania: opakowania tabletek, zabawek, baterii, akcesoriów komputerowych (myszy) i samochodowych (wycieraczki do szyb), monet kolekcjonerskich.

</doc>
<doc id="641859" url="https://pl.wikipedia.org/wiki?curid=641859" title="Heber Curtis">
Heber Curtis

Heber Doust Curtis (ur. 27 czerwca 1872 w Muskegon w stanie Michigan, zm. 9 stycznia 1942 w Ann Arbor) – amerykański astronom, dyrektor obserwatoriów astronomicznych University of Michigan.
Najbardziej jest znany z udziału w 1920 roku, wraz z Harlowem Shapleyem, w Wielkiej Debacie na temat natury mgławic, galaktyk i rozmiarów Wszechświata. Zajął w niej stanowisko, jak się później okazało słuszne, że obserwowane przez astronomów "mgławice spiralne" są w rzeczywistości oddzielnymi galaktykami, podobnymi do naszej, podczas gdy jego oponent przekonywał, że "mgławice" te to chmury gazu w obrębie jednej wielkiej Galaktyki, która wypełnia cały Wszechświat.
Odkrył jedną planetoidę w 1913 roku. Odkrył także cztery obiekty, uznane wówczas za gwiazdy nowe, a po późniejszym poznaniu ich natury, zaliczone do nowej klasy – supernowych; były to: SN 1901B, SN 1912A (niezależny odkrywca: Pease), SN 1914A i SN 1915A.
Na cześć astronoma nazwano krater Curtis na Księżycu.

</doc>
<doc id="641860" url="https://pl.wikipedia.org/wiki?curid=641860" title="Vesto Slipher">
Vesto Slipher

Vesto Melvin Slipher (ur. 11 listopada 1875 w Mulberry, zm. 8 listopada 1969 w Flagstaff) – amerykański astronom, jeden z pionerów astronomii pozagalaktycznej. Laureat szeregu nagród: Medalu Henry’ego Drapera (1932), Złotego Medalu Królewskiego Towarzystwa Astronomicznego (1933) i Medalu Bruce (1935).
Slipher badał obiekty, które później zidentyfikowano jako galaktyki. Odkrył, że układy te oddalają się od Drogi Mlecznej; była to podstawa odkrycia rozszerzania się Wszechświata. Zrobił to, obserwując przesunięcie ku czerwieni i wyjaśniając je efektem Dopplera.
Dorobek naukowy.
Slipher jako pierwszy użył spektroskopii do mierzenia prędkości radialnych „mgławic spiralnych”, gdy nie wiedziano jeszcze, że są one odległymi galaktykami. Jako jeden z pierwszych zasugerował, że Wszechświat jest większy niż nasza Galaktyka. W 1912 roku w Obserwatorium Lowella we Flagstaff w Arizonie zaobserwował linie widma M104 przesunięte ku czerwieni. Na podstawie tych linii wywnioskował, że obiekt ten oddala się z prędkością 3,6 mln km/h – zbyt szybko, żeby mógł znajdować się w Drodze Mlecznej. Pierwszy pomiar wykonał dla mgławicy M31, uzyskując wartość 300 km/s skierowaną w naszą stronę. W następnych latach pomierzył prędkości wielu innych galaktyk spiralnych, z których – jak się okazało – większość oddala się od nas, z prędkościami znacznie przekraczającymi te dla gwiazd.
Te odkrycia, wsparte późniejszymi obserwacjami Miltona Humasona, posłużyły George'owi Lemaître'owi oraz (niezależnie) Edwinowi Hubble'owi do sformułowania związku między odległościami galaktyk a ich „prędkościami ucieczki” od nas, zwanego prawem Hubble’a-Lemaître’a.

</doc>
<doc id="641862" url="https://pl.wikipedia.org/wiki?curid=641862" title="103422 Laurisiren">
103422 Laurisiren



</doc>
<doc id="641863" url="https://pl.wikipedia.org/wiki?curid=641863" title="100049 Cesarann">
100049 Cesarann



</doc>
<doc id="641864" url="https://pl.wikipedia.org/wiki?curid=641864" title="90140 Gomezdonet">
90140 Gomezdonet



</doc>
<doc id="641866" url="https://pl.wikipedia.org/wiki?curid=641866" title="85317 Lehar">
85317 Lehar



</doc>
<doc id="641867" url="https://pl.wikipedia.org/wiki?curid=641867" title="78391 Michaeljager">
78391 Michaeljager



</doc>
<doc id="641868" url="https://pl.wikipedia.org/wiki?curid=641868" title="Isaac Roberts">
Isaac Roberts

Isaac Roberts (ur. 27 stycznia 1829 w Groes, Denbighshire, zm. 17 lipca 1904 w Crowborough) – brytyjski astronom, pionier astrofotografii. Mąż Dorothei Klumpke.
Wykonał między innymi słynne zdjęcie Galaktyki Andromedy, ukazujące jej spiralną strukturę, pierwszy raz w historii. Sugerując się powszechnym wówczas poglądem, że obiekt ten jest tylko mgławicą wewnątrz Drogi Mlecznej, Roberts uznał M31 za tworzący się aktualnie system planetarny podobny do Układu Słonecznego.
W 1901 ożenił się z Dorotheą Klumpke, z którą wspólnie prowadził badania naukowe. 
Roberts opublikował swoje prace w trzech tomach pod tytułem "Photographs of Stars, Star Clusters and Nebulae". Pierwszy ukazał się w 1893, drugi w 1899, trzeci w 1928, pośmiertnie.
Jego własnej konstrukcji aparat fotograficzny znajduje się obecnie w Muzeum Nauki w Londynie.
Fotografie były regularnie wystawiane w Królewskim Towarzystwie Astronomicznym i przyczyniły się do nadania astronomowi w 1895 roku złotego medalu Towarzystwa.

</doc>
<doc id="641870" url="https://pl.wikipedia.org/wiki?curid=641870" title="William Huggins">
William Huggins

William Huggins (ur. 7 lutego 1824 w Londynie, zm. 12 maja 1910 tamże) – brytyjski astronom i fizyk, pionier spektroskopii. Laureat Medalu Copleya.
Życie i twórczość.
Od 1862 badał w swym obserwatorium ciała niebieskie przy pomocy analizy spektralnej, przy czym pierwszy zastosował do nich metodę Dopplera (1868).
Jako pierwszy rozróżnił mgławice od galaktyk (wówczas zwanych mgławicami spiralnymi). Dokonał tego porównując ich widma – zauważył, że widma galaktyk przypominają bardziej widma gwiazd.
Publikacje.
Huggins opublikował:
Zaszczyty.
Za swoje prace i osiągnięcia wielokrotnie nagradzany licznymi medalami:
Członek Royal Society od 1865, w latach 1900–1905 prezes tego stowarzyszenia.
Upamiętnienie.
Na jego cześć nazwano planetoidę (2635) Huggins oraz krater Huggins na Księżycu.

</doc>
<doc id="641871" url="https://pl.wikipedia.org/wiki?curid=641871" title="Szwajcarski Związek Narciarski">
Szwajcarski Związek Narciarski

Szwajcarski Związek Narciarski (niem. "Schweizerischer Skiverband") – szwajcarskie stowarzyszenie kultury fizycznej pełniące rolę szwajcarskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek powstał w 1904 roku. Prezesem jest Duri Bezzola. Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Szwajcarii m.in. poprzez szkolenia zawodników i instruktorów i organizację zawodów.

</doc>
<doc id="641876" url="https://pl.wikipedia.org/wiki?curid=641876" title="Mgławica spiralna">
Mgławica spiralna

Mgławica spiralna jest w astronomii pojęciem historycznym, używanym krótko pod koniec XIX i na początku XX wieku. Nazywano tak galaktyki spiralne – ich obserwacje oraz badania ich widm ujawniały cechy umykające pojęciu mgławicy. Jednocześnie, nie znano wówczas terminu galaktyki, gdyż sądzono, że cały wszechświat zawiera się wyłącznie w Drodze Mlecznej.
Pojęcie mgławicy spiralnej używano jeszcze w latach 40. XX w.

</doc>
<doc id="641877" url="https://pl.wikipedia.org/wiki?curid=641877" title="Uffe Ellemann-Jensen">
Uffe Ellemann-Jensen

Uffe Ellemann-Jensen (ur. 1 listopada 1941 w Haarby, zm. 18 czerwca 2022 w Kopenhadze) – duński polityk i ekonomista, w latach 1982–1993 minister spraw zagranicznych, od 1984 do 1998 lider liberalnej partii Venstre, przewodniczący Partii Europejskich Liberałów, Demokratów i Reformatorów (1995–2000).
Życiorys.
W latach 1962–1964 służył w wojsku, studiował ekonomię na Uniwersytecie Kopenhaskim. Pracował m.in. w duńskich mediach jako dziennikarz i konsultant. Zaangażował się w działalność polityczną w ramach partii Venstre. W 1977 z jej ramienia po raz pierwszy został wybrany do Folketingetu, w duńskim parlamencie zasiadał do 2001. We wrześniu 1982 objął urząd ministra spraw zagranicznych w rządzie, na czele którego stanął Poul Schlüter. Stanowisko to zajmował do stycznia 1993 w czterech kolejnych gabinetach tego premiera. Jako minister był zwolennikiem aktywnego udziału Danii w NATO.
W 1984 został nowym liderem liberałów, zastępując Henninga Christophersena. Zrezygnował z tej funkcji po wyborach parlamentarnych w 1998, kiedy to koalicja ugrupowań centroprawicy pod jego przywództwem nieznacznie przegrała, co wiązało się z pozostaniem w opozycji. Przywództwo w Venstre objął wówczas Anders Fogh Rasmussen. Od 1995 do 2000 Uffe Ellemann-Jensen przewodniczył Partii Europejskich Liberałów, Demokratów i Reformatorów.
Po odejściu z polityki kierował przez kilka lat centrum zajmującym się prawami człowieka i sprawami międzynarodowymi.
Wyróżniony tytułem doktora honoris causa przez Uniwersytet Gdański (2002).
Był ojcem Jakoba i Karen.

</doc>
<doc id="641878" url="https://pl.wikipedia.org/wiki?curid=641878" title="Dziewiątka (bilard)">
Dziewiątka (bilard)

Dziewiątka – jedna z odmian gry w bilard amerykański, rozgrywana przy pomocy białej bili zagrywającej oraz dziewięciu ponumerowanych kolejno bil kolorowych, które należy uderzać od numeru najniższego do najwyższego.
Gra w dziewiątkę jest rozgrywana na takim samym stole, jak inna popularna odmiana bilardu – ósemka.
Cel gry.
Celem gry w dziewiątkę jest prawidłowe wbicie do łuzy bili nr 9.
Przebieg gry.
Ustawienie początkowe.
Na początku partii bile kolorowe ułożone są w charakterystyczny romb położony dłuższą przekątną równolegle do długiego boku stołu. Bila nr 1 musi zostać umieszczona w szczycie rombu, który znajduje się w punkcie głównym, po stronie gracza rozbijającego, natomiast bila nr 9 w jego środku. Położenie pozostałych bil jest dowolne, jednak wszystkie bile muszą się ze sobą stykać. Biała bila przed rozbiciem jest umieszczona w dowolnym miejscu pola bazy po przeciwnej stronie stołu.
Rozbicie.
Przy rozbiciu muszą zostać spełnione następujące warunki:
Jeżeli nie zostaną one spełnione, rozbicie uznawane jest za faul.
W grach turniejowych może być wymagane, by określona liczba bil przekroczyła po rozbiciu linię bazy. Ma to na celu wyeliminowanie rozbijania techniką tzw. "soft break,", tj. delikatnego rozbicia, prowadzącego często do wbicia w sposób kontrolowany bili nr 9 i natychmiastowej wygranej. Przypadkowe wbicie bili nr 9 podczas silnego rozbicia jest nadal dopuszczalne.
Push out.
W pierwszym podejściu po prawidłowym rozbiciu zawodnikowi znajdującemu się aktualnie przy stole przysługuje zagranie specjalne, tzw. "push out". W zagraniu tym gracz nie ma obowiązku zaliczenia kontaktu z żadną bilą ani doprowadzenia bili do bandy. Gracz kończy swoje podejście do stołu niezależnie od tego, czy podczas "push out" została jakakolwiek wbita bila, czy nie, a wszystkie wbite bile wracają na stół. "Push out" musi zostać wcześniej wyraźnie zadeklarowany sędziemu i/lub przeciwnikowi. Następny zawodnik decyduje, czy kontynuuje grę z sytuacji zastanej na stole, czy nakazuje dalszą grę przeciwnikowi. Zagranie to wykonuje się najczęściej, gdy po rozbiciu nie ma możliwości łatwego uderzenia bili o najniższym numerze, przy czym gracz wykonujący "push out" dąży do takiego ustawienia bil na stole, by znaleźć się w sytuacji, którą uważa dla siebie za korzystniejszą, jednak bez zostawiania łatwego zagrania przeciwnikowi, licząc że ten odda mu swoją kolejkę.
Wbijanie bil.
Bile kolorowe mogą być wbijane do łuz w dowolnej kolejności, jednak zawodnik musi uderzyć jako pierwszą tę bilę kolorową, która ma aktualnie najniższy numer na stole. Nie ma obowiązku deklarowania ani wbijanej bili, ani łuzy. Po prawidłowym wbiciu bili do łuzy zawodnik ma prawo do kolejnego uderzenia. Zawodnik może pozostać przy stole tak długo, aż nie uda mu się prawidłowo wbić żadnej bili, spowoduje faul lub zakończy partię. Partia kończy się wraz z prawidłowym wbiciem bili nr 9, także przypadkowym lub podczas rozbicia.
Faule.
Możliwe faule w dziewiątce:
W następstwie faulu następuje zmiana zawodnika przy stole. Zawodnik wchodzący do gry rozpoczyna z białą bilą „w ręce”, tj. może ją umieścić w dowolnym miejscu stołu.
Kolorowe bile, z wyjątkiem bili nr 9, wbite przy faulu lub wybite poza stół nie wracają do gry. Bila numer 9 umieszczana jest w punkcie głównym stołu.
Jeżeli w obrębie jednej partii gracz popełni trzy faule z rzędu, nie wykonując pomiędzy nimi prawidłowego uderzenia, przegrywa on tę partię (tzw. zasada trzech fauli). Po drugim faulu sędzia powinien udzielić mu ostrzeżenia.

</doc>
<doc id="641880" url="https://pl.wikipedia.org/wiki?curid=641880" title="Oś napędna">
Oś napędna



</doc>
<doc id="641881" url="https://pl.wikipedia.org/wiki?curid=641881" title="Abd Al-Rahman Al Sufi">
Abd Al-Rahman Al Sufi

Abd Al-Rahman Al Sufi (, , ur. 7 grudnia 903, zm. 25 maja 986) – perski astronom, znany również jako Abd ar-Rahman as-Sufi, Abd al-Rahman Abu al-Husain, lub krócej Azofi.
Pracował nad tłumaczeniem starożytnych prac dotyczących astronomii. Około 964 roku napisał "Księgę gwiazd stałych", zaktualizowaną wersję Almagestu Klaudiusza Ptolemeusza – od razu wprowadzając swoje poprawki. Późniejsze wydania książki zawierały arabskie ilustracje gwiazdozbiorów. Zajmował się katalogowaniem gwiazd, wiele ich obecnie używanych nazw pochodzi z tamtego okresu.
Imieniem Al Sufiego nazwano krater księżycowy Azofi oraz planetoidę (12621) Alsufi.

</doc>
<doc id="641887" url="https://pl.wikipedia.org/wiki?curid=641887" title="Farby">
Farby



</doc>
<doc id="641888" url="https://pl.wikipedia.org/wiki?curid=641888" title="The Go-Go’s">
The Go-Go’s

The Go-Go’s – amerykańska grupa żeńska, powstała w 1978 roku, w Kalifornii, USA, tworząca muzykę pop/punk rock.
Największe przeboje dziewcząt to "Head Over Heels", "Vacation", "Our Lips Are Sealed" czy "We Got the Beat". W 1984 roku Belinda Carlisle opuściła zespół i każda z dziewczyn rozpoczęła karierę solową. W 1994 roku doszło do reaktywacji zespołu, ale grupa nie istniała zbyt długo. Ponownie każda z dziewczyn zajęła się solową karierą.
W 2021 zespół został wprowadzony do Rock and Roll Hall of Fame.

</doc>
<doc id="641890" url="https://pl.wikipedia.org/wiki?curid=641890" title="Gryfice (stacja kolejowa)">
Gryfice (stacja kolejowa)

Gryfice – stacja kolejowa w Gryficach, w województwie zachodniopomorskim, w Polsce.
W roku 2017 stacja obsługiwała 300–499 pasażerów na dobę.
W 1882 r. Gryfice uzyskały kolejowe połączenie z Goleniowem i Kołobrzegiem (linia czynna do dziś). 14 lat później (w 1896 r.) otwarto wąskotorową linię kolejową o szerokości 750 mm łączącą Gryfice z Niechorzem i Dargosławiem (przez Brojce). 3 lata później przebudowano ją na 1000 mm. W 1903 r. otwarta została końcowa część linii do Stepnicy. 10 lat później połączono Niechorze (przez Pogorzelicę) z Trzebiatowem i Dargosławiem. Od roku 1991 zamykane są kolejne odcinki gryfickiej sieci kolei wąskotorowej, obecnie czynny jest tylko jeden: Gryfice Wąskotorowe – Pogorzelica Gryficka i jest to jedyna czynna linia wąskotorowa w województwie. Obecnie w Gryficach znajduje się muzeum – skansen ze stałą wystawą, m.in. parowozów.
Orientacyjny czas dojazdu koleją do okolicznych miast (najszybszy): Płoty ≈ 11 minut, Trzebiatów ≈ 14 minut, Kołobrzeg ≈ 38 minut, Szczecin ≈ 1 godzina i 20 minut.
Ruch pasażerski na trasie Kołobrzeg - Szczecin Główny obsługują szynobusy bydgoskiej PESY:

</doc>
<doc id="641893" url="https://pl.wikipedia.org/wiki?curid=641893" title="Kościan (stacja kolejowa)">
Kościan (stacja kolejowa)

Kościan – stacja kolejowa w Kościanie, w województwie wielkopolskim, w Polsce, na trasie kolejowej nr 271 Wrocław Główny - Poznań Główny, przy ulicy Dworcowej 1. Według klasyfikacji PKP ma kategorię dworca regionalnego.
Pasażerowie.
W roku 2017 wymiana pasażerska wyniosła 949 tys. osób (2,6 tys. dziennie), co dało jej 95. miejsce w Polsce.
W roku 2018 stacja obsługiwała 2,4 tys. pasażerów na dobę (łącznie 876 tys. osób).
W roku 2019 wymiana pasażerska wyniosła 913 tys. osób (2,5 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 913 tys. osób (2,5 tys. dziennie), co dało jej 80. miejsce w Polsce.
Historia.
Budynek dworca został otwarty w 1856 roku z chwilą uruchomienia połączenia kolejowego na trasie Wrocław - Poznań. Pierwszy regularny kurs składu na trasie miał miejsce 27 października 1856 r. W 1969 rok przeprowadzono elektryfikację odcinka Puszczykówko – Leszno, a co za tym idzie też stacji Kościan. W okresie PRL na frontonie budynku dworcowego od strony miasta zainstalowano jarzeniowy neonowy napis "Dworzec Kolejowy".
Stacja w Kościanie była stacją węzłową, krzyżowały się tu trzy linie kolejowe:
Dziś w pełni czynna jest tylko linia nr 271. Pozostałe są nieczynne, aczkolwiek na linii nr 367 na odcinku Grodzisk Wielkopolski - Kościan stowarzyszenie Grodziskiej Kolei Drezynowej uruchamia przejazdy zabytkowymi drezynami.
Obecnie użytkowana jest niewielka część budynku dworca. W lipcu 2013 roku PKP rozpoczęły remont dworca. 11 kwietnia 2014 roku dworzec został ponownie oddany do użytku pasażerów.
Infrastruktura.
W bliskim sąsiedztwie stacji znajduje się też dworzec autobusowy, obsługiwany głównie przez PKS Leszno.
Stacja Kościan ma dwa perony połączone przejściem podziemnym. Perony 1 nie jest zadaszony i z niego jest bezpośrednie wejście do budynku dworcowego. Posiada on tylko jedną krawędź peronową. Peron 2 jest zadaszony całkowicie.
Stacja Kościan w przeszłości posiadała lokomotywownię i ekspedycję kolejową. Obecnie budynki są nieużywane i postępuje ich dewastacja. Do dziś można na niej przeczytać niemiecką nazwę stacji "Kosten". W chwili obecnej jest nieużywana, a wejście do niej zamurowane.
Przy budynku dworcowym znajduje się kozioł oporowy linii kolejowej nr 366 Kościan - Miejska Górka.

</doc>
<doc id="641898" url="https://pl.wikipedia.org/wiki?curid=641898" title="Robert Blake (admirał)">
Robert Blake (admirał)

Robert Blake (ur. przed 27 września 1598 w Bridgwater, zm. 17 sierpnia 1657 na morzu niedaleko Portsmouth) – jeden z bardziej znaczących admirałów angielskich XVII wieku.
Blake urodził się jako jedno z 13 dzieci handlarza z Bridgwater w Somerset, gdzie uczęszczał do "grammar school" (odpowiednika szkoły podstawowej). Po ukończeniu nauki na Uniwersytecie Oksfordzkim, miał nadzieję na rozpoczęcie akademickiej kariery, jednak jego związki ze znajdującą się w Oksfordzie akademią Merton (jedyną uczelnią w tym mieście sprzyjającą w przyszłej angielskiej wojnie domowej Parlamentowi), a także z uwagi na polityczne i religijne poglądy musiał zrezygnować ze swoich naukowych zamiłowań. Wróciwszy do Bridgwater, prawdopodobnie z powodu śmierci swojej matki w 1638 r., w powszechnym sporze ogarniającym Wielką Brytanię zdecydował się stanąć po stronie Parlamentu.
W polityce.
W 1640 r. Blake został wybrany na członka Parlamentu z Bridgewater. Był to tak zwany „Krótki Parlament” („Short Parliament”) trwający jedynie trzy tygodnie na przełomie kwietnia i maja 1640 r. Gdy wybuchła wojna domowa podczas trwania tzw. „Długiego Parlamentu” („Long Parliament” – trwający do końca wojny domowej w 1653 r.), nie będąc tym razem wybranym na członka parlamentu, Blake rozpoczął swą wojskową karierę walcząc w wojskach Parlamentu, i to pomimo braku jakiegokolwiek doświadczenia w sprawach wojskowych, zarówno lądowych, jak i morskich.
Później w 1653 r. znów wrócił do służby parlamentarnej, stając się członkiem tzw. „Małego Parlamentu” („Little Parliament”), gdy przez kilka miesięcy kurował się z rany otrzymanej w bitwie pod Portland. Gdy wrócił do zdrowia, wrócił do służby na morzu.
Na lądzie.
Najsłynniejszymi wyczynami Blake’a na lądzie były oblężenia Bristolu w lipcu 1643 r., Lyme w kwietniu 1644 r., Taunton w 1645 r. i Dunster w listopadzie 1645 r. Znana jest jego słynna deklaracja z czasu oblężenia Taunton, gdzie powiedział, że ma cztery pary butów i zje trzy, zanim się podda.
Na morzu.
Blake został generałem na morzu (ranga odpowiadająca admirałowi) w 1649 r. Często mówi się o nim jako o „ojcu angielskiej marynarki wojennej”. Przyczynił się w znacznym stopniu do wybudowania największej floty, jaką Anglia kiedykolwiek miała – z kilkudziesięciu okrętów do ponad stu. Był pierwszym dowódcą, który wyprowadził flotę w morze podczas zimy. Rozwinął nowe techniki morskich blokad i desantów. W okresie rekonwalescencji po otrzymanych ranach w 1653 r. napisał „Instrukcje żeglarskie” („Sailing instructions”) oraz „Instrukcje bojowe” („Fighting Instructions”), które stały się podstawą angielskiej taktyki walki na morzu w czasach panowania okrętów żaglowych. Był pierwszym, któremu wielokrotnie powiódł się atak w obecności nadbrzeżnych fortów nieprzyjaciela.
Angielska wojna domowa.
Dnia 11 stycznia 1649 r. książę Rupert prowadził 8 okrętów z niepełnymi załogami do Kinsale w Irlandii w celu przeszkodzenia wojskom Parlamentu w przejęciu Irlandii z rąk Rojalistów. Blake blokował flotę Ruperta w Kinsale od 22 maja, umożliwiając Cromwellowi lądowanie w Dublinie 15 sierpnia 1649 r.
Blake został wyparty przez sztorm w październiku i wtedy Rupert wymknął się do Lizbony, gdzie powiększył swą flotę do 13 okrętów. Blake wyszedł w morze w lutym 1650 r. i zarzucił kotwice koło Lizbony, próbując wywrzeć nacisk na króla Portugalii Jana IV, by ten cofnął swą protekcję dla Ruperta i zmusił go do wypłynięcia z lizbońskiego portu. Po dwóch miesiącach król Portugalii nadal wspierał flotę Ruperta. W tym czasie do Blake’a dołączyły 4 okręty dowodzone przez Edwarda Pophama, który przywiózł ze sobą pozwolenie rządu na rozpoczęcie działań wojennych przeciwko Portugalii.
Książę Rupert dwukrotnie usiłował bez powodzenia przełamać blokadę, która w końcu została zniesiona po tym, jak Blake odpłynął do Kadyksu z 7 statkami, które zdobył po trzygodzinnej walce z 23 okrętami portugalskiej floty. Podczas tej walki utonął portugalski wiceadmirał. Blake 3 listopada w pobliżu Malagi ponownie starł się z Rupertem, tym razem z 6 okrętami, zdobywając 1 okręt. Dwa dni później podczas próby ucieczki z Cartageny inne okręty Ruperta zostały zepchnięte na mieliznę, zabezpieczając panowanie Parlamentu na morzu. W lutym 1651 r. Parlament nagrodził Blake’a kwotą 1000 funtów szterlingów. W czerwcu tego samego roku Blake opanował archipelag Scilly, ostatnią przystań marynarki wojennej Rojalistów. Wkrótce po tym został członkiem Brytyjskiej Rady Stanu.
Pod jego wodzą flota wojenna Parlamentu była zdolna zapewnić ciągłą aprowizację maszerującej na Szkocję armii Cromwella. W końcu 1652 r. zabezpieczone zostały angielskie kolonie w Ameryce.
Pierwsza wojna angielsko-holenderska.
Następne osiągnięcia Blake’a pochodzą z okresu pierwszej wojny angielsko-holenderskiej. Wojna zaczęła się głównie od potyczki między flotą holenderską Maartena Trompa a flotą Blake’a w okolicach Folkestone 29 maja 1652 r. znanej jako bitwa pod Dover.
Właściwa wojna rozpoczęła się w czerwcu wraz z angielską kampanią przeciwko holenderskim Indiom zachodnim i atakiem Blake’a (miał około 60 okrętów) na bałtyckie linie handlowe Holendrów. Blake starał się także zwalczać holenderski handel rybami w rejonie zarówno Bałtyku, jak i Morza Północnego. Dnia 5 października 1652 r. holenderski wiceadmirał Witte Corneliszoon de With, nie doceniając Anglików, spróbował zaatakować Blake’a, jednak warunki pogodowe spowodowały, że to Blake 8 października 1652 r. zaatakował pod Kentish Knock, bijąc Holendrów i zmuszając ich do schronienia się w macierzystych portach.
Angielski rządowi wydawało się, że wojna została praktycznie już rozstrzygnięta i posłał znaczną liczbę okrętów angielskich na Morze Śródziemne. Blake miał tylko 42 okręty gdy został zaatakowany i zdecydowanie pobity przez 88 okrętów Trompa 9 grudnia 1652 r. w bitwie pod Dungeness, tracąc na rzecz Holendrów kontrolę nad kanałem La Manche. W tym czasie wysłane na Morze Śródziemne okręty również zostały pobite w bitwie pod Livorno.
Po generalnej reorganizacji floty Blake pożeglował z około 75 okrętami by odzyskać panowanie nad kanałem La Manche, co udało mu się po pokonaniu Holendrów w bitwie pod Portland. W bitwie pod Gabbard Blake wzmocniony okrętami generałów Richarda Deane’a i George’a Moncka zdecydowanie pobił Holendrów, zatapiając bądź zdobywając 17 okrętów wroga, samemu nie tracąc żadnego. Na skutek tej bitwy Holendrzy zostali zablokowani w swych portach aż do ostatecznej porażki w bitwie pod Scheveningen, w której poległ Maarten Tromp.
Po zawarciu pokoju z Holendrami, Blake mając 24 okręty pożeglował w październiku 1654 r. na Morze Śródziemne, skutecznie powstrzymując Henryka II Gwizjusza od zdobycia Neapolu.
Bej Tunisu.
W kwietniu 1655 r. Blake znów został wysłany na Morze Śródziemne by wyciągnąć rekompensatę od pirackich państw śródziemnomorskich atakujących angielskie statki handlowe. Bej Tunisu nie chciał nawet dyskutować o jakichkolwiek odszkodowaniach. Doszło do walki w Porto Farina, w której eskadra Blake’a zniszczyła dwie nadbrzeżne baterie i 9 algierskich okrętów. Był to pierwszy wypadek, kiedy to okrętom wojennym udało się zniszczyć naziemne baterie bez konieczności wysadzania desantu.
Wojna angielsko-hiszpańska.
W lutym 1656 r. rywalizacja handlowa z Hiszpanią zamieniła się w wojnę. W wojnie tej Blake blokował Kadyks, a podczas tej blokady jeden z jego kapitanów Richard Stayner zniszczył większość hiszpańskiej srebrnej floty. Udało się zdobyć jeden z galeonów, wypełniony skarbami. Straty hiszpańskie ocenia się na 2 miliony ówczesnych funtów szterlingów (czyli około 4200 tys. dukatów). Blake utrzymywał blokadę przez całą zimę, a trzymanie floty na morzu zimą było prawdziwym ewenementem w owych czasach.
W 1657 r. Blake ponownie pokonał hiszpańską flotę w Indiach Zachodnich, przechwytując ją w okolicach Jamajki. Dnia 20 kwietnia 1657 r. Blake całkowicie zniszczył hiszpańską srebrną flotę liczącą 16 okrętów w zatoce Santa Cruz przy wyspie Teneryfa, samemu tracąc tylko jeden okręt. Zwycięstwo odniósł pomimo faktu, że Hiszpanów wspierała dodatkowo artyleria nadbrzeżna.
Śmierć.
W drodze powrotnej z kolejnej akcji pod Kadyksem Robert Blake zmarł, mając już w zasięgu wzroku Portsmouth. Pochowano go w opactwie westminsterskim w obecności Oliviera Cromwella i członków Brytyjskiej Rady Stanu. Po restauracji monarchii król Karol II Stuart nakazał wydobycie jego zwłok i wrzucenie ich do wspólnego grobu.
Rodzina Roberta Blake’a.
Brat Blake’a Benjamin Blake (1614-1689) służył pod wodzą Roberta, później wyemigrował do Karoliny, był ojcem Josepha, gubernatora Karoliny Południowej w latach 1694 oraz od 1696 do 1700 r.
Drugi z braci Blake’a, Samuel, walczył pod dowództwem pułkownika Aleksandra Pophama. W 1645 r. zginął w pojedynku.

</doc>
<doc id="641901" url="https://pl.wikipedia.org/wiki?curid=641901" title="Droga wojewódzka nr 300">
Droga wojewódzka nr 300

Droga wojewódzka nr 300 (DW300) – droga wojewódzka stanowiąca najszybsze i najkrótsze połączenie między Iłową, a Gozdnicą. Jej długość wynosi 11 km; w całości prowadzi przez Bory Dolnośląskie. Droga ta leży w województwie lubuskim, powiecie żagańskim, w gminie Iłowa, oraz w mieście Gozdnica. Rozpoczyna się w Iłowej skrzyżowaniem z DW296, a kończy w Gozdnicy (DW350).

</doc>
<doc id="641902" url="https://pl.wikipedia.org/wiki?curid=641902" title="Miętusia Polana">
Miętusia Polana

Miętusia Polana – polana na Przysłopie Miętusim w Tatrach Zachodnich.
Topografia.
Obejmuje siodło przełęczy, oraz część stoków Doliny Miętusiej i Skoruśniaka. Położona jest na wysokości 1140–1200 m n.p.m. i ze wszystkich stron otoczona jest lasem. Od północnej strony wznosi się nad nią zalesiony Hruby Regiel, w kierunku południowym rozlegają się widoki na Czerwone Wierchy, na zachód na pobliski Kominiarski Wierch, Polanę na Stołach i Zadnią Kopkę. W dolnej zachodniej części Miętusia Polana łączyła się z polaną Niżnia Miętusia Rówień, obecnie miejsce połączenia polan zarasta drzewami. W lesie ponad zachodnią częścią polany zwaną Ogonem wznoszą się dwie turnie: Zawiesista Turnia i dużo niższa od niej Niżnia Zawiesista Turnia.
Opis polany.
Dawniej polana wchodziła w skład Hali Miętusiej, była koszona i wypasana. Trawa jest tutaj dosyć obfita, na łące rośnie wśród traw wiele rzadkich roślin, m.in. omieg górski, storczyca kulista, a nawet bardzo rzadki goździk okazały. Wiosną masowo zakwitają na polanie krokusy.
Nazwa polany pochodzi od sołtysa Miętusa z Cichego, który otrzymał od króla Zygmunta III Wazy prawo do wypasania na niej. Na polanie stało niegdyś małe Schronisko na Przysłopie Miętusim prowadzone przez Bronisławę Staszel-Polankową. Spaliło się w 1987 r.
Polana miała w 1955 r. powierzchnię ok. 13 ha, ale w 2004 r. w wyniku zarośnięcia jej powierzchnia zmniejszyła się o ok. 32%.
Krzyż na Polanie Miętusiej.
Na południowym końcu polany, powyżej Przysłopu Miętusiego, przy niebieskim szlaku turystycznym stoi krzyż papieski, postawiony na pamiątkę pierwszej pielgrzymki Jana Pawła II do Polski. Jest to metalowy krzyż wbudowany w kamienny, murowany cokół z tabliczką z napisem "„Niech zstąpi Duch Twój i odnowi oblicze tej Ziemi”".
Pierwszy krzyż został postawiony na polanie pod Przysłopem Miętusim 11 czerwca 1984 r. jako wotum wdzięczności za wybór na papieża Karola Wojtyły i za jego dwie dotychczasowe pielgrzymki do Ojczyzny w roku 1979 i 1983. Inicjatorem przedsięwzięcia był ks. Zygmunt Malacki, ówczesny rektor kościoła św. Anny na Krakowskim Przedmieściu w Warszawie wraz z grupą przyjaciół z Duszpasterstwa Akademickiego. Pierwszy krzyż długo nie powstał w tym miejscu, został usunięty przez „nieznane” osoby (później odnalazł się w Dzianiszu).
Nowy krzyż został postawiony w tym samym miejscu ponownie z inicjatywy ks. Zygmunta Malackiego i poświęcony przez niego 6 czerwca 1990 r. Krzyż stoi na polanie do dziś. Napis pod krzyżem przypomina słowa Jana Pawła II "„Niech zstąpi Duch Twój i odnowi oblicze tej ziemi”" wypowiedziane na placu Zwycięstwa (obecnie placu marsz. J. Piłsudskiego) w Warszawie w Wigilię Zesłania Ducha Świętego 2 czerwca 1979 r.

</doc>
<doc id="641907" url="https://pl.wikipedia.org/wiki?curid=641907" title="Jüdischer Ordnungsdienst">
Jüdischer Ordnungsdienst

Jüdischer Ordnungsdienst, dosł. Żydowska Służba Porządkowa, zwyczajowo policja żydowska – w okresie II wojny światowej podległe częściowo Judenratom, kolaborujące z nazistowskimi Niemcami, żydowskie jednostki policyjne wewnątrz gett, obozów pracy oraz obozów koncentracyjnych.
Jüdischer Ordnungsdienst było wykorzystywane do rekwizycji, łapanek, eskortowania przesiedleńców oraz akcji deportacyjnych.
Organizacja.
Od grudnia 1940 pierwszym nadkomisarzem Żydowskiej Służby Porządkowej (SP) getta warszawskiego był Józef Andrzej Szeryński, który przeszedł na chrześcijaństwo i zmienił nazwisko z Szenkman, Szynkman bądź Szeinkman. Szeryński był znany ze swojego antysemityzmu i jest podawany jako przykład „nienawidzącego siebie Żyda” (ang. "Self-hating Jew").
Według historyka Raula Hilberga w getcie warszawskim służbę pełniło ok. 2500 żydowskich policjantów (komisarzem był Józef Andrzej Szeryński, a przejściowo Jakub Lejkin), w getcie łódzkim było 1200 osób, a w getcie lwowskim – 500 policjantów z "Ordnungsdienstu". 
Funkcjonariusze policji żydowskiej byli umundurowani lub nosili odznaki lub opaski funkcyjne. Jako środek przymusu byli wyposażeni tylko w pałki. 
Przedwojenny adwokat Stanisław Gombiński był w warszawskiej SP zastępcą kierownika Sekretariatu SP. W styczniu 1943 r. zbiegł na stronę aryjską i tam ukrywał się do wyzwolenia pod pseudonimem „Jan Mawult”. Nieomal natychmiast po wojnie spisał swoje wspomnienia, w których zawarł wiele istotnych informacji o organizacji i wewnętrznych stosunkach tej formacji.
Anatol Chari, policjant w łódzkim getcie, w swoich wspomnieniach z okresu służby w tych oddziałach opisuje pracę przy eskortowaniu dostaw żywności, ochronie magazynów żywności, kontroli pracowników piekarni, a także patrole nakierowane na konfiskatę żywności u mieszkańców. Wskazuje również na udział żydowskich służb porządkowych w oszustwach przy obrocie deficytową w getcie żywnością, wymuszaniu usług seksualnych za żywność. Dramatyczny wydźwięk mają relacje z przygotowania transportów do obozów zagłady, obejmujących coraz to nowe grupy mieszkańców getta.
Funkcjonariuszami byli zwykle młodzi ochotnicy, zajmujący się utrzymaniem porządku w getcie, choć uczestniczący także w patrolach po getcie prowadzonych przez niemieckich żołnierzy oraz wartach przy wejściach do dzielnicy żydowskiej. Szczególnie negatywnie wśród mieszkańców gett odbierano udział funkcjonariuszy w pacyfikacji dzielnicy oraz ich pomoc w organizacji wywozu ludzi do obozów zagłady. 
W większości dużych gett funkcjonariusze policji żydowskiej zostali wymordowani lub wysłani do obozów koncentracyjnych w momencie likwidacji dzielnicy żydowskiej.

</doc>
<doc id="641909" url="https://pl.wikipedia.org/wiki?curid=641909" title="Populus tremula">
Populus tremula



</doc>
<doc id="641910" url="https://pl.wikipedia.org/wiki?curid=641910" title="Fragaria">
Fragaria



</doc>
<doc id="641911" url="https://pl.wikipedia.org/wiki?curid=641911" title="Wętfie (Nowy Klincz)">
Wętfie (Nowy Klincz)

Wętfie (dodatkowa nazwa w j. kaszub. Wãtwié; niem. "Wentfie") – część wsi Nowy Klincz w Polsce, położona w województwie pomorskim, w powiecie kościerskim, w gminie Kościerzyna, na wschodnim skraju Pojezierza Kaszubskiego. Wchodzi w skład sołectwa Nowy Klincz.
W latach 1975–1998 Wętfie administracyjnie należały do województwa gdańskiego.
Od 1992 roku funkcjonuje na jej terenie Osada Burego Misia prowadzona przez Fundację Wspólnoty Burego Misia im. Bogdana Jańskiego.

</doc>
<doc id="641914" url="https://pl.wikipedia.org/wiki?curid=641914" title="Pawica grabówka">
Pawica grabówka

Pawica grabówka ("Saturnia pavonia") – owad z rzędu motyli, należący do rodziny pawicowatych. Długość do 45 mm; skrzydła o rozpiętości 50–60 mm.
Owady dorosłe można spotkać w kwietniu i maju. Samice składają jaja na pędach roślin żywicielskich takich jak brzoza, olsza szara, wierzba, topola osika, poziomka, malina, wrzos czy śliwa tarnina. Gąsienice żerują w lipcu i sierpniu. Jako gąsienice są barwy czarnej, później stają się zielone z czarnymi poprzecznymi pasami, a w ostatnim stadium dodatkowo z żółtymi brodawkami, z których wyrastają kępki czarnych szczecinek. Na przełomie sierpnia i września następuje przepoczwarczenie w dużym gruszkowatym kokonie na roślinie żywicielskiej. W kwietniu następnego roku z poczwarek o charakterystycznym gruszkowatym kształcie wychodzą dorosłe owady. Część poczwarek zimuje dwukrotnie.
Dymorfizm płciowy.
Bardzo silny. Samiec żółtobrązowy, samica szara. Oboje z brązowym rysunkiem i charakterystycznym okrągłym pawim oczkiem na każdym ze skrzydeł.
Typowymi biotopami tego motyla są lasy liściaste, mieszane, bory sosnowe i wrzosowiska.
Galeria.
 

</doc>
<doc id="641915" url="https://pl.wikipedia.org/wiki?curid=641915" title="Saturnia pavonia">
Saturnia pavonia



</doc>
<doc id="641916" url="https://pl.wikipedia.org/wiki?curid=641916" title="Eudia pavonia">
Eudia pavonia



</doc>
<doc id="641917" url="https://pl.wikipedia.org/wiki?curid=641917" title="Ian Sharp">
Ian Sharp

Ian Sharp (ur. 13 listopada 1946 w Clitheroe) - brytyjski reżyser filmowy.

</doc>
<doc id="641920" url="https://pl.wikipedia.org/wiki?curid=641920" title="1,1-Dimetylohydrazyna">
1,1-Dimetylohydrazyna

1,1-Dimetylohydrazyna, UDMH – organiczny związek chemiczny, dimetylowa pochodna hydrazyny, jeden z dwóch izomerów konstytucyjnych dimetylohydrazyny, w którym obie grupy metylowe położone są przy tym samym atomie azotu. W warunkach normalnych jest bezbarwną, oleistą cieczą o zapachu amoniaku. Ma silne właściwości redukujące. Jest higroskopijna. Stosowana między innymi jako jeden ze składników paliwa rakietowego, w produkcji pestycydów (daminozyd) i jako pochłaniacz kwaśnych gazów.
Właściwości.
Bezbarwna ciecz o zapachu amoniaku. Wystawiona na działanie powietrza żółknie absorbując tlen i dwutlenek węgla. Miesza się z wodą, etanolem i naftą. Jej opary są palne przy stężeniu w powietrzu w zakresie 2,5–95%. Jest niewrażliwa na wstrząsy.
Najczęstszymi zanieczyszczeniami są woda i dimetyloamina.
Szkodliwość.
Nie ma pełnych danych na temat toksyczności 1,1-dimetylohydrazyny u ludzi, jednak ze względu na ostrą toksyczność u zwierząt kwalifikuje się ją jako substancję szkodliwą. Przenika przez skórę. Jest produktem rozpadu daminozydu.
UDMH jako paliwo.
UDMH jest stosowana jako ciekłe paliwo rakietowe. Używa się jej w tym celu od połowy lat 50. XX w. Badania nad nią zostały rozpoczęte w ZSRR w 1949 r. Wykorzystuje je wiele współczesnych silników rakietowych, m.in. rakiet Proton, Titan, Delta. Jako paliwo występuje z utleniaczami takimi jak: , IRFNA, ciekły tlen. Często mieszana z hydrazyną. Mieszanka 50% UDMH i 50% hydrazyny, nazywana jest Aerozine 50. Jej specyfikacją jako paliwo jest MIL-D-25064. Może być długo składowana w zbiornikach rakiet.
Cena w 1959 r., w ilościach kilkudziesięciu litrów, wynosiła około 1 USD za kilogram. Jednak z powodu toksyczności jej cena końcowa jest dużo wyższa. W latach 80. XX w. NASA płaciła 24 USD za kilogram.
Nie jest używana np. w silnikach manewrowych, gdzie zastępuje ją monometylohydrazyna, mająca wyższy impuls właściwy.

</doc>
<doc id="641923" url="https://pl.wikipedia.org/wiki?curid=641923" title="Jezioro Wieprznickie">
Jezioro Wieprznickie

Jezioro Wieprznickie (Wieprznica) – jezioro rynnowe na Pojezierzu Kaszubskim (powiat kościerski, województwo pomorskie). Powierzchnia całkowita jeziora wynosi 70,5 ha. Znajduje się na północnym zachodzie od Kościerzyny i jest połączone wąskim przesmykiem z jeziorem Garczyn. Zachodnią linią brzegową prowadzi turystyczny Szlak Kaszubski.

</doc>
<doc id="641925" url="https://pl.wikipedia.org/wiki?curid=641925" title="Outlandish">
Outlandish

Outlandish – duński zespół założony w 1997 roku, w skład którego wchodzą Isam Bachiri, Lenny Martinez i Waqas Qadri. Wychowali się w Brøndby Strand, wielokulturowym przedmieściu Kopenhagi, ale ich korzenie sięgają trzech kontynentów: Isam pochodzi z Maroka, Waqas z Pakistanu, a Lenny z Hondurasu.

</doc>
<doc id="641927" url="https://pl.wikipedia.org/wiki?curid=641927" title="Substancja węglista">
Substancja węglista

Substancja węglista – substancja pochodzenia organicznego, powstała z cząstek pochodzących wprost lub pośrednio z żywych organizmów zwierzęcych lub roślinnych, zawierająca w swym składzie dużą ilość związków organicznych, których głównym składnikiem jest węgiel.
Substancja węglista występuje w postaci okruchów lub laminarnych skupień w skałach osadowych i skaleniach, m.in. w lidycie i iłowcu.

</doc>
<doc id="641928" url="https://pl.wikipedia.org/wiki?curid=641928" title="Kinesteza">
Kinesteza



</doc>
<doc id="641929" url="https://pl.wikipedia.org/wiki?curid=641929" title="Kilometraż">
Kilometraż



</doc>
<doc id="641930" url="https://pl.wikipedia.org/wiki?curid=641930" title="Grzybowski Młyn">
Grzybowski Młyn

Grzybowski Młyn (dodatkowa nazwa w j. kaszub. Grzëbòwsczi Młin; niem. "Ludwigsthal", do 1869 r. "Grzybauer Mühle") – wieś kaszubska na Pojezierzu Kaszubskim w Polsce, położona w województwie pomorskim, w powiecie kościerskim, w gminie Kościerzyna.
Wieś na północnych obrzeżach Wdzydzkiego Parku Krajobrazowego nad rzeką Trzebiochą (dopływ Wdy), wchodzi w skład sołectwa Grzybowo. Znajduje się tu mała elektrownia wodna "Grzybowski Młyn" o mocy 15 kW. Miejscowość znajduje się na turystycznych szlakach Kamiennych Kręgów i Kaszubskim.
W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Grzyb: Grzybowo, Grzybno, Grzybów, Grzybiny, Grzybki, Grzyb, Grzybnica, Grzybowa Góra, Grzybowce, Grzybowszczyzna.
Z kart historii.
W drugiej połowie XIX wieku wieś nosiła niemiecko brzmiącą nazwę Ludwigsthal, która to nazwa przypisana była również do Grzybowa. &lt;br&gt;
Przedwojenny dzierżawca młyna wodnego został zastrzelony przez Niemców we wrześniu 1939 r.

</doc>
<doc id="641933" url="https://pl.wikipedia.org/wiki?curid=641933" title="Andrzej Paczkowski">
Andrzej Paczkowski

Andrzej Paczkowski (ur. 1 października 1938 w Krasnymstawie) – polski historyk, naukowiec, wykładowca akademicki, profesor nauk humanistycznych, a także alpinista. W okresie PRL działacz opozycji demokratycznej, w III RP członek Kolegium Instytutu Pamięci Narodowej dwóch kadencji (1999–2011), następnie do 2016 członek Rady IPN. W latach 1974–1995 (przez siedem kadencji) prezes Polskiego Związku Alpinizmu.
Życiorys.
Okres PRL.
W 1960 ukończył studia na Wydziale Historycznym Uniwersytetu Warszawskiego (jego promotorem był Henryk Jabłoński). W 1966 obronił doktorat, habilitował się w 1975. Do 1974 był zatrudniony w Instytucie Badań Literackich Polskiej Akademii Nauk. W latach 1975–1980 pracował w Bibliotece Narodowej, a w latach 1980–1990 w Instytucie Historii PAN. Początkowo jego zainteresowania naukowe były związane z historią prasy polskiej. W latach 80. był wydawcą wielu materiałów źródłowych związanych z działalnością „Solidarności” w latach 1980–1981, a w 1986 wydał zasadniczo niedostępne wówczas dokumenty KC PZPR w zbiorze "Gomułka i inni. Dokumenty z archiwum KC 1948–1982".
Od września 1980 był członkiem NSZZ „Solidarność”. Był ekspertem Ośrodka Prac Społeczno-Zawodowych przy Krajowej Komisji Porozumiewawczej związku. Jesienią 1981 uczestniczył w formułowaniu programu Klubów Rzeczypospolitej Samorządnej „Wolność-Sprawiedliwość-Niepodległość”. Prowadził wykłady i publikował w prasie związkowej artykuły dotyczące najnowszej historii Polski. Po ogłoszeniu stanu wojennego pisał w drugoobiegowym „Tygodniku Wojennym”, współpracował z „Tygodnikiem Mazowsze”. Był członkiem Społecznego Komitetu Nauki opiniującym wnioski o pomoc finansową dla wydawnictw podziemnych i o stypendia w zakresie nauk humanistycznych. W 1983 był jednym z założycieli Archiwum Solidarności, w ramach którego do 1989 wydano 24 tomy relacji i dokumentów.
III Rzeczpospolita.
W 1990 rozpoczął pracę w Instytucie Studiów Politycznych PAN, gdzie następnie został kierownikiem Zakładu Historii Najnowszej. W 1991 otrzymał tytuł naukowy profesora. Był stypendystą m.in. Instytutu Nauk o Człowieku w Wiedniu (1996), Woodrow Wilson International Center for Scholars w Waszyngtonie (2000–2001), Norweskiego Instytutu Noblowskiego (2002). Wszedł w skład zespołów redakcyjnych „Totalitarian Movements and Political Religions” (Frank Cass Publishers), „Cold War History” (Frank Cass Publishers), „Journal of Cold War Studies” (MIT Press). Został także wykładowcą w Collegium Civitas. Jest autorem wielu monografii poświęconych najnowszej historii Polski, w tym aparatowi represji PRL i przygotowaniom oraz przebiegowi stanu wojennego w Polsce, a także wydawcą źródeł do najnowszej historii Polski. Napisał poświęcony Polsce rozdział "Czarnej księgi komunizmu" (wyd. 1997, wyd. polskie 1999). W latach 90. był ekspertem komisji sejmowych badających kwestię legalności stanu wojennego i postawienia osób za niego odpowiedzialnych przed Trybunałem Stanu.
W 1999 z rekomendacji parlamentarzystów Unii Wolności został powołany w skład Kolegium Instytutu Pamięci Narodowej I kadencji. W 2007 Sejm wybrał go na tę funkcję na II kadencję, był wówczas kandydatem posłów Platformy Obywatelskiej. W 2011 został wybrany do nowo powołanej Rady IPN, a następnie powołany na jej przewodniczącego; organ ten został jednak zniesiony nowelizacją ustawy o IPN w 2016.
W 2002 zasiadł w Radzie Konsultacyjnej Centrum Monitoringu Wolności Prasy Stowarzyszenia Dziennikarzy Polskich. Członek jury Nagrody Literackiej i Historycznej Identitas. W 2013 powołany w skład Rady Muzeum przy Muzeum Historii Żydów Polskich Polin w Warszawie.
W 2019 ukazała się jego biografia, opracowana przez Patryka Pleskota w formie wywiadu, pt. "Góry i teczki. Opowieść człowieka umiarkowanego. Biografia mówiona Andrzeja Paczkowskiego" (IPN, Warszawa 2019, ).
Wśród wypromowanych przez niego doktorów znaleźli się (1993), (1997), Adam Burakowski (2007).
Odznaczenia i wyróżnienia.
W 1980 został odznaczony Srebrnym Krzyżem Zasługi, w 2000 Krzyżem Kawalerskim, a w 2011 Krzyżem Oficerskim Orderu Odrodzenia Polski. Udekorowany nim został podczas II ogólnopolskiego seminarium pt. "Archiwa Przełomu 1989–1991 w czasach przełomu" zorganizowanego w Pałacu Prezydenckim 15 października 2012.
W 2005 otrzymał Srebrny Medal „Zasłużony Kulturze Gloria Artis”.
Wyróżniony ponadto m.in. Nagrodą Publicystyczną im. Juliusza Mieroszewskiego (1995), Nagrodą Naukową KLIO (1996, za książkę "Pół wieku dziejów Polski 1939–1989"), Nagrodą Fundacji na rzecz Nauki Polskiej (1997), Nagrodą Edukacyjną Prezydenta miasta stołecznego Warszawy dla Najlepszego Nauczyciela Akademickiego (2003).
Publikacje.
Jest również autorem biogramu Józefa Światły w "Polskim Słowniku Biograficznym" (tom 51 z 2016).

</doc>
<doc id="641940" url="https://pl.wikipedia.org/wiki?curid=641940" title="Jaworzynka Miętusia">
Jaworzynka Miętusia

Jaworzynka Miętusia lub Jaworzyna Miętusia – niewielka reglowa polana w polskich Tatrach Zachodnich. Położona na wysokości ok. 1250–1290 m na zboczu ponad górnym końcem Stanikowego Żlebu, pomiędzy Czerwonym Gronikiem a Wyżnim Stanikowym Siodłem. Do 1960 r. stał na niej szałas. Niegdyś polana słynęła z pięknych widoków na Tatry. Jednak jej wierzchołkowe partie zarosły lasem, ponadto zmieniono przebieg szlaku turystycznego i obecnie widoki z polanki są bardzo ograniczone.
Dawniej polana miała powierzchnię 11,3 ha i wchodziła w skład Hali Miętusiej. Od dawna nieużytkowana zarasta malinami i lasem, do 2004 r. zarosła w ok. 57%. Możliwe, że spotka ją los innych polanek tatrzańskich – zniknie zarośnięta lasem. Nazwa świadczy, że niegdyś w okalającym ją lesie licznie rosły jawory, obecnie są to niemal wyłącznie świerki. Jest to wtórny las, zmieniony wskutek działalności człowieka w Tatrach – wypalania lasów pod tereny pasterskie i wycinania dla potrzeb hutnictwa niegdyś istniejącego w Tatrach.

</doc>
<doc id="641943" url="https://pl.wikipedia.org/wiki?curid=641943" title="Hern">
Hern

Hern (Hern Myśliwy) – w angielskiej mitologii duch lasu, odpowiednik Pana w greckiej mitologii oraz celtyckiego rogatego boga Cernunnosa.
Po raz pierwszy w literaturze Hern pojawia się w dziele Szekspira Wesołe kumoszki z Windsoru w 1597 roku:
Saksoński bóg mądrości. Jego wizerunek przedstawiony został na kotle z Gundestrup.
Nawiązania.
Postać Herna pojawia się w brytyjskim serialu Robin z Sherwood, gdzie jest przedstawiona jako "Hern myśliwy" i "Hern pan drzew" (poświęcony jest mu odcinek pt. Lord of the trees) zamieszkujący niedostępny las Sherwood. Postać ta przekazuje Robinowi łuk i strzały, a także wysyła go po domniemany symbol Anglii srebrną strzałę. W serialu nie jest jasno określone, czy Hern jest bogiem czy człowiekiem. Pojawia się wśród ludzi jako bóstwo z rogami jelenia, ale także jako zwykły człowiek.
Hern w serialu ukazany jest także jako przeznaczenie Robina, jest z nim nieodłącznie związany. Po śmierci banity powołuje na jego miejsce kolejnego Roberta z Huntingdon. Obu postaciom przedstawia się słowami:
Warto zaznaczyć, że w serialu pojawia się postać króla Ryszarda Lwie Serce – panującego na długo przed Ryszardem II (z którym wiąże się legendę Herna). Zatem korzeni serialowej inkarnacji należy upatrywać w celtyckim Cernunnosie.
Robert Bly w swej pozycji Żelazny Jan porównuje Herna do tytułowego Żelaznego Jana, postaci opisanej w jednej z baśni braci Grimm także pod takim tytułem. Postać ta według Bly'a występuje w mitach wielu kultur i odpowiada za męską inicjację.
Jan Hern (połączenie Herna i Żelaznego Jana) jest głównym bohaterem opowiadań Bartosza Adamiaka, zamieszczonych w zbiorze Sukkub i inne opowiadania.
Linki zewnętrzne.
https://web.archive.org/web/20071112152033/http://www.lugodoc.demon.co.uk/HERNE.HTM

</doc>
<doc id="641944" url="https://pl.wikipedia.org/wiki?curid=641944" title="Wielka Mgławica w Andromedzie">
Wielka Mgławica w Andromedzie



</doc>
<doc id="641947" url="https://pl.wikipedia.org/wiki?curid=641947" title="Klemens Junosza">
Klemens Junosza

Klemens Junosza, właśc. Klemens Szaniawski (ur. 23 listopada 1849 w Lublinie, zm. 21 marca 1898 w Otwocku) – powieściopisarz, nowelista i felietonista polski.
Życiorys.
Syn Władysława, podprokuratora sądu, i Leontyny z Brodowskich (zm. 1855). Wcześnie utraciwszy rodziców, uczył się u pijarów w Łukowie, następnie w Siedlcach (1862–1865). Wskutek trudnych warunków materialnych szkoły nie ukończył, lecz wrócił do Lublina, gdzie kilka lat pracował w Izbie Obrachunkowej.
Po roku 1875 zamieszkał w Warszawie, zajmował się pracą literacką i dziennikarstwem, a także zarządzał majątkiem rodzinnym w Woli Korytnickiej pod Węgrowem. W latach 1877–1883 był sekretarzem redakcji dziennika „Echo”, potem członkiem redakcji „Wieku”. Przez jakiś czas redagował „Wędrowca” oraz wydawnictwo „Biblioteka Dzieł Wyborowych”. Mieszkając w Warszawie, utrzymywał łączność z Lublinem. Liczne teksty opublikował w „Gazecie Lubelskiej” i „Kalendarzu Lubelskim”.
Ożeniony w roku 1875 z córką lubelskiego rejenta Karoliną (Zofią) Piasecką, miał z nią syna. Ona również była literatką, zamieszczała opowiadania w czasopismach lubelskich i warszawskich; w „Kalendarzu Lubelskim” opublikowała sztukę dla dzieci i powieść dla dorastających panien ("Teatr dla dzieci", "Nacię" – obie w 1896 roku).
Szaniawski zmarł na gruźlicę 21 marca 1898 roku w sanatorium w Otwocku. Czyniąc zadość jego woli, pochowano go przy grobie matki na cmentarzu w Lublinie przy ul. Lipowej (kwatera 18b). Rodzinne miasto urządziło pisarzowi uroczysty pogrzeb, który stał się wielką manifestacją ludności i został opisany przez liczne czasopisma polskie. Jeszcze w tym samym 1898 roku na grobie Szaniawskiego stanął okazały i oryginalny pomnik według projektu budowniczego W. Krzesińskiego. Wykonany w zakładzie kamieniarsko-rzeźbiarskim A. S. Timmego w Lublinie, miał kształt zwieńczonej półkoliście kapliczki. Czołową ścianę zdobiły atrybuty pisarskie: pióro i gałązka laurowa, wyżej w arkadowej wnęce umieszczone zostało popiersie portretowe Szaniawskiego dłuta Ludwika Pyrowicza.
W Lublinie na osiedlu Wieniawa istnieje ulica jego imienia. Jego imieniem nazwano również jedną z ulic w krakowskiej dzielnicy Łagiewniki.
Twórczość.
Jako pisarz zadebiutował w czasopiśmie „Kolce” w 1874 roku Szaniawski celował przede wszystkim w małych formach prozatorskich: noweli, opowiadaniu, obrazku, szkicu. W swoich utworach chętnie portretował środowiska chłopskie, drobnoszlacheckie, ale także mieszczan i Żydów warszawskich.
Do Lublina odnosi się opowiadanie "Cud na kirkucie" (1888) oparte na miejscowej żydowskiej tradycji. "Szpada Hamleta" (1894) jest wspomnieniem o starym aktorze teatru lubelskiego, Zarębie. Kilka obrazów z miasta zawiera szkic zatytułowany "Lublin". W Lubartowie zaś umiejscowił akcję powieści "Pan sędzia" (1887) i opowiadania "Dworek przy cmentarzu" (1900).
Był świetnym odtwórcą zwłaszcza typów żydowskich oraz stosunków panujących na wsi i w mieście ("Czarnebłoto", "Pająki", "Łaciarz", "Panowie bracia", "Syzyf", "Synowie pana Marcina", "Buda na karczunku", "Na bruku", "Zagrzebani", "Za mgłą").

</doc>
<doc id="641948" url="https://pl.wikipedia.org/wiki?curid=641948" title="Chopped, Screwed, Live &amp; Unglued">
Chopped, Screwed, Live &amp; Unglued

Chopped, Screwed, Live &amp; Unglued – kompilacja utworów grupy KoЯn, wydana w 2006. Tytuł polski: "Porąbane, skręcone, na żywo i niesklejone". Jest to fan-pack albumu "See You On The Other Side". Zawiera dwie płyty CD i jedną DVD.
Lista utworów.
Płyta #2 – Live &amp; Unglued.
Wszystkie utwory z tej płyty nagrywane były podczas występów na żywo.

</doc>
<doc id="641949" url="https://pl.wikipedia.org/wiki?curid=641949" title="Jezioro Lubiszewskie">
Jezioro Lubiszewskie

Jezioro Lubiszewskie (kasz. "Jezoro Lëbieszewsczé") – przepływowe jezioro rynnowe położone koło Lubiszewa, na pograniczu Pojezierza Kaszubskiego i Równiny Charzykowskiej, w powiecie kościerskim województwa pomorskiego ("Lipuski Obszar Chronionego Krajobrazu"). "Lubiszewskie" zajmuje powierzchnię 77 ha, przepływa przez nie Wda (szlak kajakowych spływów). 
Jezioro znajduje się na północ od Lipusza.

</doc>
<doc id="641950" url="https://pl.wikipedia.org/wiki?curid=641950" title="Włośnica ber">
Włośnica ber

Włośnica ber ("Setaria italica") – gatunek rośliny zbożowej (też pastewna) z rodziny wiechlinowatych (dawniej nazywanych trawami). Znana też jako proso włoskie, czumiza, ber, proso pałkowe, włośnica włoska, szarłat, szczypanki. W Polsce rośnie jako antropofit zadomowiony. Pochodzi ze wsch. Azji, uprawiana głównie na Dalekim Wschodzie.
Morfologia.
Wysokość 0,5-1 m, wiecha kłosokształtna, zwisająca.
Zmienność.
Wyróżnia się 2 podgatunki:

</doc>
<doc id="641952" url="https://pl.wikipedia.org/wiki?curid=641952" title="Cyprian Zdzitowiecki">
Cyprian Zdzitowiecki

Cyprian Zdzitowiecki (ur. ok. 1780, zm. 1848) – pułkownik Wojska Polskiego.
Był szefem batalionu w Pułku 4 Piechoty. Ranny 11 sierpnia 1809 pod Almonacid. Od czerwca 1810 komendant zakładu w Bordeaux. Od kwietnia 1812 dowodził pułkiem do powrotu płk. Tadeusza Wolińskiego. Ranny 28 listopada 1812 nad Berezyną.
Był prezesem komisji województwa podlaskiego. Był także członkiem Towarzystwa Przyjaciół Nauk w Lublinie. Pochowany w Lublinie na cmentarzu przy ulicy Lipowej.

</doc>
<doc id="641954" url="https://pl.wikipedia.org/wiki?curid=641954" title="Pomachromis">
Pomachromis

Pomachromis - rodzaj morskich ryb okoniokształtnych z rodziny garbikowatych. 
Klasyfikacja.
Gatunki zaliczane do tego rodzaju :

</doc>
<doc id="641956" url="https://pl.wikipedia.org/wiki?curid=641956" title="Pristotis">
Pristotis

Pristotis - rodzaj morskich ryb okoniokształtnych z rodziny garbikowatych. 
Klasyfikacja.
Gatunki zaliczane do tego rodzaju :

</doc>
<doc id="641957" url="https://pl.wikipedia.org/wiki?curid=641957" title="Lady Marion">
Lady Marion

Lady Marion – postać z legendy o Robin Hoodzie, w której przedstawiana jest jako jego małżonka czy ukochana.
W serialu Robin z Sherwood jest córką arystokraty, Ryszarda z Leaford, która po jego rzekomej śmierci trafia pod opiekę szeryfa z Nottingham Roberta de Rainault. Na zamku szeryfa Robin uciekając przed Guyem z Gisbourne przypadkowo trafia do jej komnaty. Nazywa ją "Majowym Porankiem". Marion po perypetiach związanych z jej ucieczką przed małżeństwem z baronem de Belleme i uprowadzeniem jej przez tegoż, trafia w końcu do drużyny Robina. Grała ją Judi Trott.
Na płycie Legend zespołu Clannad, będącej ścieżką dźwiękową do filmu, znajduje się utwór pt. "Lady Marian".

</doc>
<doc id="641958" url="https://pl.wikipedia.org/wiki?curid=641958" title="Klikawa (dopływ Metuje)">
Klikawa (dopływ Metuje)

Klikawa (Kliklawa, Bystra, czes. "Slánský potok", "Střela" i "Šnela"; niem: "Schnelle") – potok górski w Sudetach Środkowych, przepływający przez Góry Orlickie i Wzgórza Lewińskie w woj. dolnośląskim.
Uchodzi do Metuje jako lewy dopływ tuż po przekroczeniu granicy z Czechami. Metuje należy do dorzecza Łaby i zlewiska Morza Północnego. Źródła położone są na wysokości ok. 760 m n.p.m., na zachodnim zboczu Jelenia w Górach Orlickich, w okolicy przysiółka Zimne Wody. Potok w górnym biegu spływa stromą, mało zaludnioną doliną, której zbocza miejscami tworzą wąskie głębokie wąwozy. Od Lewina Kłodzkiego potok płynie wzdłuż drogi krajowej nr 8 w kierunku ujścia do Metuje po czeskiej stronie granicy, w okolicy wsi Słone (dzielnica Kudowy-Zdroju). W korycie potoku występują małe progi skalne. Dolina Bystrej należy do ciekawszych dolin Wzgórz Lewińskich.
Zasadniczy kierunek biegu Bystrej jest zachodni. Jest to potok górski, zbierający wody południowych zboczy Wzgórz Lewińskich. Potok w większości swojego biegu nieuregulowany, o wartkim prądzie wody.
Ważniejsze dopływy
Miejscowości przez które przepływa

</doc>
<doc id="641959" url="https://pl.wikipedia.org/wiki?curid=641959" title="Łuna 8K72">
Łuna 8K72

Łuna 8K72 − typ jednej z pierwszych radzieckich rakiet nośnych. Rakieta jest zmodyfikowanym międzykontynentalnym rakietowym pociskiem balistycznym R-7 wyposażonym w dodatkowy stopień górny. Została ona użyta do wyniesienia pierwszych radzieckich sond księżycowych Łuna 1, Łuna 2 i Łuna 3. 8K72 występuje również pod innymi nazwami: A 1 (według nomenklatury Biblioteki Kongresu) i SL-3 (według amerykańskiego Ministerstwa Obrony), zaś numer ten przypisano również rakietom serii Wostok 8K72.

</doc>
<doc id="641961" url="https://pl.wikipedia.org/wiki?curid=641961" title="Copa CONMEBOL 1995">
Copa CONMEBOL 1995

IV Copa Conmebol 1995
1/8 finału (17.10-02.11).
 Ceará SC – SC Corinthians Paulista 1:1 i 2:2, karne 6:7
 América Cali – Barcelona SC 3:1 i 2:0
 Clube Atlético Mineiro – Guarani FC 1:1 i 1:0
 Mineros de Guayana – Independiente Medellín 1:0 i 2:3, karne 4:3
 Gimnasia y Esgrima La Plata – IA Sud América 1:0 i 0:4
 Club The Strongest – Atlético Colegiales 0:0 i 1:2
 Ciclista Lima – CD Cobreloa 4:1 i 2:7
 Defensor Sporting – Rosario Central 1:3 i 1:2
1/4 finału (09-22.11).
 SC Corinthians Paulista – América Cali 2:1 i 1:3
 Clube Atlético Mineiro – Mineros de Guayana 6:0 i 4:0
 IA Sud América – Atlético Colegiales 0:1 i 2:1, karne 3:4
 Rosario Central – CD Cobreloa 2:0 i 3:1
1/2 finału (29.11-07.12).
 América Cali – Clube Atlético Mineiro 4:3 i 0:1, karne 3:4
 Atlético Colegiales – Rosario Central 0:2 i 1:3
FINAŁ.
 Clube Atlético Mineiro – Rosario Central 4:0 i 0:4, karne 3:4
12 grudnia 1995 Belo Horizonte? (?)
 Clube Atlético Mineiro – Rosario Central 4:0
Sędzia: ?
Bramki: ?
Clube Atlético Mineiro: ?
Club Atlético Rosario Central:?
19 grudnia 1995 Rosario? (?)
 Rosario Central – Clube Atlético Mineiro 4:0, karne 4:3
Sędzia: ?
Bramki: ?
Club Atlético Rosario Central: ?
Clube Atlético Mineiro:?

</doc>
<doc id="641963" url="https://pl.wikipedia.org/wiki?curid=641963" title="Pałac Bogusławskiego w Warszawie">
Pałac Bogusławskiego w Warszawie

Pałac Bogusławskiego – pałac znajdujący się przy ul. Żelaznej 97 w warszawskiej dzielnicy Wola. Siedziba domu generalnego Zgromadzenia Sióstr Franciszkanek Rodziny Maryi.
Historia.
Budynek został wzniesiony w 1807 przez Wojciecha Bogusławskiego w wyniku gruntownej przebudowy istniejącego w tym miejscu pałacyku. Źródła podają, że w czerwcu 1780 podczas pobytu w Warszawie Alessandro di Cagliostro, Hrabia di Cagliostro, właściwie Giuseppe Balsamo, miał występ w pałacyku. W tym też roku założył egipską lożę wolnomularską w Warszawie.
Budowla znajdowała się pomiędzy dwiema parterowymi oficynami. Jedna mieściła w sobie mieszkania, druga natomiast wozownie i stajnie. W 1825 pałac zakupił architekt Karol Henryk Gall, po czym go przebudował. Od roku 1862 właścicielem był ks. Julian Feliński. Wraz z bratem, arcybiskupem Zygmuntem, założył w pałacyku szkołę i sierociniec. Opiekę nad nim sprawowało założone przez Felińskiego Zgromadzenie Sióstr Franciszkanek Rodziny Maryi. W 1863 na dziedzińcu ustawiono zachowaną do dzisiaj rzeźbę Matki Boskiej, wykonaną przez Andrzeja Pruszyńskiego. Rzeźbiarz ten stworzył również płaskorzeźbę Chrystusa zamieszczoną w tympanonie. Na fasadzie umieszczono napis po łacinie "Parva sed apta" ("Mała, ale wygodna").
W latach 1940–1943 pałacyk znajdował się w bezpośrednim sąsiedztwie warszawskiego getta. Siostry ze Zgromadzenia przyjęły pod opiekę ok. 11 dzieci żydowskich. Pomagały także w przemycaniu dzieci na stronę „aryjską” (skąd przewożono je do sierocińców lub rodzin na prowincji). W czasie powstania warszawskiego oddziały niemieckie dokonały dużych zniszczeń pałacyku. Został mocno naruszony pożarami, a siostry wywieziono do obozu koncentracyjnego w Ravensbrück.
Został odbudowany po 1945 w stylu klasycystycznym. Zmiany przeprowadziła Beata Trylińska. W obecnym kształcie różni się od pierwotnego. Niezmieniony zachował się portyk dwukolumnowy umieszczony w elewacji przedniej i czterokolumnowy w ogrodowej. Oficyny zostały połączone z korpusem budynku.
W 2017 roku w prawej oficynie pałacu otwarto Muzeum św. Zygmunta Felińskiego.

</doc>
<doc id="641965" url="https://pl.wikipedia.org/wiki?curid=641965" title="Wyżnik">
Wyżnik

Wyżnik – potok górski w Sudetach Środkowych na granicy Wzgórz Lewińskich i Gór Orlickich w woj. dolnośląskim.
Jest to górski potok, należący do zlewiska Morza Północnego, prawy dopływ Klikawy. Źródła położone są na wysokości około 690 m n.p.m. w rejonie przełęczy Polskie Wrota, na wschodnim zboczu góry Gomoła na Wzgórzach Lewińskich w okolicy przysiółka Zielone. Potok w górnym biegu spływa wąską mało zaludnioną Homolską Doliną, której zbocza miejscami tworzą wąskie i głębokie wąwozy. Do Lewina Kłodzkiego potok płynie wzdłuż drogi krajowej nr 8 w kierunku ujścia do Klikawy w Lewinie Kłodzkim, na wysokości około 450 m n.p.m. Długość potoku to około 5,5 km. W korycie potoku występują małe progi skalne. Dolina Wyżnika należy do ciekawszych dolin Wzgórz Lewińskich.
Zasadniczy kierunek biegu Wyżnika jest zachodni. Jest to potok górski zbierający wody z południowych zboczy Wzgórz Lewińskich i północnych zboczy zachodniej części polskich Gór Orlickich (rejon Witowa). Potok w większości swojego biegu jest nieuregulowany, o wartkim prądzie wody. W okresach wzmożonych opadów i wiosennych roztopów stwarza poważne zagrożenie powodziowe. Kilkakrotnie występował z brzegów, podmywając przyległe pobocza drogi.
Ważniejsze dopływy
Miejscowości, przez które przepływa

</doc>
<doc id="641966" url="https://pl.wikipedia.org/wiki?curid=641966" title="Pałac Bogusławskiego">
Pałac Bogusławskiego



</doc>
<doc id="641967" url="https://pl.wikipedia.org/wiki?curid=641967" title="Ziyo">
Ziyo

Ziyo – polski zespół rockowy założony w Tarnowie w 1986 roku.
Historia.
1986 to symbolicznie przyjęty rok rozpoczęcia działalności, mimo iż początki wspólnego muzykowania niektórych jej członków sięgają roku 1984. Debiut sceniczny miał miejsce latem na Festiwalu w Jarocinie, gdzie zespół w składzie: Jarosław Majka – śpiew, Marek Kloch – gitara, Dariusz Derżko – instrumenty klawiszowe, Jerzy Durał – gitara basowa i Krzysztof Krupa – perkusja, został wyróżniony, co skutkowało udziałem w koncercie laureatów oraz zaproszeniem na nagrania studyjne. Pół roku później, już z Jerzym Durałem w roli wokalisty, Ziyo nagrało 2 utwory w warszawskim studio CCS Waltera Chełstowskiego i Igora Czerniawskiego. Są to "Panie Prezydencie" i "Pod jednym niebem". Drugi z nich wydano w 1988 roku na składance Tonpressu "Cisza jest... nic się nie dzieje".
Po Jarocińskim festiwalu rolę lidera i wokalisty przejął basista Jerzy Durał, który od początku był też autorem tekstów piosenek zespołu. Jeszcze jesienią, już jako kwartet bez Jarosława Majki, Ziyo wzięło udział w Festiwalu Mokotowska Jesień, gdzie zajęło 1. miejsce. Nagrodą było zaproszenie przez Program III Polskiego Radia do sesji nagraniowej. Zespół zarejestrował dwa utwory: „Na znak” oraz „Nie wiem (winni zawsze wśród nas)”. "Nie wiem" dotarł do 27. miejsca na liście przebojów Marka Niedźwieckiego.
W marcu 1987, za sprawą TVP Katowice i TVP Kraków, został zrealizowany 20 minutowy recital zespołu, z którego utwór „Nie wiem” nakręcony w industrialnej scenerii opuszczonej fabryki, w formie teledysku emitowany był w Telewizyjnej Liście Przebojów oraz programie "Non Stop Kolor" Wojciecha Manna. We wrześniu, w rzeszowskim Studio RSC, podczas sesji trwającej 250 godzin grupa, przy gościnnym udziale wokalnym Beaty Sawickiej, zarejestrowała nagrania na swoją debiutancką płytę. Ze względu na długi cykl produkcyjny album "Ziyo" został wydany przez Wifon niemal dwa lata później.
Koncert Pożegnanie Karnawału z katowickiego Spodka w lutym 1988, poprzez transmisję telewizyjną dał popularność utworom „Panie Prezydencie”, „Idziemy wytrwale” oraz „Graffiti” na listach przebojów Programu III i Programu IV Polskiego radia. Zespół koncertował na festiwalach i przeglądach w Polsce oraz w Pradze. Na kilku z nich w wyniku powołania do zasadniczej służby wojskowej perkusisty Krzysztofa Krupy w zastępstwie zagrali Jarosław Szlagowski (Opole 1988, Jarocin w Opolu) oraz Jacek Lang (m.in. świnoujska FAMA). Podczas Festiwalu w Jarocinie 1988 został zarejestrowany utwór „Graffiti”, który znalazł się na koncertowej składance "Jarocin '88" Polskich Nagrań, wydanej w następnym roku. Ostatecznie zmiennikiem Krupy został Zbyszek Kumorowski.
Wiosną 1989 roku ukazał się debiutancki album zespołu zatytułowany "Ziyo", którego nakład wyniósł 180 tys. egzemplarzy. Latem grupa nagrała w Izabelin Studio Andrzeja Puczyńskiego utwór „Wyspy (Bliżej gwiazd)”, który zwiastował nową płytę "Witajcie w teatrze cieni". „Wyspy” trafiały na Listę Przebojów Programu III, gdzie przez 2 tygodnie utrzymały się na jej szczycie, przez 6 tygodni piosenka znajdowała się w pierwszej trójce, a przez 12 tygodni była w pierwszej dziesiątce notowania. Zespół wystąpił w konkursie „Polska Promocja” w ramach festiwalu Sopot '89 oraz już z nowym basistą Piotrem Ustapiukiem na Festiwalu w Opolu. Z grupy odszedł Marek Kloch, którego zastąpił na kilka miesięcy Grzegorz Jurkowski.
W 1990 roku w skład grupy weszli: nowy gitarzysta, Adam Słowik, oraz basista, Sławomir Ujek. Adam Słowik w przeddzień wejścia do studia zrezygnoeał z nagrania trzeciej płyty zespołu i wyjechał do USA. W połowie roku ukazał się album "Witajcie w teatrze cieni" nakładem Polskich Nagrań. Nagrania gitarowe do nowej płyty "Gloria" wypełnił Wojciech Klich, który zadebiutował z zespołem w roli scenicznej podczas koncertu „For Solidarity” w ramach Sopot Festiwal '90.
Anglojęzyczna "Gloria" została wydana w 1991 roku w łącznym nakładzie 150 tys. egzemplarzy (MC Brawo, LP Arston, CD Asta). Zespół świętował 5 lecie na Festiwalu w Jarocinie 1991, a TVP przeprowadziła bezpośrednią transmisję z tego wydarzenia.
Jesienią 1992 roku grupa nagrała rockowe wersje kolęd i pastorałek, które wydało na kasecie "Kolędy" Izabelin Studio przed gwiazdką. Miejsce dotychczasowego klawiszowca Dariusza Derżko zajął Adam Prucnal. Gościnnie w nagraniach wzięli udział: Edyta Bartosiewicz – śpiew oraz Sławomir Wierzcholski – harmonijka ustna. Dzięki rejestracji przez TVP niektóre utwory z "Kolęd" były często emitowane na antenie publicznej telewizji.
Ponownie w Izabelin Studio, jesienią 1993 zespół zarejestrował nowe piosenki na płytę "Tetris". Już bez Sławomira Ujka – bas gościnnie nagrywał Paweł Mazur. Pod koniec roku zespół wyjechał do Francji, gdzie nagrał nowe wersje „Isabelle” oraz "Teraz albo nigdy". Znalazły się jako bonusy na nowej płycie.
Na przełomie 1993/1994 piosenka „Magiczne słowa” królowała na listach przebojów. W „Trójce” doszła na szczyt, przez 11 tygodni była w pierwszej dziesiątce, a przez 7 w pierwszej trójce. W podsumowaniu za rok 1994, w plebiscycie Krajowa Lista Przebojów tworzonego poprzez zsumowanie rocznych wyników 17 regionalnych rozgłośni Polskiego Radia piosenka ta zajęła VI miejsce. W roku 1994 ukazała się wydana przez MJM Music PL płyta "Tetris", na której znajdują się takie przeboje jak wspomniane „Magiczne słowa” oraz „Ikar”, „Dwa słońca” i „Ethos”. Po premierze płyty, która ukazała się w połowie roku, zespół odebrał z rąk prezydenta Tarnowa medal za zasługi w promocji miasta i regionu oraz nagrodę finansową, którą przeznaczył na nagranie teledysku do piosenki „Ethos”. Także pozostałe wymienione wcześniej przeboje doczekały się wideoklipów.
Przez cały 1995 rok zespół intensywnie koncertował na wszystkich ważnych imprezach muzycznych w kraju, odbył także specjalną trasę z wykonawcami wydawnictwa MJM oraz nagrał recital Tetris &amp; Bonus w telewizyjnym studio w krakowskim Łęgu. Recital został wyemitowany przez TVP oraz jej ośrodki regionalne. Muzycy Ziyo zapraszani byli przez innych artystów do wspólnych działań. Najbardziej spektakularnym z nich jest udział Durała oraz Klicha w koncercie upamiętniającym Ryszarda Riedla. Wykonali tam wraz z zespołem Dżem utwory „Wokół sami lunatycy” oraz „Boże daj dom”. Zapis z katowickiego Spodka został wydany na trzypłytowym albumie zatytułowanym "List do R. na 12 głosów".
Po kilku latach spektakularnych sukcesów nadszedł czas na spokojną, niezobowiązującą pracę. Z zespołu odchodzi Wojciech Klich i Adam Prucnal. Obaj zaangażowani w inne projekty muzyczne. Od 1997 roku zespół przygotowuje nowe utwory, a w 1998 przed przystąpieniem do nagrań pozyskani zostają basista Piotr Wojtanowski oraz gitarzysta Bartek Kapłoński. Płytę "Spectrum" zespół nagrywa w studio Spaart w Boguchwale oraz w katowickim studio Beat. Członkowie Ziyo sami realizują nagrania, miksują i zajmują się produkcją muzyczną. Album wydaje pod koniec 1998 roku niezależna wytwórnia Ethos. Najczęściej prezentowanymi piosenkami są "Déja vu 1986", "3 x tak", "Czwarty wymiar" i "Ten 1 raz". Do "Déja vu" i "Ten 1 raz" powstają wideoklipy.
W 1999 roku zespół, już z nowym klawiszowcem Mariuszem Dziekanem rejestruje utwór "Strange Love" z repertuaru Depeche Mode, który ukazuje się na składance "Master of Celebration – Polish Artists Present Depeche Mode's".
W prywatnym studio Spectrum Jerzego Durała zespół w 2000 roku rejestruje z nowym gitarzystą Piotrem Sokołowskim przekrojowy materiał, zbiór piętnastu przebojów grupy oraz premierowy utwór "Nie opuszczaj mnie". Płyta została nagrana w nowoczesnej formie na bazie sampli i loopów, przy gościnnym udziale gitarzystów Bartka Kapłońskiego oraz Dariusz Laskowskiego. Płyta pod nazwą "Exlibris - Magiczne numery 1986-2000" zostaje wydana w tym samym roku przez firmę SelleS.
Pod koniec 2004 roku wytwórnia Metal Mind Productions wydaje serię reedycji 6 albumów zespołu, które zawierają dodatkowe nagrania. Po raz pierwszy album "Kolędy" doczekał się wydania płytowego.
Po dwuletniej, zapoczątkowanej w 2002 roku pracy nad nowym materiałem w studio Spectrum, w maju 2005 ukazuje się płyta "Popburger", wydana nakładem Metal Mind Productions. Album został nagrany w składzie: Jerzy Durał – śpiew, klawisze, midi, loopy, Piotr Wojtanowski – bas, gitary akustyczne i elektryczne, Piotr Sokołowski – gitary elektryczne oraz Krzysztof Krupa – bębny. Do tytułowej piosenki nakręcono teledysk. Po nagraniu płyty z zespołu odchodzą Piotr Wojtanowski oraz Krzysztof Krupa. Na ich miejsce przychodzą basista Jacek Bielecki oraz perkusista Sławomir Puka.
Podczas przygotowań do nagrania kolejnej płyty z zespołu odchodzi klawiszowiec Mariusz Dziekan, którego zastępuje Marcin Mączyński. Grupa cały rok 2007 poświęca na pracę nad materiałem na nową płytę, by od początku kolejnego roku rozpocząć nagranie 10 nowych kompozycji. Nagrania zrealizowano w dwóch krakowskich studiach – Nieustraszeni Łowcy dźwięków oraz FPGS. Płyta ukazuje się w marcu 2009 roku nakładem wydawnictwa MTJ. Do piosenek "Sms 636", "Poste Restante" i "T...M...K... (tylko mnie kochaj)" nakręcono teledyski. Płyta była nominowana w kategorii "płyta roku" w plebiscycie TVP1 "Superjedynki 2009".
Od sierpnia 2012 roku zespół koncertuje w składzie: Jerzy Durał – śpiew, Piotr Sokołowski – gitara, Tomasz Stec – instrumenty klawiszowe, Grzegorz Pawelec – gitara basowa oraz Arkadiusz Rębisz – perkusja.
Dyskografia.
źródło:.

</doc>
<doc id="641968" url="https://pl.wikipedia.org/wiki?curid=641968" title="Brian Littrell">
Brian Littrell

Brian Thomas Littrell (ur. 20 lutego 1975 w Lexington w stanie Kentucky) – amerykański wokalista i muzyk pochodzenia szkockiego, jeden z wokalistów Backstreet Boys (od 1993). Zanim zaczął karierę, śpiewał w chórze kościelnym (jest baptystą). W maju 2006 wydał swoją pierwszą solową płytę "Welcome Home".
Po operacji serca w 1998 założył fundację HHC (Healthy Heart Club), by pomagać dzieciom ze schorzeniami serca i ich rodzinom.
2 września 2000 roku poślubił aktorkę i modelkę Leighanne Wallace. 26 listopada 2002 przyszedł na świat ich syn Baylee, cierpiący na chorobę Kawasakiego.
Zmaga się z dysfonią napięcia mięśniowego.

</doc>
<doc id="641969" url="https://pl.wikipedia.org/wiki?curid=641969" title="Kevin Richardson (piosenkarz)">
Kevin Richardson (piosenkarz)

Kevin Scott Richardson (ur. 3 października 1971 w Lexington, w stanie Kentucky) - amerykański piosenkarz, autor tekstów, model i aktor, członek boysbandu Backstreet Boys. 
Życiorys.
Ma włosko-irlandzkie pochodzenie. Syn Jeralda Wayne'a Richardsona (ur. 1942) i Ann Richardson (z domu Littrell), dorastał wraz z dwoma starszymi braćmi - Jeraldem i Timem w Lexington, w stanie Kentucky. Jego matka to młodsza siostra Harolda Briana Littrella, Jr., ojca Briana Littrella. We wczesnych latach szkolnych był członkiem klubu szachowego i występował w szkolych przedstawieniach, m.in. "Bye, Bye Birdie" w Estill County High School w stanie Kentucky. Pełnił rolę quarterbacka drużyny futbolu amerykańskiego. Odgrywał rolę Aladyna i jednego z bohaterów "Wojownicze Żółwie Ninja" na Disney World w Orlando, na Florydzie, gdzie poznał swoją przyszłą żonę Kristin Kay Willits, która była Piękną z bajki "Piękna i Bestia". 17 czerwca 2000 ożenił się z Kristin Kay Willits, z którą ma synów: Masona (ur. 3 lipca 2007) oraz Maxwella (ur. 10 lipca 2013). 
Kariera.
Od 1993 do 23 czerwca 2006 był jednym z pięciu członków boysbandu Backstreet Boys, z którym nagrał w sumie sześć albumów. 29 kwietnia 2012 powrócił do zespołu. Dorabiał wraz z Ashtonem Kutcherem jako model dla Versace.
W 2002 zagrał główną rolę adwokata Billy’ego Flynna w musicalu "Chicago" wystawianym na Broadwayu w Nowym Jorku, londyńskim West End, a także w Toronto (listopad-grudzień 2006). 

</doc>
<doc id="641970" url="https://pl.wikipedia.org/wiki?curid=641970" title="William z Norwich">
William z Norwich

William z Norwich (ur. 1132?, zm. w marcu 1144) – angielski chłopiec, którego śmierć stała się powodem oskarżenia żydowskiej wspólnoty zamieszkującej Norwich o mord rytualny.
Życiorys.
William często gościł w domach żydowskich, handlując z ich mieszkańcami. Z tego też powodu często stykał się z Żydami. W Wielki Wtorek za zgodą owdowiałej matki udał się do Norwich wraz z nieznanym mężczyzną, który podawał się za kucharza jednego z duchownych miasta. 25 marca 1144 roku, w Wielką Sobotę, w lesie w pobliżu Norwich znaleziono zwłoki dwunasto­letniego Williama. Natychmiast po swojej śmierci został obwołany męczennikiem, a później także lokalnym świętym. Stało się to po tym, gdy zaczęto przypisywać mu dokonanie szeregu cudów.
Antyżydowskie nastroje zaczęły przybierać na sile po śmierci Williama w 1144. Jego ciało odnaleziono niedaleko Mousehold Heath, istniejącego do dziś dużego kompleksu leśnego znajdującego się na północny wschód od Norwich. Spekulowano, iż być może zmarł po zjedzeniu trujących grzybów, jednakże miejscowi oskarżyli Żydów o torturowanie i zamordowanie Williama. Tylko interwencja lokalnego szeryfa, reprezentującego władzę królewską, uratowała Żydów przed tłumem. Żydzi znaleźli schronienie na zamku królewskim. Jednakże wydarzenia te przyczyniły się do umocnienia antyżydowskich stereotypów.
Miejscowi duchowni, zwłaszcza biskup Norwich w latach 1146–1174, William de Turbeville, dążył do tego, ażeby ustanawiać lokalne kulty świętych. De Turbeville polecił benedyktyńskiemu mnichowi Thomasowi z Monmouth, który mieszkał w Norwich, napisanie dzieła pt. „"Życie i cuda Św. Williama z Norwich"”. Książka składała się z siedmiu części, z których pierwsza najważniejsza powstała około roku 1150 lub 1154. Thomas zawarł w niej swoje przypuszczenia i dociekania oraz wyznania mnicha Teobalda, który pod wpływem rzekomych cudów konwertował z judaizmu na chrześcijaństwo i wstąpił do klasztoru prowadząc odtąd życie mnicha. Przekazał on Thomasowi informację, że raz w roku w Narbonie we Francji żydowska starszyzna zbiera się, aby przez rzucenie losu wyznaczyć kraj, w którym ma być dokonany coroczny mord rytualny. Według niego Żydzi wierzyli, że nigdy nie powrócą do swej ojczyzny, jeśli co roku nie będą składać ofiary z chrześcijanina „dla pogardy Chrystusa”. W wylosowanym kraju starszyzna żydowska w podobny sposób dokonuje wyboru miasta, skąd pochodzić ma ofiara. W roku 1144 wybór miał paść na Norwich.
Według dociekań, przypuszczeń i zeznań złożonych na łożu śmierci zebranych przez Thomasa, 22 marca 1144 roku, czyli w Wielką Środę i żydowskie święto Paschy, William miał zostać ukrzyżowany w domu Eleazara, najważniejszej żydowskiej osobistości w Norwich. Książka została ukończona ok. 1173 roku i stała się ona źródłem ludowego folkloru oraz późniejszych legend na temat postaci, którą opisuje.

</doc>
<doc id="641971" url="https://pl.wikipedia.org/wiki?curid=641971" title="Nick Carter (muzyk)">
Nick Carter (muzyk)

Nickolas Gene Carter (ur. 28 stycznia 1980 w Jamestown) – amerykański muzyk i wokalista muzyki pop, jeden z członków zespołu Backstreet Boys, aktor, tancerz, producent muzyczny, autor, reżyser, scenarzysta i model.
Życiorys.
Wczesne lata.
Urodził się w Jamestown, w stanie Nowy Jork jako syn Jane Elizabeth Schneck (z domu Spaulding) i Roberta Eugene'a Cartera (1952-2017). Ma pochodzenie angielsko-niemiecko-irlandzko-walijskie. Ma szóstkę rodzeństwa: dwie siostry – Leslie Barbarę (1986–2012) i Robertę 'Bobbie Jean' BJ (ur. 1982) oraz bliźnięta: brata Aarona (1987–2022) i siostrę Angel (ur. 1987), a także przyrodnią siostrę Ginger (ur. 1972) z pierwszego małżeństwa ojca i przyrodniego brata Kadena Brenta (ur. 2005) z nowego małżeństwa ojca. Kilka lat później rodzina przeniosła się do Ruskin. W 2003 jego rodzice się rozwiedli, a jego ojciec wkrótce ożenił się z Ginger R. Elrod.
Kariera.
Carter rozpoczął swoją karierę w młodym wieku, kiedy jego matka zapisała go na lekcje głosu i lekcje tańca w balecie w Karl and DiMarco's School of Theatre and Dance, gdy miał 10 lat. Występował w kilku reklamach. W czwartej klasie w Miles Elementary School zagrał w spektaklu "Upiór w operze". Zrobił także film edukacyjny "Reach For The Book", program "The Klub" i przez dwa lata grał w Tampa Bay Buccaneers. Pojawił się też na kinowym ekranie w filmie fantasy Tima Burtona "Edward Nożycoręki" ("Edward Scissorhands", 1990) u boku Johnny'ego Deppa i Winony Ryder jako dziecko grając na slajdzie Slip 'N Slide. W wieku 11 lat znalazł się w "Mickey Mouse Club".
Jedna z jego nauczycielek tańca, Sandy, umieściła go w swojej pierwszej grupie o nazwie "Nick and the Angels". W latach 1989-1993 Carter nakręcił wiele popularnych piosenek innych artystów, w tym „Breaking Up Is Hard to Do” z repertuaru Neila Sedaki i „Uptown Girl” oraz kilka oryginalnych piosenek, które wykonywał na imprezach. Te nagrania znalazły się w nieoficjalnej wersji zatytułowanej "Before the Backstreet Boys 1989–1993" przez Dynamic Discs, Inc wydanej w październiku 2002. Okazało się, że Nick podczas kilku przesłuchań poznał AJ McLeana i Howiego Dorough, z którymi się zaprzyjaźnił.
Mając trzynaście lat stał się jednym z pięciu wokalistów boysbandu Backstreet Boys. 
W 2002 ukazała się jego solowa płyta "Now Or Never".
Życie prywatne.
Uznany za głównego promotora i przyczynę popularności Paris Hilton. To poprzez związek z Carterem (od stycznia do lipca 2004) Hilton po raz pierwszy została zaprezentowana szerszej publiczności. Od 2008 związał się z Lauren Kitt, którą poślubił 12 kwietnia 2014. Mają syna Odina Reigna (ur. 19 kwietnia 2016) oraz córki Saoirse Reign (ur. 2 października 2019) oraz Pearl (ur. 21 kwietnia 2021)

</doc>
<doc id="641972" url="https://pl.wikipedia.org/wiki?curid=641972" title="Howie Dorough">
Howie Dorough

Howie D, właśc. Howard Dwaine Dorough (ur. 22 sierpnia 1973 w Orlando) – amerykański muzyk i aktor, jeden z wokalistów Backstreet Boys.
Zagrał m.in. w serialach "Sabrina, nastoletnia czarownica" (1998, 2002) i "" (2000).
Urodzony w rodzinie rzymskokatolickiej, ma pochodzenie irlandzkie ze strony ojca – Hoke, oraz portorykańskie ze strony matki Pauli. Ma trzy starsze siostry – Angie, Pollyannę i Caroline Dorough-Cochraine (zm. 1998 na toczeń rumieniowaty układowy) i starszego brata Johna. W 1991 roku ukończył szkołę średnią Edgewater w Orlando, na Florydzie. W latach 2001–2007 spotykał się z Leigh Boniello, z którą ożenił się w dniu 8 grudnia 2007 roku. 6 maja 2009 przyszedł na świat ich syn – James Hoke, za to 16 lutego 2013 roku na świat przyszedł drugi syn Howarda – Holden John.

</doc>
<doc id="641973" url="https://pl.wikipedia.org/wiki?curid=641973" title="Kopka (polana)">
Kopka (polana)

Polana Kopka – niewielka reglowa polana pomiędzy Doliną Kościeliską i Doliną Lejową w Tatrach Zachodnich. Jest to polana podwierzchołkowa, położona na wysokości ok. 1180–1240 m n.p.m. Znajduje się na północno-zachodnim grzbiecie Pośredniej Kopki – jednego z trzech reglowych wzniesień Kościeliskich Kopek&lt;. Należy do Wspólnoty Leśnej Uprawnionych Ośmiu Wsi z siedzibą w Witowie. Porost trawy jest na niej dość obfity. Dawniej wchodziła w skład hali Kopka. Po włączeniu tego obszaru do Tatrzańskiego Parku Narodowego zniesiono jej użytkowanie. W 1955 r. miała powierzchnię ok. 4 ha, ale w 2004 r. w wyniku zarośnięcia jej powierzchnia zmniejszyła się o ok. 41%.
Nie prowadzi przez nią żaden szlak turystyczny, z dostępnych dla turystów szczytów jest też bardzo słabo widoczna.

</doc>
<doc id="641974" url="https://pl.wikipedia.org/wiki?curid=641974" title="Cheiloprion labiatus">
Cheiloprion labiatus

Cheiloprion labiatus – gatunek morskiej ryby z rodziny garbikowatych, jedyny przedstawiciel rodzaju "Cheiloprion" .
Występowanie.
Płytkie wody przybrzeżne, laguny i rafy koralowe Oceanu Indyjskiego i zachodniej części Oceanu Spokojnego, na głębokościach od 1-3 m p.p.m.
Opis.
Ciało krępe, ciemnobrązowe (u młodych osobników matowo pomarańczowe), wargi jasne, wywinięte na zewnątrz, oczy duże. 13 twardych i 13-14 miękkich promieni w płetwie grzbietowej. Żywią się polipami. Pływają w małych stadach lub pojedynczo. Bez znaczenia gospodarczego.

</doc>
<doc id="641977" url="https://pl.wikipedia.org/wiki?curid=641977" title="Gimnasia y Esgrima Jujuy">
Gimnasia y Esgrima Jujuy

Club Atlético Gimnasia y Esgrima de Jujuy – argentyński klub piłkarski z siedzibą w mieście Jujuy. Klub występuje obecnie w drugiej lidze argentyńskiej – Primera B Nacional.
Historia.
Klub założony został w roku 1931 i jest prawdopodobnie głównym klubem północno-zachodniej Argentyny, grającym przez większość czasu w drugiej lidze argentyńskiej i tylko od czasu do czasu w pierwszej.
"El Lobo Jujeno" wygrali w sezonie 1993/94 "Nacional B" (drugą ligę argentyńską) i awansowali do ligi pierwszej, z której spadli w roku 2000. Po dobrym sezonie 2004/2005 GYEJ był drugi za Tiro Federal i ponownie pojawił się w pierwszej lidze.

</doc>
<doc id="641978" url="https://pl.wikipedia.org/wiki?curid=641978" title="Mateusz Żytko">
Mateusz Żytko

Mateusz Żytko (ur. 27 listopada 1982 we Wrocławiu) – polski piłkarz, grający na pozycji obrońcy w KKS Kalisz. Karierę rozpoczynał w Śląsku Wrocław, w którego barwach zadebiutował w I lidze. Później występował w Polonii Warszawa oraz Zagłębiu Lubin, z którym w sezonie 2006/2007 został mistrzem Polski. Od czerwca 2007 do czerwca 2010 był graczem Wisły Płock. Następnie reprezentował barwy Polonii Bytom. 12 lipca 2011 roku podpisał dwuletni kontrakt z Cracovią.
Kariera klubowa.
Śląsk Wrocław.
Mateusz Żytko rozpoczynał piłkarską karierę w Śląsku Wrocław. W sezonie 1999/2000 wywalczył z tym klubem awans do I ligi. Zadebiutował w niej 18 listopada 2000 w wygranym 3:0 meczu z Widzewem Łódź, wchodząc na boisko w 68. minucie za Jacka Imianowskiego. Cztery dni później zagrał w podstawowym składzie w meczu Pucharu Polski przeciwko Legii Warszawa, który jego zespół przegrał 2:6. Do końca sezonu 2000/2001 Żytko wystąpił jeszcze w dwóch innych meczach, a Śląsk uplasował się w ligowej tabeli na 11. pozycji. W kolejnych rozgrywkach młody piłkarz pojawiał się na murawie coraz częściej, zaliczając łącznie 15 występów, w których grał jednak głównie w drugich połowach. Wrocławski zespół nie zdołał utrzymać się w najwyższej klasie rozgrywkowej i zajmując siódmą lokatę w grupie spadkowej został zdegradowany. Po spadku klubu do II ligi, zawodnik wywalczył sobie miejsce w podstawowym składzie, choć początkowo był rezerwowym. W październiku 2002 wraz z Radosławem Janukiewiczem wyjechał na testy do VfL Wolfsburg, jednak nie został graczem niemieckiego klubu. W czerwcu 2003 zainteresowanie nim wyraził Górnik Zabrze i Żytko pojawił się na pierwszym treningu tego klubu przed sezonem 2003/2004.
Zagłębie Lubin i Polonia Warszawa.
Ostatecznie Żytko nie został piłkarzem Górnika, lecz podpisał kontrakt z Zagłębiem Lubin. W nowym klubie zadebiutował 2 sierpnia 2003 w meczu pucharu Polski z Jagiellonią Białystok. Następnie regularnie pojawiał się na boisku, a jego drużyna wywalczyła awans do I ligi. W rundzie jesiennej sezonu 2004/2005 Żytce zdarzały się błędy, ale mimo to nabrał pewności siebie oraz często włączał się w akcje ofensywnego swojego zespołu. Również wiosną był podstawowym zawodnikiem, jednakże w kolejnym sezonie utracił miejsce w pierwszej jedenastce i został przez trenera Franciszka Smudę przesunięty do rezerw. W grudniu 2005 zainteresowanie nim wyraził trener ŁKS-Łódź, Wiesław Wojno, zaś Zagłębie chciało go wypożyczyć na rok do GKS-u Bełchatów. Ostatecznie Żytko na zasadzie bezgotówkowego wypożyczenia trafił do stołecznej Polonii. Zadebiutował w niej w zremisowanym 1:1 spotkaniu z Koroną Kielce, w którym zaprezentował się dobrze – zatrzymywał akcje przeprowadzane przez m.in. Grzegorza Bonina, Krzysztofa Gajtkowskiego czy późniejszego króla strzelców Grzegorza Piechnę. Do końca sezonu zagrał jeszcze w 10 innych meczach, zaś latem powrócił do Zagłębia. W sezonie 2006/2007 wystąpił w jednym ligowym pojedynku, a jego klub po emocjonującej walce z GKS-em Bełchatów został mistrzem Polski.
Wisła Płock.
Pod koniec czerwca 2007 Żytko podpisał trzyletni kontrakt z Wisłą Płock. Zadebiutował w niej 28 lipca w przegranym 0:4 meczu z Polonią Warszawa. W spotkaniu trzeciej kolejki przeciwko Motorowi Lublin strzelił w 74. minucie zwycięskiego gola, a kilka chwil później opuścił boisko po tym jak został ukarany przez arbitra drugą żółtą kartką. W sezonie 2007/2008 zdobył jeszcze jedną bramkę – w meczu ze Śląskiem Wrocław wyprowadził swój zespół na prowadzenie, jednakże rywale strzelili później jeszcze dwa gole i trafienie Żytki okazało się honorowym. W kolejnych rozgrywkach piłkarz był bardziej skuteczny i zdobył cztery bramki, w tym dwie z rzutów karnych w pojedynku z GKS-em Jastrzębie. W czerwcu 2009 był bliski przejścia do Lechii Gdańsk, w której przebywał na testach. Wystąpił w kontrolnym spotkaniu z Pelikanem Łowicz, ale do transferu ostatecznie nie doszło, gdyż działacze gdańskiego klubu nie mogli osiągnąć porozumienia z Wisłą Płock w kwestii kwoty odstępnego. W sezonie 2009/2010 Żytko rozegrał 27 meczów, a Wisła spadła do II ligi. Pod koniec czerwca 2010 przyjechał na testy do Korony Kielce. Zagrał w przegranym 0:2 sparingu z Ruchem Radzionków. Nie przekonał do swoich umiejętności sztabu szkoleniowego i nie został graczem Korony.
Polonia Bytom.
9 lipca 2010 Żytko zagrał w sparingowym spotkaniu w barwach Polonii Bytom przeciwko Rozwojowi Katowice. Kilka godzin po meczu kontrolnym podpisał dwuletnią umowę z bytomskim klubem.
Pogoń Siedlce.
28 lipca 2015 podpisał roczny kontrakt z Pogonią Siedlce.
Statystyki.
Klubowe.
"Aktualne na 18 sierpnia 2019:"
Kariera reprezentacyjna.
Mateusz Żytko został powołany przez Michała Globisza do reprezentacji U-18 na Mistrzostwa Europy 2001 w Finlandii, w których Polacy pokonali w finale Czechów 3:1 i wygrali turniej. Na swoim koncie ma także występy w młodzieżowej kadrze prowadzonej przez Edwarda Klejndinsta. W 2004 wystąpił w meczu kadry B z drugą reprezentacją Turcji. Został w nim ukarany żółtą kartką, a pojedynek zakończył się zwycięstwem Turków 2:0.

</doc>
<doc id="641979" url="https://pl.wikipedia.org/wiki?curid=641979" title="Club Atlético Gimnasia y Esgrima de Jujuy">
Club Atlético Gimnasia y Esgrima de Jujuy



</doc>
<doc id="641980" url="https://pl.wikipedia.org/wiki?curid=641980" title="Batalion Bełt">
Batalion Bełt

Batalion Bełt – jednostka wojskowa Armii Krajowej działająca w okresie okupacji niemieckiej w Polsce w strukturach Wojskowej Służby Ochrony Powstania. Batalion powstał na bazie VI Zgrupowania WSOP i brał udział w walkach w czasie powstania warszawskiego w podobwodzie Śródmieście Południowe.
Okres konspiracji.
Batalion został zorganizowany na przełomie 1940 i 1941 w III rejonie obwodu Śródmieście, który obejmował wówczas Śródmieście, Powiśle i Stare Miasto. Początkowo tworzono go na bazie 331 kompanii, do której w 1943 dołączyła 332 kompania. Do batalionu włączono również pluton saperów. Liczył wówczas 180 żołnierzy. W lipcu 1944 oddział stanowił VI Zgrupowanie Wojskowej Służby Ochrony Powstania. Nazwę batalionu przyjęto od pseudonimu komendanta oddziału plut. Erwina Brenneisena "Bełt".
Teren operacyjny batalionu obejmował ulice: Al. Jerozolimskie - Poznańską - Lwowską - Nowowiejską - Suchą - Wawelską - Raszyńską do Al. Jerozolimskich.
W okresie poprzedzającym wybuch powstania, wiosną 1944, prowadzono penetrację i rozpoznanie obiektów zajmowanych przez nieprzyjaciela na terenie działalności batalionu, m.in. gmachów Ministerstwa Komunikacji na ul. Chałubińskiego i budynku Gimnazjum im. J. Słowackiego na ul. Wawelskiej.
Szlak bojowy.
Teren działań batalionu obejmował Al. Jerozolimskie po stronie nieparzystej, od ul. Marszałkowskiej do placu Trzech Krzyży przez ul. Bracką i Nowy Świat. Najważniejszym zadaniem było uniemożliwienie przemarszów nieprzyjaciela przez Al. Jerozolimskie oraz budowa i obrona przekopu łącznikowego na osi północ - południe w celu zapewnienia łączności między obu częściami Śródmieścia. W obronie przekopu toczono ciężkie walki w pierwszej połowie sierpnia.
Szczególnie ciężkie walki batalion prowadził we wrześniu w celu odbicia budynków Szkoły Pożarnictwa na Nowym Świecie. Obiekt miał ważne znaczenie strategiczne ponieważ zamykał Niemcom dostęp do placu Trzech Krzyży.
W drugiej połowie września nasiliły się niemieckie ataki z rejonu Dworca Głównego wzdłuż ul. Nowogrodzkiej i Al. Jerozolimskich dążące do podzielenia Śródmieścia na dwie części. Na odcinku zniszczono trzy "goliaty" i spalono cztery czołgi. Do końca powstania Niemcy nie zdołali uzyskać przejścia przez Al. Jerozolimskie.

</doc>
<doc id="641982" url="https://pl.wikipedia.org/wiki?curid=641982" title="Club Atlético Colón de Santa Fe">
Club Atlético Colón de Santa Fe



</doc>
<doc id="641983" url="https://pl.wikipedia.org/wiki?curid=641983" title="Club Gimnasia y Esgrima de Jujuy">
Club Gimnasia y Esgrima de Jujuy



</doc>
<doc id="641986" url="https://pl.wikipedia.org/wiki?curid=641986" title="Brat Tuck">
Brat Tuck

Brat Tuck (z ang. Friar Tuck, dosł. Zakonnik Tuck) – postać fikcyjna, która pojawia się w legendzie o Robin Hoodzie jako członek drużyny banitów.
Zazwyczaj przedstawiany jest jako gruby, wolno ruszający się mnich o wesołej naturze.
W serialu "Robin z Sherwood" jest kapelanem szeryfa z Nottingham. Dołącza do drużyny, gdy baron de Belleme uprowadza Lady Marion, którą Tuck do tej pory się opiekował. Z postacią tą w serialu wiążą się wątki synkretyczne, bowiem z jednej strony jest chrześcijańskim duchownym, a z drugiej wznosi zawołanie do Herna "Hern chroń nas" razem z innymi członkami drużyny.
Pojawia się w książce Waltera Scotta Ivanhoe.

</doc>
<doc id="641987" url="https://pl.wikipedia.org/wiki?curid=641987" title="Jezioro Hutowe">
Jezioro Hutowe

Jezioro Hutowe (kaszb. "Jezoro Hùtowé") – przepływowe jezioro rynnowe położone na południowo-wschodnim skraju Pojezierza Kaszubskiego ("Polaszkowski Obszar Chronionego Krajobrazu") w województwie pomorskim (powiat kościerski) na wysokości 135,5 m n.p.m., o powierzchni 105,2 ha i głębokości maksymalnej 16,9 m. Jezioro leży na północ od Nowych Polaszek i jest częścią akwenu jezior polaszkowskich.

</doc>
<doc id="641988" url="https://pl.wikipedia.org/wiki?curid=641988" title="Cheiloprion">
Cheiloprion



</doc>
<doc id="641989" url="https://pl.wikipedia.org/wiki?curid=641989" title="Kerogen">
Kerogen

Kerogen – substancja woskowa, produkt biochemicznego i geochemicznego przeobrażenia substancji pochodzenia roślinnego i zwierzęcego podczas tworzenia się skał osadowych, stanowi pozostałość materii organicznej w postaci drobnych rozproszonych w skałach, czarnych ziaren, nierozpuszczalnych w rozpuszczalnikach organicznych. W warunkach wysokiego ciśnienia i temperatury, pod wpływem procesów diagenezy i metamorfizmu, z kerogenu powstaje ropa naftowa i gaz ziemny. Dlatego kerogen bywa nazywany niedojrzałą ropą.
Kerogen ma ogromne znaczenie w poszukiwaniach ropy naftowej, gazu ziemnego i łupków bitumicznych.
Poprzez technologie termiczne można uzyskać ciekłe paliwo z łupków bitumicznych zawierających kerogen.
Nazwa kerogen została wprowadzona w 1912 przez szkockiego chemika organicznego, Aleksandra Crum Browna.

</doc>
<doc id="641990" url="https://pl.wikipedia.org/wiki?curid=641990" title="Vavaʻu">
Vavaʻu

Vavaʻu – jeden z trzech głównych archipelagów wchodzących w skład Tonga na Oceanie Spokojnym. Składa się z jednej dużej wyspy oraz 40 mniejszych. Vavaʻu wystaje do 204 m ponad poziom morza. Stolicą wyspy jest Neiafu, trzecie co do wielkości miasto na Tonga. Głównym zajęciem mieszkańców jest rybołówstwo. Vavaʻu jest znane ze swoich pięknych, nieskażonych plaż.

</doc>
<doc id="641992" url="https://pl.wikipedia.org/wiki?curid=641992" title="Gatno">
Gatno

Gatno (Jezioro Niedamowskie) (kaszb. "Jezoro Niedamòwsczé") – przepływowe jezioro rynnowe położone na południowo-wschodnim skraju Pojezierza Kaszubskiego ("Polaszkowski Obszar Chronionego Krajobrazu") w powiecie kościerskim (województwo pomorskie) na wysokości 137,1 m n.p.m., o powierzchni 72,6 ha i głębokości maksymalnej 25,2 m. Jezioro leży na południe od Niedamowa i jest częścią akwenu jezior Polaszkowskich.

</doc>
<doc id="642000" url="https://pl.wikipedia.org/wiki?curid=642000" title="Vittorio Messori">
Vittorio Messori

Vittorio Messori (ur. 16 kwietnia 1941 w Sassuolo) – włoski dziennikarz, pisarz i publicysta katolicki.
Ukończył studia na Wydziale Nauk Politycznych Uniwersytetu Turyńskiego, pracę dyplomową pisał u Alessandra Galante Garrone. Wychowany w rodzinie ateistycznej, przyjął katolicyzm w 1964. Był dziennikarzem „La Stampy”.
Przeprowadził wywiad rzekę z Janem Pawłem II "Przekroczyć próg nadziei" w 1994 oraz wywiad rzekę "Raport o stanie wiary" z kard. Józefem Ratzingerem w 1985.

</doc>
<doc id="642004" url="https://pl.wikipedia.org/wiki?curid=642004" title="Smolniki (Niedamowo)">
Smolniki (Niedamowo)

Smolniki (kaszb. "Smólniczi", niem. "Theerofen", dawniej "Smolniki") – część wsi Niedamowo w Polsce, położona w województwie pomorskim, w powiecie kościerskim, w gminie Kościerzyna, na wschodnim krańcu Pojezierza Kaszubskiego. Wchodzi w skład sołectwa Niedamowo.
W latach 1975–1998 Smolniki administracyjnie należały do województwa gdańskiego

</doc>
<doc id="642009" url="https://pl.wikipedia.org/wiki?curid=642009" title="Hrabstwo Graham (Arizona)">
Hrabstwo Graham (Arizona)

Hrabstwo Graham – hrabstwo w USA w południowo-wschodniej części stanu Arizona. W roku 2010 liczba mieszkańców wyniosła 37 220. Stolicą jest Safford. Znajduje się tutaj Rezerwat Indian San Carlos.
Historia.
Hrabstwo Graham powstało w 1881 roku poprzez sececję z południowej części Apache i wschodniej Pinal.
Geografia.
Całkowita powierzchnia: 12 020 km². Z tego 11 990 km² stanowi ląd, a 31 km² (0,25%) woda. Znajduje się tu kilka łańcuchów górskich m.in. Pinaleno.
Religia.
W 2010 roku hrabstwo ma najwyższy odsetek mormonów w stanie Arizona, gdzie 31,6% populacji jest członkami społeczności mormońskiej. Kościół katolicki z 6 kościołami, obejmuje 16,6% populacji i jest drugim co do wielkości związkiem wyznaniowym. 
Protestantyzm w hrabstwie Graham reprezentowany jest przez dwa nurty: ewangelikalizm (5,3%) i głównego nurtu (1,5%). Do największych protestanckich grup wyznaniowych, należą: bezdenominacyjni (1,8%), Zjednoczony Kościół Metodystyczny (1,02%), Kościół Ewangelicko-Luterański Synodu Wisconsin (0,99%), Południowa Konwencja Baptystów (0,74%), zielonoświątkowcy (0,61%) i Kościoły Chrystusowe (0,58%).
Do innych odnotowanych grup należą Serbski Kościół Prawosławny w Ameryce Północnej (0,08%), bahaiści (0,07%), oraz grupy, które nie udostępniły swoich danych statystycznych, jak: "Calvary Chapel" (1 zbór), Zjednoczony Kościół Zielonoświątkowy (1 zbór), czy świadkowie Jehowy (1 zbór).

</doc>
<doc id="642033" url="https://pl.wikipedia.org/wiki?curid=642033" title="Pałac królewski w Nukuʻalofie">
Pałac królewski w Nukuʻalofie

Pałac królewski w Nukuʻalofie – oficjalna rezydencja tongijskiej rodziny królewskiej, znajduje się w północno-zachodniej części miasta Nukuʻalofa, stolicy Tonga na wyspie Tongatapu. Pałac leży niedaleko Oceanu Spokojnego.
Drewniany pałac został zbudowany w 1867 i służył jako oficjalna rezydencja króla Tonga. Nie jest on udostępniony turystom do zwiedzania, aczkolwiek można go obejrzeć z daleka od strony Pacyfiku.
Tongijscy poeci nie odwołują się w swoich utworach bezpośrednio do pałacu ("pālasi"), ale korzystają z omówień i alegorii ("heliaki"), np. "Fanga-tapu" (święta plaża w pobliżu budynku) lub "ʻĀ-maka" (kamienne ogrodzenie).
Stary kamienny murek (ok. 1 m wysokości) otaczający pałac został poświęcony królowi. W 1990 pałac został dodatkowo zabezpieczony metalowym płotem wysokości 3 m.

</doc>
<doc id="642037" url="https://pl.wikipedia.org/wiki?curid=642037" title="Hemiglyphidodon plagiometopon">
Hemiglyphidodon plagiometopon

Hemiglyphidodon plagiometopon - gatunek morskiej ryby z rodziny garbikowatych, jedyny przedstawiciel rodzaju "Hemiglyphidodon" . Gatunek o niewielkim znaczeniu gospodarczym. Hodowany w akwariach morskich.
Występowanie.
Wody przybrzeżne, osłonięte laguny i rafy koralowe zachodniej części Oceanu Spokojnego, na głębokościach od 1-20 m p.p.m.
Opis.
Ciało krępe, ciemnobrązowe, u młodych osobników dołem żółto-pomarańczowe z niebieskimi plamami i liniami na głowie i grzbiecie. 13 twardych i 14-15 miękkich promieni w płetwie grzbietowej. Żywią się glonami. Dorastają do 18 cm długości.

</doc>
<doc id="642038" url="https://pl.wikipedia.org/wiki?curid=642038" title="Ludwik Adam Dmuszewski">
Ludwik Adam Dmuszewski

Ludwik Adam Dmuszewski (ur. 24 grudnia 1777 w Sokółce, zm. 9 grudnia 1847 w Warszawie) – polski aktor, reżyser teatralny, dyrektor Teatru Narodowego, dramatopisarz, dziennikarz, historyk teatru i wydawca. Istotna postać dawnej Warszawy, wolnomularz.
Życiorys.
Urodził się w Sokółce koło Białegostoku, jako syna Jana, rotmistrza kawalerii narodowej, i Magdaleny z Sobolewskich. Uczył się w warszawskich szkołach pijarskich (prawdopodobnie w szkole wojewódzkiej) i bazylianów w Żyrowicach. W roku 1794 był protokolantem Rady Najwyższej Narodowej. Przez kolejne kilka lat gospodarował z ojcem na wsi. ”Pod koniec 1799 przyjechał do Warszawy (miał zamiar przedostać się do Legionów J.H. Dąbrowskiego): za namową W. Bogusławskiego postanowił zostać aktorem i wstąpił do zespołu Teatru Narodowego. Debiutował 15 czerwca 1800 w komedii "Dwóch w jednym". W Teatrze Narodowym działał odtąd do końca życia.” W latach 1825-1827 współkierował teatrem z B. Kudliczem i K. Kurpińskim. Od roku 1827 został jego dyrektorem, drugim obok wcześniej powołanego L. Osińskiego. Od roku 1836 prowadził wykłady w Szkole Dramatycznej obejmujące: krytykę, historię i literaturę dramatyczną. Począwszy od roku 1839 piastował funkcję wiceprezesa Towarzystwa Wsparcia Podupadłych Artystów.
W latach 1810-1811 był członkiem towarzystwa naukowego Sfinks. W roku 1811 podróżował po Europie, odwiedzając kolejno: Niemcy, Francję i Austrię. Od roku 1822 wydawał i redagował Kurier Warszawski, który kupił w 1821 od Brunona Kicińskiego. W roku 1825 został początkowo asesorem, a w 1832 członkiem Dyrekcji Rządowej Teatrów. Cztery lata później (1836) kupił majątek ziemski Dobrzyniec Mały (Mazowsze). Dwukrotnie żonaty: początkowo ze śpiewaczką Zofią Petraschówną (1805), później z Konstancją Pięknowską (1812).
Jako wolnomularz osiągnął najwyższy (VII) stopień wtajemniczenia i sprawował urząd Dyrektora Harmonii Wielkiego Wschodu. Był członkiem 3 lóż: Świątynia Mądrości, Zum goldenen Leuchter (1805) i Świątynia Izis. Zmarł 9 grudnia roku 1847 w Warszawie. Pochowany został na Starych Powązkach (kwatera 4-1/2-16).
Twórczość.
Utwory publikowane.
Drobne utwory i artykuły ogłaszano w czasopismach i zbiorach: "Flora" (1822), "Gazeta Codzienna" (1837, 1843; tu m.in.: ""Synu pierworodny..." Kantata na cześć cesarzewicza Aleksandra" 1837, s. 1902), "Gazeta Korespondenta Warszawskiego i Zagranicznego" (od 1809), "Gazeta Krakowska" (1814, 1837-1838; tu m.in.: "Kantata na zaślubiny córki cesarza" 1837, nr 174; "Kantata na cześć cesarzewicza Aleksandra" 1837, nr 212), "Gazeta Literacka" (1821), "Gazeta Poznańska" (1808, 1814), "Gazeta Warszawska" (1805-1814), "Kolęda na r. 1824" (Warszawa 1823); "Kolęda na r. 1827" (Warszawa 1826; tu m.in.: "Trzy siostry"; "Odbicie"; "Mędrzec i majątek"); "Kolęda na r. 1828" (Warszawa 1827; tu m.in.: "Otóż znowu się rok zmienia..."; "Ślepy"; "Wybór Kasi"; "Prawdziwy bogacz"; "Cudze obiady"; "Udany rumieniec"; "Szpital"; "Koszula"; "Próżność"; "Sędzia"; "Obietnica"; "Podarunek"), "Kurier Warszawski" (wydawca i redaktor 1822-1847; tu m.in.: "Zabłysła chwila radosna..."; "Kantata na cześć cesarza" 1841, nr 124), "Monitor Warszawski" (tu m.in.: "Kantata na 50-letni jubileusz pracy scenicznej Jakuba Hempińskiego, z muzyką J. Elsnera" 1824, nr 13), "Orzeł Biały" (1820), "Pamiętnik Lwowski" (1819), "Pamiętnik Sceny Warszawskiej" (1840-1841), "Pieśni wolnomularskie", Warszawa 1811 (tu oprócz poz. 7, 11, wydano następujące pieśni powst. w latach 1808-1810: "Hymn śpiewany w dzień imienin N∴ P∴ B∴ Axamitowskiego"; "Duetto dla mistrzów"; "Duetto żałobne"; "Łańcuch kończący lożę"; "Podróż braci czeladników"), "Pszczółka Krakowska"; "Śpiewy i arie teatralne i światowe z różnych oper i komedii zebrane", t. 2, Warszawa 1816; "Świat dramatyczny" 1838, "Trzeci Maj" 1843, "Tygodnik Muzyczny" 1820, "Tygodnik Polski i Zagraniczny" (tu: "Wiersz do j. p. K. Kurpińskiego po pierwszym wystawieniu opery "Jadwiga"" 1818, t. 3, s. 117; przedr. zobacz poz. 109, t. 4), "Wanda" 1821; "Wybór pięknych dzieł muzycznych i pieśni polskich", nr 4-6, Warszawa 1803-1805.

</doc>
<doc id="642040" url="https://pl.wikipedia.org/wiki?curid=642040" title="Hemiglyphidodon">
Hemiglyphidodon



</doc>
<doc id="642041" url="https://pl.wikipedia.org/wiki?curid=642041" title="Płaczewo (jezioro)">
Płaczewo (jezioro)

Płaczewo, Jezioro Płaczewskie – jezioro na Kociewiu położone w gminie Starogard Gdański (powiat starogardzki, województwo pomorskie), około 7 km na południe od Starogardu Gdańskiego. Pеłni funkcje rekreacyjno-turystyczne (plaża, domki, bar, wypożyczalnia sprzętu pływającego).
Wymiary.
Powierzchnia całkowita 44,8 hektara, głębokość maksymalna 4,9 metra.
Charakter.
W północnej części jeziora znajduje się niewielka wyspa. Brzegi porośnięte są pasami trzcin, głównie w części wschodniej i północnej. Na wodzie występują grążele i grzybienie. Z wędkarskiego punktu widzenia jest to akwen szczupakowo-linowy. Pozostaje pod zarządem koła PZW ze Starogardu Gdańskiego. Łowione są tu duże liny, karasie, szczupaki, okonie i płocie.
Komunikacja.
Ze Starogardem Gdańskim kąpielisko łączy sezonowa linia autobusowa P (MZK Starogard Gdański). Na miejscu jest też płatny parking.
Legenda.
Według ludowej legendy jezioro powstało z łez wszystkich ludzi, którym w całej historii odmówili pomocy słynący ze skąpstwa, bogaci mieszkańcy wsi Płaczewo. Przeklęła ich uboga wdowa Anna, której dziecko zmarło z powodu ich złego nastawienia do ludzi. W wyniku klątwy wieś zapadła się pod ziemię. 

</doc>
<doc id="642042" url="https://pl.wikipedia.org/wiki?curid=642042" title="Naseryzm">
Naseryzm

Naseryzm – arabska socjalistyczna i nacjonalistyczna doktryna polityczna, bazująca na myśli byłego egipskiego prezydenta Gamala Abdela Nasera. Naseryzm wywierał największy wpływ na politykę panarabską w latach 50. i 60. XX wieku, potem przerodził się częściowo w inne nacjonalistyczne ruchy w latach 70. Sam Nasser zmarł w 1970 roku.
Można dostrzec, że naseryzm był do pewnego stopnia inspirowany kemalizmem, prądem ideowym, który stał się ideologią pierwszej świeckiej republiki w świecie islamu – Turcji.
Ideologia.
Naseryzm był rewolucyjną nacjonalistyczną i panarabską ideologią, która łączyła w sobie mgliście definiowany socjalizm; często rozróżniając go od wschodnio- i zachodnioblokowej myśli socjalistycznej, nazywając go „arabskim socjalizmem”. Naseryzm był ideologią świecką, która doprowadziła do konfliktu z pojawiającymi się ruchami islamskiego radykalizmu, opowiadała się za modernizacją, industrializacją i zniesieniem tradycyjnych podziałów społecznych. Gwałtownie sprzeciwiał się kolonializmowi, jak również syjonizmowi – naseryści twierdzili, iż Izrael jest nowoczesną kolonią zachodnioeuropejską na arabskiej ziemi. W światowej polityce, Nasser odgrywał dużą rolę w Ruchu państw niezaangażowanych.
Obecnie.
Naseryzm ciągle pojawia się w niektórych państwach arabskich, jednak jest ruchem raczej marginalnym, kultywowanym przez niewielkie partie opozycyjne, niektórych pisarzy i intelektualistów. Gdy Nasser rządził Egiptem, wprowadził tam autorytarny system jednopartyjny; dzisiejsi naseryści opowiadają się za układem demokratycznym i podkreślają modernizacyjne i sekularyzacyjne elementy doktryny naseryzmu. Jednakże niektórzy naseryści narzekają na autokratyczne praktyki wewnątrz ich własnego ruchu. Dodatkowo, partie naserystowskie osiągają mizerne poparcie w Egipcie, ponieważ, zdaniem jednego z ich liderów, ideologia na której bazują, nie odnosi się już do egipskiego narodu.

</doc>
<doc id="642046" url="https://pl.wikipedia.org/wiki?curid=642046" title="Colo Colo">
Colo Colo



</doc>
<doc id="642066" url="https://pl.wikipedia.org/wiki?curid=642066" title="Brian Tutunick">
Brian Tutunick

Brian Tutunick pseudonim Oliwia Newton Bundy (ur. 31 marca 1968) – amerykański muzyk i instrumentalista. Znany z występów w zespole muzycznym Marilyn Manson, którego był gitarzystą oraz Collapsing Lungs (L.U.N.G.S.). Jego pseudonim pochodzi od nazwisk wokalistki Olivii Newton John i mordercy Teda Bundy.

</doc>
<doc id="642069" url="https://pl.wikipedia.org/wiki?curid=642069" title="Bukiew">
Bukiew

Bukiew – owoc roślin z rodzaju buk ("Fagus"). Trójgraniasty, brązowy orzeszek, pojedynczy lub zebrany po 2–3 w zdrewniałej okrywie (kupuli). Owoce wraz z okrywą tworzą owoc zbiorowy otwierający się (pękający) po dojrzeniu. Budowa i cechy owoców zbiorowych (trzonek, długość okrywy i budowa wyrostków) mają istotne znaczenie taksonomiczne dla identyfikacji gatunków w obrębie rodzaju. Owoce są jadalne i stanowią pożywienie wielu zwierząt, bywają też spożywane przez ludzi. Wyrabia się z nich olej jadalny i techniczny. Zbierane są i wykorzystywane jako materiał siewny do uprawy buka w gospodarce leśnej.
Budowa.
Owoce zbiorowe rozwijają się na grubych, sztywnych i krótkich trzonkach (do 2,5 cm długości), wyjątkowo trzonki bywają cienkie i długie (u gatunku buk Englera "F. engleriana" osiągają do 10 cm długości). Okrywy mają u większości gatunków od 1,5 do 2,5 cm długości, ale u buka japońskiego "F. japonica" i "F. lucida" są krótkie – nie przekraczają 1 cm długości i nie zakrywają orzeszków. Od zewnątrz okrywy pokryte są mniej lub bardziej gęsto kolczastymi wyrostkami, które u niektórych gatunków (np. buk karbowany "F. crenata" i buk wschodni "F. orientalis") są u nasady okrywy wąskolistkowate, a u buka japońskiego "F. japonica" i "F. lucida" są trójkątne. Masa 1000 orzeszków u buka zwyczajnego wynosi 250 g.
Owoce buka są jednonasienne (rzadko dwunasienne) i bezbielmowe. 
Rozwój.
Nasiona buka zawiązują się powoli. W przypadku buka zwyczajnego od zapylenia do zapłodnienia zalążków mijają ok. trzy tygodnie. Potem początkowo powoli, z czasem coraz szybciej rozwijają się owoce, dojrzewając po ok. 4 miesiącach. Po dojrzeniu okrywy owocowe pękają i się rozchylają, a orzeszki wypadają. W nieregularnie występujących latach urodzajnych na 1 m² dna lasu bukowego spada od 200 do 600 orzeszków. W warunkach naturalnych bukiew spadając z drzew przemieszczana jest na niewielkie odległości przez wiatr. Istotne znaczenie dla ich rozprzestrzeniania mają zwierzęta (zoochoria): wiewiórkowate, myszowate, niektóre ptaki (np. sójka zwyczajna, zięba zwyczajna i gołąb grzywacz). Urodzaj bukwi jest bardzo nierównomierny w różnych latach – zdarzają się lata tzw. głuche lub bardzo urodzajne. Te ostatnie występują w odstępach od 2 do 21 lat, średnio co 9–10 lat, jednak wystarczający urodzaj dla skutecznego obsiewu i zaspokojenia potrzeb w zakresie nasiennictwa zdarza się co 3–4 lata.
Choroby i szkodniki.
Bukiew łatwo pleśnieje i dlatego przechowywana musi być odpowiednio podsuszona i w chłodni. Rozwija się na niej też grzybnia takich gatunków jak: płomienniczek owocolubny (też nazywany mięsichą bukową) "Flammulaster carpophilus" (syn. "Naucoria carpphila") i rozszczepka pospolita "Schizophyllum commune". Częstym i związanym z nasionami buka owadem jest pachówka bukwióweczka "Laspeyresia fagiglandana" z rodziny zwójkowatych. Jej gąsienice wyjadają nasiona i opuszczają orzeszek okrągłym otworem, zimując w ściółce.
Skład, znaczenie i zastosowanie.
Orzeszki zawierają dużo tłuszczów (40–52% w stanie podsuszonym) oraz ok. 8 do 29% białek, a poza tym także: węglowodany (ok. 1%), skrobię (0,8%), celulozę, kwas kumarowy, waniliowy, ferulowy, jabłkowy i cytrynowy, ok. 6% składników mineralnych i do 16% wody. Orzeszki są jadalne dla ludzi oraz wielu zwierząt (stanowią ulubione pożywienie dzików, karmiono nimi świnie). Można z nich wyrabiać olej jadalny i techniczny (tłoczony na zimno).
Owoce jadalne i jako pasza.
Bukiew, głównie dzięki wysokiej zawartości tłuszczów stanowi ważny składnik pożywienia wielu zwierząt, a w okresach niedostatku pożywienia – także ludzi. Orzeszki są jednak szkodliwe dla zdrowia człowieka w przypadku spożywania ich w dużych ilościach w stanie surowym, z uwagi na obecność szkodliwej faginy (olej z nich jest nieszkodliwy). Fagina w większych ilościach ma działanie halucynogenne i toksyczne. Przed spożyciem orzeszki należy wyprażyć (fagina szybko rozkłada się w wysokiej temperaturze). Olej z bukwi w Niemczech dodawano do sałatek i wyrabiano z niego margarynę. Olej ten jest jasny, ma przyjemny smak, nie ma zapachu i nie jełczeje podczas przechowywania. We Francji smażone orzeszki stanowiły surogat kawy. Orzeszki amerykańskiego buka wielkolistnego spożywane były przez Indian zarówno surowe, jak i suszone oraz duszone i tłuczone z innymi owocami. 
Bukiew była ceniona jako pasza dla świń, jest też chętnie zjadana przez dziki i ptaki oraz magazynowana przez myszy i wiewiórki, ale dla innych zwierząt nie jest zalecana i uważana jest za szkodliwą.
Materiał siewny.
Bukiew jako materiał nasienny zbierana jest po dojrzeniu jesienią (w Polsce owoce buka zwyczajnego zbiera się w październiku, kiedy najintensywniej opadają z drzew). Po zbiorze owoce rozkładane są cienką warstwą w celu podsuszenia. Wysiewa się je jesienią lub wiosną, przykrywając warstwą ziemi grubości 2–3 cm. Stosuje się według zasad hodowli lasu 5 kg, a wg innych źródeł i ok. 6 kg orzeszków w celu obsiania 1 ara, co pozwala na uzyskanie z takiej powierzchni 8 tys. do ponad 12 tysięcy siewek. Dla zabezpieczenia owoców o odpowiednich cechach (pochodzących z wartościowych pod względem genetycznym i produkcyjnym drzew) wyznacza się w lasach bukowych drzewostany nasienne. Orzeszki buka zbiera się ręcznie, zmiata lub zgrabia, ewentualnie zbiera z rozkładanych pod drzewami folii lub siatek.

</doc>
<doc id="642070" url="https://pl.wikipedia.org/wiki?curid=642070" title="Halina Jawor">
Halina Jawor

Halina Jawor – polska piosenkarka, wokalistka zespołu Krywań.
Absolwentka szkoły muzycznej I stopnia w Zakopanem. Studiowała na wydziale Muzyki Rozrywkowej Akademii Muzycznej w Katowicach, w trakcie jednak przerywając edukację. Od 1998 roku współpracuje z Romualdem Lipką, a w 2000 roku wraz z Krzysztofem Cugowskim nagrała tytułową piosenkę do serialu "Adam i Ewa". Ma na swoim koncie dwie solowe płyty: "The Duke", nagraną wspólnie z Waymanem Thompsonem, oraz album "Co się komu śni" wydany w 2005 roku. W 2005 roku wzięła także udział w nagraniu charytatywnego singla pt. "Pokonamy fale".

</doc>
<doc id="642073" url="https://pl.wikipedia.org/wiki?curid=642073" title="Hypsypops rubicundus">
Hypsypops rubicundus

Hypsypops rubicundus – gatunek morskiej ryby z rodziny garbikowatych, jedyny przedstawiciel rodzaju "Hypsypops" . Hodowany w akwariach morskich. Spotykany pod nazwą garibaldi.
Nazwy synonimiczne.
Występowanie: rafy koralowe wschodniej części Oceanu Spokojnego wzdłuż wybrzeży Ameryki Północnej, na głębokościach od 1-30 m p.p.m.
Opis.
Ciało krępe, pomarańczowo-czerwone do czerwonego, u młodych osobników występują niebieskie plamki na ciele i niebieskie krawędzie płetw. 12 twardych i 16-17 miękkich promieni w płetwie grzbietowej. Żywią się bezkręgowcami. Dorastają do 30 cm długości.

</doc>
<doc id="642075" url="https://pl.wikipedia.org/wiki?curid=642075" title="Sara Lee Lucas">
Sara Lee Lucas

Sara Lee Lucas właściwie Fred Streithorst (ur. 17 czerwca 1971 roku), to amerykański muzyk i instrumentalista. Znany z występów w grupie muzycznej Marilyn Manson w latach 1990-1994 w której grał na perkusji, występował ponadto w grupie 333 lunatic lane.

</doc>
<doc id="642076" url="https://pl.wikipedia.org/wiki?curid=642076" title="Hypsypops">
Hypsypops



</doc>
<doc id="642079" url="https://pl.wikipedia.org/wiki?curid=642079" title="Dom kultury">
Dom kultury

Dom kultury (także: "ośrodek kultury", "centrum kultury") – instytucja kultury prowadząca działalność społeczno-kulturalną. W jej budynku mieszczą się lokale kulturalno-rozrywkowe typu: sale teatralno-kinowe, czytelnie, świetlice itp., w których można prowadzić pozaszkolną działalność i inicjatywy dydaktyczno-kulturalne dla młodzieży i dorosłych (warsztaty kulturalne, przedstawienia, zabawy, wystawy).
Stanowi centrum kulturalno-oświatowe danej okolicy: wsi, osiedla, miasta.
Miejskie, gminne i dzielnicowe domy kultury często prowadzą działalność w zakresie promocji kultury regionu i „małej ojczyzny”.
Często domy kultury łączone są z ośrodkami sportu i rekreacji zajmując jeden lub zespół obiektów (np. MOKSiR – "Miejski Ośrodek Kultury, Sportu i Rekreacji").

</doc>
<doc id="642080" url="https://pl.wikipedia.org/wiki?curid=642080" title="Ośrodek kultury">
Ośrodek kultury



</doc>
<doc id="642082" url="https://pl.wikipedia.org/wiki?curid=642082" title="Mamiya">
Mamiya

 – japoński producent aparatów fotograficznych. 
Przedsiębiorstwo zostało założone w latach 40. XX w. przez Seiichiego Mamiyę. Firma produkowała m.in. aparaty dwuobiektywowe średnioformatowe serii "C": C3, C33, C22, C220, C330, C330f, C220f, C330s, jednoobiektywowe lustrzanki średnioformatowe RB67 i RZ67, aparaty dalmierzowe średnioformatowe 6 i 7 oraz małoobrazkowe lustrzanki m.in. modele ZE i ZM. Producent oferuje również cyfrowe aparaty średnioformatowe, m.in. model ZD we współpracy z duńską firmą Phase One, która od 2009 roku jest właścicielem japońskiego przedsiębiorstwa.

</doc>
<doc id="642085" url="https://pl.wikipedia.org/wiki?curid=642085" title="Trinidad (Urugwaj)">
Trinidad (Urugwaj)

Trinidad – miasto leżące w południowej części Urugwaju.
Trinidad został założony przez urugwajskiego działacza na rzecz niepodległości gen. José Gervasio Artigasa w 1805 roku. Jest największym miastem i stolicą departamentu Flores. Zamieszkuje je 20 982 ludzi (dane z 2004 roku). 
Miasto zajmuje 5144 km² i leży na wysokości 134 m n.p.m.

</doc>
<doc id="642086" url="https://pl.wikipedia.org/wiki?curid=642086" title="Owśnice">
Owśnice

Owśnice (dodatkowa nazwa w j. kaszub. Ówsnice; niem. "Owsnitz") – wieś kaszubska na Pojezierzu Kaszubskim w Polsce położona w województwie pomorskim, w powiecie kościerskim, w gminie Kościerzyna nad rzeczką Kanią. Wieś wchodzi w skład sołectwa Wieprznica.
W latach 1975–1998 miejscowość administracyjnie należała do województwa gdańskiego.
Znajduje się tu otoczone lasami jezioro Wielkie Długie (na zachodzie) i jeden z licznie występujących na Kaszubach głazów narzutowych tzw. "Diabelskich Kamieni". Owśnicki Diabelski kamień należy do największych (wysokość: 2,2 m, obwód: ponad 13,2 m).

</doc>
<doc id="642088" url="https://pl.wikipedia.org/wiki?curid=642088" title="Daisy Berkowitz">
Daisy Berkowitz

Daisy Berkowitz, właśc. Scott Mitchell Putesky (ur. 28 kwietnia 1968 w East Orange, zm. 22 października 2017 w Boca Raton) – amerykański muzyk i instrumentalista. Sławę zyskał jako gitarzysta grupy muzycznej Marilyn Manson, którą opuścił w 1996 roku. Następnie występował jako członek grupy Jack off Jill oraz samodzielnie jako Three Ton Gate.

</doc>
<doc id="642091" url="https://pl.wikipedia.org/wiki?curid=642091" title="Porongos Trinidad">
Porongos Trinidad

Centro Recreativo Porongos Fútbol Club jest urugwajskim klubem piłkarskim z siedzibą w mieście Trinidad. Występuje w ligach regionalnych.

</doc>
<doc id="642092" url="https://pl.wikipedia.org/wiki?curid=642092" title="Centro Recreativo Porongos Fútbol Club">
Centro Recreativo Porongos Fútbol Club



</doc>
<doc id="642093" url="https://pl.wikipedia.org/wiki?curid=642093" title="Strzałokrzyż">
Strzałokrzyż

Strzałokrzyż (węg. "Nyilaskereszt") – symbol stworzony na Węgrzech w latach 30. XX wieku, będący znakiem tamtejszej partii faszystowskiej (strzałokrzyżowców). 
Przewodził jej Ferenc Szálasi, były wojskowy. W 1939 roku ugrupowanie to liczyło 500 tys. członków i zdobyło 31 miejsc w wyborach parlamentarnych. Strzałokrzyżowcy rządzili Węgrami od 15 października 1944 do lutego 1945 roku, kiedy to ZSRR zajął terytorium kraju. W czasie swoich krótkich rządów, węgierscy faszyści wysłali 80 tys. Żydów w tzw. „marszach śmierci” w kierunku granicy austriackiej. Po wojnie Szálasi i inni przywódcy strzałokrzyżowców zostali uznani przez węgierskie sądy za zbrodniarzy wojennych. Symbol strzałokrzyża stał się na Węgrzech zabroniony.
Symbol składa się z dwóch czarnych skrzyżowanych strzał wyposażonych w groty na obu końcach, umiejscowionych w białym kole na czerwonym tle. Podobieństwo do układu graficznego hitlerowskiej flagi ze swastyką było w pełni zamierzone przez twórców znaku.
Podobny symbol, "crosstar", używany jest przez rasistowski amerykański Ruch Narodowy.

</doc>
<doc id="642098" url="https://pl.wikipedia.org/wiki?curid=642098" title="Miasta wojewódzkie">
Miasta wojewódzkie



</doc>
<doc id="642099" url="https://pl.wikipedia.org/wiki?curid=642099" title="Michael Schenker Group">
Michael Schenker Group

Michael Schenker Group – niemiecka grupa rockowa, powstała w 1979.
Historia.
Po opuszczeniu U.F.O i krótkim, epizodycznym powrocie do Scorpions i nagraniu albumu "Lovedrive" (1979), Michael opuszcza zespół z Hanoweru i postanawia zacząć granie na swoją rękę. Pierwszy album M.S.G. Zatytułowany był po prostu The Michael Schenker Group (1980). Został nagrany w składzie: Gary Barden – wokal, Michael Schenker – gitara, Mo Foster – gitar basowa, Simon Phillips – perkusja oraz Don Airey – instrumenty klawiszowe.
Album ten spotkał się z bardzo przychylnymi opiniami zarówno fanów jak i krytyków. Drugim albumem Michael Schenker Group był MSG wydany w roku (1981). Zawierał on 8 kopozycji utrzymanych w różnych nastrojach. Był świetną kontynuacją pierwszego albumu. W 1982 roku wydany został zapis tokijskiego koncertu MSG w Budokan "One Night At Budokan". Był to pierwszy koncertowy album MSG. W tym samym roku wydany został album Assaul Attack. Była to niezła produkcja, acz zdaniem wielu fanów, odbiegająca poziomem od dwóch pierwszych albumów. Nie zmienia to faktu, iż jest to wydawnictwo naprawdę warte polecenia.
W 1983 roku został wydany album Built To Destroy. Było to kolejne dobre wydawnictwo sygnowane znakiem MSG.
Dalsze losy Michael Schenker Group charakteryzują częste zmiany składu, współpraca z wieloma muzykami. Ciekawym okresem są lata 1987-1993, kiedy to Michael Schenker zaprosił do współpracy Robina McAuleya. Powstały wówczas Perfect Timing (1987), Save Yourself (1989), McAuley Schenker Group (1992), Nightmare – The Acoustic M.S.G (1992) oraz koncertowy Uplugged Live (1993). Współpracę z Robinem McAuleyem charakteryzowało złagodzenie brzmienia. Nie był to okres zupełnie bezwartościowy. Piosenki takie jak "What Heppens To Me", "Nightmare" czy też "Save Yourself" są naprawdę dobrymi pieśniami, acz nagranymi w trochę innym stylu.
Po rozstaniu z Robinem McAuleyem w Michael Schenker Group znowu zaczęły się roszady w składzie. Schenker rozpoczął współpracę z muzykami nowej generacji, takimi jak: Kelly Keeling, Wayne Findlay. Schenker w tym czasie zaliczył też powrót do U.F.O. Na początku lat 90. rozpoczął także karierę solową rozpoczętą świetnym albumem Thank You, nagranym wyłącznie na gitarę akustyczną. Brał również udział w słynnym Guitar Trio (G3).
Schenker zawiesił koncerty po konflikcie z wokalistą Michael Schenker Group Jarim Tiurą. Po kolejnych zmianach w składzie zespołu, zespół ruszy w kolejne tournée.

</doc>
<doc id="642101" url="https://pl.wikipedia.org/wiki?curid=642101" title="Garczyn (gmina Kościerzyna)">
Garczyn (gmina Kościerzyna)

Garczyn (dodatkowa nazwa w j. kaszub. Gôrczëno) – osada kaszubska na Pojezierzu Kaszubskim w Polsce położona w województwie pomorskim, w powiecie kościerskim, w gminie Kościerzyna. 
Mała osada nad otoczonym lasami jeziorem Garczyn w sąsiedztwie linii kolejowej Kościerzyna–Lipusz-Chojnice (stacja PKP Garczyn) oraz drogi krajowej nr 20 ze Stargardu do Gdyni. Osada wchodzi w skład sołectwa Wieprznica. &lt;br&gt;Tradycje ruchu obozowego i wodniackiego na jeziorze Garczyn sięgają początku lat 30. XX wieku.
W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Garcz: Garczegorze, Garczyn, Garczyn Duży, Garczyn Mały

</doc>
<doc id="642103" url="https://pl.wikipedia.org/wiki?curid=642103" title="Sais">
Sais

Sais (egip. Zau, arab. Sa al-Hadżar) – miasto w starożytnym Egipcie, w zachodniej części Delty Nilu.
Stolica V nomu dolnoegipskiego. Centrum kultu bogini Neit. Z tego miasta pochodziły już żony władców I dynastii (Merneit, Meritneit), a świątynia Neit miała zostać postawiona jeszcze przez założyciela I dynastii Aha. Miasto odgrywało ważną rolę we wszystkich okresach historycznych, największe znaczenie miało jednak w Epoce Późnej. Było wtedy stolicą państwa za panowania XXIV oraz XXVI dynastii.
Wzmiankowane przez Platona w dialogu "Timaios".

</doc>
<doc id="642105" url="https://pl.wikipedia.org/wiki?curid=642105" title="Jan Kazimierz Krasiński">
Jan Kazimierz Krasiński

Jan Kazimierz Krasiński herbu Ślepowron (ur. 1607 w Ciechanowie, zm. 28 marca 1669) – podskarbi wielki koronny w latach 1658–1668, wojewoda płocki w latach 1650–1659, kasztelan płocki w latach 1646–1650, kasztelan warszawski w latach 1637–1646, kasztelan ciechanowski w 1637 roku, podkomorzy ciechanowski w 1634 roku, ochmistrz królewicza Karola Ferdynanda, od 1634, starosta nowokorczyński do 1651 roku, starosta nowomiejski w 1660 roku, pułkownik królewski w 1661 roku, starosta łomżyński w latach 1652–1661, starosta płocki od 1637 roku, dworzanin i sekretarz króla w 1631 roku, marszałek sejmiku generalnego województwa mazowieckiego w 1630 i 1634 roku.
Syn Stanisława, ojciec Jana Dobrogosta. Pierwsza żona Urszula Grzybowska od 1635 zmarła w 1647 - dzieci Jan Bonawentura Krasiński i Joanna Maria Krasińska. Drugą żoną była Amata Andrea Andrault de Langeron (zm.1663) (starsza pokojowa królowej Ludwiki Marii). Z drugiego małżeństwa dzieci nie miał.
Studiował w kolegium jezuitów w Pułtusku w 1617 roku, w Strasburgu w 1623 roku, w Bazylei w latach 1623–1628, w Norymberdze w 1628 roku.
W 1631 był delegatem do Trybunału Radomskiego, w 1634 zaś komisarzem do zapłaty wojsku. W 1630 i 1634 był marszałkiem sejmiku generalnego mazowieckiego. Był starostą Łomży, Nowego Miasta Korczyna, Przasnysza i Parczewa.
W 1632 roku był elektorem Władysława IV Wazy z ziemi ciechanowskiej. W czasie potopu szwedzkiego dowodził wojskami polskimi w bitwie pod Nowym Dworem.
W 1634 roku wyznaczony na sejmie komisarzem z Koła Poselskiego do zapłaty wojsku. Poseł sejmy ekstraordynaryjne 1634 roku (z sejmiku ciechanowskiego) i 1635 roku. Poseł na sejm koronacyjny 1633 roku. 
Podpisał "pacta conventa" Jana II Kazimierza Wazy w 1648 roku.
Stał na czele polskich komisarzy, którzy 3 listopada 1656 roku zawarli z Rosją rozejm w Niemieży. Często uczestniczył w trudnych komisjach skarbowych, w 1666 nakazał przyjmować cło tylko w złocie i srebrze. Należał do gorliwych stronników Ludwiki Marii, zwłaszcza w jej prób reform ustrojowych. Został pochowany 25 kwietnia 1669 w Krasnem w ziemi ciechanowskiej, gdzie wybudował szpital i odrestaurował kościół oraz wzniósł pomniki swym przodkom.

</doc>
<doc id="642107" url="https://pl.wikipedia.org/wiki?curid=642107" title="Skrytki">
Skrytki

Skrytki, zgromadzenia honorackie – katolickie żeńskie zgromadzenie scentralizowane założone przez ojca Honorata Koźmińskiego przy pomocy współzałożycielek z różnych grup społecznych. Miały cele religijne dostosowane do aktualnych potrzeb; służki (1878): apostolstwo wśród ludności wiejskiej; westiarki (1880): zaopatrywanie ubogich kościołów w paramenty liturgiczne; franciszkanki od cierpiących (1882): pielęgnowanie chorych w szpitalach i domach prywatnych; sługi Jezusa (1884): opieka nad służącymi i zawodowe kształcenie dziewcząt; siostry Imienia Jezusa (1887): apostolstwo wśród rękodzielniczek; obliczanki (1888): pogłębianie wiedzy religijnej u wiernych; Małe Siostry Niepokalanego Serca Maryi (1888): apostolstwo wśród pracownic fabrycznych; wspomożycielki (1889): pomoc duszom czyśćcowym przez pełnione dzieła miłosierdzia; córki Maryi Niepokalanej (1891): apostolstwo wśród ludu miejskiego, wychowywanie i nauczanie dzieci; pocieszycielki (1894): praca oświatowa, czytelnie, biblioteki, nauczanie w szkołach; pasterzanki (1895): opieka nad moralnie upadłymi dziewczętami. Współcześnie zgromadzenie budzi liczne kontrowersje w związku z niejawną formą prowadzenia ewangelizacji przy okazji np. prowadzenia nauki dzieci w szkołach. Z 26 zgromadzeń zakonnych (męskich i z żeńskich), które powołał Honorat Koźmiński, do dziś istnieje 15 żeńskich, z czego 14 to zakony bezhabitowe.

</doc>
<doc id="642113" url="https://pl.wikipedia.org/wiki?curid=642113" title="Škoda 69E">
Škoda 69E

Škoda 69E (seria "363 ČD", seria "ES 499.1 ČSD") – typ normalnotorowych dwusystemowych lokomotyw elektrycznych wyprodukowanych w latach 1984–1990 przez zakłady Škoda w Pilźnie w Czechosłowacji. Jest to najliczniejsza seria lokomotyw dwusystemowych (na prąd przemienny 25 kV/50 Hz i stały 3 kV) w Czechach.
Konstrukcja.
Zbyt mała liczba i niezadowalające parametry eksploatacyjne dwusystemowych lokomotyw serii 350 (ES 499.0) produkowanych w latach 1973–1975 wymusiły potrzebę opracowania nowego typu elektrowozu, który obsługiwałby trakcję elektryfikowaną prądem stałym 3 kV i przemiennym 25 kV/50 Hz. W roku 1976 zakłady Škoda oraz ČKD Elektrotechnika rozpoczęły pracę na lokomotywą, której pierwsze prototypy wyprodukowano w roku 1980 i oznaczono jako seria ES 499.1 (od roku 1988 seria 363). Były to pierwsze na świecie elektrowozy dwusystemowe z rozruchem impulsowym. Produkcję seryjną rozpoczęto w roku 1984 i do 1990 wyprodukowano ogółem 181 lokomotyw. Planowano także produkcję zmodyfikowanej wersji serii 362 o prędkości maksymalnej 140 km/h oraz 360 o prędkości 180 km/h, ale z przyczyn finansowych wyprodukowano tylko jeden prototyp serii 362.
Rozwiązania konstrukcyjne użyte w produkcji elektrowozów serii 363 posłużyły za bazę konstrukcyjną również dla lokomotyw na prąd stały 3 kV serii 163 i 162.
W celu zwiększenia prędkości eksploatacyjnej, niezbędnej na niektórych liniach, w latach 1993–1994 dokonano przebudowy 9 lokomotyw czeskich i 15 słowackich, polegającej na montażu podwozi z lokomotyw serii 162 (przystosowanych do jazdy z prędkością 140 km/h).
Eksploatacja.
Elektrowozy serii 363 eksploatowane są w Czechach w ruchu pasażerskim i towarowym na liniach Praga – Břeclav, Praga – Cheb, Břeclav – Petrovice u Karviné, Brno – Żylina, a na Słowacji przede wszystkim na linii Bratysława – Żylina – Koszyce.

</doc>
<doc id="642115" url="https://pl.wikipedia.org/wiki?curid=642115" title="Lepidozygus tapeinosoma">
Lepidozygus tapeinosoma

Lepidozygus tapeinosoma – gatunek morskiej ryby z rodziny garbikowatych, jedyny przedstawiciel rodzaju "Lepidozygus" . Hodowany w akwariach morskich. 
Występowanie: rafy koralowe Oceanu Indyjskiego i Oceanu Spokojnego, na głębokościach od 1-30 m p.p.m.
Opis.
Gatunek wyróżniający się dużą zmiennością ubarwienia w zależności od środowiska. Żywią się planktonem. Dorastają do 10 cm długości.

</doc>
<doc id="642116" url="https://pl.wikipedia.org/wiki?curid=642116" title="Lepidozygus">
Lepidozygus



</doc>
<doc id="642122" url="https://pl.wikipedia.org/wiki?curid=642122" title="Restless (album)">
Restless (album)

Restless – trzeci album studyjny amerykańskiego rapera o pseudonimie Xzibit wydany 12 grudnia 2000. Na albumie oprócz X usłyszeć można także Dr. Dre, Nate Dogga, Snoop Dogga i wielu innych artystów.

</doc>
<doc id="642125" url="https://pl.wikipedia.org/wiki?curid=642125" title="Seria 363 CD">
Seria 363 CD



</doc>
<doc id="642126" url="https://pl.wikipedia.org/wiki?curid=642126" title="Tōhōkai">
Tōhōkai

 – japońska organizacja faszystowska, stworzona i kierowana przez Seigō Nakano.
Dzieje.
Grupa powstała w 1936 roku, kiedy Nakano odszedł od organizacji Kokumin Dōmei (pol. Liga Narodowa) zaczął propagować ideę, iż Japonia powinna pójść śladem Adolfa Hitlera oraz Benito Mussoliniego i wprowadzić w państwie faszyzm. Tōhōkai zaadaptowało wiele cech podobnych ruchów europejskich, jak np. noszenie czarnych koszul z opaskami na ramieniu (ze znakiem 東 oznaczającym "wschód"), a także organizowanie masowych wieców.
Program Tōhōkai nie był wierną kopią wzorców zachodnich, jednakże grupa żywiła głęboki podziw dla Takamoriego Saigō i tzw. buntu Satsumy, co łączyło ich z takimi krytykami demokracji jak lider tzw. Młodych Oficerów, Ikki Kita. Jednakże członkowie Tōhōkai nie postrzegali cesarza jako osoby boskiej, lecz raczej jako symbol boskiego potencjału w narodzie japońskim. W efekcie japońscy faszyści chcieli zbudować państwo oparte na korporacjonizmie.
Tōhōkai zyskało pewne poparcie i w swoim szczytowym momencie popularności uzyskało 11 miejsc w parlamencie w wyniku wyborów w 1937 roku.
Obecnie Narodowo-Socjalistyczna Japońska Partia Robotników i Dobrobytu określa siebie jako nawiązującą do tych samych ideologicznych korzeni co Tōhōkai i czasem używa tych samych symboli.

</doc>
<doc id="642130" url="https://pl.wikipedia.org/wiki?curid=642130" title="Muchołówka białoszyja">
Muchołówka białoszyja

Muchołówka białoszyja ("Ficedula albicollis") – gatunek małego ptaka z rodziny muchołówkowatych (Muscicapidae), zamieszkujący Europę, zimujący w Subsaharyjskiej Afryce. Nie jest zagrożony. W Polsce występuje od kwietnia do września.
Systematyka.
Brak wyróżnionych podgatunków. Dawniej często łączono ją w jeden gatunek z muchołówką półobrożną ("F. semitorquata").
Na niektórych obszarach, m.in. na Gotlandii i w Puszczy Białowieskiej, muchołówka białoszyja krzyżuje się z muchołówką żałobną ("F. hypoleuca"), tworząc mieszańce o pośrednich cechach upierzenia. Mogą one przypominać z wyglądu muchołówkę półobrożną. Mieszańce takie są bezpłodne. Muchołówka żałobna i białoszyja to gatunki bliźniacze, które powstały w wyniku rozdzielenia pierwotnej populacji podczas ostatniego zlodowacenia, i są genetycznie bardzo mało zróżnicowane.
Występowanie.
Jest to ptak bardziej ciepłolubny niż muchołówka żałobna, na co wskazuje obszar występowania. Zamieszkuje głównie środkową Europę, środkową europejską część Rosji i Ukrainę. Najdalej na północy Europy spotykany na Olandii i Gotlandii, najdalej na zachód – we wschodniej Francji, Niemczech i Włoszech. Wędrowny, zimuje w subsaharyjskiej wschodniej i południowo-środkowej Afryce (głównie Zambia, Demokratyczna Republika Konga, Uganda). Zasięg występowania jest mniejszy niż u muchołówki żałobnej. W Europie w 2000 roku populację szacowano na 350 000 do 820 000 par, najwięcej w Rumunii (100 000 do 300 000), na Słowacji i Węgrzech (70 000 do 150 000 par), w Czechach (25 000 – 50 000), Mołdawii (ok. 25 000 par) i w Rosji (do 50 000 par).
W Polsce muchołówka białoszyja jest średnio licznym ptakiem lęgowym głównie w południowej i wschodniej części kraju, lokalnie liczna. W latach 2013–2018 jej liczebność szacowano na 62–111 tysięcy par. Do kraju przylatuje w kwietniu i na początku maja, a odlatuje na południe już w sierpniu lub wrześniu. Występuje głównie w Puszczy Białowieskiej (znajduje się tu ponad 50% polskiej populacji, choć i tu populacja zmalała) i Niepołomickiej, osiągając tam wysoką liczebność, Puszczy Piskiej i Boreckiej oraz na Dolnym Śląsku w dolinie Odry (Lasy Strzeleckie), Pogórzu Przemyskim, Lesie Warmińskim, w Bieszczadach. Od lat 90. XX wieku wykrywano ponadto kolejne stanowiska lęgowe w Małopolsce i na Roztoczu. Obserwuje się stopniowy spadek liczebności w większości obecnych stanowisk, choć jednocześnie odnotowano rozszerzenie areału występowania w wyniku wycinania starych drzewostanów i migrowania na nowe tereny.
Charakterystyka.
Wygląd zewnętrzny.
Osobliwy ptak pod względem ubarwienia samca i śpiewu, o smukłej sylwetce. Występuje wyraźny dymorfizm płciowy. Samiec w szacie godowej wiosną z wierzchu czarny, od spodu biały od gardła po pokrywy podogonowe. Jego upierzenie bardzo lśni w okresie godowym. Po nim czerń zastępuje matowa czarnobrązowa barwa. Również białe pióra wtedy już tak nie błyszczą. Głowa czarna z wyjątkiem białego czoła, wokół szyi szeroka biała obroża i plama nad dziobem. Na czarnych skrzydłach (lotkach trzeciorzędowych, pokrywach i na nasadzie lotek pierwszorzędowych) duża biała plama. Biała plama jest też w tylnej części grzbietu. Ogon czarny, na kuprze niewyraźna biaława plama. Dziób i nogi czarne. Samica wygląda dość niepozornie, gdyż w jej upierzeniu dominują odcienie szarości i brązu, a jedynie spód ciała jest biały. Ogon i skrzydła mają ciemniejszy odcień niż grzbiet ciała i głowa. Biały rysunek na skrzydłach jest obecny u obu płci, ale u samicy to cecha odróżniająca od czarno-białej muchołówki żałobnej, poza tym ma ona mniej bieli niż samiec. Podobny samiec muchołówki białoszyjej ma pełną białą obrożę z tyłu szyi.
Podobna muchołówka półobrożna ma niepełną obrożę i biało obrzeżony ogon. Również podobna muchołówka żałobna jest ubarwiona mniej kontrastowo (zamiast koloru czarnego występuje raczej ciemnoszarobrązowy), ma mniejszą plamkę na czole (a często dwie plamki), mniejsze lusterko na skrzydłach i brak obroży. Tymczasem muchołówka białoszyja oprócz szerokiej, białej obroży na szyi ma białą plamę na kuprze i większe białe plamy skrzydłowe, tzn. biel zaczyna się już od trzeciej, a kończy na piątej lotce pierwszorzędowej. Dodatkowo druga lotka pierwszego rzędu jest przeważnie dłuższa od piątej.
Samce w szacie spoczynkowej, samice i młode są podobne. Pierwsza zima jest ciemniejsza od samicy, ma jednolity ogon i kuper, ponadto niektóre posiadają drugi pasek pokrywowy, natomiast samce w pierwszym lecie mają upierzenie jak dorosły, ale mają wąski pasek na pokrywach pierwszego rzędu, mniejszy kuper i przybrudzony kark. W szacie spoczynkowej, obie płcie nie da się odróżnić.
Masa ciała.
ok. 9-19 g
Głos.
Wabi wydłużonym, żałosnym „fii” (intensywniejszym, gdy jest zaniepokojony), alarmuje twardym „pik” i suchym terkotem. Śpiewa w powolnym tempie (podobnie jak pleszka), jest to prosta piosenka złożona z kilku zgrzytliwych tonów różnej wysokości, niekiedy z wplecionymi czystszymi dźwiękami, podobnymi do śpiewu muchołówki żałobnej. Samce na początku zwrotki każdego śpiewu ten sam głos. Oprócz tego są jeszcze inne głosy wydawane przez muchołówki, ale nie są specyficzne dla gatunku.
Rozpoznawanie różnic pomiędzy omawianym gatunkiem a muchołówką żałobną jest jednak problematyczne. Normalnie okrzykiem tej drugiej jest krótki „bit”, ale nie zawsze typowy dla gatunku. W Puszczy Białowieskiej kilkanaście procent samców muchołówki żałobnej wykonuje śpiew mieszany, a pojedyncze imitują dźwięki muchołówki białoszyjej. W takich przypadkach nawet doświadczeni ornitolodzy, gdy nie widzą muchołówki, błędnie oznaczają ptaki.
Zachowanie.
Prowadzi dzienny i samotniczy tryb życia (nie spotyka się go w stadach, choć gniazdować może w wysokich zagęszczeniach). Siada na eksponowanych miejscach, wyczekując na owady, machając czasem skrzydłami (a nierzadko tylko jednym) lub ogonem, co jest typowe dla muchołówek. Wędrówki prowadzi nocą pojedynczo. Na lęgowiska samce przylatują szybciej, dodatkowo później pojawiają się jednoroczne samce niż starsze. Gdy migrują, są rzadko widywane poza lęgowiskami, przeważnie w Polsce północno-zachodniej. Zimowiska są słabo poznane przez mylenie jej tam z muchołówką półobrożną. W Zambii obserwowano jak poluje wysoko lub nisko nad ziemią na skraju lasów, a w ich głębi na wierzchołkach.
Środowisko.
Stare, wysokopienne lasy liściaste i mieszane z odpowiednią ilością dziuplastych drzew (zarazem obumierających lub martwych, które nie występują zwykle w kompleksach gospodarczych) na ciepłych stanowiskach, zbliżone do pierwotnych i naturalnych. W Polsce na niżu zamieszkuje głównie cieniste grądy (w niektórych latach zagęszczenie może dojść do 22 par na hektar, co czyni ten gatunek najliczniejszym lęgowym w tym siedlisku) i stare łęgi oraz olsy, w górach – buczyny i łęgi. Spotykana również w starych parkach (m.in. we Wrocławiu, być może w wyniku wycięcia pobliskich starych lasów pod Oławą i Brzegiem), ogrodach i sadach owocowych. Wymaga obecności dziuplastych drzew, przynajmniej kilku na hektar. W grądach Puszczy Białowieskiej najczęściej zamieszkuje graby (80% drzew), w łęgach – olsze czarne. Ogólnie zasiedla podobne biotopy jak muchołówka żałobna.
Siedliska istotne dla gatunku:
Pożywienie.
Głównie stawonogi – owady chwytane w locie. Zbiera również gąsienice z liści i pni, pająki, a także nasionami i owocami. Po przylocie na lęgowiska dieta jest bardzo zróżnicowana.
Sposób polowania jest podobny do tego stosowanego przez innych przedstawicieli rodziny muchołówkowatych. Muchołówka oczekuje na zdobycz siedząc w wybranych, ulubionych, stanowiskach obserwacyjnych, np. martwych gałęziach. Z nich nagle wylatuje za przelatującymi w pobliżu owadami. Najczęściej żeruje w koronach drzew i rzadziej na ziemi. Ptak zbiera też ofiary z gałęzi, liści, pni, kwiatów i z ziemi, ale robi to rzadziej i głównie w trakcie niekorzystnej pogody, gdy owady nie latają, np. w trakcie deszczowej aury. Na przełomie maja i kwietnia dominują gąsienice, a gdy wiosna jest zimna i brakuje latających owadów – żeruje na ściółce, czatując na zdobycz na gałązkach rosnących pół metra nad ziemią. Gdy pisklęta opuszczą gniazda, dorosłe ptaki wraz z młodymi zaczynają żerować w koronach drzew.
Okres lęgowy.
Toki.
Okres lęgowy przypada na maj i czerwiec. Muchołówki przylatują do Polski ok. 20 kwietnia, choć samce mogą przybyć już na początku tego miesiąca. Terytorializm u muchołówek białoszyich jest bardzo słabo zaznaczony i dotyczy on tylko najbliższych okolic dziupli lęgowej (promień wynosi około 50 m od dziupli). Już parę dni po przylocie samiec zaczyna wabić samicę do konkretnej dziupli, śpiewając oraz dając jej odpowiednie sygnały – powtarza przed nią przyloty do otworu wejściowego dziupli, rozpościera ogon i skrzydła. Gody zatem nie różnią się od tych w wykonaniu muchołówek żałobnych.
Również u tego gatunku zdarza się poligamia – samiec miewa parę partnerek.
Gniazdo.
W dziupli (w lasach pierwotnych zasiedla te na wysokości ok. 8 m, choć zdarzają się ulokowane od 0,4 do 20 m), wyłożonej butwiejącymi liśćmi, trawami, łodygami, korzonkami, z wyściółką z traw, włosia i sierści. Wykorzystuje również budki lęgowe (ich obecność zwiększa liczebność lokalnych populacji, gdyż jeśli są obecne, skłonna jest do gniazdowania nawet w lasach sosnowych). Na tereny lęgowe przylatuje dość późno, co jest związane z dostępnością pokarmu, czyli z obecnością owadów latających.
Jaja.
Samica od końca kwietnia do końca maja składa 4–7 (wyjątkowo 9) bladoniebieskich jaj (podobnie jak u muchołówki żałobnej). Wyprowadza jeden lęg w ciągu roku (pojedyncze pary mogą powtórzyć lęg).
Wysiadywanie.
Wysiadywanie rozpoczyna się od złożenia przedostatniego jaja i trwa 12-14 dni. 
Pisklęta, wzrost, opieka i wylot.
Potem wykluwają się bezradne pisklęta, karmione przez osobniki dorosłe owadami. Młode opuszczają gniazdo po 15–18 dniach (przeważnie 16). Wcześniej są karmione przez rodziców. Rodziny muchołówek przebywają w tym czasie wysoko w koronach drzew i są trudne do obserwacji, toteż niewiele wiadomo o dorastaniu młodych. Dojrzałość płciową osiągają w drugim roku życia. Ponadto zdarza się czasem, że samce, którym lęgi uległy zniszczeniu pomagają w karmieniu młodych innych par.
Po opierzeniu potomstwa cała rodzina trzyma się jeszcze przez krótki czas gniazda.
Status i ochrona.
IUCN uznaje muchołówkę białoszyją za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji BirdLife International z 2015 roku, mieści się w przedziale 3–6,2 miliona dorosłych osobników. Globalny trend liczebności populacji uznawany jest za wzrostowy.
W Polsce muchołówka białoszyja jest objęta ścisłą ochroną gatunkową. Na "Czerwonej liście ptaków Polski" została sklasyfikowana jako gatunek najmniejszej troski (LC). Gatunek wymieniony w załączniku nr 1 do dyrektywy ptasiej. Zagrożeniem jest niewłaściwa gospodarka leśna, w tym wycinanie starodrzewów liściastych i ich nadmierna eksploatacja oraz eliminowanie z krajobrazu martwych i obumierających drzew.

</doc>
<doc id="642131" url="https://pl.wikipedia.org/wiki?curid=642131" title="Peter Brook">
Peter Brook

Peter Stephen Paul Brook (ur. 21 marca 1925 w Londynie, zm. 2 lipca 2022 w Paryżu) – brytyjski reżyser teatralny, filmowy oraz operowy, a także pisarz i producent, pochodzenia żydowskiego. Twórca Międzynarodowego Ośrodka Poszukiwań Teatralnych i jeden z najważniejszych twórców teatralnych XX wieku. Początkowo związany z teatrami brytyjskimi (m.in. West Endem i Royal Shakespeare Theatre), od lat 70. pracował w Paryżu, gdzie zaadaptował opuszczony Teatr Bouffes du Nord.
Życiorys i twórczość.
Wykształcenie odebrał w Westminster School i Gresham’s School oraz na Uniwersytecie Oksfordzkim. W 1941 rozpoczął współpracę z Shakespeare Memorial Theatre, który później przekształcił się w Royal Shakespeare Theatre (zarządzany przez powstałą w 1961 Royal Shakespeare Company). Pierwszą sztukę − "Doktora Faustusa" Christophera Marlowe’a − wystawił w 1943 roku. W RSC wystawił m.in. "Króla Leara", "Sen nocy letniej", "Miarka za miarkę" Williama Shakespeare’a i "Marat/Sade". Jednym z jego najgłośniejszych spektakli w tamtym czasie był "Tytus Andronikus" (1955), z którym Brook odbył europejskie tournée (obejmującym również Warszawę).
W 1971 utworzył wraz z Micheline Rozan Międzynarodowy Ośrodek Poszukiwań Teatralnych, a w 1974 objął paryski Théâtre des Bouffes du Nord, w którym wyreżyserował m.in. spektakle: "Tymon Ateńczyk", "Ubu w Bouffes", "Miarka za miarkę", "Tragedię Hamleta", "Wielki Inkwizytor", "Tierno Bokar", "Fragmenty", "Sizwe Banzi nie żyje", "11 and 12", "Dlaczego, dlaczego", "Miłość ma grzechem", "Garnitur" i "Dolina zadziwienia".
Twórczość teatralna Brooka charakteryzowała się prostotą i dążeniem do osiągnięcia jak największej klarowności przekazu. Poprzez swoje koncepcje inscenizacyjne reżyser próbuje wyrazić poczucie i proces poszukiwania znaczeń. Wśród najważniejszych koncepcji, które wypracował i postulował Brook w ciągu swojej kariery, wymienić można ideę „pustej przestrzeni”, „teatr bezpośredni” czy „teatr uniwersalny”. Szczególne znaczenie przypisuje się jego interpretacjom tekstów Williama Shakespeare’a, którego dramaty poddawał niekiedy radykalnej rewizji, starając się odkryć na nowo znaczenie dzieł słynnego dramatopisarza, odchodząc od skonwencjonalizowanych ujęć teatralnych klasyki jego autorstwa. Twórczość i filozofia artystyczna Petera Brooka wpłynęły na wielu uznanych twórców, m.in. twórcę Teatru Laboratorium, Jerzego Grotowskiego.
Jednym z ważniejszych wątków działalności Brooka był tzw. teatr wielokulturowy, odnoszący się do przekonania o wtórności kulturowych podziałów i form teatralnych wobec uniwersalnego doświadczenia duchowego. Bazując na tym założeniu Brook podejmował rozmaite próby tworzenia pomostu między Wschodem a Zachodem, czego wyrazem są spektakle takie jak: "Konferencja ptaków" (1979) według perskiego poematu mistycznego czy "Mahabharata" (1985), będąca adaptacją znanego indyjskiego eposu. Inną formą działalności teatru wielokulturowego były projekty teatralne w południowej Afryce, które skutkowały nie tylko kształtowaniem tamtejszych środowisk artystycznych, ale także wprowadzaniem afrykańskich wpływów do teatru europejskiego.
Oprócz spektakli teatralnych Brook reżyserował również opery. Jego dorobek w tej dziedzinie obejmuje: "La Bohème", "Borysa Godunowa", "Olimpijczyków", "Salome" i "Wesele Figara" w londyńskiej Covent Garden, "Fausta" i "Eugeniusza Oniegina" w Metropolitan Opera House w Nowym Jorku, "Tragedię Carmen" i "Peleasa" "– Impresje" w Teatrze Bouffes du Nord, "Don Giovanniego" na zamówienie festiwalu w Aix-en-Provence.
W 1991 został nagrodzony Nagrodą Kioto w dziedzinie sztuki i filozofii.
Związki z Polską.
W spektaklach Brooka występowali także polscy aktorzy: Nina Polan, Andrzej Seweryn i Ryszard Cieślak. Ponadto asystentem reżysera w latach 1992–1993 był Krzysztof Warlikowski. Sam reżyser przyjaźnił się z Jerzym Grotowskim, którego w latach 60. zapraszał dwukrotnie do Londynu. Spektakle Brooka z lat 50. wywarły istotny wpływ na rozwój myśli teatralnej Grotowskiego, którego twórczość z kolei na forum międzynarodowym komentował Brytyjczyk.
W latach 1991–2009 Brook sześciokrotnie odwiedzał Wrocław na zaproszenie Ośrodka i Instytutu im. Jerzego Grotowskiego, pokazując spektakle "Garnitur", "Tierno Bokar" (2005), "Wielki Inkwizytor" (2007), "Fragmenty" (2009) oraz "11 and 12" (zrealizowany w koprodukcji z Instytutem im. Jerzego Grotowskiego), "Pole bitwy" (w ramach Olimpiady Teatralnej 2016), a także "The Prisoner" w jego reżyserii i wieloletniej współpracowniczki i Marie-Hélène Estienne prezentowany w ramach Warszawskich Spotkań Teatralnych oraz otwarcia Piekarni i inauguracji działalności Centrum Sztuk Performatywnych Instytutu im. Jerzego Grotowskiego (kwiecień 2019).
24 maja 2004 Uniwersytet im. Adama Mickiewicza przyznał mu tytuł doktora honoris causa.
W 2008 został odznaczony Złotym Medalem „Zasłużony Kulturze Gloria Artis”.
Publikacje.
Peter Brook miał na swoim koncie także wiele wydawnictw książkowych. Za najważniejszą z nich uznawana jest praca "The Empty Space" z 1968 roku (wyd. polskie: "Pusta przestrzeń" Wydawnictwo Artystyczne i Filmowe 1977 i 1981), która współtworzyła kanon współczesnej myśli teatralnej. W języku polskim ukazały się także wydane nakładem Ośrodka i Instytutu Grotowskiego: "Ruchomy punkt. Czterdzieści lat poszukiwań teatralnych 1946–1987" (2005), "Wywołując i zapominając Szekspira" (2006) oraz "Z Grotowskim. Teatr jest tylko formą" (1. wyd. 2007, 2. wyd. 2 popr. 2015).
Wszystkie książki Brooka (z wyjątkiem autobiograficznej "Threads of Time") opierają się na prowadzonych przez niego warsztatach, dyskusjach i spotkaniach, co wynika z wagi przykładanej do twórczej współpracy, zajmującej istotne miejsce w filozofii sztuki wypracowanej przez Brooka.

</doc>
<doc id="642133" url="https://pl.wikipedia.org/wiki?curid=642133" title="Era wiktoriańska">
Era wiktoriańska



</doc>
<doc id="642135" url="https://pl.wikipedia.org/wiki?curid=642135" title="Mecaenichthys immaculatus">
Mecaenichthys immaculatus

Mecaenichthys immaculatus – gatunek morskiej ryby z rodziny garbikowatych, jedyny przedstawiciel rodzaju "Mecaenichthys" .
Występowanie.
Gatunek endemiczny spotykany jedynie na rafach koralowych u południowo-wschodnich wybrzeży Australii, na głębokościach od 0-15 m p.p.m.

</doc>
<doc id="642137" url="https://pl.wikipedia.org/wiki?curid=642137" title="Mecaenichthys">
Mecaenichthys



</doc>
<doc id="642139" url="https://pl.wikipedia.org/wiki?curid=642139" title="Szwedzki Ostrów">
Szwedzki Ostrów

Szwedzki Ostrów (dodatkowa nazwa w j. kaszub. Szwédzczi Òstrów; niem. "Schwetzki Ostrow") – mała osada kaszubska w Polsce położona w województwie pomorskim, w powiecie kościerskim, w gminie Lipusz na obrzeżach Wdzydzkiego Parku Krajobrazowego nad Wdą. Miejscowość wchodzi w skład sołectwa Lipuska Huta.
W latach 1975–1998 miejscowość administracyjnie należała do województwa gdańskiego.

</doc>
<doc id="642141" url="https://pl.wikipedia.org/wiki?curid=642141" title="Kajko">
Kajko



</doc>
<doc id="642147" url="https://pl.wikipedia.org/wiki?curid=642147" title="Nexilosus latifrons">
Nexilosus latifrons

Nexilosus latifrons – gatunek morskiej ryby z rodziny garbikowatych, jedyny przedstawiciel rodzaju "Nexilosus".
Występowanie.
Południowo-wschodni Ocean Spokojny wzdłuż skalistych wybrzeży Ameryki Południowej, na głębokościach od 1-10 m p.p.m.
Opis.
Żywią się glonami i bezkręgowcami. Dorastają do 30 cm długości.

</doc>
<doc id="642148" url="https://pl.wikipedia.org/wiki?curid=642148" title="Nexilosus">
Nexilosus



</doc>
<doc id="642153" url="https://pl.wikipedia.org/wiki?curid=642153" title="Emilka płacze">
Emilka płacze

Emilka płacze () – 32-minutowy, czarno-biały film Rafała Kapelińskiego z 2006 roku.
Obraz jest historią pierwszej miłości rozgrywającej się na tle stanu wojennego w Katowicach. Głównym bohaterem jest osiemnastoletni chłopak zagubiony w otaczającym świecie, który zakochuje się w tytułowej Emilce, ale jego uczucie nie zostaje odwzajemnione. Zdesperowany, zaprasza ją na kurs tańca.
W 2006 roku film zdobył główną nagrodę Konkursu Kina Niezależnego podczas 31. Festiwalu Polskich Filmów Fabularnych „za szczery, nostalgiczny, wzruszający i bezpretensjonalny obraz okresu dorastania bohatera oraz za wiarygodne przedstawienie realiów i klimatu tragicznych lat stanu wojennego”. Otrzymał również specjalną nagrodę organizatorów festiwalu filmów polskich w Seattle za „doskonałość w kinie niezależnym”.
Zdjęcia do filmu kręcone były w grudniu 2005 roku w Katowicach.

</doc>
<doc id="642154" url="https://pl.wikipedia.org/wiki?curid=642154" title="Antanas Sniečkus">
Antanas Sniečkus

Antanas Sniečkus (ur. 10 stycznia 1903 w Būbleliai k. Szak, zm. 22 stycznia 1974 w Druskiennikach) - litewski działacz komunistyczny, faktyczny przywódca Litewskiej Socjalistycznej Republiki Radzieckiej, długoletni pierwszy sekretarz Komunistycznej Partii Litwy (1936-1974), Bohater Pracy Socjalistycznej (1973).
Życiorys.
Młodość. Działalność w przedwojennym ruchu komunistycznym.
Pochodził z rodziny chłopskiej. W okresie I wojny światowej jego rodzina została ewakuowana w głąb Rosji, wskutek czego Sniečkus miał możliwość nauki w gimnazjum w Woroneżu. W 1917 r. wrócił na Litwę, pracował następnie jako technik telegrafista. Od 1920 działał w Komunistycznej Partii Litwy. Od 1920 do 1921 r. kierował podziemnym komitetem partyjnym w Olicie. W latach 1921-1926 przebywał w ZSRR. W latach 1921-1925 pracował w wydawnictwie KPL w Smoleńsku, przez kolejny rok w przedstawicielstwie KPL. 
W 1927 r. wrócił na Litwę i objął obowiązki I sekretarza działającej nielegalnie Komunistycznej Partii Litwy. W 1930 r. został aresztowany i skazany na 15 lat ciężkiego więzienia. Odbywał karę m.in. w kowieńskim Forcie IX. Po trzech latach został zwolniony, pozwolono mu na wyjazd do ZSRR. Przez kolejne trzy lata był zastępcą przedstawiciela KPL w Komitecie Wykonawczym Kominternu i jednocześnie śledczym partyjnym Międzynarodowej Komisji Kontrolnej Kominternu. Ukończył Międzynarodową Szkołę Leninowską (1935). 
W 1936 r. ponownie udał się na Litwę, do Kowna, by kierować działającą w podziemiu partią. W 1939 r. został aresztowany i skazany na osiem lat ciężkiego więzienia. Jego aresztowanie praktycznie pozbawiło litewskich komunistów szerzej rozpoznawalnego kierownictwa; wcześniej, podczas stalinowskich czystek, w Moskwie doszło do aresztowań innych doświadczonych litewskich działaczy partyjnych z Zigmontasem Aleksą-Angarietisem na czele. Rok później, po zajęciu Litwy przez Armię Czerwoną w czerwcu 1940 r., został zwolniony. 
Radziecka aneksja Litwy i okres II wojny światowej.
15 sierpnia 1940 r., dwanaście dni po aneksji Litwy do ZSRR, został ponownie I sekretarzem KC Komunistycznej Partii Litwy. Nie był członkiem delegacji marionetkowego sejmu litewskiego, która w Moskwie "poprosiła" o przyjęcie Litwy w poczet republik radzieckich, lecz towarzyszył jej jako tłumacz. Od 20 lutego 1941 do 5 października 1952 był zastępcą członka KC WKP(b). W 1942 r. stanął na czele litewskiego sztabu ruchu partyzanckiego, kierującego komunistyczną partyzantką antyhitlerowską na okupowanej Litwie. 
I sekretarz Komunistycznej Partii Litwy.
Po wojnie pozostał na stanowisku I sekretarza KC KPL, wykonując politykę sowiecką w zakresie m.in. deportacji ludności w głąb ZSRR, kolektywizacji i walki z litewską partyzantką antykomunistyczną. W grudniu 1946 r. polecił milicji i NKWD dawać gwarancje bezpieczeństwa partyzantom, którzy decydowali się skorzystać z ogłoszonej w lutym tego roku amnestii. Od 14 października 1952 do końca życia pozostawał również członkiem KC KPZR. Mimo jego wieloletniego stażu partyjnego i wcześniejszych zasług dla ruchu komunistycznego na Litwie nie cieszył się pełnym zaufaniem Moskwy, czego wyrazem było wprowadzenie na stanowisko II sekretarza KPL Rosjanina, Aleksandra Isaczenki, w celu kontrolowania jego poczynań. Kolejni Rosjanie, Aleksandr Trofimow i Wasilij Aronow, pełnili obowiązki II sekretarza do 1953 r.
Sniečkus zdołał utrzymać się na stanowisku I sekretarza przez kilkadziesiąt lat dzięki bezwzględnej lojalności wobec Moskwy i umiejętności dostosowywania się do zmian w radzieckim kierownictwie. W pierwszych latach powojennych z pełną bezwzględnością wykonywał polecenia Stalina dotyczące Litwy. Natomiast w 1953 r. błyskawicznie potępił Ławrientija Berię, zaś po XX zjeździe partyjnym na łamach organu KPL, pisma "Tiesa" (Prawda), ukazało się najpierw ogólnikowe potępienie zjawiska kultu jednostki, a następnie krytyka Stalina jako obiektu takiego kultu. W 1957 r. wypowiedział się na forum Rady Najwyższej Litewskiej SRR przeciwko "tendencjom decentralizacyjnym". Chociaż nastroje antyradzieckie na Litwie były w pierwszych dziesięcioleciach po wojnie bardzo silne, Sniečkus z powodzeniem przekonywał kierownictwo KPZR, iż świadczy to jedynie o trudności stojących przed nim zadań, a nie o jego nieudolności. W latach 60. kierowana przez niego partia przeprowadziła w swoich szeregach kampanię "przeciwko nacjonalizmowi", równocześnie jednak liczba i odsetek Litwinów w partii systematycznie rósł (podobnie jak ogólna liczba członków KPL, która w latach 1956-1960 zwiększyła się o 40%). Z czasem Sniečkus odchodził od fanatycznego przywiązania do idei komunistycznych, jakie go cechowało, i stawał się pragmatycznym zarządcą. Sniečkus z powodzeniem łagodził wewnątrzpartyjne konflikty między starszym i młodszym pokoleniem członków partii, z czasem coraz bardziej akceptując silne litewskie poczucie odrębności narodowej także wśród członków KPL. Z powodzeniem również hamował napływ ludności rosyjskiej na Litwę, czemu sprzyjało peryferyjne położenie tej republiki radzieckiej w porównaniu z Łotewską i Estońską SRR, znacznie bardziej uprzemysłowionymi. Kontrolował struktury partyjne w stopniu nieporównywalnym z I sekretarzami innych republik radzieckich.
Sniečkus zmarł w 1974 r. i został pochowany na cmentarzu wojskowym na Antokolu w Wilnie, w panteonie przywódców Litewskiej SRR oraz zasłużonych pisarzy i artystów Litwy radzieckiej. Mimo długoletniej działalności zmarłego w ruchu komunistycznym jego pogrzeb miał skromny charakter, a z Moskwy nie przybył na niego żaden wpływowy członek partyjnego kierownictwa.
Polityka gospodarcza Sniečkusa jako I sekretarza KC KPL uczyniła z Litwy spichlerz ZSRR. W ramach dążenia do utrzymania litewskiej kultury, rozpoczął np. odbudowę historycznego zamku w Trokach. Sniečkusowi zarzucano iż opowiedział się przeciwko litewskiej niepodległości i był współodpowiedzialny zbrodniom stalinowskim, ale podkreślano też, że uchronił kraj od rusyfikacji.
Do roku 1992 litewskie miasto Wisaginia (wybudowane w 1975 dla pracowników znajdującej się w pobliżu elektrowni jądrowej Ignalino) nosiło nazwę "Sniečkus". W setną rocznicę urodzin Antanasa Sniečkusa w 2003 roku Litewska Akademia Nauk zorganizowała konferencję historyczną.

</doc>
<doc id="642164" url="https://pl.wikipedia.org/wiki?curid=642164" title="Aitern">
Aitern

Aitern – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Schönau im Schwarzwald. Leży w Schwarzwaldzie, ok. 2 km na północ od Schönau im Schwarzwald.

</doc>
<doc id="642167" url="https://pl.wikipedia.org/wiki?curid=642167" title="Trawice">
Trawice

Trawice (dodatkowa nazwa w j. kaszub. Trôwice; niem. "Trawitz") – kaszubska osada w Polsce położona w województwie pomorskim, w powiecie kościerskim, w gminie Lipusz.
Osada śródleśna na Pojezierzu Kaszubskim, położona nad Jeziorem Trawickim. Osada wchodzi w skład sołectwa Szklana Huta.
Obszerną notę historyczną Trawic dostarcza Słownik geograficzny Królestwa Polskiego z roku 1892. W 1662 roku zostały nadane mocą przywileju królewskiego Jana Kazimierza rodzinie Trawickich.
W latach 1975–1998 miejscowość położona była w województwie gdańskim.

</doc>
<doc id="642172" url="https://pl.wikipedia.org/wiki?curid=642172" title="Sopwith Camel">
Sopwith Camel

Sopwith F.1 Camel (z ang. "wielbłąd") – brytyjski jednomiejscowy myśliwiec z okresu I wojny światowej zbudowany przez Sopwith Aviation Company. Maszyna ta zyskała sławę ze względu na skuteczność bojową i zwrotność.
Historia.
Pierwszy egzemplarz prototypowego myśliwca Sopwith F.1, zbudowanego jako następca wcześniejszej konstrukcji tej samej wytwórni Sopwith Pup, został oblatany w grudniu 1916 roku. W początkowym okresie nazywano go Big Pup właśnie ze względu na nazwę maszyny, którą miał zastąpić. Uzbrojenie nowego samolotu stanowiły dwa zsynchronizowane karabiny maszynowe Vickers kalibru .303 cala (7,7 mm) strzelające przez śmigło i zamontowane przed kabiną pilota w charakterystycznym garbie, który stał się przyczyną nazwania maszyny "wielbłądem" (ang. Camel). Nigdy nie była to nazwa oficjalna, niemniej zyskała powszechną popularność. Uzbrojenie w 2 km-y było istotnym elementem skuteczności bojowej tej maszyny.
Sopwith Camel został wprowadzony do służby w czerwcu 1917 roku, a łącznie wyprodukowano około 5500 maszyn tego typu.
W przeciwieństwie do poprzednich konstrukcji Sopwitha, samolotów Pup i Triplane, Camel nie był maszyną prostą w pilotażu. Zastosowanie silnika rotacyjnego w lekkim płatowcu, przy skupieniu mas silnika, pilota, paliwa i uzbrojenia blisko siebie w przedniej części kadłuba, generowało bardzo duży efekt żyroskopowy (zob. precesja), przez co maszyna cechowała się bardzo asymetrycznym pilotażem. Mimo iż silniki rotacyjne stosowane były w wielu myśliwcach tamtego okresu (np. francuskim Nieuport 17, czy niemieckim Fokker Dr.I), w żadnym z nich asymetria cech lotnych nie była tak silnie zaznaczona. Przy skręcie w prawo, samolot opuszczał nos w dół, a przy skręcie w lewo - unosił w górę. Zakręt w prawą stronę dało się wykonać łatwiej i szybciej, a w lewą, przeciwną do momentu żyroskopowego silnika, zdecydowanie trudniej. Często zakręty o 90 stopni szybciej wykonało się jako zakręt o 270 stopni w kierunku przeciwnym. Ze względu na te niedogodności, samolot zyskał wśród młodych pilotów opinię maszyny trudnej i niebezpiecznej. Silnik Clerget był bardzo czuły na skład mieszanki paliwowej, a nieodpowiednie dobranie proporcji powodowało gaśnięcie silnika podczas startu. Odnotowano wiele kraks podczas startu, gdy silnik odmawiał współpracy, niedoświadczeni piloci nie umieli sobie poradzić z maszyną z pełnymi zbiornikami paliwa, które znacznie przesuwały środek ciężkości. W locie poziomym środek ciężkości był przesunięty zanadto do tyłu, co w połączeniu z dużym momentem żyroskopowym silnika skutkowało jeszcze trudniejszym wprowadzaniem maszyny w zakręty, a spadek prędkości bardzo często powodował przeciągnięcie i wpadnięcie w gwałtowny korkociąg. Stery maszyny były bardzo czułe, sterowność bardzo dobra.
Pomimo to, Sopwith Camel był jedną z najzwrotniejszych i najlepszych maszyn bojowych ententy z czasów I wojny światowej. Walczący na tej maszynie piloci twierdzili, że latanie na niej prowadzi do "drewnianego krzyża", "Czerwonego Krzyża" lub Krzyża Wiktorii. Sopwith Camel wraz z inną równie dobrą maszyną myśliwską RAF SE.5 pozwalał skutecznie walczyć o panowanie w powietrzu z niemieckimi samolotami wytwórni Albatros Flugzeugwerke. Myśliwce Camel zestrzeliły łącznie 1294 maszyny wroga, więcej niż jakakolwiek inna maszyna aliancka.
Pilotowany przez majora Williama Barkera Sopwith Camel był najskuteczniejszą maszyną myśliwską w historii RAF-u, zestrzeliwując 46 samolotów i balonów obserwacyjnych w ciągu roku, od września 1917 do września 1918, w misjach o łącznym czasie 404 godzin.
Maszyna została złomowana w październiku 1918, ale Barker zatrzymał na pamiątkę zegar pokładowy z łącznym czasem misji. Niestety na następny dzień poproszono go o jego zwrot.
W połowie 1918 myśliwce Camel stały się przestarzałe ze względu na niewystarczającą prędkość i słabe osiągi na pułapach powyżej 4000 metrów, dlatego przeznaczono je do ataków na cele naziemne, wsparcia piechoty i nękania niemieckich sił lądowych, które w marcu 1918 rozpoczęły ofensywę. Taktyka działań Cameli przeciwko piechocie polegała na zrzucaniu 11 kilogramowych bomb i ostrzeliwania z bardzo niskiego pułapu. Przedłużające się prace projektowe nad następcą Camela, myśliwcem Sopwith Snipe spowodowały, że nadal używano go jako myśliwca, aż do zawieszenia broni z Niemcami podpisanego w Compiègne 11 listopada 1918.
Wersje samolotu Sopwith Camel.
Myśliwce Camel w okresie produkcji były wyposażane w różne typy silników rotacyjnych:
Silniki Gnome różniły się od pozostałych typów tym, że podczas lądowania wyłącznik odcinał dopływ paliwa do pojedynczego cylindra, a nie wszystkich, co powodowało redukcję mocy (silnik rotacyjny nie posiada stricte przepustnicy i może pracować tylko pełną mocą, lub mocą minimalną). W innych silnikach można było chwilowo wyłączać zapłon silnika przy pomocy zainstalowanego na drążku sterowym przycisku, redukując moc podczas lądowania.
Użycie w Polsce.
Wbrew informacjom pojawiającym się w starszych publikacjach, w Polsce używano tylko jednego myśliwca Camel (nr F5234). Samolot został sprowadzony dopiero w październiku 1920, jako prywatna maszyna amerykańskiego ochotnika Kennetha Muraya z 7 eskadry myśliwskiej i nie wziął już udziału w walkach wojny polsko-radzieckiej. W maju 1921 został odkupiony przez rząd polski, po czym 1 sierpnia 1921 został rozbity we Lwowie przez majora Ludomiła Rayskiego.

</doc>
<doc id="642176" url="https://pl.wikipedia.org/wiki?curid=642176" title="Elżbieta Junosza-Stępkowska">
Elżbieta Junosza-Stępkowska

Elżbieta Junosza-Stępkowska (ur. 1936 w Warszawie, zm. 13 października 2015) – polska dziennikarka.
Pracowała m.in. w pismach: "Kierunki", "Słowo Powszechne", "Kurier Polski", "VETO Tygodnik Każdego Konsumenta". Była redaktorem naczelnym magazynu gospodarczo-kulturalno-turystycznego "Malwa".
Autorka cyklu książek pt. "Gwiazdy gotują dla nas" (t. I–IV, wyd. 1990, ; 1992, ; 1995, 2006).
Zmarła 13 października 2015 roku, spoczywa w Miechowie. 

</doc>
<doc id="642184" url="https://pl.wikipedia.org/wiki?curid=642184" title="Vought SB2U Vindicator">
Vought SB2U Vindicator

Vought SB2U Vindicator – pokładowy bombowiec nurkujący zaprojektowany dla US Navy w zakładach Vought w latach 30. Był to pierwszy amerykański jednopłatowiec tego typu. W momencie wybuchu II wojny światowej była to już konstrukcja przestarzała, ale pozostała na wyposażeniu jednostek amerykańskich do czasu bitwy pod Midway.
Historia.
W 1934 US Navy ogłosiła konkurs na nowe samoloty rozpoznawczo-bombowe (scout bomber) jedno- i dwupłatowe, na który odpowiedziało sześć firm lotniczych. Firma Vought zgłosił projekty w obu kategoriach (drugim projektem był Vought XSB3U). Do konkursu stanęły wówczas samoloty Brewster XSBA-1, Curtiss XSBC-3, Great Lakes XB2G-1, Grumman XSBF-1 i Northrop XBT-1, z wyjątkiem samolotów Grummana i Great Lakes do produkcji weszły wszystkie pozostałe konstrukcje.
Łącznie zbudowano około 170 sztuk Vindicatora, z czego do czasów dzisiejszych przetrwał jeden egzemplarz obecnie znajdujący się w National Museum of Naval Aviation w Pensacoli.
Historia operacyjna.
US Navy.
Vindicatory służyły na czterech lotniskowcach Marynarki Wojennej Stanów Zjednoczonych – USS "Lexington", USS "Saratoga", USS "Ranger", i USS "Wasp" od grudnia 1937 do września 1942.
US Marine Corps.
Dwa dywizjony należące do sił Piechoty Morskiej zostały wyposażone w samoloty tego typu od marca 1941 do września 1943, dywizjon VMSB-241 wziął udział w czasie bitwy pod Midway.
Marine Nationale.
Wersja francuska, V-156-F, bazowała na modelu SB2U-2 i została wyposażona we francuskie oprzyrządowanie. Samoloty zostały dostarczone w lipcu 1939 i przeprowadzono wówczas testy na francuskim lotniskowcu "Béarn", ale po wybuchu wojny zdecydowano, że ten stary okręt jest zbyt powolny i dwie jednostki wyposażone w te samoloty "escadrilles" AB 1 i AB 3 zostały przeniesione na lotniska lądowe.
Eskadra AB 1 wzięła udział w walkach w północnej Francji, gdzie poniosła bardzo wysokie straty, AB 3 walczyła przeciwko wojskom włoskim.
Royal Navy.
Siły powietrzne Królewskiej Marynarki Wojennej, "Fleet Air Arm", zakupiły 50 samolotów tego typu w czerwcu 1941, sformowano z tych samolotów Dywizjon 811. W nomenklaturze angielskiej samoloty te otrzymały nazwę "Chesapeake", a popularnie znane były jako "cheesecake" (sernik). Początkowo założono, że "serniki" zostaną przeznaczone do patroli przeciwko okrętom podwodnym, a Dywizjon 811 będzie stacjonował na lotniskowcu eskortowym HMS "Archer". Po pierwszych próbach w październiku zdecydowano, że samoloty te mają zbyt małą moc aby mogły się wzbić ze stosunkowo małego pokładu lotniskowca eskortowego z pełnym uzbrojeniem i zostały one zastąpione przez angielskie Fairey Swordfish.
Opis konstrukcji.
SB2U był dolnopłatem o konstrukcji klasycznej z kołem ogonowym, kabina pilota i tylnego strzelca przykryta dużą, przeszkloną owiewką. Jedyną niezwykłą cechą tej konstrukcji było śmigło o możliwości odwrócenia ciągu co było wykorzystywane do spowalniania samolotu w czasie nurkowego ataku bombowego.

</doc>
<doc id="642186" url="https://pl.wikipedia.org/wiki?curid=642186" title="Vindicator">
Vindicator



</doc>
<doc id="642187" url="https://pl.wikipedia.org/wiki?curid=642187" title="Bad Bellingen">
Bad Bellingen

Bad Bellingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Schliengen. Leży nad Renem, przy granicy z Francją, ok. 10 km na południe od Müllheim i ok. 15 km na północ od Lörrach.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 16 radnych.
Współpraca.
Miejscowości partnerskie:

</doc>
<doc id="642188" url="https://pl.wikipedia.org/wiki?curid=642188" title="SB2U">
SB2U



</doc>
<doc id="642189" url="https://pl.wikipedia.org/wiki?curid=642189" title="Mirmił">
Mirmił



</doc>
<doc id="642190" url="https://pl.wikipedia.org/wiki?curid=642190" title="Oliver Shanti">
Oliver Shanti

Oliver Shanti, właściwie Ulrich Schulz (ur. 16 listopada 1948 w Hamburgu, zm. w więzieniu w marcu 2016
), znany też jako Oliver Serano-Alve – niemiecki muzyk, multiinstrumentalista, kompozytor folkowej, elektronicznej i ezoterycznej muzyki w stylu new age, producent muzyczny. Od 2003 był poszukiwany przez niemiecką policję w związku z zarzutami o wykorzystywanie seksualne dzieci. Zatrzymany 29 czerwca 2008 w Lizbonie.
Życiorys.
Karierę muzyczną rozpoczął jeszcze w latach 60. XX wieku, jako nastolatek grając na gitarze w portowych ulicach powojennego Hamburga. W wieku 14 lat wyjechał do Paryża, a później na Karaiby. Pod koniec lat 60. mieszkał w Amsterdamie, Berlinie, Kalifornii oraz Północnej Afryce. Śpiewał w klubach nocnych oraz zajmował się różnymi pracami na swoje utrzymanie. Na początku lat 70. organizował koncerty muzyki folk. Zaprzyjaźnił się też ze znanym szkockim artystą Donovanem.
Po muzycznym festiwalu w libańskim mieście Baalbek zafascynował się muzyką orientalną. Postanowił zniknąć z życia publicznego i lata 1973–1980 spędził w indyjskiej dżungli nieopodal rzeki Ganges. Odnaleziony przez przyjaciół powrócił do Europy i do pracy na scenie muzycznej.
Razem z dźwiękowcem Veitem Waymanem, multiinstrumentalistką Margot Vogl-Shanti otworzył wytwórnię muzyczną SATTVA Music. Pierwszą produkcją była płyta "Frieden Shanti Peace". W późniejszych latach wydawał kolejne płyty. Jego najbardziej znane "Tai Chi", "Well Balanced", "Alhambra" osiągnęły ponad 100 tysięcy sprzedanych egzemplarzy. Tworząc muzykę opierał się na osiągnięciach etnicznych muzyków z różnych stron świata. Jego wytwórnia współpracowała z takimi artystami jak m.in. Rick Wakeman oraz Gandalf. W nagraniach wielu płyt uczestniczył również polski skrzypek Wojciech Czemplik.
W 2002 wyszło na jaw, że jest podejrzany o molestowanie seksualne 116 dzieci, w tym pięć przypadków określono jako ciężkie. Muzyk zniknął ze swojej portugalskiej posiadłości i do 2008 ukrywał się przed wymiarem sprawiedliwości. Niemiecka policja z Monachium wystawiła list gończy oferując 3000 EUR nagrody za informacje. 29 czerwca 2008 został aresztowany w Lizbonie w Portugalii. W grudniu 2009 zakończył się proces muzyka, w którym monachijski sąd skazał go na 6 lat i 10 miesięcy więzienia uznając jego winę w 76 przypadkach. Zmarł w więzieniu (prawdopodobnie zamordowany) w marcu 2016 roku.

</doc>
<doc id="642193" url="https://pl.wikipedia.org/wiki?curid=642193" title="Teixeirichthys jordani">
Teixeirichthys jordani

Teixeirichthys jordani – gatunek morskiej ryby z rodziny garbikowatych (Pomacentridae), jedyny przedstawiciel rodzaju "Teixeirichthys".
Występowanie: Morze Czerwone, Ocean Indyjski i Ocean Spokojny, na głębokościach od 4–20 m p.p.m.
Systematyka.
Gatunek był opisywany przez kilku autorów pod różnymi nazwami. Np. Fowler i Bean, 1922 zaproponowali nazwę "Pomacentrus formosanus", którą następnie przeniesiono do rodzaju "Wangia" Fowler, 1954, ale ta nazwa rodzajowa była już w użyciu ("Wangia" Chen, 1943 w Mollusca). Zastąpiono ją nazwą "Wangietta" Whitley, 1965. W wyniku dalszych analiz stwierdzono, że opisany przez Fowlera i Beana gatunek ("Pomacentrus formosanus") to znany już wcześniej "Teixeirichthys jordani". "Pomacentrus formosanus" jest więc synonimem "T. jordani", a "Wangietta" Whitley, 1965 jest synonimem "Teixeirichthys" Smith, 1953.

</doc>
<doc id="642194" url="https://pl.wikipedia.org/wiki?curid=642194" title="Teixeirichthys">
Teixeirichthys



</doc>
<doc id="642198" url="https://pl.wikipedia.org/wiki?curid=642198" title="Copa CONMEBOL 1996">
Copa CONMEBOL 1996

V Copa Conmebol 1996
1/8 finału (10.09-02.10).
 CA Bragantino – SE Palmeiras 5:1 i 0:3
 Deportes Tolima – CR Vasco da Gama 1:0 i 0:4
 Deportivo Táchira – Independiente Santa Fe 2:2 i 0:3
 Alianza Lima – CS Emelec 2:1 i 1:2, karne 3:4
 Club Guaraní – Fluminense FC 3:1 i 2:2
 Club Bolívar – CA Lanús 1:0 i 1:4
 CD Cobreloa – Rosario Central 3:2 i 1:4
 Porongos Trinidad – River Plate Montevideo 2:2 i 0:6
1/4 finału (07-24.10).
 Rosario Central – River Plate Montevideo 4:0 i 0:0
 Club Guaraní – CA Lanús 0:2 i 2:6
 CS Emelec – CR Vasco da Gama 0:2 i 1:0
 Independiente Santa Fe – CA Bragantino 1:0 i 0:0
1/2 finału (29.10-13.11).
 CA Lanús – Rosario Central 3:0 i 3:1
 CR Vasco da Gama – Independiente Santa Fe 2:1 i 0:1, karne 5:6
FINAŁ.
 CA Lanús – Independiente Santa Fe 2:0 i 0:1
20 listopada 1996 Buenos Aires? (?)
 CA Lanús – Independiente Santa Fe 2:0(1:0)
Sędzia: C Robles (Chile)
Bramki: 1:0 Mana 31k, 2:0 Ibagaza 76
Club Atlético Lanús: Rosa, Serrizuela, Galaschi, Siviero, Bresen, Mana, Cravero, Ibagaza, Coyette (Laeosegliaz 69), Enris (Balloao 77), Lopez (Coimbra 84).
Club Deportivo Independiente Santa Fe: Dudamamal, Florez (Perez 81), Garces, Mendez, Opegui, Salcedo, Villamizar (Penayo 46), Hurtado, Vidales, Whittingham, Hoyos (Diaz 62).
4 grudnia 1996 Bogota? (?)
 Independiente Santa Fe – CA Lanús 1:0(1:0)
Sędzia: ?
Bramki: Wittingham 4k
Club Deportivo Independiente Santa Fe: Dudamamal, Florez (Zea 72), Gutierrez, Garces, Upegui, Villamizar, Salcedo, Vidales (Perez 45), Wittingham, Diaz, Penayo.
Club Atlético Lanús: Roa, Loza, Falaschi, Siviero, A Gonzalez, J Fernandez (Serizuela 65), Cravero, Morales, Ibagaza (Lacosegiaz 81), A Lopez, Belloso (Enria 74).

</doc>
<doc id="642200" url="https://pl.wikipedia.org/wiki?curid=642200" title="Binzen">
Binzen

Binzen – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba związku gmin Vorderes Kandertal. Leży nad rzeką Kander, przy autostradzie A98, na zachód od Lörrach.

</doc>
<doc id="642205" url="https://pl.wikipedia.org/wiki?curid=642205" title="Michelle Williams (aktorka)">
Michelle Williams (aktorka)

Michelle Ingrid Williams (ur. 9 września 1980 w Kalispell w stanie Montana) – amerykańska aktorka, pięciokrotnie nominowana do Oscara: trzykrotnie za role pierwszoplanowe, w 2010 roku za rolę w filmie "Blue Valentine", w 2011 za rolę w filmie "Mój tydzień z Marilyn" i w 2023 za eolę w filmie "Fabelmanowie" oraz dwukrotnie za role drugoplanowe w filmie "Tajemnica Brokeback Mountain" w 2005 oraz w filmie "Manchester by the Sea" w 2016.
Życiorys.
Córka polityka, pisarza i handlowca Larry'ego Richarda Williamsa. Wychowywała się w Kalispell i San Diego. 
Karierę filmową rozpoczynała w 1993 występem w jednym z odcinków serialu "Słoneczny patrol". W 1994 zagrała główną rolę w filmie dla dzieci "Lassie", gdzie zagrała m.in. u boku Richarda Farnswortha. W 1998 dołączyła do obsady serialu "Jezioro marzeń" (ang. "Dawson's Creek") i w krótkim czasie stała się jedną z najpopularniejszych, obok Christiny Ricci i Kirsten Dunst (z którymi łączy ją przyjaźń), aktorek młodego pokolenia w Stanach Zjednoczonych.
Od 2014 roku Michelle Williams jest twarzą firmy Louis Vuitton, występując w kampaniach reklamujących luksusową galanterię oraz ubrania tej firmy.
W 2006 nominowana do Oscara, Złotego Globu, nagrody BAFTA oraz Independent Spirit Awards za rolę drugoplanową w filmie "Tajemnica Brokeback Mountain".
Życie prywatne.
Ze związku z tragicznie zmarłym aktorem Heathem Ledgerem, ma córkę – Matildę (ur. 2005)
W 2018 roku poślubiła muzyka – Phila Elveruma. W 2019 roku ogłoszono ich separację.
W 2020 roku poślubiła reżysera teatralnego – Thomasa Kaila (ur. 30 stycznia 1978 w Alexandrii w stanie Wirginia). Ich pierwsze wspólne dziecko urodziło się w czerwcu tego samego roku.

</doc>
<doc id="642206" url="https://pl.wikipedia.org/wiki?curid=642206" title="2000 w nauce">
2000 w nauce



</doc>
<doc id="642213" url="https://pl.wikipedia.org/wiki?curid=642213" title="Parametry projektu">
Parametry projektu

Na parametry projektu składają się: zakres projektu, koszt projektu i czas projektu. Parametry projektu określa się czasami mianem „magicznego trójkąta”. 
Wszystkie trzy składowe są od siebie zależne, muszą być definiowane razem. Nie jest możliwa zmiana jednego z nich bez wpływu na pozostałe.

</doc>
<doc id="642217" url="https://pl.wikipedia.org/wiki?curid=642217" title="Medal Służby Ogólnej (1962)">
Medal Służby Ogólnej (1962)

Medal Służby Ogólnej (ang. "General Service Medal 1962", "GSM 1962") – brytyjski medal ustanowiony rozkazem Ministra Obrony nr 61 z dnia 6 października 1964 r., który zadecydował, że trzy rodzaje wojsk (Royal Navy, British Army i Royal Air Force) powinny mieć identyczny medal za służbę, z właściwą klamrą wydaną dla nagrodzonego.
Zasady nadawania.
Jeśli odbiorca medalu był już nagrodzony medalem, powinna mu być wydana dodatkowa klamra do nadanych wcześniej. Tak jak poprzednie medale Naval General Service Medal (1915) i General Service Medal (1918), GSM 1962 nigdy nie był wydawany bez klamer.
Przyznawanie jakichkolwiek nowych klamer do GSM zakończono 31 grudnia 1999 po wprowadzeniu nowego medalu Operational Service Medal (OSM) 1 stycznia 2000 roku.
Irlandia Północna nadal była kwalifikacją dla GSM i klamra była nadal przyznawana pod warunkiem, że wymagana służba była kompletna.
Klamry medalu.
Były różne okresy kwalifikacji pomiędzy 24 grudnia 1962 i 29 maja 1964:
Opis medalu.
awers: przedstawia popiersie królowej Elżbiety II z inskrypcją na obwodzie "ELIZABETH II DEI GRATIA REGINA F.D."
rewers: w kole z wieńca królewska korona, pod nią napis "FOR CAMPAIGN SERVICE"

</doc>
<doc id="642220" url="https://pl.wikipedia.org/wiki?curid=642220" title="Deutsche Bank">
Deutsche Bank

Deutsche Bank AG (dosłownie z niem.: "Bank Niemiecki") – bank międzynarodowy, działający na całym świecie. W jego strukturach pracuje 84 659 pracowników (Wrzesień 2021). Siedzibą jest Frankfurt nad Menem, funkcję prezesa zarządu sprawuje Christian Sewing, a przewodniczącym rady nadzorczej jest Alexander Wynaendts.
Historia.
DB został założony 22 stycznia 1870 r. w Berlinie przez Adelberta Delbrücka i Ludwiga Bambergera, którzy zamierzali się specjalizować w obsłudze handlu zagranicznego. Pierwsze oddziały zagraniczne banku zostały otwarte w Londynie (1873), Szanghaju (1872) i Jokohamie (1872). Następnie w 1876 r. DB wchłonął "Berliner Bank-Verein" i "Deutsche Union-Bank", stając się tym samym największym bankiem w Niemczech.
Pierwszymi głównymi przedsięwzięciami, w których uczestniczyło przedsiębiorstwo była budowa "Northern Pacific Railway" w Stanach Zjednoczonych (1883) oraz Kolei Bagdadzkiej (1888). Bank uczestniczył także w emisji obligacji zakładów stalowych Kruppa (1885) oraz wprowadzał spółkę chemiczną Bayer na giełdę berlińską.
W pierwszych trzech dekadach XX wieku następowała dalsza ekspansja i wchłonięcie innych lokalnych banków niemieckich, a w 1929 r. doszło do fuzji z drugim dużym konkurentem "Disconto-Gesellschaft".
Po dojściu Hitlera do władzy w 1933 r. z zarządu spółki musiało odejść trzech członków żydowskiego pochodzenia. DB uczestniczył także w niechlubnym procederze grabieży majątków żydowskich w III Rzeszy. W czasie wojny w jego struktury były włączane banki z okupowanych państw Europy Wschodniej. Bank pomagał także w działalności Gestapo, a także udzielił pożyczki na budowę obozu koncentracyjnego w Oświęcimiu i pobliskich instalacji przedsiębiorstwa "IG Farben". W grudniu 1999 r. DB wraz z innymi niemieckimi przedsiębiorstwami wpłacił na specjalny fundusz 5,2 mld $ dla osób, które były ofiarami Holocaustu i prześladowań III Rzeszy.
Po przegranej państw Osi w II wojnie światowej alianckie władze okupacyjne nakazały 1 kwietnia 1948 podzielenie Deutsche Bank na oddziały regionalne. Później 10 banków, które powstały w wyniku tego podziału połączyło się w 3 główne banki:
W 1957 r. doszło z kolei do fuzji tych trzech banków, a następnie do serii przejęć, takich jak m.in. państwowego banku "GDR" po zjednoczeniu RFN i NRD w 1990 r., londyńskiego banku inwestycyjnego "Morgan Grenfell" w 1989 r.; "Bankers Trust" z Nowego Jorku i – częściowo – francuskiego Crédit Lyonnais w 1999 r.
W 1995 r. DB rozpoczął proces zmiany branży z typowego banku komercyjnego na bank inwestycyjny, bank ma też oferować doradztwo w zakresie inwestycyjnych produktów bankowych. W 2005 r. 75% jego przychodów stanowiły właśnie te dwie ostatnie formy działalności.
W 2016 roku kurs akcji banku osiągał historyczne minima, a uzyskiwane wyniki stały się podstawą dyskusji na temat możliwości bankructwa banku.
Działalność.
Deutsche Bank dzieli się na trzy grupy organizacyjne: pierwszą jest dział zajmujący się obsługą przedsiębiorstw, drugi dział zajmuje się osobami fizycznymi a trzeci działalnością inwestycyjną.
Logo banku zostało zaprojektowane przez Antona Stankowskiego w 1974 r.
W Polsce działa Deutsche Bank Polska S.A.

</doc>
<doc id="642222" url="https://pl.wikipedia.org/wiki?curid=642222" title="Instituto AC Córdoba">
Instituto AC Córdoba

Instituto Atlético Central Córdoba jest argentyńskim klubem z siedzibą w mieście Córdoba.
Historia.
Jak wiele innych klubów w Argentynie, Instituto założyli pracownicy kolejowi. Klub założony został w roku 1918 pod nazwą "Instituto Ferrocarril Central Córdoba".
W wyniku przeprowadzonej reorganizacji klubu sześć lat później wzięto pod uwagę, że większość członków klubu pochodzi z okolic "Alta Córdoba" i zmieniono nazwę na obecnie obowiązującą - "Instituto Atlético Central Córdoba".
Wkrótce po założeniu klubu Instituto szybko dotarł do pierwszej ligi prowincji Córdoba "Liga Cordobesa", którą wygrał w latach 1925, 1926, 1927 i 1928. Wraz z wprowadzeniem futbolu zawodowego w Argentynie w roku 1931 dla klubu zaczęły się chude lata. Ten mizerny okres zakończył się w latach 60. XX wieku, kiedy to klub ponownie wygrał prowincjonalną ligę w 1961, potem w 1966 i w końcu w 1972 docierając do drugiej ligi argentyńskiej.
Po okresie pobytu w drugiej lidze klub występował w pierwszej lidze w latach 80., po czym ponownie spadł do drugiej ligi w sezonie 1988/89.
Instituto w sezonie 1998/99 pierwszy został mistrzem drugiej ligi argentyńskiej. W wyniku tego sukcesu awansował do ligi pierwszej, ale tylko na jeden sezon.
W sezonie 2003/04 Instituto wygrał turniej Apertura. O mistrzostwo drugiej ligi klub musiał zmierzyć się ze zwycięzcą turnieju Clausura - w tym przypadku z zespołem Club Almagro. Po porażce na wyjeździe 0:1, Instituto wygrał u siebie 2:0 i drugi raz w historii został mistrzem drugiej ligi i awansował do pierwszej. W sezonie 2004/05 uratował się przed spadkiem wygrywając baraże, jednak w 2005/06 Instituto nie zdołał utrzymać się w pierwszej lidze i po raz kolejny spadł do drugiej ligi.

</doc>
<doc id="642223" url="https://pl.wikipedia.org/wiki?curid=642223" title="Instituto Atlético Central Córdoba">
Instituto Atlético Central Córdoba



</doc>
<doc id="642225" url="https://pl.wikipedia.org/wiki?curid=642225" title="Furgott">
Furgott



</doc>
<doc id="642229" url="https://pl.wikipedia.org/wiki?curid=642229" title="Dead?!">
Dead?!



</doc>
<doc id="642230" url="https://pl.wikipedia.org/wiki?curid=642230" title="Tallink">
Tallink

Tallink – estońskie linie promowe. Promy firmy Tallink wypływają z Tallinna i kursują do portów na Morzu Bałtyckim. Tallink ma połączenia m.in. z Helsinkami oraz Szwecją i Niemcami.
Promy.
Poza tym do linii należy również statek transportowy Sea Wind.

</doc>
<doc id="642233" url="https://pl.wikipedia.org/wiki?curid=642233" title="International Devastation">
International Devastation



</doc>
<doc id="642234" url="https://pl.wikipedia.org/wiki?curid=642234" title="Mirosław Pokora">
Mirosław Pokora

Mirosław Pokora (ur. 1933 w Warszawie, zm. 2006) – polski ilustrator książek (głównie literatury dziecięcej), plakacista, autor rysunków satyrycznych i karykaturzysta. Ukończył Akademię Sztuk Pięknych w Warszawie. Jako rysownik debiutował w 1955 w tygodniku „Przyjaźń”, publikował w czasopismach polskich (m.in. „Szpilki”, „Świat”, „Dookoła Świata”, „Kurier Polski”) oraz zagranicznych (m.in. norweskie „Aften Posten” i duńskie „Politiken”).
Mirosław Pokora jest też autorem książki pt. "To samo inaczej", którą również zilustrował.
Pochowany na cmentarzu Powązkowskim w Warszawie (kwatera 27 wprost-3-6).

</doc>
<doc id="642237" url="https://pl.wikipedia.org/wiki?curid=642237" title="Böllen">
Böllen

Böllen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Schönau im Schwarzwald. Leży w Schwarzwaldzie, u podnóża Belchen.
Böllen jest najmniejszą gminą Badenii-Wirtembergii pod względem powierzchni jak i ludności. Graniczy z miastem Schönau im Schwarzwald i gminami: Schönenberg, Fröhnd i Kleines Wiesental.
W miejscowości działa klub w przeciąganiu liny, który w 2002 zdobył wicemistrzostwo kraju.

</doc>
<doc id="642238" url="https://pl.wikipedia.org/wiki?curid=642238" title="Tnyribal">
Tnyribal

Tnyribal – pierwszy album studyjny polskiej grupy muzycznej Squash Bowels. Wydawnictwo ukazało się 10 sierpnia 1999 roku nakładem wytwórni muzycznej Obscene Productions. Nagrania zostały zarejestrowane w czerwcu 1999 roku w białostockim Hertz Studio.
Lista utworów.
Opracowano na podstawie materiału źródłowego.

</doc>
<doc id="642242" url="https://pl.wikipedia.org/wiki?curid=642242" title="Bollen">
Bollen



</doc>
<doc id="642244" url="https://pl.wikipedia.org/wiki?curid=642244" title="Podstawowa Opieka Zdrowotna">
Podstawowa Opieka Zdrowotna



</doc>
<doc id="642245" url="https://pl.wikipedia.org/wiki?curid=642245" title="Boellen">
Boellen



</doc>
<doc id="642246" url="https://pl.wikipedia.org/wiki?curid=642246" title="The Mass Rotting - The Mass Sickening">
The Mass Rotting - The Mass Sickening

The Mass Rotting - The Mass Sickening – drugi album studyjny polskiej grupy muzycznej Squash Bowels. Wydawnictwo ukazało się w 25 stycznia 2002 roku nakładem wytwórni muzycznej Obscene Productions. Nagrania zostały zarejestrowane i zmiksowane w białostockim Hertz Studio. 
Lista utworów.
Opracowano na podstawie materiału źródłowego.

</doc>
<doc id="642249" url="https://pl.wikipedia.org/wiki?curid=642249" title="Shimano Santé">
Shimano Santé

Shimano Santé – grupa szosowa Shimano produkowana w latach 1987–1988. Przeznaczona dla amatorów i entuzjastów kolarstwa ceniących najwyższą jakość i niezawodność osprzętu, lecz nie będących zawodowcami, dla których firma oferowała Dura-Ace. Komponenty nosiły oznaczenia xx-5000 i xx-5001. Grupa miała niespotykaną wcześniej stylistykę i charakterystyczną kolorystykę dzięki użyciu perłowo białego lakieru emaliowego i polerowanego aluminium. Cechy te stały się jednak jednym z powodów, dla których sprzedaż Santé nie była zadowalająca i Shimano wycofało grupę z produkcji w kilka lat po wprowadzeniu na rynek.
Pod koniec lat 80. XX wieku Cannondale zaprezentował jeszcze prototyp profesjonalnego roweru szosowego wyposażonego w pomalowaną całkowicie na czarno wersję grupy Santé, ale do masowej produkcji nigdy nie doszło. „Santé” po francusku znaczy „zdrowie”.
Specyfikacja.
Przerzutka tylna
Manetki
Przerzutka przednia
Mechanizm korbowy
Suport
Piasta przednia
Piasta tylna
Łożyska sterowe
Szczęki hamulcowe
Klamki hamulcowe

</doc>
<doc id="642252" url="https://pl.wikipedia.org/wiki?curid=642252" title="Shimano Sante">
Shimano Sante



</doc>
<doc id="642255" url="https://pl.wikipedia.org/wiki?curid=642255" title="For Dead God-International Devastation">
For Dead God-International Devastation

For Dead God-International Devastation – kompilacja nagrań polskiej grupy muzycznej Squash Bowels. Wydawnictwo ukazało się w 2003 roku nakładem wytwórni muzycznej Obscene Productions. Na płycie znalazły się m.in. utwory z albumów demo: "Furgott" (1994), "Dead?!" (1995) oraz "International Devastation" (1996).
Lista utworów.
Opracowano na podstawie materiału źródłowego.

</doc>
<doc id="642256" url="https://pl.wikipedia.org/wiki?curid=642256" title="Racing Córdoba">
Racing Córdoba

Club Atlético Racing Córdoba − argentyński klub piłkarski z siedzibą w mieście Córdoba.
Historia.
Klub został założony 14 grudnia 1924. Największym sukcesem było dotarcie do finału mistrzostw Argentyny Nacional w roku 1980. W sezonie 1989/90 Racing spadł z pierwszej ligi (Primera división argentina). Następne lata nie były najlepsze i klub znalazł się w trzeciej lidze (Torneo Argentino A). W końcu sezonu 2005/06 Racing był bliski awansu do drugiej ligi (Primera B Nacional Argentina), przegrał jednak decydujące mecze z San Martín Tucumán.

</doc>
<doc id="642257" url="https://pl.wikipedia.org/wiki?curid=642257" title="Czufut-Kale">
Czufut-Kale

Czufut-Kale (ukr. "Чуфут-Калe", krm. "Çufut Qale", ros."Чуфут-Кале") – skalne miasto i średniowieczne miasto-twierdza w zachodniej części Krymu na Ukrainie odległe o 2,5 km od Bakczysaraju. Nazwa w języku Tatarów krymskich oznaczała „twierdzę żydowską” ("çufut" — Żyd, "qale" — twierdza). Zachowały się także inne dawne nazwy miasta – Dżuft Kale, Kyrk Jer lub Kyrk Or. Przez znaczną część swoich dziejów (od XVI wieku) zamieszkane w większości przez Karaimów.
Położenie.
Położone jest na szczycie góry stołowej, od zachodu, południa i północy ograniczonej urwiskami wysokości 10–30 m. Całe miasto ma 46 ha, przy czym największa część (36 ha) była niezabudowana i służyła jako schronienie dla bydła. Obszar zabudowany zajmował tylko wschodnią część płaskowyżu i obejmował stare miasto o powierzchni 7 ha i nowe miasto (3 ha), powstałe w XV w.
Historia.
Początki twierdzy sięgają końca VI wieku n.e. Dane o pierwszych wiekach historii osady są bardzo skromne i często sprzeczne. Prawdopodobnie początkowo była to graniczna strażnica bizantyjska – Fulli, choć są też źródła mówiące, iż była to twierdza miejscowych Alanów, którzy w tym czasie podlegali cesarstwu bizantyjskiemu. 
Według niektórych źródeł w kolejnych stuleciach gród znalazł się pod kontrolą Połowców – z tego okresu pochodzi nazwa Kyrk Er (Kyrk Or), co po tatarsku znaczy "40 umocnień". W 1299 po oblężeniu z użyciem machin oblężniczych miasto zostało zdobyte i splądrowane przez Mongołów dowodzonych przez chana Nogaja. Później ponownie zasiedlone przez Alanów, przypuszcza się, że było centrum ich państewka, choć zapewne pod wasalną zależnością od Tatarów Złotej Ordy. W latach 40. XIV w. miasto przechodzi pod bezpośrednie rządy Tatarów, którzy od razu budują tu meczet. 
Po utworzeniu w XV w. Chanatu Krymskiego w Czufut-Kale ustanowiono stolicę nowego państwa, budując siedzibę chanów, zakładając medresę i rozbudowując meczet. Dość szybko rolę stolicy zaczęła przejmować osada w dolinie poniżej twierdzy, a w 1532 ostatecznie przeniesiono dwór chański i stolicę do nowo wybudowanego pałacu w Bachczysaraju. W Czufut-Kale zostaje głównie społeczność karaimska oraz mniejsza ormiańska, jest tam też arsenał chański, więzienie dla znaczniejszych jeńców chana, zaś fortyfikacje utrzymywane były w stanie gotowości, gdyż naturalnie niedostępne plato traktuje się jako punkt schronienia i oporu mieszkańców Bachczysaraju w razie ataku wroga. 
W 1778 miasto opuszczają Ormianie. Wcielenie Krymu do Rosji powoduje upadek Bachczysaraju, a tym bardziej Czufut-Kale i większa część Karaimów w XIX w. stopniowo przenosi się do innych miast, pozostali zaś wymierają, tak że na przełomie XIX/XX w. miasto było już niezamieszkane. W tym też okresie opuszczona osada przyciągała licznych turystów, w tym rodzinę carską, dla której wybudowano w 1897 dom, w którym mogła odpoczywać. 
Czufut-Kale w sztuce.
Adam Mickiewicz opisał swą podróż do skalnego miasta w Sonetach krymskich, w wierszu "Droga nad przepaścią w Czufut-Kale".
Jerzy Hoffman zrealizował tu scenę do filmu Pan Wołodyjowski, w której młody Nowowiejski organizuje zasadzkę na Azję Tuhajbejowicza, chcąc się zemścić za śmierć ojca oraz hańbę siostry i narzeczonej.

</doc>
<doc id="642258" url="https://pl.wikipedia.org/wiki?curid=642258" title="Club Atlético Racing Córdoba">
Club Atlético Racing Córdoba



</doc>
<doc id="642259" url="https://pl.wikipedia.org/wiki?curid=642259" title="No Mercy (album Squash Bowels)">
No Mercy (album Squash Bowels)

No Mercy – trzeci album studyjny polskiej grupy muzycznej Squash Bowels. Wydawnictwo ukazało się 10 marca 2004 roku nakładem wytwórni muzycznej Obscene Productions. Nagrania zostały zarejestrowane w listopadzie 2003 roku w białostockim Hertz Studio.
Lista utworów.
Opracowano na podstawie materiału źródłowego.

</doc>
<doc id="642261" url="https://pl.wikipedia.org/wiki?curid=642261" title="Rejon mujezierski">
Rejon mujezierski

Rejon mujezierski (ros. " Муезерский район ") – rejon w północno-zachodniej Rosji, wchodzący w skład rosyjskiej Republiki Karelii.
Położenie i powierzchnia.
Rejon leży na zachodzie Karelii, przy granicy z Finlandią, na niewysokiej wyżynie. Jego obszar ma powierzchnię 17,6 tys. km², z czego większość pokrywa tajga, sosnowa z domieszką świerku. Na terenie tym znajdują się liczne rzeki i jeziora, spośród których największe są Leksoziero i Niuk. Sporą część obszaru rejonu stanowią torfowiska i bagna.
Ludność.
Rejon zamieszkany jest przez 15.852 osób (2005 r.), głównie Rosjan, a także przez rdzennych mieszkańców Karelii – Karelów. Kilkuprocentowy udział w populacji mają też dwie inne napływowe nacje: Ukraińcy i Białorusini. W większych osadach przeważają liczebnie osadnicy, podczas gdy wioskach większość stanowią Karelowie.
Rejon mujezierski to typowy rejon wiejski.
11.883 osób zamieszkuje na wsiach, a ludność miejska stanowi jedynie 25% ogółu populacji.
W ostatnich latach populacja rejonu, tak jak populacja całej Karelii zmniejsza się w wyniku emigracji ludności do większych miast w Rosji w poszukiwaniu pracy oraz niskiego przyrostu naturalnego. Ponieważ wyjeżdżają głównie ludzie młodzi, średnia wieku mieszkańców rejonu jest wysoka, i wynosi ponad 40 lat dla kobiet i ok. 35 dla mężczyzn, przy czym na wsiach jest ona o ok. 5 lat wyższa niż w ośrodkach miejskich.
Średnia gęstość zaludnienia w rejonie wynosi poniżej 1 os./km².
Miasta.
Jedynym osiedlem typu miejskiego na terenie rejonu jest Mujezierskij. Osadę tę zamieszkuje 3969 mieszkańców (2005 r. 1/4 ogółu ludności rejonu); stanowi ona ośrodek administracyjny tej jednostki podziału terytorialnego.
Gospodarka.
Gospodarka rejonu, podobnie jak gospodarka całej Karelii po rozpadzie ZSRR pogrążona jest w kryzysie.
Podstawowymi źródłami utrzymania dla mieszkańców rejonu jest pozyskiwanie drewna dla potrzeb przemysłu, uprawa ziemi i chów zwierząt, a także myślistwo i rybołówstwo. W większych ośrodkach osadniczych znajduje się przemysł drzewny, a także niewielkie zakłady przemysłu spożywczego, zatrudniające po kilka-kilkanaście osób (jak piekarnie czy masarnie), produkujące na rynek lokalny.
Uprawa roli z powodów klimatycznych nie odgrywa większego znaczenia, uprawiane są w niewielkich ilościach, dla zaspokojenia części lokalnych potrzeb jedynie odporne na złe warunki, szybko rosnące warzywa oraz zboża: jęczmień, rzadziej żyto, także w niewielkich ilościach.
W ostatnich latach lokalne władze starają się wykorzystać turystyczne walory rejonu, w celu wypromowania tego obszaru jako atrakcyjnego miejsca na turystycznej mapie północno-zachodniej Rosji.
Klimat.
Na terenie rejonu panuje klimat umiarkowany chłodny, przejściowy pomiędzy morskim a kontynentalnym.
Średnia roczna temperatura powietrza wynosi ok. 3 °C. Średnia temperatura najchłodniejszego miesiąca – lutego wynosi –11 °C ÷ –12 °C, zaś najcieplejszego – czerwca – ok. +17 °C. Okres bez przymrozków wynosi ok. 100 dni.
W rejonie notuje się wysoki poziom opadów, głównie w postaci deszczu, których największe nasilenie ma miejsce w sierpniu.

</doc>
<doc id="642263" url="https://pl.wikipedia.org/wiki?curid=642263" title="Wolofowie">
Wolofowie

Wolofowie (także: "Wolof", "Jolof", "Djolof", "Dżolof") – grupa etniczna w Senegalu, Gambii i Mauretanii. W Senegalu stanowią najliczniejszą grupę ludnościową.
Wolofowie zamieszkują w Senegalu głównie tereny na wschód i północ od Dakaru oraz wybrzeża Oceanu Atlantyckiego, w Gambii głównie w zachodniej części kraju. W Mauretanii koncentrują się głównie na południowym zachodzie.
Społeczeństwo Wolofów było dawniej podzielone na klasy o określonej pozycji społecznej: najwyżej w hierarchii stali wodzowie, dowódcy wojskowi i arystokracja, niżej rzemieślnicy i rolnicy, a najniższą pozycję zajmowali kowale. Struktura społeczna była ponadto oparta na rodach z matrylinearnym systemem pokrewieństwa. Między XIII a XIX wiekiem Wolofowie tworzyli organizację państwową na terenach obecnej Senegambii – królestwo Dżolof.
Tradycyjnym zajęciem Wolofów jest handel i żarowe rolnictwo, w mniejszym zakresie także rybołówstwo, myślistwo i hodowla. Lud ten posiada także dobrze rozwinięte rzemiosło – głównie tkactwo oraz obróbka metali, drewna i kości.
Wolofowie kontrolują dziś znaczną część handlu w regionie, zwłaszcza w Senegalu. Posługują się językiem wolof, który dzięki ich dominacji ekonomicznej i liczebnej staje się powoli "lingua franca" w tej części świata, wypierając z tej roli języki francuski i angielski.
Zdecydowana większość Wolofów wyznaje islam.

</doc>
<doc id="642264" url="https://pl.wikipedia.org/wiki?curid=642264" title="Love Songs (album Squash Bowels)">
Love Songs (album Squash Bowels)

Love Songs – czwarty album studyjny polskiej grupy muzycznej Squash Bowels. Wydawnictwo ukazało się w 2005 roku nakładem wytwórni muzycznej Lifestage Productions. Nagrania zostały zarejestrowane i zmiksowane w białostockim Hertz Studio pomiędzy 6 a 12 kwietnia 2005 roku. Płytę poprzedziło demo o tym samym tytule wydane przez firmę Apathic view Production. 
Lista utworów.
Opracowano na podstawie materiału źródłowego.

</doc>
<doc id="642269" url="https://pl.wikipedia.org/wiki?curid=642269" title="Bürchau">
Bürchau

Bürchau – dzielnica gminy Kleines Wiesental w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży w Schwarzwaldzie, nad rzeką Kleine Wiese, ok. 7 km na południowy zachód od Schönau im Schwarzwald. Do 31 grudnia 2008 była to gmina należąca do związku gmin Kleines Wiesental, który dzień później został rozwiązany.
75% obszaru dzielnicy pokrywają lasy.
Osiedla w dzielnicy to: Bürchau, Oberbürchau, Kastel, Rütte i Sonnhalden. 
Historia.
Pierwsze wzmianki o Bürchau pochodzą z 1278. W 1503 miejscowości należała do hrabstwa Badenia-Durlach.

</doc>
<doc id="642271" url="https://pl.wikipedia.org/wiki?curid=642271" title="Santé">
Santé



</doc>
<doc id="642273" url="https://pl.wikipedia.org/wiki?curid=642273" title="Burchau">
Burchau



</doc>
<doc id="642274" url="https://pl.wikipedia.org/wiki?curid=642274" title="Buerchau">
Buerchau



</doc>
<doc id="642275" url="https://pl.wikipedia.org/wiki?curid=642275" title="Łuczywo">
Łuczywo

Łuczywo – kawałek smolnego, przesyconego żywicą drzewa iglastego lub strugane szczapki z drzew liściastych, dobrze wysuszone, używane do oświetlenia izb wiejskich w Polsce do końca XIX wieku.
Drewno z drzew żywicznych spalając się było źródłem dużej ilości dymu i kopcia. Z czasem zaczęto więc używać łuczywa z innych gatunków drzew: buka, brzozy, olszyny, leszczyny, grabu, cisa. Pozyskanie takiego łuczywa było pracochłonne. Cienkie, wąskie deseczki o długości 30–40 cm łupano siekierą lub darto za pomocą specjalnego struga ze świeżego drewna. Taki hebel na Żywiecczyźnie i u górali śląskich zwany „kocurem” obsługiwały zwykle trzy osoby. Gruba deska, z której strugano szczapki we wsi Sól w województwie śląskim nazywana była „sędziołem”. Następnie pozyskane drzazgi były wiązane po kilkanaście sztuk i suszone przez rok.
W zależności od rejonu, łuczywa miały różne nazwy:
Łuczywa wtykano w szpary w ścianie, umieszczano we wnęce pieca zwanej w niektórych rejonach „świtnikiem”, palono na specjalnym palenisku dobudowanym do pieca. Gotowe szczypki wkładano też do garnka stojącego na nalepie czyli na części pieca przeznaczonej do gotowania przed piecem chlebowym lub do naczynia w formie talerza na czterech nóżkach i zapalano. Łuczywa często umieszczano w stojących lub wiszących świecakach. 

</doc>
<doc id="642276" url="https://pl.wikipedia.org/wiki?curid=642276" title="William Friedkin">
William Friedkin

William Friedkin (ur. 29 sierpnia 1935 w Chicago) – amerykański reżyser filmowy i telewizyjny oraz scenarzysta i producent. Laureat Oscara dla najlepszego reżysera za film "Francuski łącznik" (1971). Nominowany do tej samej nagrody za reżyserię horroru "Egzorcysta" (1973).
Życiorys.
Jest synem żydowskich emigrantów z Ukrainy. Kinem zafascynował się po obejrzeniu "Obywatela Kane’a" Orsona Wellesa. Na początku kariery pracował w telewizji, zrealizował m.in. jeden z odcinków programu sygnowanego przez Alfreda Hitchcocka. Także w późniejszych latach chętnie reżyserował na potrzeby telewizji. W kinie debiutował pod koniec lat 60. musicalem "Dobre czasy" z udziałem Sonny'ego Bono i Cher.
Jego najgłośniejsze dzieła powstały w pierwszej połowie lat 70. W 1971 nakręcił obsypanego Oscarami "Francuskiego łącznika" (sam otrzymał statuetkę dla najlepszego reżysera), a w 1973 powstał "Egzorcysta", jeden z najlepszych horrorów w historii kina. Żaden z jego kolejnych filmów nie dorównał klasą wymienionym arcydziełom. Friedkin pozostaje jednak uznanym specjalistą od kina sensacyjnego ("Żyć i umrzeć w Los Angeles", "Jade", "Regulamin zabijania").
Życie prywatne.
Reżyser był 4-krotnie żonaty i 3-krotnie rozwiedziony. Na początku lat 70. związany był z Kitty Hawks (ur. 1946), córką reżysera Howarda Hawksa. W latach 1972-76 pozostawał w nieformalnym związku z tancerką i choreografką Jennifer Nairn-Smith, z którą ma syna Cedrica (ur. 1976). Następnie przez 2 lata (1977-79) był mężem francuskiej aktorki Jeanne Moreau. Jego drugą żoną została aktorka Lesley-Anne Down, która urodziła mu syna Jacka (ur. 1983). Od 1991 pozostaje w czwartym związku małżeńskim z producentką filmową Sherry Lansing.

</doc>
<doc id="642277" url="https://pl.wikipedia.org/wiki?curid=642277" title="Hiszpański Związek Sportów Zimowych">
Hiszpański Związek Sportów Zimowych

Hiszpański Związek Sportów Zimowych (hiszp. "Real Federación Española de Deportes de Invierno") – hiszpańskie stowarzyszenie kultury fizycznej pełniące rolę hiszpańskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz (dawniej) skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Hiszpanii m.in. poprzez szkolenia zawodników i instruktorów i organizację zawodów.

</doc>
<doc id="642282" url="https://pl.wikipedia.org/wiki?curid=642282" title="Hiszpański Związek Narciarski">
Hiszpański Związek Narciarski



</doc>
<doc id="642288" url="https://pl.wikipedia.org/wiki?curid=642288" title="Pinakoteka Watykańska">
Pinakoteka Watykańska



</doc>
<doc id="642295" url="https://pl.wikipedia.org/wiki?curid=642295" title="NGC 6720">
NGC 6720



</doc>
<doc id="642299" url="https://pl.wikipedia.org/wiki?curid=642299" title="Efringen-Kirchen">
Efringen-Kirchen

Efringen-Kirchen – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży nad Renem, przy granicy z Francją, na północny zachód od Lörrach i Weil am Rhein.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 16 radnych.
Transport.
Przez teren gminy przebiega autostrada A5 (Alsfeld–Weil am Rhein), droga krajowa B3 (Buxtehude– Weil am Rhein) oraz linia kolejowa.

</doc>
<doc id="642301" url="https://pl.wikipedia.org/wiki?curid=642301" title="Karl Ditters von Dittersdorf">
Karl Ditters von Dittersdorf

Karl Ditters von Dittersdorf (ur. 2 listopada 1739 w Wiedniu, zm. 24 października 1799 w Červenej Lhocie) – austriacki kompozytor epoki klasycyzmu. Zaliczany do kompozytorów szkoły starowiedeńskiej.
Życiorys.
Karl Ditters urodził się w Wiedniu w rodzinie hafciarza teatralnego. W wieku dwunastu lat został paziem na dworze księcia von Sachsen-Hildburghausen. Uczył się oprócz gry na skrzypcach także fechtunku, jazdy konnej, tańca i gimnastyki. W 1761 roku został skrzypkiem-solistą w wiedeńskiej orkiestrze operowej. Pod opieką życzliwego mu Glucka odbył podróż do Włoch.
Pod wpływem włoskiej opery buffa postanowił zostać kompozytorem. Od 1770 nadworny kapelmistrz księcia biskupa wrocławskiego Philippa Gottharda von Schaffgotscha. W jego rezydencji na zamku w Javorníku, a potem własnym domu, napisał 127 symfonii, 256 kompozycji wokalnych i instrumentalnych i 44 opery, między innymi: "Don Kichota", "Czerwonego kapturka", "Wesołe kumoszki z Windsoru".
Ciężko chory na podagrę, ostatnie kilka lat życia spędził na (obecnie w powiecie Jindřichův Hradec) dyktując synowi swoje dzieje. Umarł w dwa dni po zakończeniu tej pracy.

</doc>
<doc id="642305" url="https://pl.wikipedia.org/wiki?curid=642305" title="Simon Marius">
Simon Marius

Simon Marius (ur. 10/20 stycznia 1573, zm. 26 grudnia 1624) – niemiecki astronom. Urodził się w Gunzenhausen, lecz większość swojego życia spędził w Ansbach.
Prowadził szczegółowe obserwacje Jowisza, wyniki badań zebrał w swojej książce "Mundus Iovialis". Twierdzi w niej, że odkrył Galileuszowe księżyce Jowisza kilka dni przed Galileuszem. Obecnie uważa się, że nie jest to prawda, jest jednak możliwe, że Marius odkrył je niezależnie.
Jest pomysłodawcą powszechnie przyjętych i obecnie używanych nazw tych satelitów – Ganimedes, Io, Kallisto, Europa. Uważał się za odkrywcę Galaktyki Andromedy, jednak ta była już wcześniej znana średniowiecznym perskim astronomom.

</doc>
<doc id="642308" url="https://pl.wikipedia.org/wiki?curid=642308" title="1901 w nauce">
1901 w nauce



</doc>
<doc id="642309" url="https://pl.wikipedia.org/wiki?curid=642309" title="Władcy Achai">
Władcy Achai

Książęta Achai panowali w Księstwie Achai (znanym również jako "Księstwo Morei") – jednym z państw feudalnych założonych na ziemiach Cesarstwa Bizantyjskiego w wyniku następstw IV krucjaty w 1204 r. 
Księstwo Achai istniało w latach 1205–1432. Przez długi czas było jednym z najsilniejszych państw łacińskich w Grecji i słynęło z wysoko rozwiniętej kultury rycerskiej.
W 1432 ziemie księstwa powróciły do Cesarstwa Bizantyjskiego.
Poczet książąt (daty panowania).
Ostatni książę prowadził wojnę o ocalenie niezależności swojego księstwa z Tomaszem Paleologiem.
Pokonany w 1430 roku, wydał swoją córkę Katarzynę za Tomasza Paleologa, która wniosła mężowi w posagu łacińskie Księstwo Achai.

</doc>
<doc id="642315" url="https://pl.wikipedia.org/wiki?curid=642315" title="1903 w nauce">
1903 w nauce



</doc>
<doc id="642316" url="https://pl.wikipedia.org/wiki?curid=642316" title="1904 w nauce">
1904 w nauce



</doc>
<doc id="642317" url="https://pl.wikipedia.org/wiki?curid=642317" title="1905 w nauce">
1905 w nauce



</doc>
<doc id="642318" url="https://pl.wikipedia.org/wiki?curid=642318" title="1906 w nauce">
1906 w nauce



</doc>
<doc id="642320" url="https://pl.wikipedia.org/wiki?curid=642320" title="Abrakadabra">
Abrakadabra

Abrakadabra ("Abracadabra, Abraxas, Abrasax") – pochodzący prawdopodobnie z języka aramejskiego ("Abəra kaDavəra") wyraz niemający znaczenia. Od schyłku starożytności, w średniowieczu i we wczesnej nowożytności posługiwano się nim jako formułą magiczną, tj. wyrazem, który (odpowiednio) wypowiedziany ma rzekomą moc wpływania na rzeczywistość. Obecnie słowo "abrakadabra" stosuje się jako (żartobliwe) określenie wypowiedzi pozbawionej sensu, niezrozumiałej, zagmatwanej.
Siedem liter imienia АΒΡΑΣΑΞ ma wartość liczbową 365 (Α = 1, Β = 2, Ρ = 100, Α = 1, Σ = 200, Α = 1, Ξ = 60). Słowo to znajdujemy jako magiczny znak i symbol pełni (m.in. zapewne także w odniesieniu do liczby siedem) w hellenistycznych papirusach magicznych, również na starożytnych i średniowiecznych amuletach z kamienia, najczęściej w połączeniu z postacią o ludzkim tułowiu z głową koguta, ludzkimi rękami i wężami zamiast nóg.
Pierwszy raz słowo ABRACADABRA pojawia się w "De Medicina Praecepta" Quintusa Sammonicusa Serenusa - gnostycznego lekarza cesarza Karakalli. Sammonicus przepisał cesarzowi amulet do walki z malarią, na którym wyryte było słowo ABRACADABRA w formie trójkąta.
Słowo z reguły było zapisywane w jeden z następujących sposobów:
&lt;poem style="text-align:center"&gt;
A - B - R - A - C - A - D - A - B - R - A
A - B - R - A - C - A - D - A - B - R
A - B - R - A - C - A - D - A - B
A - B - R - A - C - A - D - A
A - B - R - A - C - A - D
A - B - R - A - C - A
A - B - R - A - C
A - B - R - A
A - B - R
A - B
A
&lt;/poem&gt;
lub
&lt;poem style="text-align:center"&gt;
A - B - R - A - C - A - D - A - B - R - A
B - R - A - C - A - D - A - B - R
R - A - C - A - D - A - B
A - C - A - D - A
C - A - D
A
&lt;/poem&gt;

</doc>
<doc id="642327" url="https://pl.wikipedia.org/wiki?curid=642327" title="1907 w nauce">
1907 w nauce



</doc>
<doc id="642328" url="https://pl.wikipedia.org/wiki?curid=642328" title="1908 w nauce">
1908 w nauce



</doc>
<doc id="642329" url="https://pl.wikipedia.org/wiki?curid=642329" title="1909 w nauce">
1909 w nauce



</doc>
<doc id="642331" url="https://pl.wikipedia.org/wiki?curid=642331" title="1911 w nauce">
1911 w nauce

Geografia.
14 grudnia – norweski odkrywca Roald Amundsen z 4 innymi osobami jako pierwsi docierają na Biegun południowy.

</doc>
<doc id="642332" url="https://pl.wikipedia.org/wiki?curid=642332" title="1912 w nauce">
1912 w nauce



</doc>
<doc id="642333" url="https://pl.wikipedia.org/wiki?curid=642333" title="1913 w nauce">
1913 w nauce



</doc>
<doc id="642334" url="https://pl.wikipedia.org/wiki?curid=642334" title="1914 w nauce">
1914 w nauce



</doc>
<doc id="642335" url="https://pl.wikipedia.org/wiki?curid=642335" title="1915 w nauce">
1915 w nauce



</doc>
<doc id="642337" url="https://pl.wikipedia.org/wiki?curid=642337" title="1917 w nauce">
1917 w nauce



</doc>
<doc id="642338" url="https://pl.wikipedia.org/wiki?curid=642338" title="1918 w nauce">
1918 w nauce



</doc>
<doc id="642339" url="https://pl.wikipedia.org/wiki?curid=642339" title="1919 w nauce">
1919 w nauce



</doc>
<doc id="642341" url="https://pl.wikipedia.org/wiki?curid=642341" title="1920 w nauce">
1920 w nauce

Technika.
Kuchenka elektryczna

</doc>
<doc id="642343" url="https://pl.wikipedia.org/wiki?curid=642343" title="1922 w nauce">
1922 w nauce



</doc>
<doc id="642344" url="https://pl.wikipedia.org/wiki?curid=642344" title="1923 w nauce">
1923 w nauce



</doc>
<doc id="642345" url="https://pl.wikipedia.org/wiki?curid=642345" title="1924 w nauce">
1924 w nauce



</doc>
<doc id="642346" url="https://pl.wikipedia.org/wiki?curid=642346" title="1925 w nauce">
1925 w nauce



</doc>
<doc id="642347" url="https://pl.wikipedia.org/wiki?curid=642347" title="1926 w nauce">
1926 w nauce



</doc>
<doc id="642348" url="https://pl.wikipedia.org/wiki?curid=642348" title="1927 w nauce">
1927 w nauce



</doc>
<doc id="642349" url="https://pl.wikipedia.org/wiki?curid=642349" title="1928 w nauce">
1928 w nauce



</doc>
<doc id="642350" url="https://pl.wikipedia.org/wiki?curid=642350" title="1929 w nauce">
1929 w nauce



</doc>
<doc id="642351" url="https://pl.wikipedia.org/wiki?curid=642351" title="1930 w nauce">
1930 w nauce



</doc>
<doc id="642352" url="https://pl.wikipedia.org/wiki?curid=642352" title="1931 w nauce">
1931 w nauce



</doc>
<doc id="642354" url="https://pl.wikipedia.org/wiki?curid=642354" title="1933 w nauce">
1933 w nauce



</doc>
<doc id="642355" url="https://pl.wikipedia.org/wiki?curid=642355" title="1934 w nauce">
1934 w nauce



</doc>
<doc id="642357" url="https://pl.wikipedia.org/wiki?curid=642357" title="1935 w nauce">
1935 w nauce



</doc>
<doc id="642358" url="https://pl.wikipedia.org/wiki?curid=642358" title="1936 w nauce">
1936 w nauce



</doc>
<doc id="642359" url="https://pl.wikipedia.org/wiki?curid=642359" title="1937 w nauce">
1937 w nauce



</doc>
<doc id="642360" url="https://pl.wikipedia.org/wiki?curid=642360" title="1938 w nauce">
1938 w nauce



</doc>
<doc id="642361" url="https://pl.wikipedia.org/wiki?curid=642361" title="Abstract">
Abstract



</doc>
<doc id="642362" url="https://pl.wikipedia.org/wiki?curid=642362" title="1939 w nauce">
1939 w nauce



</doc>
<doc id="642363" url="https://pl.wikipedia.org/wiki?curid=642363" title="1940 w nauce">
1940 w nauce



</doc>
<doc id="642364" url="https://pl.wikipedia.org/wiki?curid=642364" title="Legia Warszawa (hokej na lodzie)">
Legia Warszawa (hokej na lodzie)

HUKS Legia Warszawa – polski klub hokejowy z siedzibą w Warszawie, utworzony w 1927 – jako sekcja hokeja na lodzie wielosekcyjnego Wojskowego Klubu Sportowego Legia Warszawa. Trzynastokrotny mistrz Polski. Czołowa polska drużyna lat 50. i 60. XX wieku (m.in. 18 razy na podium mistrzostw kraju).
Historia.
Okres międzywojenny.
Pierwszy oficjalny mecz hokejowy w Warszawie rozegrano 11 lutego 1917 w dzielnicy Dynasy, natomiast sekcję hokeja na lodzie Legii Warszawa założono w połowie 1927 roku. Skład zespołu opierał się na byłych zawodnikach Warszawskiego Towarzystwa Łyżwiarskiego, którzy w wyniku nieporozumień z władzami klubu w grudniu 1927 roku przeszli do Legii Warszawa. Swój pierwszy w historii mecz drużyna ta rozegrała 31 grudnia 1927, pokonując 3:0 AZS Wilno, a kilka godzin później rozgromiła Cracovię 14:1. W mistrzostwach Polski (MP) Legioniści po raz pierwszy wzięli udział w Zakopanem w 1928 roku, wywalczając srebrny medal (tytuł mistrza Polski zdobył AZS Warszawa), a za dobrą postawę w całym sezonie powołanie do reprezentacji narodowej otrzymali Szejnach i Pastecki. W kolejnym sezonie drużyna wygrała regionalną grupę eliminacyjną A, zaś w turnieju finałowym MP zajęła 3. miejsce. W tym też roku Legia rozegrała swój pierwszy mecz międzynarodowy przegrywając na turnieju w Krynicy 0:3 z węgierskim "BKE Budapeszt". W kolejnych mistrzostwach Legioniści ponownie wygrali grupę eliminacyjną A, a w finałach zdobyli brązowy medal. W 1931 warszawianie wywalczyli 2. miejsce ulegając w finale 0:1 AZS Warszawa. W następnym roku mistrzostwa nie odbyły się z powodu Igrzysk Olimpijskich w Lake Placid, na które pojechał legionista Kazimierz Materski. W 1933 Legia sięgnęła po pierwsze mistrzostwo kraju. W finale rozgrywanym w Katowicach zmierzyła się z Pogonią Lwów i w pierwszym meczu bezbramkowo zremisowała. W drugim spotkaniu rozegranym o 1:30 w nocy padł remis 1:1. Rozstrzygnięcia nie przyniosły dwie dogrywki, wobec czego działacze PZHL przyznali tytuł obydwu zespołom. Legia zagrała w składzie: Przeździecki, Głowacki, Kawiński, Rybicki, Szabłowski, Jelski, Szejnach, Pastecki, Materski. W kolejnych latach starty w turniejach o mistrzostwo Polski nie były udane i Legia plasowała się poza podium. Po roku 1936 z klubu odeszli do innych warszawskich drużyn czołowi zawodnicy, wobec czego sekcja praktycznie przestała działać.
Reaktywacja i okres dominacji.
Po zakończeniu II wojny światowej sekcję hokeja na lodzie reaktywowano w 1946 roku. Do tego zadania oddelegowano oficera wojska polskiego Henryka Czarnika, który przed wojną grał w Cracovii Kraków. Kadrę klubu tworzyli, bramkarze: Henryk Przeździecki, Henryk Lamer, obrońcy: Czarniak, Krasowski, Bielawski, Leonardziak, napastnicy: Naciążek, Koperczyński, Świcarz, Dolewski, Ślusarczyk, Matula, Szymański. Swój pierwszy mecz Legioniści rozegrali na własnym lodowisku 22 grudnia 1946 roku przeciwko Żyrardowiance, zwyciężając 17:4. Bramki w tym spotkaniu strzelili 7x Dolewski, 4x Świcarz, 3x Naciążek, Szymański, Bielawski, Leonardziak. W 1947 roku w Warszawie rozegrano zawody o awans do turnieju półfinałowego mistrzostw Polski. Wzięły w nim udział cztery zespoły: Legia, Radomiak, Żyrardowianka oraz Lublinianka. Z kompletem zwycięstw awans uzyskała Legia. W turnieju półfinałowym legioniści przegrali w dwumeczu z ŁKSem Łódź 3:4 w Łodzi 8 stycznia i 0:2 w Warszawie 12 stycznia. Mecz w stolicy rozgrywany był w trudnych warunkach atmosferycznych przy obficie padającym śniegu. W 1949 roku Legia zajęła trzecie miejsce w Mistrzostwach Polski. Dwa lata później drużyna Legii wywalczyła pierwsze mistrzostwo i zapoczątkowała serię siedmiu tytułów mistrzowskich z rzędu. Pod koniec grudnia 1957 Legia rozegrała inauguracyjne spotkanie w nowo wybudowanym „Pałacu Sportowym” w Łodzie pokonując Spartaka Moskwa 4:2. W 1958 roku Wojskowi osiągnęli wicemistrzostwo, a rok później ponownie wywalczyli mistrzostwo. Legia wygrywała ligę jeszcze w 1959, 1961, 1963, 1964 roku. Pod koniec grudnia 1960 hokeiści Legii ulegli czechosłowackiej drużynie Tesla Pardubice 2:3 w ramach rozgrywek Interligi. Ostatnie mistrzostwo Polski Wojskowi zdobyli w 1967 roku. Przed startem rozgrywek z funkcji trenera zespołu odwołany został Antonin Haukvic, który wrócił do Czechosłowacji. Natomiast z drużyny po odbyciu zasadniczej służby wojskowej odeszli bramkarz Kosyl, obrońca Rakowski oraz napastnicy Stolecki i Karbowski. Posadę szkoleniowca objął były bramkarz Legii Edward Kocząb. Trzon zespołu tworzyli doświadczeni gracze, Janiczko (w Legii od 1952), Kurek (1954), Gosztyła (1955), Skotnicki (1957), Manowski (1958) oraz Dutkiewicz (1960). Pozostałą część drużyny stanowili wychowankowie WKS Legii, bramkarz Ryczko, obrońca Antoniewicz, napastnicy Komorski i bracia Kaczorkowie. Legioniści wygrali ligę wyprzedzając w tabeli GKS Katowice. Najlepszym strzelcem rozgrywek z 32 trafieniami został legionista Józef Manowski, a w punktacji kanadyjskiej najlepszy okazał się inny gracz Legii Włodzimierz Komorski (26 goli i 25 asyst). Było to ostatnie mistrzostwo wywalczone przez Legię. W sezonie 1976/1977 Legia zajęła 10. miejsce i spadła do II ligi. W kolejnym sezonie Warszawianie o awans do I ligi rywalizowali z KTH Krynica. Po czterech meczach był remis 2:2. Decydujący był mecz rozegrany na lodowisku w Janowie 23 marca 1978 roku, w którym Legia wygrała 7:4. W 1981 roku w wyniku problemów finansowych sekcję przeniesiono do Krynicy, jednak z powodu braku sztucznego lodowiska nie została dopuszczona do rozgrywek. W rzeczywistości oznaczało to likwidację sekcji. Od początku 1982 w sezonie II ligi 1981/1982 występująca w tych rozgrywkach drużyna KTH Krynica przyjęła nazwę KTH Legia po dokonanej fuzji ligowej z warszawską sekcją hokejową. Doniesienia o możliwej reaktywacji hokeja w Warszawie pojawiły się przy awansie drużyny Legii KTH z II ligi 1984/1985) do ekstraklasy 1985/1986).
Odbudowa klubu i przekształcenia.
W latach 90. XX wieku ponownie wskrzeszono hokej na lodzie w stolicy, a przyczyniło się do tego przede wszystkim oddanie do użytku hali lodowej Torwaru. Początkowo zespół działał pod szyldem Klubu Sportowego Damis. Od 2004 roku istnieje Uczniowski Hokejowy Klub Sportowy Mazowsze, który od sezonu 2005/2006 występował w I lidze jako hokeja pod nazwą UHKS Mazowsze / Legia Warszawa.
Mimo otrzymania licencji na sezon 2012/2013, 21 sierpnia 2012 roku zarząd klubu wstępnie ogłosił wycofanie drużyny z rozgrywek. Następnie dzięki determinacji zawodników i sympatyków zespołu, w wyniku przekształcenia z UHKS Mazowsze Legia Warszawa (prezesem był Piotr Demiańczuk) powstał HUKS Legia Warszawa i zadeklarował występy w I lidze. W styczniu 2013 roku zaprezentowano nowe logo klubu HUKS Legia.
Drużyna Legii nie została zgłoszona do rozgrywek I ligi w sezonach 2015/2016, 2016/2017.
Sukcesy.
Indywidualne.
Zwycięzca "klasyfikacji kanadyjskiej":
Legia w europejskich pucharach.
Dotychczas hokeiści Legii rozegrali dwa spotkania w ramach rozgrywek o europejskie puchary. Doszło do nich w sezonie 1967/1968, a rywalem w dwumeczu 1 rundy Pucharu Europy był fiński Porin Ässät. Legioniści okazali się dwukrotnie gorsi, ulegając najpierw 3:6, a następnie 2:6. Oba spotkanie zostały rozegrane w Finlandii, ponieważ gospodarze zaproponowali Legii korzystne warunki.
Szkoleniowcy.
W przeszłości trenerami Legii byli: Henryk Czarnik, Bolesław Kolasa, Franciszek Głowacki, Henryk Przeździecki, Mieczysław Palus, Antonin Haukvic, Marian Jeżak, Walentin Sieniuszkin, Ludwik Dutkiewicz, Anatolij Firsow, Konstantin Łoktiew, Marian Pysz, Lubomir Witoszek, Zbigniew Stajak, Stanisław Małkow.

</doc>
<doc id="642366" url="https://pl.wikipedia.org/wiki?curid=642366" title="1942 w nauce">
1942 w nauce



</doc>
<doc id="642367" url="https://pl.wikipedia.org/wiki?curid=642367" title="1943 w nauce">
1943 w nauce



</doc>
<doc id="642368" url="https://pl.wikipedia.org/wiki?curid=642368" title="1944 w nauce">
1944 w nauce



</doc>
<doc id="642369" url="https://pl.wikipedia.org/wiki?curid=642369" title="Osobowe źródła informacji">
Osobowe źródła informacji



</doc>
<doc id="642371" url="https://pl.wikipedia.org/wiki?curid=642371" title="1946 w nauce">
1946 w nauce



</doc>
<doc id="642372" url="https://pl.wikipedia.org/wiki?curid=642372" title="1947 w nauce">
1947 w nauce



</doc>
<doc id="642373" url="https://pl.wikipedia.org/wiki?curid=642373" title="1948 w nauce">
1948 w nauce



</doc>
<doc id="642374" url="https://pl.wikipedia.org/wiki?curid=642374" title="1949 w nauce">
1949 w nauce



</doc>
<doc id="642375" url="https://pl.wikipedia.org/wiki?curid=642375" title="1950 w nauce">
1950 w nauce



</doc>
<doc id="642384" url="https://pl.wikipedia.org/wiki?curid=642384" title="Staw kulisty">
Staw kulisty

Staw kulisty ("articulatio cotylica") – rodzaj stawu, w którym jedna powierzchnia stawowa jest wykształcona w formie wycinka kuli, druga jest jej negatywem, czyli panewką. W stawie kulistym wolnym (staw ramienny) głowa jest o wiele większa od panewki, co decyduje o bardzo dużej ruchomości, natomiast w stawie kulistym panewkowym (staw biodrowy) głęboka panewka obejmuje głowę aż poza jej równik powodując ograniczenie zakresu ruchów. Wykonywane ruchy w stawie kulistym to: zginanie i prostowanie, odwodzenie i przywodzenie, skręt na zewnątrz i do wewnątrz oraz ruch wypadkowy – obwodzenie.

</doc>
<doc id="642385" url="https://pl.wikipedia.org/wiki?curid=642385" title="Staw siodełkowy">
Staw siodełkowy

Staw siodełkowy", "staw siodełkowaty ("articulatio sellaris") – rodzaj stawu, w którym obie powierzchnie stawowe są wklęsłe w kierunku jednej osi, a wypukłe w kierunku osi prostopadłej, przypominając kształtem siodło. Przykładami stawów siodełkowych są staw nadgarstkowo-śródręczny kciuka oraz staw mostkowo-obojczykowy (przy czym ten drugi bywa też określany jako staw nieregularny). Wykonywane ruchy to: przywodzenie i odwodzenie, przeciwstawianie i odprowadzanie oraz ruch wypadkowy – obwodzenie.

</doc>
<doc id="642386" url="https://pl.wikipedia.org/wiki?curid=642386" title="Messier 56">
Messier 56

Messier 56 (również M56, NGC 6779) – gromada kulista w gwiazdozbiorze Lutni. Została odkryta 23 stycznia 1779 roku przez Charles’a Messiera, który opisał ją jako „mgławicę bez gwiazd”. Jako gromadę gwiazd po raz pierwszy opisał ją William Herschel około 1784 roku.
M56 znajduje się w odległości ok. 32,9 tys. lat świetlnych od Ziemi i przybliża się z prędkością 145 km/s. Średnica gromady wynosi ok. 85 lat świetlnych.
Najjaśniejsze gwiazdy gromady mają jasność obserwowaną ok. 13. M56 należy do typu widmowego F5. Do tej pory odkryto około tuzina gwiazd zmiennych należących do M56.
Gromada M56 znajduje się w połowie odległości między gwiazdami Albireo i γ Lyrae.

</doc>
<doc id="642387" url="https://pl.wikipedia.org/wiki?curid=642387" title="Staw zawiasowy">
Staw zawiasowy

Staw zawiasowy () – rodzaj stawu, w którym jedna powierzchnia stawowa jest wykształcona w formie bloczka, druga jest jego negatywem (wcięcie). Oś ruchu jest ustawiona poprzecznie do długiej osi kości. W stawie zawiasowym występują zawsze więzadła poboczne ("ligamenta collateralia"), które ustalają staw i zabezpieczają przed bocznymi przesunięciami. Ruchy w tym stawie to zginanie i prostowanie (np. stawy międzypaliczkowe).

</doc>
<doc id="642390" url="https://pl.wikipedia.org/wiki?curid=642390" title="1951 w nauce">
1951 w nauce



</doc>
<doc id="642391" url="https://pl.wikipedia.org/wiki?curid=642391" title="1952 w nauce">
1952 w nauce



</doc>
<doc id="642392" url="https://pl.wikipedia.org/wiki?curid=642392" title="1953 w nauce">
1953 w nauce



</doc>
<doc id="642393" url="https://pl.wikipedia.org/wiki?curid=642393" title="1954 w nauce">
1954 w nauce



</doc>
<doc id="642394" url="https://pl.wikipedia.org/wiki?curid=642394" title="1955 w nauce">
1955 w nauce



</doc>
<doc id="642395" url="https://pl.wikipedia.org/wiki?curid=642395" title="Staw obrotowy">
Staw obrotowy

Staw obrotowy ("articulatio trochoidea") – rodzaj stawu, w którym jedna powierzchnia stawowa w kształcie walca obraca się w stosunku do drugiej. Oś ruchu w takim stawie biegnie wzdłuż długiej osi kości. Wykonywane ruchy to rotacja (ruch obrotowy) w obie strony (np. staw promieniowo-łokciowy bliższy).

</doc>
<doc id="642396" url="https://pl.wikipedia.org/wiki?curid=642396" title="1956 w nauce">
1956 w nauce



</doc>
<doc id="642397" url="https://pl.wikipedia.org/wiki?curid=642397" title="1957 w nauce">
1957 w nauce



</doc>
<doc id="642398" url="https://pl.wikipedia.org/wiki?curid=642398" title="1958 w nauce">
1958 w nauce



</doc>
<doc id="642399" url="https://pl.wikipedia.org/wiki?curid=642399" title="1959 w nauce">
1959 w nauce



</doc>
<doc id="642400" url="https://pl.wikipedia.org/wiki?curid=642400" title="1960 w nauce">
1960 w nauce



</doc>
<doc id="642401" url="https://pl.wikipedia.org/wiki?curid=642401" title="1961 w nauce">
1961 w nauce



</doc>
<doc id="642402" url="https://pl.wikipedia.org/wiki?curid=642402" title="1962 w nauce">
1962 w nauce



</doc>
<doc id="642403" url="https://pl.wikipedia.org/wiki?curid=642403" title="1963 w nauce">
1963 w nauce



</doc>
<doc id="642405" url="https://pl.wikipedia.org/wiki?curid=642405" title="1964 w nauce">
1964 w nauce



</doc>
<doc id="642406" url="https://pl.wikipedia.org/wiki?curid=642406" title="1965 w nauce">
1965 w nauce



</doc>
<doc id="642407" url="https://pl.wikipedia.org/wiki?curid=642407" title="1966 w nauce">
1966 w nauce



</doc>
<doc id="642408" url="https://pl.wikipedia.org/wiki?curid=642408" title="1967 w nauce">
1967 w nauce



</doc>
<doc id="642409" url="https://pl.wikipedia.org/wiki?curid=642409" title="1968 w nauce">
1968 w nauce



</doc>
<doc id="642410" url="https://pl.wikipedia.org/wiki?curid=642410" title="Bayer">
Bayer

Bayer AG – niemieckie przedsiębiorstwo chemiczne i farmaceutyczne założone w 1863 roku przez Friedricha Bayera i Johanna Friedricha Weskotta. Początkowo siedzibą przedsiębiorstwa było Barmen (obecnie Wuppertal), a od 1912 jest to Leverkusen, położone na północ od Kolonii.
Historia.
W chwili utworzenia przedsiębiorstwo działało pod firmą „Friedr. Bayer et comp.” i produkowało barwniki, w 1881 zostało zarejestrowane jako „Farbenfabriken vormals Friedr. Bayer &amp; Co.” Przełomem w historii przedsiębiorstwa było zsyntetyzowanie kwasu acetylosalicylowego znanego później pod handlową nazwą aspiryny. Wynalazku tego dokonał zatrudniony w Bayerze Felix Hoffmann, prawdopodobnie przy współudziale Arthura Eichengrüna (kontrowersje związane z autorstwem odkrycia opisane są w haśle „Historia aspiryny”). Aspiryna została wprowadzona do produkcji w 1899 r.
W 1912 r. Carl Duisberg został dyrektorem generalnym przedsiębiorstwa i rozpoczął proces jego ekspansji rynkowej, której uwieńczeniem było powstanie w 1925 koncernu chemicznego pod nazwą IG Farben – w czasie II wojny światowej właśnie w nim wytwarzano gaz cyklon B używany w komorach gazowych. Duisberg został prezesem IG Farben, a Bayer AG stało się częścią kartelu, któremu kres położyło dopiero zajęcie Niemiec przez aliantów w 1945. W trakcie II wojny światowej Bayer jako część IG Farben uczestniczył w zbrodniach wojennych, m.in. przez wykorzystywanie pracy przymusowej więźniów osadzonych w obozie koncentracyjnym Mauthausen-Gusen (do którego w znacznej części trafiała polska elita eliminowana w ramach "Intelligenzaktion").
W 1951 r. Bayer znowu zaczął funkcjonować jako samodzielny podmiot pod firmą "Farbenfabriken Bayer Aktiengesellschaft" (obecnie znana nazwa Bayer AG została przyjęta w 1972). W latach 1981–1999 Bayer posiadał większość udziałów w Agfa-Gevaert Group – znanym belgijsko-niemieckim producencie akcesoriów fotograficznych i fotokopiarek.
W czerwcu 2002 roku Bayer przejął Aventis CropScience, prowadząc działalność w dziedzinie ochrony roślin. W październiku Bayer CropScience AG stał się pierwszą prawnie niezależną podgrupą przedsiębiorstwa Bayer.
W 2004 roku Bayer został pierwszym partnerem z sektora prywatnego Programu Środowiskowego Organizacji Narodów Zjednoczonych (UNEP) w dziedzinie ochrony środowiska i edukacji młodzieży.
W 2006 roku Bayer przejął spółkę Schering AG z siedzibą w Berlinie, która oficjalnie została przemianowana na Bayer Schering Pharma AG.
W 2015 roku oddział Bayer MaterialScience został przekształcony w niezależną spółkę Covestro.
W maju 2016 roku Bayer AG złożył ofertę przejęcia biotechnologicznego giganta Monsanto w wysokości 62 mld USD, odrzuconą jako zbyt niską. We wrześniu 2016 roku zarząd Monsanto zaakceptował trzecią ofertę przejęcia za kwotę 66 mld USD, z karą 2 mld USD w przypadku odrzucenia transakcji przez regulatorów.
Działalność.
Znak Bayera – koło z krzyżem w środku jest rozpoznawalny na całym świecie. Wiele leków, barwników, tworzyw sztucznych, włókien, środków rolniczych zostało opracowanych po raz pierwszy w Bayerze. Oprócz aspiryny były to m.in. heroina (Bayer jako pierwsze przedsiębiorstwo była jej masowym producentem) używana jako środek przeciwbólowy i lek na kaszel, która została wprowadzona do obrotu w 1898. W 1935 jako pierwsze przedsiębiorstwo zaczęło sprzedawać sulfonamidy (a dokładnie "Protonsil"), w 1937 jego pracownicy opracowali poliuretan, który obecnie jest składnikiem wielu pianek syntetycznych, farb i klejów. 
Od 2002 r., po przejęciu "Aventis CropScience", Bayer prowadzi też badania w zakresie środków ochrony roślin oraz biotechnologicznej modyfikacji żywności (materiał siewny). Bayer specjalizuje się w produkcji leków stosowanych w ginekologii, andrologii, onkologii, medycynie nuklearnej i diagnostyce.
Bayer działa w obszarze nauk o życiu. Podzielone jest na trzy segmenty:
oraz dodatkową jednostkę "Animal Health". W przeszłości funkcjonował też oddział "MaterialScience Division", który w roku 2015 przekształcił się w niezależną spółkę Covestro.
Przedsiębiorstwo w 2010 roku zatrudniało 111 400 pracowników, osiągając roczny przychód w wysokości 35 miliardów euro.
Od roku 2000 Bayer organizuje konkurs fotograficzny „Ekologia w obiektywie”.
Bayer w Polsce.
W 1991 r. w Polsce powstało samodzielne przedstawicielstwo „Bayer AG Oddział w Polsce”, przekształcone następnie w spółkę Bayer Sp. z o.o. Od 1999 siedzibą Bayer Sp. z o.o. jest gmach zaprojektowany przez architekta Miljenko Dumencica przy Al. Jerozolimskich 158 (rozbudowany w 2011 roku).
W 2000 roku Bayer Sp. z o.o. w Warszawie został centrum operacyjnym nowo powstałego regionu Europy Środkowej, integrując przedstawicielstwa Bayer w Polsce, Czechach, Słowacji i Węgier.
W 2012 roku Bayer Sp. z. o.o. otworzył globalne centrum usług finansowo-księgowych w Gdańsku, które do końca 2015 ma obsługiwać spółki w ponad 20 krajach Europy, w tym w Niemczech i Rosji.

</doc>
<doc id="642411" url="https://pl.wikipedia.org/wiki?curid=642411" title="1969 w nauce">
1969 w nauce



</doc>
<doc id="642413" url="https://pl.wikipedia.org/wiki?curid=642413" title="1970 w nauce">
1970 w nauce



</doc>
<doc id="642415" url="https://pl.wikipedia.org/wiki?curid=642415" title="1971 w nauce">
1971 w nauce



</doc>
<doc id="642417" url="https://pl.wikipedia.org/wiki?curid=642417" title="1972 w nauce">
1972 w nauce



</doc>
<doc id="642418" url="https://pl.wikipedia.org/wiki?curid=642418" title="1973 w nauce">
1973 w nauce



</doc>
<doc id="642419" url="https://pl.wikipedia.org/wiki?curid=642419" title="1974 w nauce">
1974 w nauce



</doc>
<doc id="642420" url="https://pl.wikipedia.org/wiki?curid=642420" title="1975 w nauce">
1975 w nauce



</doc>
<doc id="642421" url="https://pl.wikipedia.org/wiki?curid=642421" title="1976 w nauce">
1976 w nauce



</doc>
<doc id="642422" url="https://pl.wikipedia.org/wiki?curid=642422" title="1977 w nauce">
1977 w nauce



</doc>
<doc id="642424" url="https://pl.wikipedia.org/wiki?curid=642424" title="1978 w nauce">
1978 w nauce



</doc>
<doc id="642425" url="https://pl.wikipedia.org/wiki?curid=642425" title="1979 w nauce">
1979 w nauce



</doc>
<doc id="642426" url="https://pl.wikipedia.org/wiki?curid=642426" title="1980 w nauce">
1980 w nauce



</doc>
<doc id="642427" url="https://pl.wikipedia.org/wiki?curid=642427" title="1981 w nauce">
1981 w nauce



</doc>
<doc id="642428" url="https://pl.wikipedia.org/wiki?curid=642428" title="1982 w nauce">
1982 w nauce



</doc>
<doc id="642429" url="https://pl.wikipedia.org/wiki?curid=642429" title="1983 w nauce">
1983 w nauce



</doc>
<doc id="642430" url="https://pl.wikipedia.org/wiki?curid=642430" title="1984 w nauce">
1984 w nauce



</doc>
<doc id="642431" url="https://pl.wikipedia.org/wiki?curid=642431" title="1985 w nauce">
1985 w nauce



</doc>
<doc id="642432" url="https://pl.wikipedia.org/wiki?curid=642432" title="1986 w nauce">
1986 w nauce



</doc>
<doc id="642433" url="https://pl.wikipedia.org/wiki?curid=642433" title="1987 w nauce">
1987 w nauce



</doc>
<doc id="642434" url="https://pl.wikipedia.org/wiki?curid=642434" title="1988 w nauce">
1988 w nauce



</doc>
<doc id="642435" url="https://pl.wikipedia.org/wiki?curid=642435" title="1989 w nauce">
1989 w nauce



</doc>
<doc id="642436" url="https://pl.wikipedia.org/wiki?curid=642436" title="1990 w nauce">
1990 w nauce



</doc>
<doc id="642437" url="https://pl.wikipedia.org/wiki?curid=642437" title="1991 w nauce">
1991 w nauce



</doc>
<doc id="642438" url="https://pl.wikipedia.org/wiki?curid=642438" title="1992 w nauce">
1992 w nauce



</doc>
<doc id="642442" url="https://pl.wikipedia.org/wiki?curid=642442" title="1993 w nauce">
1993 w nauce



</doc>
<doc id="642443" url="https://pl.wikipedia.org/wiki?curid=642443" title="1994 w nauce">
1994 w nauce



</doc>
<doc id="642444" url="https://pl.wikipedia.org/wiki?curid=642444" title="1995 w nauce">
1995 w nauce



</doc>
<doc id="642445" url="https://pl.wikipedia.org/wiki?curid=642445" title="1996 w nauce">
1996 w nauce



</doc>
<doc id="642446" url="https://pl.wikipedia.org/wiki?curid=642446" title="1997 w nauce">
1997 w nauce



</doc>
<doc id="642447" url="https://pl.wikipedia.org/wiki?curid=642447" title="1998 w nauce">
1998 w nauce



</doc>
<doc id="642448" url="https://pl.wikipedia.org/wiki?curid=642448" title="1999 w nauce">
1999 w nauce



</doc>
<doc id="642453" url="https://pl.wikipedia.org/wiki?curid=642453" title="M56">
M56



</doc>
<doc id="642454" url="https://pl.wikipedia.org/wiki?curid=642454" title="Chalid Szajch Muhammad">
Chalid Szajch Muhammad

Chalid Szajch Muhammad, "Chaled Szejk Mohammed" (arab. خالد شيخ محمد; ur. 1 marca 1964 lub 14 listopada 1965) – pakistański terrorysta, pomysłodawca i główny organizator zamachów na World Trade Center z 11 września 2001. Pełnił funkcję szefa operacji wojskowych Al-Ka’idy.
W 1996 roku na spotkaniu z Osamą bin Ladenem przedstawił pomysł ataku na USA. Dziesięć samolotów miało uderzyć w wieże World Trade Center, Kapitol, Biały Dom, Pentagon, siedzibę FBI i CIA. Bin Laden nie był zainteresowany pomysłem Chalida. Trzy lata później, w 1999 roku po ataku Amerykanów na obóz bin Ladena, szef Al-Ka’idy wezwał Chalida Szajcha Muhammada i wspólnie z Abu Hafsem wybrali cele ataku opracowanego przez Muhammada. Chalid zaczął szkolić ludzi Al-Ka’idy.
Chalid Szajch Muhammad został aresztowany przez Amerykanów 1 marca 2003 roku w pakistańskim Rawalpindi. Po aresztowaniu był przetrzymywany w tajnych więzieniach CIA, z których jedno miało być zlokalizowane w latach 2002–2005 w Starych Kiejkutach w Polsce. Tutaj Mohammed został co najmniej kilkadziesiąt razy poddany tzw. waterboardingowi, torturze polegającej na kontrolowanym topieniu. Przesłuchania prowadził były specjalista CIA od karteli narkotykowych .

</doc>
<doc id="642456" url="https://pl.wikipedia.org/wiki?curid=642456" title="Bayer (ujednoznacznienie)">
Bayer (ujednoznacznienie)



</doc>
<doc id="642459" url="https://pl.wikipedia.org/wiki?curid=642459" title="Wicher II">
Wicher II



</doc>
<doc id="642461" url="https://pl.wikipedia.org/wiki?curid=642461" title="Michał Kozłowski (siatkarz)">
Michał Kozłowski (siatkarz)

Michał Kozłowski (ur. 16 lutego 1985 w Gorlicach) – polski siatkarz, grający na pozycji rozgrywającego. 
Życiorys.
Michał Kozłowski siatkarską karierę rozpoczynał w GKPS Gorlice, następnie występował w SMS-ie Spała i AZS UWM Olsztyn. W 2004 został zawodnikiem Mostostalu-Azoty Kędzierzyn-Koźle. Grał w nim przez trzy następne lata, ale był w tym czasie jedynie rezerwowym – pierwszymi rozgrywającym byli Piotr Lipiński, a później reprezentant Czech Petr Zapletal. W 2007 Kozłowski przeszedł do AZS Nysy, w której barwach w sezonie 2007/2008 wystąpił we wszystkich meczach I ligi. Ze względu na problemy finansowe tego klubu, w 2008 zdecydował się podpisać roczną umowę z Fartem Kielce. W sezonie 2008/2009 z kielecką drużyną zmagania II ligi gr. 4 zakończył na 1. miejscu, kwalifikując się do rywalizacji barażowej o awans do I ligi. W pierwszym turnieju rozegranym w Hali Legionów Fartowi nie udało się zająć żadnego z dwóch pierwszych miejsc, jednakże awans wywalczył podczas turnieju w Jaworznie. W 2009 przedłużył kontrakt ze swoim klubem, a rok później uzyskał z nim promocję do PlusLigi. Do czasu przyjścia do zespołu Macieja Dobrowolskiego, Kozłowski pełnił w Farcie funkcję kapitana. W barwach kieleckiego zespołu występował do 2013, a po 5 sezonach spędzonych w Kielcach podpisał dwuroczny kontrakt z Asseco Resovią Rzeszów. Pierwszy sezon spędził jednak na wypożyczeniu w AZS Częstochowa, w drugim sezonie wrócił jednak do Rzeszowa by zastąpić kontuzjowanego na początku sezonu Fabiana Drzyzgę. W grudniu 2014 roku rozwiązał kontrakt z Resovią i przeniósł się do drużyny Mistrza Słowenii - ACH Volley Lublana, z którą wywalczył Mistrzostwo i Puchar Słowenii.
Sukcesy klubowe.
Puchar Słowenii:
MEVZA:
Mistrzostwo Słowenii:
Puchar Polski:
Mistrzostwo Polski: 
Liga Mistrzów:
Sukcesy reprezentacyjne.
Mistrzostwa Europy Kadetów:
Olimpijski Festiwal Młodzieży Europy: 

</doc>
<doc id="642462" url="https://pl.wikipedia.org/wiki?curid=642462" title="Coig">
Coig

Coig – rzeka w południowej Argentynie, w Patagonii. Źródła rzeki znajdują się w Andach Patagońskich, a uchodzi do zatoki Bahía Grande. Liczy 322 km długości.

</doc>
<doc id="642463" url="https://pl.wikipedia.org/wiki?curid=642463" title="Katachreza">
Katachreza



</doc>
<doc id="642464" url="https://pl.wikipedia.org/wiki?curid=642464" title="Abusio">
Abusio



</doc>
<doc id="642465" url="https://pl.wikipedia.org/wiki?curid=642465" title="Tygiel">
Tygiel

Tygiel laboratoryjny – sprzęt laboratoryjny o kształcie zbliżonym do kubka, zwykle sprzedawany razem z pokrywką, który służy do wykonywania operacji na substancjach stałych wymagających stosowania wysokiej temperatury, np. pirolizy, suchej destylacji, stapiania metali, wyprażania do suchej masy itp. Wykonywane są zwykle ze specjalnych gatunków porcelany, kwarcu, grafitu lub metali o wysokiej temperaturze topnienia i inertnych chemicznie, takich jak srebro lub platyna. Do przenoszenia tygli służą specjalnie wyprofilowane szczypce. Tygle wykorzystuje się m.in. w analizie ilościowej i mikroanalizie.
Np. przy oznaczaniu zawartości krzemu w próbce, wsypuje się do tygla (A na rysunku) niewielką, ale dokładnie odmierzoną ilość substancji, dodaje się do niej dużą ilość kwasu siarkowego, po czym wstawia się całość do specjalnego statywu (B) i ostrożnie się ogrzewa całość delikatnie mikropalnikiem Bunsena (C), aż do uzyskania stałego produktu, którym w tych warunkach jest krzemionka. Następnie zamyka się tygiel pokrywką i praży substancję w wysokiej temperaturze aż do uzyskania całkowicie czystej, stopionej krzemionki. Porównanie początkowej wagi substancji i wagi stopionej krzemionki pozwala wyznaczyć dokładnie zawartość krzemu w próbce.

</doc>
<doc id="642466" url="https://pl.wikipedia.org/wiki?curid=642466" title="Władcy Neapolu">
Władcy Neapolu



</doc>
<doc id="642468" url="https://pl.wikipedia.org/wiki?curid=642468" title="Wojciech Serafin">
Wojciech Serafin

Wojciech Serafin (ur. 20 czerwca 1978 w Brzegu) – trener siatkówki, były siatkarz, grający na pozycji przyjmującego i libero, reprezentant Polski.
Jego syn Sergiusz, również jest siatkarzem. Gra na pozycji rozgrywającego w SMS-ie PZPS Spała.
Kariera siatkarska.
Od początku kariery zawodniczej związany z polskimi klubami: Mostostalem Azoty ZAKS-ą Kędzierzyn-Koźle, Ivett Jastrzębiem Borynią, Delectą Bydgoszcz i Treflem Gdańsk, w którym w sezonie 2011/2012 występował na pozycji libero.
Reprezentant Reprezentacji Polski Juniorów w latach 1994-1999.
W seniorskiej Reprezentacji Polski występował na pozycji libero w latach 2002-2003.
Kariera trenerska.
Po zakończeniu kariery zawodniczej, w latach 2012–2017 pełnił funkcję II trenera LOTOS-u Trefl Gdańsk. W latach 2014-2017 w tej drużynie pełnił funkcję II trenera i asystenta Andrei Anastasiego.
Od maja 2016 roku prowadził reprezentację Polski siatkarzy do lat 23. Po wygranych kwalifikacjach do Mistrzostw Świata w Egipcie ze względu na klubowe obowiązki zrezygnował z prowadzenia reprezentacji U-23, został zastąpiony przez Dariusza Daszkiewicza.
Przed sezonem 2017/2018 został szkoleniowcem występującego w PlusLidze . Funkcję tę pełnił do grudnia 2017 roku.
W sezonie 2018/2019 pełnił funkcję menadżera w ZAKS-ie Kędzierzyn Koźle.
W sezonie 2019/2020 pełnił funkcję drugiego trenera Asseco Resovii Rzeszów, przy boku Piotra Gruszki, a następnie Emanuele Zaniniego. Po zwolnieniu Piotra Gruszki, a przed zatrudnieniem Zaniniego samodzielnie prowadził drużynę w dwóch meczach.
Następnie trenował kobiecy zespół Grupę Azoty Roleski PWSZ Tarnów, z którego został zwolniony w lutym 2021. Od sezonu 2021/2022 jest szkoleniowcem MKS-u Będzin.
Jako siatkarz.
Sukcesy klubowe.
Mostostal Azoty Kędzierzyn Koźle
Mistrzostwo Polski:
Puchar Polski:
Puchar CEV:
Liga Mistrzów:
Ivett Jastrzębie Borynia
Mistrzostwo Polski:
Trefl Gdańsk
Mistrzostwo I ligi:
Jako asystent trenera.
Sukcesy klubowe.
Puchar Polski:
PlusLiga:
Superpuchar Polski:
Jako I trener.
Sukcesy klubowe.
I liga:

</doc>
<doc id="642469" url="https://pl.wikipedia.org/wiki?curid=642469" title="Gloria Swanson">
Gloria Swanson

Gloria Swanson, właśc. Gloria May Josephine Svensson (ur. 27 marca 1899 w Chicago, zm. 4 kwietnia 1983 w Nowym Jorku) – amerykańska aktorka, jedna z najwybitniejszych gwiazd w historii kina niemego.
Pochodzenie.
Jej ojciec Joseph Theodore Svensson był z pochodzenia Szwedem. Matka Adelaide Klanowski miała korzenie polskie, niemieckie i francuskie.
Kariera.
W latach 20. należała do czołowych gwiazd ekranu. Uznanie i olbrzymią popularność uzyskała dzięki rolom w takich filmach jak: "Kaprys losu" (1919), "Sadie Thompson" (1928, nominacja do Oscara), "Królowa Kelly" (1928) oraz "The Trespasser" (1929, nominacja do Oscara).
W 1927 założyła własną wytwórnię filmową.
W epoce kina dźwiękowego występowała sporadycznie. Za najwybitniejszy film tego okresu (a być może również w całej jej karierze) uznaje się "Bulwar Zachodzącego Słońca" Billy’ego Wildera (1950). Została za niego nominowana najpierw do Złotego Globu (nagrodę otrzymała), a potem do Oscara (przegrała rywalizację o tę cenną statuetkę z Judy Holliday). Poza tym scena z filmu, w której Gloria Swanson mówi: "„Dobrze, panie DeMille, jestem gotowa na zbliżenie mojej twarzy”" znalazła się na siódmym miejscu na liście 100 najlepszych kwestii filmowych w historii kina ogłoszonej przez Amerykański Instytut Filmowy w 2005. Ponadto w 2006 magazyn "Premiere" umieścił jej rolę w tym filmie na 69. pozycji wśród 100 najlepszych ról w historii kina.
W latach 60. i 70. współpracowała z telewizją. W 1971 wystąpiła na Broadwayu. Była także malarką i projektantką kostiumów.
Posiada dwie gwiazdy w hollywoodzkiej Alei Sław: jedną za produkcje filmowe – z numerem 6748, drugą za produkcje telewizyjne – numer 6301.
Życie prywatne.
Około 1928 roku Swanson została wegetarianką i zwolenniczką zdrowej żywności. Była znana z przynoszenia w miejsca publiczne własnych posiłków w papierowej torbie. Od aktora Dirka Benedicta, który w młodym wieku walczył z rakiem prostaty, dowiedziała się o diecie makrobiotycznej. Odmówił on konwencjonalnej terapii, a swój powrót do zdrowia przypisywał dobroczynnemu działaniu tego rodzaju diety i zdrowego odżywiania się. W 1975 Swanson objeżdżała Stany Zjednoczone i pomagała promować książkę Sugar Blues, którą napisał jej mąż William Dufty.
W początkach roku 1980 wydała autobiografię "Swanson on Swanson", która stała się krajowym bestsellerem. Książka została przetłumaczona na język francuski, włoski i szwedzki. Przez całe życie była członkiem Kościoła Luterańskiego. Jej ojciec był wyznania luterańskiego.
Związki i relacje.
Była sześciokrotnie zamężna:

</doc>
<doc id="642470" url="https://pl.wikipedia.org/wiki?curid=642470" title="Terrorizer (grupa muzyczna)">
Terrorizer (grupa muzyczna)



</doc>
<doc id="642472" url="https://pl.wikipedia.org/wiki?curid=642472" title="Jakub Jarosz">
Jakub Jarosz

Jakub Jarosz (ur. 10 lutego 1987 w Nysie) – polski siatkarz, grający na pozycji atakującego, reprezentant Polski. Od sezonu 2019/2020 jest zawodnikiem GKS-u Katowice.
14 września 2009 "za wybitne osiągnięcia sportowe", Prezydent RP Lech Kaczyński nadał mu Krzyż Kawalerski Orderu Odrodzenia Polski. Dekoracji w imieniu prezydenta dokonał dzień później Premier RP Donald Tusk.
W reprezentacji Polski rozegrał 142 mecze (stan na 04.07.2015 r.).
Sukcesy klubowe.
Mistrzostwa Polski Młodzików:
Mistrzostwa Polski Juniorów:
Puchar Polski:
Mistrzostwo Polski:
Puchar CEV:
Mistrzostwo Kataru:
Sukcesy reprezentacyjne.
Mistrzostwa Europy Kadetów:
Mistrzostwa Europy:
Memoriał Huberta Jerzego Wagnera:
Liga Światowa:
Puchar Świata:
Rodzina.
Jest synem Macieja Jarosza, byłego siatkarza, a obecnie trenera, olimpijczyka z Moskwy i trzykrotnego wicemistrza Europy. Jest wnukiem Zbigniewa Jarosza, dziewięciokrotnego Komandora samochodowego Rajdu Polski. Ma brata Marcina, który również jest siatkarzem. Żonaty z Agnieszką Trzcińską, z którą wziął ślub 12 maja 2012. 26 sierpnia 2013 urodził się jego syn Kacper.

</doc>
<doc id="642474" url="https://pl.wikipedia.org/wiki?curid=642474" title="Bartosz Kurek">
Bartosz Kurek

Bartosz Kamil Kurek (ur. 29 sierpnia 1988 w Wałbrzychu) – polski siatkarz grający na pozycji atakującego, do 2018 roku na pozycji przyjmującego. Reprezentant Polski od 2007 roku, trzykrotny uczestnik igrzysk olimpijskich (2012, 2016, 2020), mistrz (2018) i wicemistrz świata (2022), mistrz Europy (2009), wielokrotny medalista zawodów międzynarodowych i krajowych oraz wielokrotny zdobywca nagród indywidualnych m.in. MVP mistrzostw świata 2018. Od czerwca 2022 roku kapitan reprezentacji Polski.
W 2012 roku wystąpił wraz ze swoim młodszym bratem Jakubem w reklamie jogurtów Zott Monte.
W 2018 roku został uznany przez Europejską Konfederację Siatkówki (CEV) za najlepszego siatkarza roku 2018 oraz został wybrany najlepszym sportowcem Polski w Plebiscycie „Przeglądu Sportowego" 2018.
Życiorys.
Syn byłego siatkarza Adama Kurka. Urodził się w Wałbrzychu, ale dorastał w Nysie, gdzie jego ojciec w połowie lat 90. odnosił sukcesy z miejscową Stalą. Pierwszy kontakt z siatkówką miał w wieku 8 lat, ale oprócz siatkówki w młodości trenował również koszykówkę. W czwartej klasie szkoły podstawowej przeniósł się do klasy o profilu siatkarskim. Ma młodszego brata – Jakuba.
4 listopada 2018 roku zaręczył się z siatkarką Anną Grejman, przyjmującą reprezentacji Polski. Para pobrała się w sierpniu 2020 roku.
Kariera.
Kariera klubowa.
W Uczniowskim Klubie Sportowym Nysa jego trenerem był Roman Palacz (pracował z nim od początku aż do gry w seniorach w klubie AZS Nysa). W 2004 zadebiutował w ekstraklasie. W czerwcu 2005 – mimo ofert z kilku czołowych ówcześnie polskich klubów – przeszedł do Mostostalu Kędzierzyn-Koźle. W 2008 został graczem Skry Bełchatów. W tym klubie trzykrotnie sięgnął po mistrzostwo Polski (2009, 2010, 2011), trzy razy – Puchar Polski (2009, 2011, 2012), zdobywał medale Ligi Mistrzów – brązowy w 2010, srebrny w 2012. W sezonie 2012/2013 siatkarz Dynama Moskwa. Kolejne dwa lata spędził w Cucine Lube, zdobywając z tym klubem mistrzostwo Włoch. W sezonie 2015/2016 wicemistrz Polski z Asseco Resovią Rzeszów.
6 grudnia 2018 roku dołączył do drużyny ONICO Warszawa jako wolny zawodnik, po rozwiązaniu kontraktu ze Stocznią Szczecin.
W czerwcu 2019 podpisał kontrakt z włoskim klubem Vero Volley Monza. Od 2020 jest atakującym w japońskim klubie Wolf Dogs Nagoya.
Kariera reprezentacyjna.
W reprezentacji Polski zadebiutował 1 czerwca 2007 w meczu Ligi Światowej z Argentyną (3:1). W reprezentacji Polski rozegrał 259 meczów (stan na 17.08.2016 r.) 17 sierpnia 2014 nie otrzymał powołania na Mistrzostwa Świata i po raz pierwszy od 8 lat znalazł się poza kadrą. W kolejnym roku wrócił do reprezentacji, już jako atakujący. Od 2022 roku kapitan reprezentacji.
Sukcesy klubowe.
Mistrzostwa Polski Juniorów:
Puchar Polski:
Mistrzostwo Polski:
Klubowe Mistrzostwa Świata:
Liga Mistrzów:
Mistrzostwo Włoch:
Superpuchar Włoch:
Puchar CEV:
Mistrzostwa Japonii:
Puchar Cesarza:
Sukcesy reprezentacyjne.
juniorskie.
Mistrzostwa Europy Kadetów:
seniorskie.
Memoriał Huberta Jerzego Wagnera:
Mistrzostwa Europy:
Liga Światowa:
Puchar Świata:
Mistrzostwa Świata:
Liga Narodów:

</doc>
<doc id="642476" url="https://pl.wikipedia.org/wiki?curid=642476" title="Katachreza (językoznawstwo)">
Katachreza (językoznawstwo)

Katachreza (z gr. "katákhrēsis" – "nadużycie"), abusio (z łac. "abūsiō") – nowe użycie wyrazu, które rozszerza jego stosowalność semantyczną. Dzięki takiemu rozszerzeniu stosowalności semantycznej można zastosować nazwę pewnego zjawiska do utworzenia nazwy innego zjawiska, przeważnie w jakiś sposób analogicznego, np. "gałąź rodu", "ucho filiżanki", "oczko w pończosze". Niektóre grupy wyrazów mają szczególną zdolność do takiego rozszerzenia znaczenia, w europejskim kręgu kulturowym są to często nazwy części ciała ludzkiego, od których tworzy się nazwy przedmiotów nieożywionych przez analogię kształtu lub funkcji.

</doc>
<doc id="642477" url="https://pl.wikipedia.org/wiki?curid=642477" title="Konrad Małecki">
Konrad Małecki

Konrad Małecki (ur. 6 stycznia 1979 roku w Ozorkowie, zm. 29 sierpnia 2017 w Szczecinie) – polski siatkarz, grający na pozycji przyjmującego w polskim klubie Jadar Radom.

</doc>
<doc id="642480" url="https://pl.wikipedia.org/wiki?curid=642480" title="Ryszard Tarasiewicz (ujednoznacznienie)">
Ryszard Tarasiewicz (ujednoznacznienie)



</doc>
<doc id="642483" url="https://pl.wikipedia.org/wiki?curid=642483" title="Eugen Bakumovski">
Eugen Bakumovski

Eugen Bakumovski (ur. 11 października 1980 roku w Zaporożu, ZSRR) – niemiecki siatkarz pochodzenia ukraińskiego, grający na pozycji przyjmującego. Był kapitanem siatkarskiej reprezentacji Niemiec.
Sukcesy klubowe.
Mistrzostwo Niemiec: 
Puchar Niemiec:
Sukcesy reprezentacyjne.
Liga Europejska:
Linki zewnętrzne.
 

</doc>
<doc id="642489" url="https://pl.wikipedia.org/wiki?curid=642489" title="Résumé">
Résumé



</doc>
<doc id="642490" url="https://pl.wikipedia.org/wiki?curid=642490" title="Trisomia chromosomu X">
Trisomia chromosomu X

Trisomia chromosomu X (zespół XXX, nadkobieta, metakobieta, nadsamica, superfemale, superkobieta) – nondysjunkcja chromosomów płciowych. Kobieta dotknięta tym zespołem ma dodatkowy chromosom X (XXX), tym samym ma 47 chromosomów w kariotypie. 
W znaczeniu nadsamicy − osobnik o cechach fenotypowych żeńskich, często z wyjątkowo dobrze zaznaczonymi trzeciorzędowymi cechami płciowymi.
Wada ta jest skorelowana z wiekiem matki - im starsza matka, tym większe prawdopodobieństwo trisomii XXX u córki. Występuje z częstością 1/1000 urodzeń (szacuje się, że 0,1% populacji kobiet ma ten zespół). Zazwyczaj przebiega bez istotnych cech fenotypowych lub klinicznych. Trisomii X może towarzyszyć wysoki wzrost. Większość pacjentek rozwija się normalnie i nie ma problemów z płodnością, choć zdarzają się przypadki zaburzeń miesiączkowania i obniżenia płodności. Trisomii X towarzyszy też zwiększone ryzyko wystąpienia trudności w uczeniu się, a w niektórych przypadkach lekkie upośledzenie. U kobiet z zespołem XXX występują dwa ciałka Barra.

</doc>
<doc id="642491" url="https://pl.wikipedia.org/wiki?curid=642491" title="I wojna o Szlezwik">
I wojna o Szlezwik

I wojna o Szlezwik – konflikt zbrojny toczony w latach 1848–1851 w południowej Danii, którego przedmiotem była przynależność państwowa księstw: Szlezwiku oraz Holsztynu, położonych na pograniczu, u nasady Półwyspu Jutlandzkiego. Głównymi uczestnikami wojny były Dania i Związek Niemiecki, brały w niej udział również wojska Prus i Szwecji. Wojna zakończyła się zwycięstwem Danii i związaniem obu księstw unią personalną.
W Danii jest zwana „wojną trzyletnią” (duń. "Treårskrigen"), w Niemczech „wojną szlezwicko-holsztyńską” (niem. "Schleswig-Holsteinischer Krieg").
Historia.
Spór o księstwa trwał od średniowiecza. W pierwszej połowie XIX w. był to jeden z wielu sporów terytorialnych toczonych w ponapoleońskiej Europie. W 1848 król duński Fryderyk VII zdecydował się na formalne włączenie księstw do Danii. Takiemu rozwiązaniu sekundował koncert mocarstw (Anglia, Francja, Rosja), przeciwny wzmacnianiu pruskiej potęgi o zasobny Szlezwik i strategiczny Holsztyn (z bazą morską w Kilonii). Doprowadziło to do wybuchu wojny.
Bitwy wojny trzyletniej:
Obie strony potraktowały wynik wojny jako rozwiązanie tymczasowe i prowadziły walkę propagandową. Na przykład starszy z braci Grimm – Jacob – sławił germańskie korzenie księstw. Dania chciała włączenia ich do swojego państwa, a Prusy co najmniej ich niezależności. Zapalna sytuacja doprowadziła do wybuchu w 1864 II wojny o Szlezwik.

</doc>
<doc id="642493" url="https://pl.wikipedia.org/wiki?curid=642493" title="Mayall II">
Mayall II

 
Mayall II (Globular One, MII, G1, NGC-224-G1, SKHB 1, GSC 2788:2139, HBK 0-1 lub Gromada Andromedy) – gromada kulista w galaktyce Andromedy w gwiazdozbiorze Andromedy.
Mayall II znajduje się w odległości około 2,9 mln ly od Ziemi i ok. 170 tys. lat świetlnych od centrum galaktyki M31. Masa jest prawdopodobnie dwukrotnie większa niż gromady Omega Centauri – wynosi ok. 15 milionów mas Słońca, co stawia ją na pierwszym miejscu spośród znanych gromad kulistych. Szacuje się, że gromada może zawierać od kilkuset tysięcy do miliona gwiazd.
Mayall II jest jedną z 97 potwierdzonych gromad kulistych należących do M31. Istnieją jednak przypuszczenia, że jest ona tak naprawdę jądrem galaktyki karłowatej, która utraciła zewnętrzne warstwy na skutek oddziaływania grawitacyjnego z M31.

</doc>
<doc id="642498" url="https://pl.wikipedia.org/wiki?curid=642498" title="Marcel Gromadowski">
Marcel Gromadowski

Marcel Gromadowski (ur. 19 grudnia 1985 we Wrocławiu) – polski siatkarz, grający na pozycji atakującego. 14 września 2009 "za wybitne osiągnięcia sportowe", Prezydent RP Lech Kaczyński nadał mu Krzyż Kawalerski Orderu Odrodzenia Polski. Dekoracji w imieniu prezydenta dokonał dzień później Premier RP Donald Tusk.
W sezonie 2020/2021 był zawodnikiem klubu KS Bielawianka Bester Bielawa, lecz nie dokończył sezonu w tym klubie. 
Jego młodsza siostra Aleksandra, również jest siatkarką. 
Sukcesy klubowe.
Liga Mistrzów:
Liga włoska:
Puchar Polski:
Liga polska:
Liga czeska:
Sukcesy reprezentacyjne.
Mistrzostwa Europy Kadetów:
Mistrzostwa Świata Juniorów:
Mistrzostwa Europy:
Kariera.
Marcel Gromadowski to jeden z najbardziej utalentowanych siatkarzy młodego pokolenia grających na pozycji atakującego. W świecie siatkarskim zasłynął z potężnego zbicia, i trudnej do odbioru zagrywki. 
Swoją siatkarską karierę Marcel zaczął dość przypadkowo, gdyż, jak sam mówi, zetknął z tą dyscypliną sportu w rodzinnym Wrocławiu, gdy rodzice zmienili mieszkanie. W wieku niespełna 11 lat, trafił do szkoły o profilu siatkarskim, która współpracowała z Gwardią Wrocław. Tam pod okiem pierwszego trenera Andrzeja Dźwigały zaczął rozwijać swój talent. 
Podczas rozgrywanego turnieju w Cetniewie Gromadowski został zaproszony na testy do Spały, a po ukończeniu szkoły podstawowej rozpoczął naukę w Szkole Mistrzostwa Sportowego. 
Znakomite występy w reprezentacjach młodzieżowych i złoty medal Mistrzostw Świata juniorów nie mogły nie zadecydować o klubowej karierze młodego atakującego. Po grze w spalskim SMS-e i występach w serii B w Gwardii Wrocław, przyszła pora na debiut w siatkarskiej ekstraklasie. Pozyskaniem mistrza świata juniorów zainteresowanych było kilka klubów PLS- u, w tym Skra Bełchatów. Na początku sezonu 2004/2005 Marcel Gromadowski podpisał kontakt z Mostostalem. Prezes Kazimierz Pietrzyk nie krył zadowolenia, twierdząc, że za dwa lata Gromadowski będzie najlepszym siatkarzem w Polsce. Zawodnik o swoim wyborze: „Kończąc SMS, miałem do wyboru kilka klubów z PLS-u. Postawiłem na Kędzierzyn z paru względów. Najważniejszym było to, że w trakcie rozmów z zarządem dowiedziałem się, że nastąpi odmłodzenie zespołu. Pojawiła się tym samym szansa na granie. Innym argumentem było to, że z Kędzierzyna mam całkiem blisko do Wrocławia (dom rodzinny) oraz do Opola (studia). W mieście panuje świetna atmosfera do gry w siatkówkę. Niczego mi tu nie brakuje i jestem zadowolony ze swojego wyboru”.
Pierwszy sezon Marcela w Polskiej Lidze Siatkówki był bardzo udany. Młody siatkarz grał na wysokiej skuteczności, a przy okazji „straszył rywali zagrywką”. Mimo młodego wieku, był bardzo regularny w każdym elemencie siatkarskiego rzemiosła. Zauważył to również trener Kubacki, który po sezonie chwalił Marcela: „Wyróżniłbym Marcela Gromadowskiego, który mimo młodego wieku „ciągnie grę”, zdobywa ogromną ilość punktów, a to jest bardzo dobra zaliczka na dalszy rozwój jego kariery”.
Sam zainteresowany również był zadowolony z występów w Mostostalu w sezonie 2004/2005, chociaż podkreślał, że przed nim jest jeszcze wiele nauki.
Gromadowski został także powołany przez Raula Lozano w 2005 do szerokiego składu na Ligę Światową.
Marcel Gromadowski po podpisaniu kontraktu na początku września 2011 z Iraklisem Saloniki, już pod koniec miesiąca przestał być zawodnikiem greckiej ekipy. Niecały miesiąc później znalazł zatrudnienie we francuskim .

</doc>
<doc id="642499" url="https://pl.wikipedia.org/wiki?curid=642499" title="Panierowanie">
Panierowanie

Panierowanie – w sztuce kulinarnej obtaczanie w panierce produktu przeznaczonego do smażenia.
Tradycyjna panierka składa się z substancji wiążącej (rozmącone jajko albo mleko) i mąki lub bułki tartej. Najczęściej stosuje się następujące kompozycje:
W skład panieru może dodatkowo wchodzić utarty twardy ser. 
Spotyka się również inne rodzaje panierek, np. z ziaren soi, sezamu czy orzechów. Można kupić także gotowe panierki z dodatkiem przypraw odpowiednich do danej potrawy.
Zasada panierowania jest taka, że najpierw produkt zwilżany jest rozbełtanym jajkiem, a następnie posypywany (obtaczany) składową o stałej konsystencji.
Panierować można m.in.:
Panierowane produkty żywnościowe są następnie smażone. W rezultacie panierowania usmażona potrawa pokryta jest zarumienioną, chrupiącą powłoką, nazywaną również panierką.
Do panierowania zalicza się też zanurzenie produktu w gęstym cieście naleśnikowym, przyrządzonym z dodatkiem np. wody mineralnej lub piwa.

</doc>
<doc id="642500" url="https://pl.wikipedia.org/wiki?curid=642500" title="Anna Świątczak">
Anna Świątczak

Anna Katarzyna Magdalena Żeńca, z domu Świątczak primo voto Wiśniewska, znana również jako Aniqa (ur. 30 marca 1977 w Lublińcu) – polska piosenkarka i prezenterka telewizyjna. W latach 2003–2010, a następnie od 2020 członkini zespołu Ich Troje.
Życiorys.
Jest córką Ewy i Tadeusza Świątczaków, emerytowanych policjantów. Ma dwie siostry: Magdalenę (ur. 1981) i Katarzynę (ur. 1982). Uczęszczała do liceum im. Adama Mickiewicza w Lublińcu. Przez osiem lat uczyła się w podstawowej szkole muzycznej, następnie w Szkole Muzyki Rozrywkowej i Jazzu I i II st. im. Krzysztofa Komedy w Warszawie.
Zadebiutowała w 1992 w Zielonej Górze na kontynuacji Festiwalu Piosenki Radzieckiej – „Słowiańskim Bazarze”, gdzie zaśpiewała z zespołem Wiolinki, a rok później razem z koleżankami założyła punkrockowy zespół Kurki Z Jednej Dziórki. W 1995 wygrała odcinek programu "Szansa na sukces" z piosenką „Pamiętasz była jesień” Sławy Przybylskiej, a następnie całą edycję programu na koncercie finałowym w Sali Kongresowej w Warszawie. W 1996 zdobyła nagrodę telewidzów w konkursie „Debiuty” na 33. Krajowym Festiwalu Piosenki Polskiej w Opolu. Śpiewała w chórkach w programie "Jaka to melodia?". W międzyczasie nagrała chórki do utworów wydanych na płytach Andrzeja Piasecznego, Natalii Kukulskiej, Kai Paschalskiej oraz Sylwii Wiśniewskiej.
W 2003 została wokalistką zespołu Ich Troje, z którym nagrała trzy albumy studyjne: "6-ty ostatni przystanek" (2004), "7 grzechów głównych" (2006) i "Ósmy obcy pasażer" (2008), ponadto w 2006 reprezentowała Polskę z utworem „Follow My Heart” w 51. Konkursie Piosenki Eurowizji, a w październiku 2009 odbyła trasę koncertową do USA i Kanady. W 2010 oficjalnie odeszła z zespołu.
9 października 2009 wydała swój pierwszy album solowy pt. "Aniqa". Wiosną 2010 w parze z Mariuszem Pudzianowskim zajęła drugie miejsce w finale programu "Tylko nas dwoje". 29 maja 2010 wystąpiła z piosenką „Ich dwoje” na koncercie Trendy w ramach festiwalu TOPtrendy, wygrywając Nagrodę Internautów Ipla.
24 czerwca 2016 wzięła udział w koncercie z okazji 20-lecia zespołu Ich Troje, który odbył się w Katowicach. W tym samym roku wydała album studyjny pt. "Mińska LIFE", który nagrała wraz ze Społecznością Chrześcijańska Południe.
Od 1 czerwca 2017 prowadzi religijny talk-show "Punkt zwrotny" w chrześcijańskiej telewizji TBN Polska. W tym samym roku zapowiedziała wydanie albumu studyjnego pt. "#Pierwszy". Materiał na płytę został nagrany w GarażStudio w Sulejówku.
W 2018 podłożyła głos po Pół-Wyrocznię w filmie animowanym "Książę Czaruś", którego kinowa polska premiera odbyła się 27 lipca 2018. 8 września 2018 wystąpiła gościnnie w koncercie jubileuszowym Michała Wiśniewskiego. W marcu 2020 ponownie została wokalistką zespołu Ich Troje. Równolegle założyła wspólnie z Piotrem Aleksandrowiczem i Robertem Kurpiszem formację Anka, która zadebiutowała w listopadzie 2021 singlem „Nad płonącą rzeką”. W lutym 2022 wydali singel „Z każdą chwilą złą”, który zajął 2. miejsce w konkursie „Debiutów” na 59. KFPP w Opolu. W maju tego samego roku ukazał się singiel „Od nowa”, w którym gościnnie wystąpiła Mandaryna, a w październiku ballada „Nie przekreślaj mnie”.
Życie prywatne.
29 lipca 2006 poślubiła piosenkarza Michała Wiśniewskiego w jego posiadłości w Magdalence. 10 marca 2007 wzięli drugi ślub w kapliczce Little Church w Las Vegas. Mają dwie córki Etiennette Annę (ur. 17 września 2006) i Vivienne Viennę (ur. 2 lutego 2008). W 2011 rozwiedli się. W 2012 wyszła za perkusistę Michała Żeńcę.
W 2014 wstąpiła do wspólnoty Społeczność Chrześcijańska Południe i publicznie opowiada o swoich doświadczeniach z religią.

</doc>
<doc id="642502" url="https://pl.wikipedia.org/wiki?curid=642502" title="Marcin Mierzejewski">
Marcin Mierzejewski

Marcin Mierzejewski (ur. 4 stycznia 1982 roku w Olsztynie) – polski siatkarz, grający na pozycji libero.
Do końca sezonu 2011/2012 był zawodnikiem w AZS Olsztyn. W lipcu 2012 roku związał się umową z pierwszoligowym Kęczaninem Kęty, a potem z . Karierę zawodniczą zakończył w zespole wraz z końcem sezonu 2015/2016.
W sezonie 2016/2017 zadebiutował na ławce trenerskiej obejmując funkcję II trenera . Rok później został asystentem Roberto Santillego w .
Żonaty z Sylwią, mają dwie córki Julię i Maję.

</doc>
<doc id="642503" url="https://pl.wikipedia.org/wiki?curid=642503" title="Inti (Bóg Słońce)">
Inti (Bóg Słońce)



</doc>
<doc id="642504" url="https://pl.wikipedia.org/wiki?curid=642504" title="Panichida">
Panichida

Panichida lub panachida (z grec.: παννυχίς, πανυχίς, παννυχίδης – „całonocna”) – w Kościołach chrześcijańskich obrządku wschodniego nabożeństwo żałobne, śpiewany odpowiednik łacińskiego requiem, przy obchodach szczególnych rocznic i wydarzeń, dnia urodzenia, na dzień imienin, oraz na okazję modlitwy za zmarłego w dniu jego pogrzebu, w trzeci, dziewiąty i czterdziesty dzień po śmierci i w kolejne rocznice. Jest odprawiane w cerkwi lub nad grobem.
Nazwa „panichida” (w ros. панихи́да, w ukr. "panachyda") używana jest w krajach liturgii cerkiewno-słowiańskiej rytu bizantyjskiego (w tym w Bułgarii, Rumunii, Finlandii) oraz w Gruzji. W Grecji i krajach stosujących język grecki odpowiada jej nazwa "mnimosinon" (μνημόσυνον, mnemósynon, „wspomnienie”), lub "parastas" (παραστάς, parastás, „czuwanie”).

</doc>
<doc id="642505" url="https://pl.wikipedia.org/wiki?curid=642505" title="Dystynktywne cechy fonologiczne">
Dystynktywne cechy fonologiczne



</doc>
<doc id="642506" url="https://pl.wikipedia.org/wiki?curid=642506" title="Katachreza (retoryka)">
Katachreza (retoryka)

Katachreza (z gr. "katákhrēsis" – "nadużycie"), abusio (z łac. "abūsiō") – odmiana metafory, którą odbiorca odczytuje jako nadużycie językowe lub metaforę pozbawioną przekonującej motywacji. Katachrezy występują tak w literaturze, jak i w języku potocznym. Katachrezy na gruncie literatury powstają najczęściej jako rezultat nadmiernej ekspresywności sformułowań, na gruncie języka potocznego jako efekt poślizgu językowego (np. "od tej chwili wszystko jest w rękach konia" wypowiedziane na wyścigach konnych). Niektóre katachrezy mogą na skutek zatarcia dawnego znaczenia wyrazu nie być odczuwane jako błędy stylistyczne (np. "kolorowa bielizna", wyrażenie stanowiące oksymoron, jako że przy dawnym znaczeniu słowa "bielizna", bielizna może być wyłącznie biała).

</doc>
<doc id="642507" url="https://pl.wikipedia.org/wiki?curid=642507" title="Mary Robinson">
Mary Robinson

Mary Therese Winifred Robinson z domu Bourke, irl. Máire Mhic Róibín (ur. 21 maja 1944 w Ballinie) – irlandzka polityk, prawniczka i nauczyciel akademicki, członkini Seanad Éireann. Od 3 grudnia 1990 do 12 września 1997 prezydent Irlandii, będąca pierwszą kobietą na tym stanowisku. W latach 1997–2002 wysoki komisarz Narodów Zjednoczonych do spraw praw człowieka.
Życiorys.
Rodzina i praca zawodowa.
Mary Therese Winifred Robinson urodziła się w Ballinie w hrabstwie Mayo. Jej rodzice byli lekarzami. Rodzina Bourke’ów miała normandzkie korzenie i mieszkała w Irlandii od XIII wieku. Jeden z przodków przyszłej prezydent był działaczem Irlandzkiej Narodowej Ligi Ziemskiej hrabstwa Mayo oraz Irlandzkiego Bractwa Republikańskiego. Jej stryj, sir Paget John Bourke, otrzymał tytuł szlachecki od królowej Elżbiety II za służbę jako sędzia w administracji kolonialnej.
Mary Bourke studiowała w Trinity College w Dublinie. Z uwagi na wyznawaną religię katolicką musiała uzyskać dyspensę od arcybiskupa Dublina Johna Charlesa McQuaida, ponieważ katolikom zabraniano studiować na uczelni ufundowanej przez Elżbietę I i uważanej za bastion protestantyzmu oraz unionizmu. Kształciła się następnie w King’s Inns oraz na Uniwersytecie Harvarda. Od 1967 praktykowała w zawodzie prawnika. W latach 1969–1990 była wykładowczynią prawa konstytucyjnego, karnego i wspólnotowego w Trinity College.
W 1970 poślubiła Nicholasa Robinsona. Małżeństwo z protestanckim studentem wywołało sprzeciw jej rodziców, którzy nie przybyli na ślub. Mary i Nicholas Robinsonowie mają dwóch synów i córkę.
Działalność polityczna do 1990.
W 1979 została wybrana do rady miejskiej w Dublinie, była jej członkinią do 1983. W 1969 zasiadła po raz pierwszy w Seanad Éireann, została wybrana jako niezależna w okręgu University of Dublin. Sześciokrotnie (w latach 1973, 1977, 1981. 1982, 1983, 1987) uzyskiwała reelekcję, wchodząc w skład izby wyższej irlandzkiego parlamentu do 1989.
Jako senator Mary Robinson prowadziła kampanię na rzecz m.in. prawa kobiet do orzekania w sądach oraz upowszechniania antykoncepcji. Te działania nie zyskiwały jej sympatii konserwatywnych senatorów. Zgłoszony przez nią projekt ustawy liberalizującej prawo do antykoncepcji spotkał się z jednomyślnym sprzeciwem pozostałych senatorów. Była również doradcą prawnym organizacji Campaign for Homosexual Law Reform.
Podczas senackiej kariery w latach 1973–1989 zasiadała w Joint Committee on EC Secondary Legislation. Przewodniczyła dwóm podkomisjom – od 1977 do spraw socjalnych, a od 1987 do spraw prawnych. W latach 1983–1985 należała do Joint Committee on Marital Breakdown. Zasiadała w Seanad Éireann jako senator niezależny, jednak w połowie lat 70. wstąpiła do Partii Pracy. W 1977 i 1981 z ramienia laburzystów ubiegała się o mandat w Dáil Éireann, ponosząc w wyborach tych porażkę. Później zaangażowała się w kampanię przeciwko władzom miejskim Dublina, które postanowiły wybudować nowe centrum administracyjne na jednym z najlepiej zachowanych na świecie stanowisku wikingów. Była doradcą prawnym ruchu, kampania nie przyniosła jednak efektów i budynek wzniesiono.
W 1982 laburzyści weszli w koalicję rządową z partią Fine Gael. Kiedy Peter Sutherland został mianowany irlandzkim członkiem Komisji Europejskiej, Partia Pracy uzyskała prawo nominowania swojego kandydata na prokuratora generalnego. Mimo oczekiwań, że funkcję tę obejmie Mary Robinson, wybór partyjnych liderów padł na Johna Rogersa. Wkrótce potem Mary Robinson wystąpiła z Partii Pracy w proteście przeciwko podpisaniu przez rząd Garreta FitzGeralda układu z Wielką Brytanią w sprawie Irlandii Północnej.
Pozostała w Seanad Éireann jeszcze przez kilka lat, nie będąc już tak aktywną jak wcześniej. W 1989 nie wystartowała w wyborach na kolejną kadencję. W 1990 przyjęła jednak ofertę swojej dawnej partii i została jej kandydatką w wyborach prezydenckich.
Kampania wyborcza i prezydentura.
Kontrkandydatami Mary Robinson w wyborach prezydenckich byli Brian Lenihan z Fianna Fáil i Austin Currie z Fine Gael. Początkowo sondaże dawały jej drugie miejsce po popularnym ministrze obrony z FF, a przed pochodzącym z Irlandii Północnej kandydatem FG. Briana Lenihana pogrążyło jednak wyjście na jaw jego postawy podczas kryzysu rządowego w 1982, kiedy ówczesny premier Garret FitzGerald, nie mogąc doprowadzić do przyjęcia budżetu, poprosił prezydenta Patricka Hillery’ego o rozwiązanie parlamentu. Brian Lenihan był jednym z liderów opozycji, którzy dzwonili tamtej nocy do prezydenta, domagając się nierozwiązywania parlamentu i powołania rządu, na czele którego stanąć miał Charles Haughey. Ujawnienie tej sprawy przyczyniło się do wzrostu poparcia dla Mary Robinson. Jeszcze bardziej pomógł jej personalny atak, jaki przypuścił na nią Pádraig Flynn z FF. Od tego czasu poparcie dla Briana Lenihana zaczęło spadać. Premier Charles Haughey uznał wybory za przegrane i zdystansował się od swojego ministra, co z kolei spowodowało konflikt wewnątrz Fianna Fáil.
W głosowaniu kandydatka laburzystów otrzymała 38,9% głosów preferencyjnych, a przedstawiciel FF 44,1%. Po rozdysponowaniu głosów oddanych na Austina Currie okazało się, że w wyborach zwyciężyła Mary Robinson.
Została oficjalnie zaprzysiężona na siódmego prezydenta Irlandii 3 grudnia 1990. Stała się pierwszą kobietą na tym urzędzie oraz pierwszym prezydentem z wykształceniem prawniczym. Wkrótce zyskała sympatię społeczeństwa. Zajmowała się sprawami irlandzkiej diaspory oraz starała się poprawić relacje z Wielką Brytanią, którą wielokrotnie odwiedzała. Była pierwszym prezydentem Irlandii, który został przyjęty w Buckingham Palace. Sama również zapraszała wielu członków brytyjskiej rodziny królewskiej (m.in. księcia Walii) do pałacu prezydenckiego Áras an Uachtaráin.
Utrzymywała w miarę dobre stosunki z premierami, którymi podczas jej prezydentury byli Charles Haughey, Albert Reynolds, John Bruton i Bertie Ahern. Dwaj ostatni lobbowali za powierzeniem prezydent stanowiska wysokiego komisarza w strukturze ONZ. W czasie swojej prezydentury Mary Robinson wystosowała dwa orędzia do parlamentu (poprzedni przypadek wystosowania orędzia miał miejsce w 1966, kiedy Éamon de Valera wystosował je w 50. rocznicę wybuchu powstania wielkanocnego). Działała również na rzecz pokoju w Irlandii Północnej, spotykając się zarówno z działaczami Sinn Féin, jak i z ulsterskimi unionistami. Odwiedziła irlandzkich księży i zakonnice poza granicami kraju, a podczas wizyty w Rzymie miała audiencję u papieża Jana Pawła II.
Działalność od 1997.
Zrezygnowała z prezydentury na krótko przed końcem kadencji, a obowiązki prezydenta Irlandii przejęła komisja prezydencka. Wynikało to z nominacji na stanowisko wysokiego komisarza Narodów Zjednoczonych do spraw praw człowieka, które objęła 12 września 1997. Jej kadencja upłynęła w 2002. W jej trakcie w 1998 odwiedziła Tybet. Krytykowała również Stany Zjednoczone za stosowanie kary śmierci. W 2001 przewodniczyła Światowej Konferencji przeciwko Rasizmowi, Dyskryminacji Rasowej, Ksenofobii i Pokrewnym Formom Nietolerancji w Durbanie.
Została później m.in. kanclerzem University of Dublin i przewodniczącą Council of Women World Leaders. Należała do zainicjowanej przez Nelsona Mandelę grupy The Elders. Powołała również The Mary Robinson Foundation – Climate Justice.
Odznaczenia i wyróżnienia.
W 1994 Uniwersytet im. Adama Mickiewicza w Poznaniu przyznał jej tytuł doktora honoris causa. W 2002 otrzymała Sydney Peace Prize za pracę na stanowisku wysokiego komisarza ONZ do spraw praw człowieka. W 2005 została nagrodzona przez International Gay and Lesbian Human Rights Commission. W 2006 otrzymała Nagrodę Księcia Asturii w kategorii nauk społecznych. W 2009 prezydent USA nadał jej Prezydencki Medal Wolności. W 2010 została przyjęta w poczet dam Rycerskiego i Szpitalnego Zakonu świętego Łazarza z Jerozolimy.

</doc>
<doc id="642511" url="https://pl.wikipedia.org/wiki?curid=642511" title="Artern">
Artern

Artern (do 31 grudnia 2018 Artern/Unstrut) – miasto i gmina "(Landgemeinde)" w Niemczech, w kraju związkowym Turyngia, w powiecie Kyffhäuser. Do 31 grudnia 2018 siedziba wspólnoty administracyjnej Mittelzentrum Artern, chociaż miasto do niej nie należało.
1 stycznia 2019 do miasta przyłączono dwie gminy Heygendorf i Voigtstedt, które stały się zarazem jego dzielnicami. Miasto pełni również od tego samego dnia funkcję "gminy realizującej" (niem. "erfüllende Gemeinde") dla gmin Borxleben, Gehofen, Kalbsrieth, Mönchpfiffel-Nikolausrieth oraz Reinsdorf.
Historia.
Miejscowość wzmiankowana w IX w. pod nazwą "Aratora". W 1323 otrzymała prawa miejskie. W 1579 została częścią Elektoratu Saksonii. W latach 1697–1763 należała do Augusta II i Augusta III). W ostatnich latach panowania Augusta II Mocnego powstała w mieście salina.
Od 1806 miasto stanowiło część Królestwa Saksonii, a od 1815 Prus, wraz z którymi znalazło się w granicach Niemiec w 1871. W czasie II wojny światowej znajdowała się tu niemieckiego obozu koncentracyjnego Buchenwald. Po wojnie w radzieckiej strefie okupacyjnej, w latach 1949–1990 część NRD. W 1995 przyłączono do miasta osadę Schönfeld.
Współpraca.
Miejscowości partnerskie:

</doc>
<doc id="642513" url="https://pl.wikipedia.org/wiki?curid=642513" title="Raptawicki Mur">
Raptawicki Mur

Raptawicki Mur – stroma południowa ściana Raptawickiej Grani ponad Doliną Kościeliską w Tatrach Zachodnich. Ma wysokość do 160 m i zbudowana jest ze skał wapiennych i dolomitów. Ogranicza ją od północy niewielki żleb uchodzący do głównej gałęzi Doliny Kościeliskiej, a oddzielony niewybitnym grzbietem od Doliny Smytniej. W Raptawickim Murze znajdują się liczne jaskinie (m.in. Korytarzyk w Czarnych Turniach, Szczelina w Uwozisku, Koliba w Smytniej, Jaskinia przy Żlebie, Dziura nad Mylną i Meanderek nad Mylną) oraz drogi wspinaczkowe o dużym stopniu trudności. W 1981 r. miało tu miejsce pierwsze klasyczne przejście tzw. Szarego Zacięcia (VII+ w skali trudności dróg skalnych), które otworzyło nową generację klasycznych dróg wspinaczkowych w polskich Tatrach. Dla turystyki rejon Doliny Smytniej i Raptawickiej Grani jest niedostępny.

</doc>
<doc id="642514" url="https://pl.wikipedia.org/wiki?curid=642514" title="Masa Słońca">
Masa Słońca

Masa Słońca "M"☉ – pozaukładowa jednostka używana w astronomii do określania mas obiektów astronomicznych (gwiazd, gromad, galaktyk itp.).
Masa Słońca wynosi formula_1 kg (1,9884 kwintyliona kilogramów) i jest ponad 330 tys. razy większa od masy Ziemi. Stanowi ona 99,86% masy wszystkich znanych obiektów Układu Słonecznego.
1 masa Słońca odpowiada:

</doc>
<doc id="642518" url="https://pl.wikipedia.org/wiki?curid=642518" title="G1">
G1



</doc>
<doc id="642519" url="https://pl.wikipedia.org/wiki?curid=642519" title="Mayall 2">
Mayall 2



</doc>
<doc id="642520" url="https://pl.wikipedia.org/wiki?curid=642520" title="III dynastia">
III dynastia

III dynastia – dynastia władców starożytnego Egiptu panująca w latach:
Poniższą kolejność władców podano za Grimalem i Kwiatkowskim (patrz: bibliografia).
Inne chronologie panowania władców tej dynastii:

</doc>
<doc id="642522" url="https://pl.wikipedia.org/wiki?curid=642522" title="Auma (Auma-Weidatal)">
Auma (Auma-Weidatal)

Auma – dzielnica miasta Auma-Weidatal w Niemczech, w kraju związkowym Turyngia, w powiecie Greiz.
Do 30 listopada 2011 Auma była samodzielnym miastem wchodzącym w skład wspólnoty administracyjnej Auma-Weidetal i zarazem jej siedzibą.

</doc>
<doc id="642523" url="https://pl.wikipedia.org/wiki?curid=642523" title="Globular One">
Globular One



</doc>
<doc id="642528" url="https://pl.wikipedia.org/wiki?curid=642528" title="Cedrowa rewolucja">
Cedrowa rewolucja

Cedrowa rewolucja – masowe demonstracje w Libanie z 2005 roku. Uczestnicy protestów domagali się: wycofania wojsk syryjskich z Libanu, dymisji rządu Umara Kamariego, demokratyzacji kraju, zakończenia ingerencji krajów sąsiednich w politykę państwa. W wyniku protestów władze syryjskie opuściły Liban. W protestach wzięło udział ok. miliona mieszkańców Libanu. Nazwa protestu wywodzi się od cedru – symbolu Libanu.
Tło wydarzeń.
Trwająca w latach 1975–1989 wojna domowa zakończyła się podpisaniem dnia 22 października 1989 roku porozumienia pomiędzy walczącymi stronami. Podczas wojny domowej Syria od 1976 roku utrzymywała swoją armię na terenie Libanu. Na mocy "Traktatu o braterstwie, współpracy i kooperacji" z 22 maja 1991 roku zalegalizowano obecność wojsk syryjskich oraz zawarto porozumienie w sprawie współpracy gospodarczej, politycznej, wojskowej i bezpieczeństwie państwa pomiędzy Libanem a Syrią. Polityka Syrii wobec sąsiada opierała się na odbudowie gospodarki Libanu oraz wzmocnienia jej pozycji jako ośrodka oporu przeciwko Izraelowi. Do 2004 roku w Libanie stacjonowało ok. 14 tys. żołnierzy i przedstawicieli sił bezpieczeństwa z Syrii. W tym samym roku Rada Bezpieczeństwa Organizacji Narodów Zjednoczonych wydała rezolucję nr 1559, nakazującą wszystkim obcym wojskom wycofanie się z Libanu oraz rozbrojenie Hezbollahu, wspierającego politykę Syrii wobec Libanu.
Przed wybuchem protestów przedstawiciele Postępowej Partii Socjalistycznej,
Demokratycznego Forum, Libańskich Sił Chrześcijańskich, Demokratycznego Ruchu Lewicy,
Wolnego Frontu Patriotycznego podpisali tzw. Deklarację Bristolską. W dokumencie partie zobowiązały się do podjęcia działań w celu usunięcia wojsk syryjskich oraz przeprowadzenie w 2005 roku wolnych wyborów parlamentarnych. Deklaracji nie podpisały prosyryjskie partie i organizacje (m.in. Hezbollah). Koalicja skupiona wokół Deklaracji Bristolskiej stanowiło zagrożenie dla sprawujących władzę polityków szyickich, wspieranych przez Syrię.
14 lutego 2005 roku w Bejrucie przeprowadzono zamach bombowy, w którym zginęły 23 osoby, w tym były premier Rafik al-Hariri. Harari był politykiem wywodzącym się z sunnickiej społeczności libańskiej, symbolem odbudowy Libanu po wojnie domowej z lat 1975–1989. Politycy opozycyjni wobec władz syryjskich ogłosiły, że zamach zorganizowano na polecenie prezydenta Syrii Baszszara al-Asada. Członkowie Hezbollahu i Ruchu Amal o zamach oskarżyły Izrael.
Protesty.
Protesty wybuchły w drugiej połowie lutego 2005 roku. Uczestnicy manifestacji domagali się wycofania wojsk syryjskich z Libanu. Jednym z symboli protestów stały się czerwono-białe szaliki, symbolizujące „powstanie niepodległościowe” opozycji. W protestach uczestniczyło ok. miliona osób. Podczas rewolucji, skłóceni na co dzień chrześcijanie, druzowie i sunnici zawarli ogólnonarodowy sojusz. W czasie protestów Hezbollah organizował wiece poparcia dla Syrii.
1 marca Umar Karami podał się do dymisji. Ponownie próbował utworzyć rząd, jednak ostatecznie ustąpił 13 kwietnia 2005. Nowy rząd powołał Nadżib Mikati.
W wyniku długotrwałych protestów i nacisków opinii międzynarodowej, 30 kwietnia 2005 roku wojska syryjskie opuściły Liban. 
Następstwa.
Krótko po wycofaniu wojsk syryjskich wróciły konflikty na tle religijnym. W dniach 29 maja i 19 czerwca 2005 roku przeprowadzono pierwsze od 30 lat wybory parlamentarne, które wygrała koalicja antysyryjska. 30 czerwca nowym premierem został Fouad Siniora. W składzie jego rządu znaleźli się przedstawiciele wszystkich partii politycznych Libanu. Zdecydowano, że 128 miejsc w parlamencie podzieli się po połowie pomiędzy chrześcijanami a muzułmanami.
1 marca 2009 roku powołano Komisję, która miała zbadać okoliczności zamachu i skazać winnych. Komisja wykazała, że zamach przeprowadziło kilku wysoko postawionych członków libańskiej sceny politycznej oraz dwóch współpracowników prezydenta Syrii Baszar al-Asada.
Cedrową rewolucję postrzegano jako jeden z elementów (obok m.in. protestu kobiet w Kuwejcie, przeprowadzenia wyborów samorządowych w Arabii Saudyjskiej, zapowiedzi przeprowadzenia demokratycznych wyborów prezydenckich w Egipcie) rozpoczęcia procesu demokratyzacji Bliskiego Wschodu po amerykańskiej inwazji na Irak w 2003 roku. Zmiany w Libanie, Arabii Saudyjskiej i Egipcie okazały się krótkotrwałe i nie przyczyniły się do demokratyzacji regionu.

</doc>
<doc id="642529" url="https://pl.wikipedia.org/wiki?curid=642529" title="Accumulatio">
Accumulatio



</doc>
<doc id="642530" url="https://pl.wikipedia.org/wiki?curid=642530" title="Delabializacja">
Delabializacja

Delabializacja – proces fonetyczny przeciwny do labializacji, zanik zaokrąglenia warg przy wymowie samogłosek tylnych. Np. przejście "ū" w "y" (IPA ) i zapewne krótkiego "u" w "ъ" (prawdopodobnie ) w języku prasłowiańskim.

</doc>
<doc id="642531" url="https://pl.wikipedia.org/wiki?curid=642531" title="Congeries">
Congeries



</doc>
<doc id="642534" url="https://pl.wikipedia.org/wiki?curid=642534" title="Bad Berka">
Bad Berka

Bad Berka – miasto uzdrowiskowe w Niemczech, w kraju związkowym Turyngia, w powiecie Weimarer Land.
Współpraca.
Miejscowości partnerskie:

</doc>
<doc id="642535" url="https://pl.wikipedia.org/wiki?curid=642535" title="Bibliotheca Fratrum Polonorum">
Bibliotheca Fratrum Polonorum

Bibliotheca Fratrum Polonorum quos Unitarios vocant () – zbiór najważniejszych dzieł braci polskich, wydanych przez nich na emigracji w Amsterdamie w latach 1665–1669 (niekiedy podaje się błędną datę 1656). Wiele spośród pism składających się na ten zbiór zostało wydrukowanych wcześniej (m.in. w drukarni Akademii Rakowskiej w latach 1602–1638). W 1674 roku "Biblioteka Braci Polskich" trafiła na Indeks ksiąg zakazanych.
Wywarł znaczący wpływ na postępowych myślicieli Zachodu, m.in. Johna Locke’a, Johna Tolanda i Barucha Spinozę.

</doc>
<doc id="642547" url="https://pl.wikipedia.org/wiki?curid=642547" title="Acta martyrum">
Acta martyrum

Akta męczenników, "Acta martyrum" – antyczne, sztandarowe dla hagiografii chrześcijańskiej pierwotne dokumenty opisujące okoliczności aresztowania i męczeńskiej śmierci ofiar prześladowań religijnych.
Spisywane początkowo w formie protokołów sądowych zawierały pytania i odpowiedzi czasem pełniły jednocześnie rolę informacji przybierając formę listów. Sprawozdania z procesu i egzekucji męczenników chrześcijańskich w Cesarstwie rzymskim (niekiedy powstawały też utwory opisujące prześladowania na innych obszarach, np. w państwie perskim). Mogły mieć formę listów, które kierowały do siebie gminy chrześcijańskie, protokołów sądowych, wyciągów z akt urzędowych czy relacji świadków. Z czasem przybrały również formę literackich opracowań tematu (tzw. "passiones"). 
Gatunek ustabilizował się w II w., ale za jego prototyp uznaje się relację o męczeństwie św. Szczepana, zawartą w "Dziejach Apostolskich". Niektóre "acta martyrum" to m.in. "Acta proconsularia sancti Cypriani episcopi et martyris", "Martyrium Polycarpi" oraz "Passio SS. Montanii Lucii et aliorum martyrum Africanorum". Zdarzało się, że utwory te zbierano i łączono w jednym zbiorze. Najstarszym znanym łacińskim pismem chrześcijańskim są spisane w 180 roku "Acta Scillitanorum" („Akta męczenników z Scillium”). 
Mimo stosowania elementów literackich są świadectwem autentycznych wydarzeń. W późniejszych czasach „Aktami męczenników” zaczęto określać również "gesta", "passiones", "vitae" itp. Nie należy jednak ich mylić z „dziejami”.

</doc>
<doc id="642549" url="https://pl.wikipedia.org/wiki?curid=642549" title="Willenberg">
Willenberg

Willenberg:

</doc>
<doc id="642550" url="https://pl.wikipedia.org/wiki?curid=642550" title="Bad Blankenburg">
Bad Blankenburg

Bad Blankenburg – miasto w Niemczech, w kraju związkowym Turyngia, w powiecie Saalfeld-Rudolstadt. Do 2007 miasto było uzdrowiskiem.
Współpraca.
Miejscowość partnerska:

</doc>
<doc id="642551" url="https://pl.wikipedia.org/wiki?curid=642551" title="Historia A.C. Milan (do 1922)">
Historia A.C. Milan (do 1922)

Historia włoskiego klubu piłkarskiego A.C. Milan do roku 1922.
Historia Milanu 1899-1922.
Założenie klubu i pierwsze lata (1899-1908).
Przed rokiem 1900.
Pod koniec XIX wieku Brytyjczycy przybywający do Włoch przywieźli ze sobą nową grę, zwaną piłką nożną. Nowy sport szybko zyskał sympatię Włochów. W 1893 r. powstał pierwszy włoski klub piłkarski - Genoa CFC. 6 lat później rozpoczął działalność protoplasta dzisiejszego Milanu. Klub o nazwie Milan Cricket and Foot-Ball Club został założony 16 grudnia 1899 roku przez Herberta Kilpina i Alfreda Ormonde Edwardsa.
Kilpin, urodzony w 1870 r. w Nottinghamie, przybył do Włoch rozwijać przemysł włókienniczy. Poza pracą razem ze swoimi rodakami propagował wśród Włochów nieznany dotąd "futbol". Grał w turyńskich zespołach Internazionale Torino i Torinese.
Po przenosinach do Mediolanu Kilpin postanowił utworzyć swoją własną drużynę. Dopomógł mu w tym Alfred Edwards, były brytyjski wicekonsul. W Mediolanie istniał już jeden zespół - Mediolanum - lecz stosował się do reguł Federacji Gimnastycznej (FNGI). Klub Kilpina miał być pierwszym klubem w tym mieście grającym według standardowych angielskich zasad.
Nowy klub o nazwie Milan Cricket and Foot-Ball Club został założony w Hotelu du Nord. Obecnie na miejscu tego obiektu stoi Hotel Principe di Savoia na Placu Republiki. Pierwszym prezydentem został Edwards, wiceprezydentem - Edward Nathan Berra, a sekretarzem klubu - Samuel Richard Davies. Klub posiadał jedenastu członków - sześciu Anglików i pięciu Włochów.
Oficjalnie jako datę założenia Milanu podaje się 16 grudnia, jednak seria spotkań założycielskich odbywała się pomiędzy 9 a 17 grudnia. O fakcie tym poinformowała mediolańska "La Gazzetta dello Sport" w swoim poniedziałkowym wydaniu z 18 grudnia. Tę datę można spotkać w niektórych źródłach jako oficjalny dzień powstania klubu.
Początkowo w klubie istniała sekcja krykieta, prowadzona przez Berrę, oraz sekcja piłkarska pod przewodnictwem Davida Allisona, pierwszego kapitana drużyny. Popularność futbolu sprawiła, że sekcja krykieta przetrwała zaledwie kilka lat. Oficjalnymi barwami klubu zostały kolory czerwony i czarny - "czerwony, ponieważ jesteśmy diabłami, a czarny, żeby wszyscy się nas bali". Barwy te miały ponadto upamiętniać klub z Nottinghamu, rodzinnego miasta Kilpina.
Pierwsza siedziba klubu mieściła się w winiarni Fiaschetteria Toscana, a mecze były rozgrywana na boisku Trotter na peryferiach Mediolanu. Gracze występowali w koszulkach w czerwone-czarne pasy z flagą Mediolanu na piersiach, białych spodniach i czarnych skarpetach.
Rok 1900.
15 stycznia 1900 r. Milan został przyjęty do Włoskiej Federacji piłkarskiej (Federazione Italiana Football - FIF). A już 11 marca drużyna rozegrała swój pierwszy mecz w historii - wygrany z zespołem Mediolanum 2:0. Mecz na Trotterze był typowy dla tamtych czasów - drewniane bramki, linie z kredy i publiczność obserwująca zawody tuż przy linii boiska.
Miesiąc później Milan zdobył swoje pierwsze trofeum. Był nim Medal Króla Humberta I ("Medaglia del Re"). 27 maja Mediolańczycy wygrali z Juventusem 2:0 po bramkach Camperio i Allisona. Mecz obserwowało 500 widzów.
Rok 1901.
W tym samym roku Milan obronił zdobyty rok wcześniej Medal Króla, podobnie jak w mistrzostwach "zabierając" to trofeum Genoi.
Rok 1902.
W roku 1902 Milan, jako mistrz Włoch, czekał rozstawiony w finale na zwycięzcę eliminacji. Niespodziewanie mecz został zaplanowany nie na boisku mistrza, lecz w Genui. Przyczyny nie są dokładnie znane. 13 kwietnia Genoa CFC wygrała 2:0, odzyskując mistrzostwo Włoch.
Zanim został rozegrany finał mistrzostw, odbyła się trzecia edycja Medalu Króla. Milan rozgromił 9:1 Mediolanum (4 bramki Kilpina, 4 Giulio Cederny i 1 Rizziego) a następnie wygrał z Genoą 4:1 (3 bramki Kilpina i 1 Rizziego). W decydującym spotkaniu Milan pokonał aż 7:0 Torinese (3 bramki Kilpina, 3 Cederny i 1 Rizziego) i tym samym zdobył trofeum na własność.
Rok 1903.
Rok 1903 przyniósł zmianę boiska - Milan przeniósł się na wschodnie peryferia Mediolanu, na boisko Acquabella. Z powodu znacznego zniszczenia murawy podczas częstych zawodów hippicznych klub opuścił Trotter, przenosząc się na nowy obiekt. Na nowym boisku, położonym tuż przy nasypie linii kolejowej, klub przegrał 22 marca 0:2 z Juventusem w ostatniej rundzie eliminacji mistrzostw Włoch. Wśród jedenastu graczy po raz pierwszy liczba Włochów stanowiła większość - było ich siedmiu.
W międzyczasie Milan rozegrał serię spotkań o nieoficjalne trofea. W spotkaniach o Coppa Convegno di Novara pokonał 2:0 Sampierdarense, 3:0 Sempione i 3:0 Audace. W meczu o Coppa San Marco di Venezia pokonał 5:0 Vicenzę.
Rok 1904.
Na początek Milan pokonał w Andreę Doria, ale w decydujących meczach, 13 i 20 marca, znów przegrał z Juventusem (remis i porażka w powtórzonym meczu u siebie). Prezydent Edwards zdecydował o dalszej redukcji zagranicznych graczy w zespole. W spotkaniach z tym ostatnim zespołem grało ich zaledwie dwóch: Kilpin i Walty.
Zespół zdobył jednak mistrzostwo Włoch, ale w turnieju organizowanym przez Federację Gimnastyczną. W finale wygrał z Andreą Dorią 3:2.
Łącznie w mistrzostwach zorganizowanych przez "gimnastyków" Milan wygrywał 4 razy - w latach 1904, 1905, 1906 i 1907. FNGI przyjęła brytyjskie zasady dopiero w roku 1903. Wcześniej mecze trwały 2 razy po 30 minut, z ewentualną dziesięciominutową dogrywką. W przypadku remisu zwycięzcę wskazywał sędzia, wybierając drużynę, która grała bardziej fair.
W sezonie tym Milan zmienił częściowo barwy strojów - zawodnicy grali w czarnych spodniach i czarno-bordowych skarpetach. Oprócz meczów mistrzowskich klub rozegrał kilka spotkań towarzyskich. W meczach Torneo Città di Torino Mediolańczycy wygrali 1:0 z Andreą Dorią i przegrali 0:1 z Juventusem. Z tym ostatnim klubem przegrali również w tym samym stosunku w spotkaniu o Coppa d'Argento Municipio di Torino.
Klub zyskał również pierwszego trenera z prawdziwego zdarzenia - został nim Angeloni I Daniele, który był również graczem Milanu.
Rok 1905.
Wielkie emocje towarzyszyły meczom o Piłkę Dapplesa (Palla d’Argento Henry Dapples). Srebrne trofeum w kształcie piłki ufundował prezydent Genoi Henry Dapples. Pierwszy mecz odbył się w grudniu 1903 r. Zasady były proste - zespół, który pokona jej posiadacza, przejmuje trofeum. Mecze o Piłkę Dapplesa stały się bardzo popularne i prestiżowe, przez wiele osób uważane nawet za ważniejsze od mistrzostw Włoch.
Milan zdobył "Piłkę" w kwietniu 1905 r. i nie przegrał jej aż do grudnia roku 1907. Ogromna popularność zawodów sprawiła, że mecze odbywały się czasami nawet co tydzień. W 42 edycjach turnieju Milan wygrał aż 22 razy, oprócz wspomnianego okresu udawało się Mediolańczykom zdobyć trofeum jeszcze w roku 1908. W pokonanym polu Milan zostawiał zespoły Andreę Doria, Genoę, Juventus, U.S. Milanese, Ausonię Milano, Torino i Libertas Milano. Rok później, po zdobyciu nagrody przez Genoę, zespół ten zdecydował, że nie będzie już więcej o nią grać.
W roku 1905 po raz pierwszy rozegrano eliminacje regionalne. Milan w grupie lombardzkiej zmierzył się z U.S. Milanese. Po zaciętych meczach zespołowi nie udało się jednak wejść do grupy finałowej (3:3 i 6:7).
Na wiosnę 1905 r. Milan wyjechał do Szwajcarii, gdzie rozegrał swoje pierwsze w historii mecze międzynarodowe. Wygrał 3:0 z Lugano i poniósł porażkę 2:4 z zespołem FC Sankt Gallen.
Rok 1906.
Klub przeniósł się na boisko Milan Porta Manforte, a działacze Milanu doprowadzili do wybudowania pierwszego ministadionu, z drewnianymi trybunami oraz siatkami na bramkach. Te ostatnie były pomysłem działaczy mediolańskiego klubu, co zostało zaakceptowane przez włoską federację.
"Rossoneri" pomyślnie przeszli przez lombardzkie eliminacje mistrzostw Italii, dwukrotnie wygrywając z U.S. Milanese, awansując do grupy finałowej wraz z zespołami Juventusu i Genoi.
Po zakończeniu rozgrywek okazało się, że zarówno Milan, jak i Juventus posiadały taką samą liczbę punktów. Zgodnie z regulaminem musiał więc zostać rozegrany baraż o mistrzostwo. Milan, jako drużyna z lepszym bilansem bramkowym, miał prawo grać na własnym boisku. Jednak włoska federacja podjęła kontrowersyjną decyzję - postanowiła nie zaliczać Milanowi bramek z meczu z Genoą wygranego walkowerem. W tej sytuacji lepszy bilans - i prawo do boiska - zdobył Juventus.
Mecz w Turynie zakończył się, po dogrywce, wynikiem 0:0. W tej sytuacji federacja wyznaczyła kolejny baraż, tym razem ustalając, że zostanie on rozegrany na boisku U.S. Milanese. Juventus protestował przeciwko takiej decyzji, nie chcąc grać w Mediolanie, mimo że poprzedni baraż grali na własnym boisku. Ostatecznie przeciwnik Milanu nie stawił się na mecz i Mediolańczycy zdobyli swój drugi oficjalny tytuł mistrzowski.
Milan grał wówczas tylko z jednym obcokrajowcem w składzie. Był nim Kilpin, który grał w mediolańskim zespole jeszcze do końca 1907.
Konflikt z federacją i rozgrywki wojenne (1908-1919).
Rok 1908.
W 1908 włoska federacja postanowiła, że w meczach o mistrzostwo Włoch mogą brać udział jedynie Włosi. Wskutek tego do rozgrywek nie zostały dopuszczone m.in. najbardziej dotychczas utytułowane drużyny Genoi i Milanu oraz Juventus F.C. i Torino FC. Część członków mediolańskiego klubu popadła w konflikt z zarządem oraz z władzami federacji, tworząc własną drużynę.
9 marca tego roku Mediolan wzbogacił się o jeszcze jeden klub piłkarski, który w przyszłości stał się jednym z czołowych zespołów Włoch. W ramach protestu przeciwko decyzji federacji, otrzymał on nazwę Internazionale Football Club. Nowy klub już w tym samym roku rozegrał mecze ze swoim protoplastą. W pierwszych, historycznych derbach Mediolanu Milan wygrał z Interem 6:3. Natomiast 18 października, w turnieju w Szwajcarskim Chiasso, Milan wygrał 2:1. Były to pierwsze i jedne z dwóch derbów w historii, które zostały rozegrane poza granicami Włoch.
Z powodu zawieszenia klubu Milan nie rozgrywał w tym sezonie meczów oficjalnych, a jedynie spotkania towarzyskie. W jednym z nich, 12 kwietnia, zespół wygrał 4:3 z francuskim Narcisse Sport Montreaux.
Po zakończeniu sezonu FIF zrezygnowała z zakazu dopuszczania zagranicznych graczy. Federacja uznała swoją odpowiedzialność za szkody wyrządzone reformą, w tym niesłuszne wykluczenie Milanu. W ramach rekompensaty Milanowi został przyznany Puchar Spensleya - trofeum przeznaczone dla drużyny która zdobędzie mistrzostwo Włoch 3 razy z rzędu. We wcześniejszych latach poprzednie trofea za 3 mistrzostwa przypadły Genoi - Puchar Księcia Abruzji i Puchar Fawcusa.
Rok 1909.
Rok 1909 to powrót Milanu do rozgrywek o tytuł mistrzowski. Prezydentem klubu został jeden z jego założycieli, Piero Pirelli. Milan zajął drugie miejsce w lombardzkich kwalifikacjach, wygrywając z Interem i przegrywając z Milanese.
Sezon 1909/1910.
Od tego sezonu wprowadzony został system rozgrywek jesień-wiosna. W sezonie 1909/10 wystartowało 9 zespołów - wszystkie w jednej grupie. Milan grał słabo - w 16 spotkaniach uzyskał zaledwie 5 zwycięstw, 2 remisy i aż 9 porażek. Sezon skończył na siódmym miejscu. Jedynym pozytywnym akcentem sezonu był udział dwóch graczy Milanu: Ceveniniego I (Aldo) i Lany w pierwszym meczu międzypaństwowym reprezentacji Włoch. 15 maja Włosi pokonali w Mediolanie Francuzów 6:2, a Lana strzelił w 13. minucie meczu pierwszą bramkę w historii reprezentacji.
Sezon 1910/1911.
Do drużyny dołączył utalentowany piętnastolatek Renzo De Vecchi. Z Brukseli przybył z kolei Louis Van Hege, który, jak się później okazało, strzelił w ciągu 5 sezonów gry w Milanie około 100 bramek. De Vecchi z kolei jeszcze jako nastolatek zagrał w reprezentacji, a w zespole "rossonerich" grał do roku 1913, po czym przeszedł do Genui, co zostało ówcześnie uznane za pierwszy profesjonalny transfer w zawodowym futbolu.
Milan w grupie eliminacyjnej Liguria-Lombardia-Piemont, liczącej 9 zespołów, zajął drugie miejsce przegrywając tylko z późniejszym mistrzem, Pro Vercelli. W praktyce oznaczało to trzecie miejsce drużyny (formalnie meczów o trzecią pozycję nie rozgrywano).
Sporego wyczynu dokonał van Hege. W towarzyskim spotkaniu z drużyną Bolonii, wygranym przez Milan 7:0 strzelił wszystkie 7 bramek. Belg został również najlepszym strzelcem Milanu - strzelił dla swojego klubu w ciągu całego sezonu 19 goli. Wyczynu tego dokonał również w czterech kolejnych sezonach.
W sezonie 1910/11 Milan rozgrywał również mecze towarzyskie. W jednym z nich pokonał byłą drużynę van Hege 1:0. Wygrał również turnieje: Torneo Solcio, Torneo Vicenza i Torneo Omarin.
Sezon 1911/1912.
Z początkiem sezonu 1911/12 Milan zorganizował rozgrywki o But Radice - trofeum ufundowane przez najbardziej znanego bramkarza mediolańskiego zespołu, Gerolamo Radice. Turniej zakończył się sukcesem klubu, co pozwalało z optymizmem patrzeć na szanse Milanu w meczach o mistrzostwo. Podobnie jak w zeszłym sezonie, grupa eliminacyjna, tym razem z udziałem 10 drużyn, zakończyła się zwycięstwem Pro Vercelli. Milan stracił jednak do zwycięzcy tylko 1 punkt, mając najlepszy bilans bramkowy w grupie, wygrał m.in. z Juventusem 4:0 i 8:1. W praktyce zadecydował o tym mecz z pierwszej kolejki, zremisowany z drużyną Piemonte, która zakończyła sezon na ostatnim miejscu.
Sezon 1912/1913.
W sezonie 1912/13 do rozgrywek zgłosiło się aż 30 zespołów. Milan wystartował w sześciozespołowej grupie liguryjsko-lombardzkiej, którą wygrał. W grupie półfinałowej z udziałem drużyn z północnych Włoch trzeci rok z rzędu Milan uplasował się za Pro Vercelli i po raz trzeci ich przeciwnik został mistrzem.
Sezon 1913/1914.
Milan został wyprzedzony w grupie lombardzko-piemonckiej przez Inter i Juventus F.C. (który, po zajęciu w poprzednim sezonie ostatniego miejsca w grupie powinien zostać zdegradowany, lecz federacja postanowiła dopuścić do gry o mistrzostwo wszystkie zespoły - już 44).
I wojna światowa i turnieje zastępcze.
Sezon 1914/1915.
Na początku sezonu 1914/15 Milan przeniósł się na boisko Velodromo Sempione (w poprzednich kilku latach lokalizacja boisk dość często ulegała zmianie). Zespół wygrał swoją grupę kwalifikacyjną (19 zdobytych punktów na 20 możliwych), a następnie grupę półfinałową. W grupie finałowej północnych Włoch z udziałem Genoi, AC Torino i Interu Milan grał słabo, plasując się po pięciu kolejkach na ostatnim, czwartym miejscu. Na dzień przed ostatnią kolejką federacja podjęła kontrowersyjną decyzję o zawieszeniu wszelkich rozgrywek z powodu przygotowań do wojny. Mecze Genoa - Torino i Milan - Inter nie zostały rozegrane, a tytuł mistrzowski przyznany został liderowi grupy - zespołowi z Genui. KLub po raz drugi wygrał turniej o But Radice. Van Hege w 20 meczach strzelił 22 bramki.
Wznowienie mistrzostw Włoch (1919-1922).
Rok 1919.
Po zakończeniu wojny, w roku 1919, lombardzki komitet włoskiej federacji mimo niemożności zorganizowania przez centralę rozgrywek ogólnowłoskich przeprowadził zawody o II Puchar Mauro, którego Milan nie zdołał obronić. Zwycięzcą został zespół Legnano, Mediolańczycy zajęli drugą pozycję.
23 marca klub, biorąc pod uwagę, że sekcja krykieta już dawno nie istnieje, zmienił nazwę na Milan Football Club. A już niedługo, po kilkumiesięcznych kłopotach, rozpoczęły się mecze o mistrzostwo Włoch.
Sezon 1919/1920.
W sezonie 1919/20 wystartowało aż 66 drużyn podzielonych według regionów na 11 grup. Milan wygrał swoją grupę eliminacyjną (komplet 10 zwycięstw w 10 spotkaniach), natomiast w grupie półfinałowej sił starczyło Mediolańczykom tylko na czwarte miejsce.
Ważnym momentem w tamtym okresie było przeniesienie się Milanu na stadion przy viale Lombardia. Stadion o pojemności 20 000 miejsc był pierwszym stadionem "rossonerich" z prawdziwego zdarzenia.
Sezon 1920/1921.
W rozgrywkach wzięło udział 88 klubów, z czego aż 9 z samego Mediolanu. Milan rozpoczął dobrze - od zwycięstwa w lombardzkiej grupie B. W regionalnym finale z udziałem sześciu zespołów klub zajął czwarte miejsce, ostatnie, które premiowało awansem do grup półfinałowych. Tam jednak Mediolańczycy nie zdołali wygrać żadnego meczu, przegrywając 5 z 6 spotkań).
Sezon 1921/1922.
Sezon 1921/22 rozpoczął się protestem klubów, które zażądały od federacji (która w międzyczasie zmieniła nazwę z FIF na Federazione Italiana Giuoco Calcio - FIGC) ustalenia konkretnej ilości drużyn które miałyby występować w najwyższej klasie rozgrywkowej. FIGC zignorowała żądania klubów, co skończyło się założeniem Confederazione Calcistica Italiana (CCI) - własnej konfederacji.
W sezonie tym odbyły się więc podwójne rozgrywki o mistrzostwo Italii. W mistrzostwach organizowanych przez FIGC wygrał zespół Novese. W mistrzostwach CCI - z udziałem większości znanych klubów, w tym Milanu - Pro Vercelli. Milan jednak spisał się słabo - zajął w eliminacjach dziewiąte miejsce na dwanaście zespołów. Jedynym sukcesem klubu było zwycięstwo w kolejnej edycji turnieju o But Radice.
W roku 1922 odbyła się pierwsza edycja rozgrywek o Puchar Włoch. Wśród 37 zespołów nie było jednak Milanu, ani większości czołowych klubów Italii.
Czytaj dalej »&gt;
Bibliografia.
Źródła drukowane:
Źródła internetowe:

</doc>
<doc id="642555" url="https://pl.wikipedia.org/wiki?curid=642555" title="Maryn z San Marino">
Maryn z San Marino

Maryn z San Marino (zm. ok. 375) – pustelnik i asceta, diakon, legendarny założyciel San Marino, którego jest patronem, święty Kościoła katolickiego.
Życie.
Nieznane są bliższe szczegóły życia i śmierci św. Maryna. Maryn miał pochodzić z wyspy Arbe () położonej na Morzu Adriatyckim u wybrzeży Dalmacji. Wraz ze swoim towarzyszem, św. Leonem, przybył do Rimini, portu włoskiego, gdzie obaj pracowali ciężko przy ładowaniu towarów, Były to czasy panowania Dioklecjana i Maksymiana. W czasie prześladowania obaj święci udali się na górę Tytana (Monte Titano), gdzie wystawili kościółek św. Piotra i obok skromną dla siebie celę pustelniczą. Niebawem jednak rozeszli się i św. Leon na pobliskim wzgórzu Monteferetro (obecnie San Leo) założył własną pustelnię. Po edykcie mediolańskim (313) biskup Rimini wezwał św. Maryna do siebie i wyświęcił go na diakona. Wezwał także św. Leona i wyświęcił go na kapłana, by mógł głosić Ewangelię tamtejszym góralom.
Relikwie.
W 1586 archiprezbiter kościoła św. Piotra w San Marino odnalazł relikwie świętego pod głównym ołtarzem. Napis na urnie potwierdził autentyczność relikwii, z których część w 1602 została umieszczona w bogatym relikwiarzu. W 1774 powstało bractwo ku czci św. Maryna. 
Kult.
Papież Pius VI zatwierdził jego kult w 1778. 
W 1926 roku Pius XI podniósł kościół św. Maryna (dawny św. Piotra) do godności bazyliki. Nad bazyliką wita przychodnia łaciński napis: "Św. Mannowi (Marynowi), Patronowi i Fundatorowi Republiki". Za bazyliką znajduje się grota-kaplica z wykutymi ławami zwanymi łóżkami św. Maryna i św. Leona. 
W 1975, z okazji przypuszczalnej 1600. rocznicy śmierci, poczta San Marino wydała ku czci Świętego specjalne znaczki. 
Wspomnienie liturgiczne św. Maryna obchodzone jest 3 września.

</doc>
<doc id="642556" url="https://pl.wikipedia.org/wiki?curid=642556" title="Too Lost in You">
Too Lost in You

Too Lost in You − drugi singel Sugababes z ich trzeciego studyjnego albumu "Three". Został wydany w grudniu 2003 roku, zadebiutował na #10 miejscu brytyjskiej listy przebojów.

</doc>
<doc id="642558" url="https://pl.wikipedia.org/wiki?curid=642558" title="Historia A.C. Milan (1950–1979)">
Historia A.C. Milan (1950–1979)

Historia włoskiego klubu piłkarskiego A.C. Milan w latach 1950-1979.
Historia Milanu 1950-1979.
Wspaniałe lata 50. (1950-1961).
Sezon 1951/52.
9 września 1951 r., w pierwszej kolejce następnego sezonu (wyjazdowy mecz z Novarą), Milan po raz pierwszy zagrał ze scudetto na koszulkach. W drużynie nie nastąpiło wiele zmian. Milan nadal grał bardzo dobrze (na własnym boisku nie przegrał ani jednego meczu), jednak w końcowej tabeli dał się wyprzedzić Juventusowi.
Sezon 1952/53.
W sezonie 1952/53 Milan spadł na trzeci stopień podium, a Nordahl po raz trzeci (26 bramek) został królem strzelców. Dodatkowo "rossoneri" po raz drugi zagrali w finale Pucharu Łacińskiego, jednak tym razem przegrali ze Stade de Reims 0:3.
Sezon 1953/54.
Z zespołu odeszli Gren, Burini i Annovazzi. Milan skończył sezon tak samo jak w poprzednim roku - trzecie miejsce i tytuł najlepszego strzelca dla Nordahla (tym razem 23 gole).
Sezon 1954/55.
W 1954 roku prezydentem Milanu został Andrea Rizzoli. Do zespołu dołączył Juan Alberto Schiaffino, urugwajski mistrz świata sprzed czterech lat. W pierwszych 10 meczach Serie A Milan zdobył aż 19 punktów na 20 możliwych. Potem było nieco gorzej, ale Mediolańczycy wciąż prowadzili. Na 5 kolejek przed końcem "rossoneri" niespodziewanie przegrali 2:3 z Udinese Calcio, które zbliżyło się do nich na 2 punkty.
Jednak po zwycięstwach 4:2 z Lazio, 3:1 z Juventusem, 8:0 z Genoą i 6:0 ze Spal piąty tytuł mistrzowski Milanu stał się faktem. Nordahl strzelił 26 bramek, po raz piąty zostając królem strzelców, co do dziś jest włoskim rekordem wszech czasów. Po raz trzeci Milan wystartował także w Pucharze Łacińskim, zajmując w tych rozgrywkach trzecie miejsce.
Sezon 1955/56.
W sezonie 1955/56 klub po raz kolejny zmienił swą siedzibę - tym razem na via Andegari. Do przełomu doszło w Europie - europejska federacja (UEFA) postanowiła zorganizować pierwsze w historii zawody o Puchar Europy dla najlepszych drużyn krajowych. Milan, jako mistrz Włoch, również uzyskał prawo startu. 1 listopada 1955 r. zespół rozegrał swój pierwszy mecz w europejskich pucharach - niespodziewanie przegrywając na własnym boisku 3:4 z 1. FC Saarbrücken. Na wyjeździe Milan wygrał jednak 4:1 i awansował dalej. Ostatecznie dotarł aż do półfinału, gdzie został wyeliminowany przez późniejszego zwycięzcę, Real Madryt (2:4 i 2:1)
W lipcu Milan po raz drugi wygrał Puchar Łaciński po zwycięstwie w finale 3:1 z Athletic Bilbao. Mimo sukcesów pucharowych, w Serie A klub musiał uznać zdecydowaną wyższość Fiorentiny. Był to ostatni sezon w Milanie Nordahla, który przeszedł do zespołu Romy.
Sezon 1957/58.
Sezon 1957/58 to zaskakująco słaba postawa mistrzów. Wyrównana dolna część tabeli spowodowała, że Milan przez dłuższy czas walczył o utrzymanie. Ostatecznie zajął dziewiąta pozycję, mając zaledwie 4 punkty przewagi nad strefą spadkową. We wznowionych po 15 latach rozgrywkach Pucharu Włoch zespół wygrał grupę eliminacyjną, po czym odpadł w 1/4 finału z Bolonią.
Nieporównywalnie lepiej Milan grał za to w Pucharze Europy. Po problemach w 1. rundzie z Rapidem Wiedeń (awans po dodatkowym meczu) "rossoneri" bez większych problemów awansowali aż do finału, w którym mieli się zmierzyć z dwukrotnym - i jedynym dotychczas - zdobywcą tego trofeum, Realem Madryt. Milan przegrał decydujący mecz 2:3, ale dopiero po dogrywce, w drugiej połowie spotkania nawet dwukrotnie obejmując prowadzenie, dość niespodziewanie stawiając wysokie wymagania powszechnemu faworytowi.
Sezon 1958/59.
W sezonie 1958/59 zawodnikiem Milanu został José Altafini, aktualny mistrz świata z reprezentacją Brazylii. Zespół przez długi czas walczył o pierwsze miejsce w lidze z Fiorentiną. Milan objął prowadzenie po kluczowym meczu w 27. kolejce, wygrywając we Florencji 3:1 i nie oddał go już do końca. W ten sposób klub zdobył siódme już mistrzostwo kraju.
Sezon 1959/60.
Do Milanu przeszedł Giorgio Ghezzi, bramkarz, były gracz Interu. Zespół grał w słabiej niż w poprzednim sezonie, udało mu się jednak zająć trzecie miejsce. Jednym z nielicznych spotkań stojących na naprawdę wysokim poziomie był mecz z marca 1960 r., kiedy to Milan w derbach Mediolanu pokonał Inter 5:3 po m.in. 4 golach zdobytych przez Altafiniego. Natomiast w meczach Pucharu Europy zespół odpadł już w 1/8 finału, ponosząc wysokie porażki z Barceloną (0:2 i 1:5).
Sezon 1960/61.
Sezon 1960/61 Milan zakończył drugą pozycją w Serie A. Po 12 latach gry kapitan zespołu Nils Liedholm zakończył karierę. Do drużyny natomiast wprowadził się siedemnastoletni Gianni Rivera, przyszły lider włoskiej reprezentacji, kupiony za astronomiczną wówczas kwotę 200 tysięcy dolarów.
Epoka Nereo Rocco i lata 70. (1961-1979).
Sezon 1962/63.
W sezonie 1962/63 Milan zajął trzecią pozycję. Głównym celem zespołu był jak najlepszy start w Pucharze Europy. Mediolański klub bez większych problemów przechodził przez kolejne rundy, aż do finału. Na stadionie Wembley przeciwnikiem Milanu była SL Benfica, która wygrała poprzednio główne europejskie trofeum dwa razy z rzędu.
Do przerwy, zgodnie z oczekiwaniami, obrońcy trofeum prowadzili 1:0. Jednak w drugiej połowie atak Milanu i 2 bramki José Altafiniego spowodowały, że po raz pierwszy w historii włoski klub sięgnął po Puchar Europy. Kapitanem zwycięskiego zespołu był Cesare Maldini.
W roku 1963 ze stanowiska prezydenta klubu odszedł Andrea Rizzoli, zastąpiony przez Felice Rivę. Trenerem, wskutek nieporozumień z menedżerem klubu Vianim, przestał być również Nereo Rocco.
Sezon 1963/64.
W swoim pierwszym występie o Puchar Interkontynentalny - nieoficjalne klubowe mistrzostwo świata - Milan uległ po trójmeczu-horrorze z Santosem FC (z Pelé w składzie) 4:2, 2:4, 0:1. Szczególnie drugi mecz wywołał ogromne emocje. Włosi w Brazylii prowadzili już 2:0, by stracić 4 gole. W decydującym meczu Milan stracił bramkę z kontrowersyjnego rzutu karnego.
Milan jako obrońca trofeum wystartował w Pucharze Europy, jednak nie odniósł sukcesu, odpadając w ćwierćfinale z Realem Madryt. Nie do końca satysfakcjonujące wyniku spowodowały konflikty w klubie. Ich efektem było zwolnienie trenera Luisa Carnigli, którego zastąpił Liedholm. W Serie A Milan zajął trzecie miejsce.
Sezon 1964/65.
Sezon 1964/65 rozpoczął się konfliktem Altafiniego z władzami klubu w sprawie nowego kontraktu. Ostatecznie Brazylijczyk został u siebie. Mimo teoretycznego osłabienia Milan po 19. kolejkach miał aż 7 punktów przewagi nad Interem. W lutym Altafini niespodziewanie powrócił do składu zespołu. Niepokonany dotychczas Milan przegrał na San Siro z Vicenzą 0:1. Gwiazdorskie zachowanie Altafiniego spowodowało zepsucie atmosfery w zespole. Na 3 kolejki przed końcem Milan stracił prowadzenie na rzecz swoich mediolańskich sąsiadów i zakończył sezon na drugim miejscu.
Sezon 1965/66.
Powyższe wydarzenia wpłynęły na postawę zespołu w kolejnym sezonie. We władzach klubu nastąpiło "trzęsienie ziemi". Praktycznie na wszystkich ważniejszych stanowiskach nastąpiły zmiany. Milan zajął dopiero siódmą pozycję w Serie A. "Rossoneri" wystartowali również w Pucharze Miast Targowych (dzisiejszy Puchar UEFA), jednak odpadli w 1/8 finału w dość nietypowych okolicznościach. Najpierw po 3 meczach i losowaniu wyeliminowali Racing Strasbourg, potem, również po 3 meczach, CUF Barreiro. W kolejnej rundzie znowu 3 mecze (z Chelsea F.C.), i kolejne losowanie. Tym razem Milan nie miał już szczęścia.
Sezon 1966/67.
W sezonie 1966/67 sytuacja w klubie, pod przewodnictwem Luigiego Carraro, nieco się uspokoiła. Z zespołu odszedł do Torino FC, po 12 latach gry, Cesare Maldini. Milan zajął ósmą pozycję w lidze, ale za to po raz pierwszy w swojej historii sięgnął po Puchar Włoch. W finałowym meczu w Rzymie Mediolańczycy pokonali 1:0 Padovę. W roku 1966 Milan wystartował również w Pucharze Mitropa, jednak bez powodzenia.
Sezon 1967/68.
Fotel prezydenta klubu, po śmierci Luigiego Carraro, przejął jego syn, Franco. Do Milanu powrócił po kilku latach Nereo Rocco. Jego przybycie odmieniło zespół. Milan zaczął grać znakomicie. W Serie A (po raz pierwszy po wojnie z udziałem 16 zespołów) poniósł zaledwie 2 porażki, kończąc sezon dziewiątym tytułem mistrzów Włoch (aż 9 punktów przewagi nad SSC Napoli) i tytułem króla strzelców zdobytym przez Pierino Pratiego (15 goli).
W Pucharze Włoch Milan był blisko obrony trofeum. Po awansie do czterozespołowej grupy finałowej zespół walczył w niej do ostatniej kolejki, ostatecznie dając się wyprzedzić jedynie zespołowi Torino FC.
W tymże sezonie Milan po raz pierwszy wystartował w Pucharze Zdobywców Pucharów. Zespół po ciężkich meczach wywalczył awans do finału, nie ponosząc jednak ani jednej porażki (3 zwycięstwa i 6 remisów). W meczu finałowym w Rotterdamie Milan wygrał z Hamburger SV 2:0 po dwóch golach Kurta Hamrina w pierwszej połowie.
Start w Pucharze Zdobywców Pucharów okazał się wielkim sukcesem. W finale w Rotterdamie Włosi nie dali szans Hamburgerowi SV wygrywając 2:0.
Czterech zawodników Milanu znalazło się w reprezentacji Włoch, która zdobyła na Mistrzostwach Europy rozgrywanych latem we Włoszech złoty medal.
Sezon 1968/69.
W sezonie 1968/69 Milan przez długi czas walczył w obronie tytułu mistrzowskiego z Fiorentiną i Cagliari Calcio. Walka w Pucharze Europy kosztowała jednak zespół sporo sił i ostatecznie Mediolańczycy uplasowali się na trzeciej pozycji.
W europejskich pucharach Milan grał ze zmiennym szczęściem, jednak eliminował kolejnych rywali, docierając do wielkiego finału w Madrycie. Rywalem miał być znakomity zespół Ajaksu Amsterdam (z Johanem Cruyffem w składzie). 28 maja 1969 r. Milan zagrał jeden z najlepszych meczów w swojej historii, pokonując faworytów aż 4:1. Hattrickiem popisał się Pierino Prati. W ten sposób, po 6 latach, najważniejsze klubowe trofeum w Europie powróciło do Milanu.
Po tym triumfie kapitan drużyny - Gianni Rivera - zdobył Złotą Piłkę, nagrodę dla najlepszego piłkarza Europy w roku 1969 (jako pierwszy Włoch w historii tej prestiżowej nagrody). "Bambino d'Oro" podczas 19 lat gry w Milanie rozegrał 658 meczów i strzelił w nich 164 gole.
Sezon 1969/70.
W październiku Milan po raz kolejny zagrał o Puchar Interkontynentalny. Przeciwnikiem - argentyński Estudiantes La Plata. Po zaciętych i brutalnych meczach (3:0 na San Siro i 1:2 w Buenos Aires) "rossoneri" zdobyli trofeum i mogli ogłosić się najlepszą drużyną świata. Walka toczyła się do krwi, czego szczególnie doświadczył Néstor Combin, Francuz w barwach Milanu pochodzący z Argentyny.
W sezonie 1969/70 wyniki nie były już tak dobre - dopiero czwarte miejsce Milanu w Serie A, w Pucharze Włoch "rossoneri" nie wyszli nawet z grupy eliminacyjnej dając się wyprzedzić zespołowi z Serie B - Varese. Natomiast w Pucharze Europy obrońcy trofeum odpadli w 1/8 finału z Feyenoordem, który wygrał później całe rozgrywki.
Sezon 1970/71.
Milan spisywał się lepiej niż w poprzednim sezonie. W połowie rozgrywek ligowych mediolański zespół nawet prowadził, ale w drugiej części sezonu został wyprzedzony przez Inter. Również w Pucharze Włoch niewiele brakowalo do zwycięstwa - Milan przegrał baraż z Torino (w grupie finałowej oba zespoły uzyskały po 7 punktów) po rzutach karnych.
Sezon 1971/72.
W sezonie 1971/72 prezydentem Milanu został Federico Sordillo. Do Varese, po 13 latach gry w Mediolanie, odszedł Giovanni Trapattoni. W klubie pojawiło się kilku obiecujących graczy, w tym Alberto Bigon.
Całkiem niezły sezon w wykonaniu Milanu zakończył się wicemistrzostwem Włoch (jeden punkt za Juventusem). W lipcu 1972 r. "rossoneri" zakwalifikowali się do finałowego spotkania "Coppa Italia". Na Stadionie Olimpijskim w Rzymie pokonali zespół Napoli 2:0 i zdobyli to trofeum po raz drugi w historii klubu.
Milan zagrał też w Pucharze UEFA. Po wyeliminowaniu czterech kolejnych rywali, w półfinale trafił na Tottenham Hotspur. Po zaciętych spotkaniach Milan odpadł, uzyskując z późniejszym triumfatorem rozgrywek wyniki 1:2 i 1:1.
Sezon 1972/73.
Jeszcze lepiej niż w poprzednim sezonie Milan grał w Pucharze Zdobywców Pucharów. Do meczu finałowego dotarł nie ponosząc ani jednej porażki. 16 maja 1973 r. w Salonikach pokonał w finale Leeds United 1:0 po bramce na początku meczu Chiarugiego, zdobywając swoje drugie w historii trofeum dla zdobywców krajowych pucharów.
Sezon 1972/73 w Serie A był dla Milanu jednym z najdramatyczniejszych w historii. Na kolejkę przed końcem "rossoneri" mieli punkt przewagi nad S.S. Lazio i Juventusem. W ostatnim meczu, 4 dni po europejskim finale, Milan miał zagrać na wyjeździe z Weroną. Mimo prośby o przełożenie meczu, federacja nakazała rozegrać go w terminie. Zmęczony zespół Milanu, wspierany przez tysiące kibiców, którzy przyjechali świętować historyczny tytuł, przegrał aż 3:5. Na 3 minuty przed końcem Juventus strzelił zwycięską bramkę w meczu z Romą i mistrzostwo pojechało do Turynu. Na pocieszenie Gianni Rivera został, z 17 bramkami, królem strzelców.
1 lipca Milan zakończył sezon zwycięskim meczem finałowym Pucharu Włoch. Broniący trofeum Mediolańczycy zrewanżowali się nowym mistrzom Italii, remisując w Rzymie 1:1 i wygrywając w rzutach karnych 5-2.
Sezon 1973/74.
Milan powrócił do środka tabeli ligi włoskiej. Słabe wyniki spowodowały kilkukrotną zmianę na stanowisku trenera. Zespół zakończył rozgrywki Serie A dopiero na siódmej pozycji. W styczniu 1974 r. Milan zagrał dwumecz z Ajaxem o Superpuchar Europy. Po zwycięstwie u siebie 1:0 "rossoneri" ponieśli klęskę w Amsterdamie przegrywając 0:6.
Jedynym pozytywnym akcentem sezonu była gra w obronie europejskiego trofeum. Milan po raz drugi z rzędu awansował do finału, jednak w decydującym meczu w Rotterdamie niespodziewanie uległ zespołowi z NRD 1. FC Magdeburg, przegrywając 0:2.
Sezon 1974/75.
Również sezon 1974/75 był w wykonaniu Milanu przeciętny. Karierę zakończył Schnellinger, który był w tamtym czasie jedynym obcokrajowcem w zespole. Piąte miejsce w Serie A dało Milanowi awans do przyszłorocznego Pucharu UEFA. Nieco lepsza gra w Pucharze Włoch dała miejsce w finale, ale Mediolańczycy przegrali w nim z Fiorentiną 2:3.
Sezon 1975/76.
W sezonie 1975/76 po raz kolejny do Milanu powrócił Nereo Rocco, który razem z Giovannim Trapattonim stworzył do końca sezonu trenerski duet. Zespół powrócił na podium Serie A, zajmując trzecią pozycję. W Pucharze UEFA "rossoneri" zostali wyeliminowani w ćwierćfinale przez Club Brugge.
Sezon 1976/77.
Kolejny rok (przejście z drużyny juniorskiej Fulvio Collovatiego) stał pod znakiem fatalnej gry Milanu. W połowie rozgrywek zespół plasował się na dwunastej pozycji. W tej sytuacji po raz trzeci już wrócił Nereo Rocco, aby podjąć próbę ratowania klubu. Jednak gra Milanu nie poprawiła się i na 2 kolejki przed końcem "rossoneri" mieli już tylko 2 punkty przewagi nad strefą spadkową.
W przedostatniej kolejce rywalem Milanu był zespół Catanzaro, będący o jedną pozycję w tabeli niżej. Mecz miał zadecydować o utrzymaniu w Serie A. Milan z problemami wygrał mecz 3:2 i uniknął w ten sposób degradacji.
Na koniec sezonu "rossoneri" zagrali w grupie półfinałowej Pucharu Włoch (po awansie z grupy eliminacyjnej jedną zdobytą bramką, przed Atalantą BC). Milan, po utrzymaniu się w lidze, odzyskał spokój w grze i pewnie awansował do finału, uzyskując 11 punktów na 12 możliwych. W meczu finałowym zespół pokonał w derbowym meczu Inter 2:0, wygrywając "Coppa Italia" po raz czwarty i "ratując" w ten sposób sezon.
Sezon 1977/78.
Sezon 1977/78 nie przyniósł ani wielkich osiągnięć, ani klęsk. Milan zajął w lidze czwarte miejsce, a w Pucharze Włoch różnicą bramek przegrał awans do finału z SSC Napoli. 23 kwietnia 1978 r. pierwszy mecz w Serie A rozegrał Franco Baresi, który w późniejszych latach stał się piłkarskim symbolem Milanu.
Bibliografia.
Źródła drukowane:
Źródła internetowe:

</doc>
<doc id="642559" url="https://pl.wikipedia.org/wiki?curid=642559" title="Adanedhel">
Adanedhel



</doc>
<doc id="642561" url="https://pl.wikipedia.org/wiki?curid=642561" title="Statystyki A.C. Milan">
Statystyki A.C. Milan

Statystyki włoskiego klubu piłkarskiego A.C. Milan.
Bilans wszech czasów.
Bilans wszech czasów Milanu w oficjalnych rozgrywkach. Stan na koniec sezonu 2007/08.
Rywalizacja z włoskimi zespołami.
Bilans Milanu z zespołami, z którymi rozegrał co najmniej 50 spotkań. Stan na 11 maja 2009.
Najwięcej bramek dla Milanu.
Symbolem piłki () oznaczono piłkarzy, którzy jeszcze nie zakończyli kariery. Stan na 31 marca 2014.
Najwięcej występów w Milanie.
Symbolem piłki () oznaczono piłkarzy, którzy jeszcze nie zakończyli kariery. Stan na 21 grudnia 2008.
Najlepsi strzelcy Milanu w poszczególnych sezonach.
Najlepsi strzelcy Milanu w rozgrywkach ligowych od utworzenia jednolitych Mistrzostw Pierwszej Dywizji (1923) do ostatniego sezonu.
Ranking UEFA.
Stan na 18 grudnia 2008.
Bibliografia.
Źródła drukowane:
Źródła internetowe:

</doc>
<doc id="642562" url="https://pl.wikipedia.org/wiki?curid=642562" title="Bad Köstritz">
Bad Köstritz

Bad Köstritz – miasto w Niemczech, w kraju związkowym Turyngia, w powiecie Greiz. Od 1543 roku w mieście działa browar warzący słynne w Niemczech ciemne piwo.
Miasto pełni funkcję "gminy realizującej" (niem. "erfüllende Gemeinde") dla dwóch gmin wiejskich: Caaschwitz oraz Hartmannsdorf.
W Bad Köstritz urodził się kompozytor Heinrich Schütz (1585-1672).
Współpraca.
Miejscowości partnerskie:

</doc>
<doc id="642567" url="https://pl.wikipedia.org/wiki?curid=642567" title="Bad Kostritz">
Bad Kostritz



</doc>
<doc id="642568" url="https://pl.wikipedia.org/wiki?curid=642568" title="Bad Koestritz">
Bad Koestritz



</doc>
<doc id="642571" url="https://pl.wikipedia.org/wiki?curid=642571" title="Cmentarz żydowski w Niebylcu">
Cmentarz żydowski w Niebylcu

Cmentarz żydowski w Niebylcu – powstał prawdopodobnie w drugiej połowie XVIII wieku lub na początku XIX wieku dla kahału w Niebylcu. Cmentarz znajdował się niecały kilometr na północ od centrum miasteczka i synagogi. Do II wojny światowej kirkut otoczony był murem, znajdował się na nim również dom przedpogrzebowy. W czasie wojny cmentarz został całkowicie zniszczony, a macew używano m.in. do budowy dróg.
Obecnie teren cmentarza porasta las. Zachowały się jedynie dwie zniszczone macewy. Granice cmentarza są zatarte, rozpoznać można jedynie niewielki rów otaczający dawny kirkut.

</doc>
<doc id="642572" url="https://pl.wikipedia.org/wiki?curid=642572" title="Grzegorz Tobiszowski">
Grzegorz Tobiszowski

Grzegorz Józef Tobiszowski (ur. 1 listopada 1965 w Rudzie Śląskiej) – polski polityk i samorządowiec. Poseł na Sejm V, VI, VII i VIII kadencji, w latach 2015–2019 sekretarz stanu w Ministerstwie Energii, poseł do Parlamentu Europejskiego IX kadencji.
Życiorys.
W 1993 uzyskał magisterium z socjologii na Katolickim Uniwersytecie Lubelskim.
W latach 1994–2002 zasiadał w radzie miejskiej Rudy Śląskiej (w 1998 został wybrany z listy Akcji Wyborczej Solidarność). W okresie 1994–1998 był także delegatem do sejmiku województwa. Pracował w Banku Śląskim jako inspektor w wydziale kredytów. Od 1995 do 2000 był wiceprezydentem Rudy Śląskiej, następnie przez rok pełnomocnikiem prezydenta Świętochłowic. W 1995 został członkiem Związku Górnośląskiego. W 2001 objął stanowisko prezesa Górnośląskiej Agencji Rozwoju Regionalnego w Katowicach.
W 2005 z listy Prawa i Sprawiedliwości został wybrany na posła V kadencji w okręgu katowickim. W wyborach parlamentarnych w 2007 po raz drugi uzyskał mandat poselski, otrzymując 13 984 głosy. W wyborach w 2011 z powodzeniem ubiegał się o reelekcję, dostał 13 268 głosów. W wyborach parlamentarnych w 2015 ponownie uzyskał mandat poselski, otrzymując 36 422 głosy.
1 grudnia 2015 został sekretarzem stanu w Ministerstwie Energii, a 23 marca 2016 pełnomocnikiem rządu ds. restrukturyzacji górnictwa węgla kamiennego.
W wyborach do Parlamentu Europejskiego w 2019 kandydował z listy komitetu wyborczego Prawo i Sprawiedliwość w okręgu wyborczym nr 11 (Katowice) i uzyskał mandat poselski. 4 czerwca 2019 premier odwołał go ze stanowisk rządowych.

</doc>
<doc id="642575" url="https://pl.wikipedia.org/wiki?curid=642575" title="Janis Amanatidis">
Janis Amanatidis

Janis Amanatidis (grc. Γιάννης Αμανατίδης, ur. 3 grudnia 1981 w Kozani), grecki piłkarz występujący na pozycji napastnika.
Kariera klubowa.
W wieku 9 lat Amanatidis przybył wraz z rodziną do Niemiec, gdzie rozpoczął swoją karierę piłkarską w Stuttgarter SC, skąd przeniósł się do szkółki piłkarskiej VfB Stuttgart. W latach 2001-2002 występował w SpVgg Greuther Fürth w 2. Bundeslidze, ale nie zdołał z nią awansować do Bundesligi. W 2002 roku zadebiutował w końcu w Bundeslidze w pierwszej drużynie VfB Stuttgart, jednak nie mając miejsca w pierwszym składzie VfB w sezonie 2003/2004 został sprzedany do Eintrachtu Frankfurt, po tym, jak nie mógł znaleźć sobie miejsca w podstawowym składzie. Pomimo zdobycia 6 bramek w tym sezonie, nie uniknął degradacji i transferu do 1. FC Kaiserslautern. Po roku ponownie powrócił do pierwszoligowego zespołu z Frankfurtu, zdobył 12 goli i został najlepszym strzelcem zespołu.
Kariera reprezentacyjna.
Amanatidis zadebiutował w reprezentacji Grecji w listopadzie 2002 w meczu przeciwko Irlandii. Do sierpnia 2006 rozegrał w kadrze 9 meczów. Nie znalazł się w składzie reprezentacji Otto Rehhagela, która zdobyła Mistrzostwo Europy 2004. W sierpniu 2010 postanowił zakończyć karierę reprezentacyjną.

</doc>
<doc id="642576" url="https://pl.wikipedia.org/wiki?curid=642576" title="Adagium">
Adagium

Adagium – często utożsamiana z przysłowiem ("proverbium") formuła mająca wyrazić prawdę ogólną. W okresie średniowiecza i renesansu stosowano rozróżnienie adagium/proverbium, pierwszym terminem określając przysłowia i sentencje pochodzące ze starożytności pogańskiej, drugim przysłowia pochodzące z Pisma Świętego, np. "Księgi Mądrości" czy "Mądrości Syracha". Jednym z najbardziej znanych zbiorów adagiów są "Adagiorum collecteana" (1500, wyd. pol. "Adagia") Erazma z Rotterdamu, w którym zebrane przysłowia opatrzone są komentarzem historycznym i filozoficznym.

</doc>
<doc id="642578" url="https://pl.wikipedia.org/wiki?curid=642578" title="Diabelskie kamienie">
Diabelskie kamienie

Diabelskie kamienie, diable kamienie, czarcie głazy – głazy narzutowe przywleczone przez lądolód ze Skandynawii głównie do północnej części Polski. Niekiedy nazwa ta używana jest również w odniesieniu do osobliwych wystąpień skalnych (wychodni, skałek) pochodzenia innego niż lodowcowe (zobacz: Diabelski kamień).
Występowanie.
Głazy i formacje skalne, nazywane diabelskimi kamieniami lub podobnie, występują na obszarze praktycznie całego kraju, głównie na Warmii i Mazurach oraz na Kaszubach.
Inne kaszubskie duże kamienie diabelskie znajdują się w okolicach Domatowa, Owśnic, Nowej Huty, Brodnicy Dolnej i Studzienic, koło Świecina (nieopodal „Bożej Stopki”), koło Brodnicy Górnej (nad jeziorem Ostrzyckim). Wszystkie powiązane są z lokalnymi legendami i regionalnym zabobonem. 
Diabelski kamień
Na całych Kaszubach spotyka się wielkie głazy narzutowe, przywleczone tu przez lody ze Skandynawii. Niektórym gadki ludowe nadały imiona własne np. „Bożastopka” lub „Adam i Ewa”. Większość to jednak po prostu: kamienie diabelskie, rzucone celowo lub opuszczone przez tego czy innego diabła. 
Największy kamień diabelski, o obwodzie 20 m, wysokości 3,5 m i długości 7 m, znajduje się w pobliżu Odargowa w powiecie puckim. Żeby nie było wątpliwości co do jego pochodzenia, diabeł pozostawił na nim pięć wyżłobień: ślady swoich pazurów. 
Drugim co do wielkości jest głaz nad Jeziorem Kamiennym w powiecie kartuskim. Który ma 17 m obwodu, 5 m długości, 4,5m szerokości i 9 m wysokości. 
Szczelina widoczna na nim jest śladem łańcucha, którym przewiązywał go diabeł rzucając ze złości w jezioro. Gniew diabła spowodowany był nieudaną transakcją. Miał on wysuszyć jezioro, a w zamian otrzymać od kontrahenta duszę. Diabeł jednak nie zdołał wykonać zadania.
Kolejne kamienie diabelskie znajdują się: 
Na owśnickim głazie znajduje się krzyż. Służył on do płoszenia czarownic, które wyprawiały w tym miejscu harce. 
Kamienne pomniki przyrody – „Diabelskie kamienie”.
Wśród osadów lodowcowych występujących na Kaszubach najczęściej w postaci piasków, żwirów i glin morenowych znaczne są też ilości kamieni. Są to odłamy różnych skał, najczęściej gnejsów lub granitów, pochodzących z dalekiej Skandynawii, przywleczone stamtąd przez olbrzymie masy lodu nasuwającego się na obszar naszych pojezierzy. Wielkie głazy narzutowe stają się obiektem zainteresowania, gdyż pobudzają wyobraźnię i pozwalają wyciągnąć wnioski o sile lądolodu, który je transportował.
Mieszkańcy Kaszub ogrom wielu głazów wiązali najczęściej z działaniem mocy nieczystych. One to bowiem jedynie mogły podołać tak olbrzymiemu ciężarowi i porozrzucać poszczególne okazy w rozmaite miejsca. Wielu starych Kaszubów opowiada chętnie legendy o diabelskich kamieniach.
Największy na Kaszubach jest Wielki lub Diabelski Kamień położony nad Jeziorem Kamiennym w pobliżu Mirachowa. Ma 17m obwodu, 5m długości, 4,75m szerokości i ponad 3m wysokości, a znajdująca się nad nim szczelina ma być śladem łańcucha, za pomocą którego diabeł jakoby go niósł i następnie rzucił ze złości do jeziora. Przyczyna gniewu miał być, jak zwykle w legendach bywa, nieudany zabieg o ludzką duszę.
Inne głazy zwane diabelskimi:
Głazy te są zarejestrowane i chronione prawem jako pomniki przyrody. Nie wolno ich uszkadzać ani przemieszczać.

</doc>
<doc id="642579" url="https://pl.wikipedia.org/wiki?curid=642579" title="Sonora (pustynia)">
Sonora (pustynia)

Sonora (hiszp. "Desierto de Sonora", ang. "Sonoran Desert") – pustynia o powierzchni 311 tys. km² zajmująca południowo-zachodnią część Arizony i południowo-wschodniej Kalifornii oraz część meksykańskich stanów: Baja California i Sonora. Pustynia Sonora stanowi też część linii brzegowej Zatoki Kalifornijskiej. W jej skład wchodzą pustynie: Colorado, Yuma i Altar.
Panuje tu klimat zwrotnikowy, wybitnie suchy. Roczna suma opadów wynosi poniżej 150 mm. Gdzieniegdzie występują wysychające rzeki i jeziora.
Duża jej część jest nawadniana i wykorzystywana w celach rolnych. Znajdują się tu także liczne ośrodki turystyczne (jak np. Palm Springs), rezerwaty Indian (Gila Bend) i rezerwaty przyrody (Organ Pipe Cactus).

</doc>
<doc id="642582" url="https://pl.wikipedia.org/wiki?curid=642582" title="Staw elipsoidalny">
Staw elipsoidalny

Staw elipsoidalny ("articulatio elipsoidea"), inaczej kłykciowy ("articulatio condylaris") – rodzaj stawu, w którym na przekroju jedna powierzchnia ma kształt eliptyczny, wypukły w stosunku do swojej osi długiej i krótkiej, a druga powierzchnia jest wklęsła. Wykonywane ruchy to: zginanie i prostowanie, odwodzenie i przywodzenie oraz ruch wypadkowy – obwodzenie. 
Przykładem stawu elipsoidalnego jest staw promieniowo-nadgarstkowy.

</doc>
<doc id="642587" url="https://pl.wikipedia.org/wiki?curid=642587" title="Staw siodełkowaty">
Staw siodełkowaty



</doc>
<doc id="642588" url="https://pl.wikipedia.org/wiki?curid=642588" title="Przepływomierz Coriolisa">
Przepływomierz Coriolisa

Przepływomierz Coriolisa, przepływomierz masowy Coriolisa – przyrząd pomiarowy mierzący strumień masy. Nazwa przyrządu pochodzi od efektu Coriolisa, na którym opiera się zasada jego działania.
Zasada działania.
Zgodnie z prawami mechaniki, jednoczesnemu występowaniu ruchu obrotowego i postępowego ciała towarzyszy powstawanie siły bezwładności zwanej siłą Coriolisa. Kierunek działania tak powstałej siły jest wyznaczony przez iloczyn wektorowy jego prędkości liniowej i obrotowej. Wartość siły jest proporcjonalna do masy poruszającego się ciała oraz iloczynu wektorowego wspomnianych prędkości. W przepływomierzu Coriolisa ruch obrotowy zastąpiono oscylacyjnym (drganiami) rury pomiarowej. Występujące w układzie bezwładności powodują opóźnienie fazy drgań rury w części dolotowej oraz jej przyspieszenie na odcinku wylotowym.
Mierząc przesunięcie fazowe, układ elektroniczny określa wartość strumienia masy. Ponadto pomiar częstotliwości rezonansowej drgań rur pomiarowych umożliwia bezpośrednie wyznaczenie gęstości produktu. Często mierzona jest również temperatura rur pomiarowych, potrzebna w obliczeniach kompensacyjnych (odpowiada ona temperaturze medium), a niektóre modele przepływomierzy pozwalają na pomiar lepkości przepływającego produktu.
Zalety:

</doc>
<doc id="642589" url="https://pl.wikipedia.org/wiki?curid=642589" title="Kinetoza">
Kinetoza



</doc>
<doc id="642592" url="https://pl.wikipedia.org/wiki?curid=642592" title="Staw płaski">
Staw płaski

Staw płaski () – rodzaj stawu, w którym powierzchnie stawowe są prawie płaskie, równe lub guzkowate, przeważnie tej samej wielkości. Ruchomość jest bardzo ograniczona, jednak ma duże znaczenie, ponieważ powoduje lepsze dopasowanie kości do podłoża lub uchwyconego przedmiotu. Rozluźnienie aparatu więzadłowego i torebki stawowej minimalnie zwiększa zakres ruchów. Przykładami stawów płaskich u człowieka są stawy kości nadgarstka czy stępu.

</doc>
<doc id="642595" url="https://pl.wikipedia.org/wiki?curid=642595" title="Henryk Juliusz de Condé d'Enghien">
Henryk Juliusz de Condé d'Enghien



</doc>
<doc id="642596" url="https://pl.wikipedia.org/wiki?curid=642596" title="Addenda">
Addenda

Addenda (z łac. "addere" 'dodawać') – dodatki i uzupełnienia do tekstu publikowanego, takie jak aneksy i appendiksy.
W przypadku książki dodatki takie mogą przyjmować formę przypisów, które zawierają źródła treści zawartych w publikacji. Aneks wyjaśnia lub aktualizuje informacje, zwłaszcza te, które wykryte były zbyt późno, aby poprawić pracę główną. Może także informować czytelnika o występujących błędach (errata).
W przypadku dokumentu, aneksy stanowią pismo dodatkowe potwierdzające zmianę warunków umowy, jej przedłużenie lub zawierają inne informacje, których nie uwzględniono w piśmie głównym.

</doc>
<doc id="642597" url="https://pl.wikipedia.org/wiki?curid=642597" title="Aerendir">
Aerendir



</doc>
<doc id="642598" url="https://pl.wikipedia.org/wiki?curid=642598" title="Staw nieregularny">
Staw nieregularny

Staw nieregularny – rodzaj stawu, w którym powierzchnie stawowe mają kształt trudny do porównania ze zwykłymi ciałami rotacyjnymi. W stawach tego typu często występują krążki stawowe. Przykładem stawu nieregularnego jest staw mostkowo-obojczykowy.

</doc>
<doc id="642603" url="https://pl.wikipedia.org/wiki?curid=642603" title="Everaldo">
Everaldo

Everaldo (właśc. Everaldo Marques da Silva; ur. 11 września 1944 w Porto Alegre, zm. 28 października 1974 w Santa Cruz do Sul) – brazylijski piłkarz występujący na pozycji lewego obrońcy.
W trakcie swojej kariery reprezentował barwy tylko dwóch klubów: EC Juventude oraz Grêmio Porto Alegre. Z drużyną Grêmio cztery razy zdobył mistrzostwo stanu Rio Grande do Sul.
Był podstawowym zawodnikiem reprezentacji Brazylii, która w 1970 sięgnęła po tytuł mistrza świata. W drużynie narodowej rozegrał ogółem 26 spotkań (w latach 1967–1972), nie zdobywając żadnej bramki.
Zginął w wypadku samochodowym w wieku 30 lat.

</doc>
<doc id="642608" url="https://pl.wikipedia.org/wiki?curid=642608" title="Andriej Kanczelskis">
Andriej Kanczelskis

Andriej Antanasowicz Kanczelskis (ros. Андрей Антанасович Канчельскис, ukr. Андрій Антанасович Канчельскіс, "Andrij Antanasowycz Kanczelskis"; ur. 23 stycznia 1969 w Kirowohradzie) – rosyjski trener piłkarski, a wcześniej piłkarz grający na pozycji pomocnika, pochodzenia litewskiego, urodzony i wychowany w Ukraińskiej SRR. Przyjął rosyjskie obywatelstwo i reprezentował ten kraj, w sezonie 2006 występował w klubie Rosyjskiej Premier Ligi Kryliach Sowietow Samara. Grał na pozycji pomocnika. W 2007 roku podjął decyzję o zakończeniu kariery piłkarskiej.
Kariera piłkarska.
Kariera klubowa.
Kanczelskis rozpoczynał swoją karierę klubową w młodzieżowej drużynie Zirka Kirowohrad (1986–1987). W 1988 przeszedł do Dynama Kijów, ale nie potrafił przebić się do podstawowego składu. W 1990 przeniósł się do Szachtara Donieck. Jego postępy w lidze radzieckiej przyczyniły się do zaskakującego transferu do Manchesteru United w 1991 roku. 11 maja 1991 Kanczelskis zadebiutował w MU w meczu przeciwko Crystal Palace. Wraz z zespołem zdobył dwa razy mistrzostwo Premiership (w 1993 i 1994) oraz Puchar Anglii w 1994 roku. W 1994 wystąpił również w finale Pucharu Ligi, jednak po zagraniu ręką został usunięty z boiska, a Manchester United przegrał z Aston Villą. Kanczelskis rozegrał dla United 158 meczów i zdobył 36 bramek.
W 1995 Kanczelskis został sprzedany do zespołu zdobywcy Pucharu Anglii Evertonu. W swoim pierwszym sezonie zdobył 16 goli i był jednym z najlepszych skrzydłowych w całej Europie. Szybko zyskał szacunek fanów Evertonu, głównie dzięki dwóm bramkom zdobytym na Anfield Road w meczu przeciwko Liverpoolowi. Wraz z zespołem zajął wysokie, 6. miejsce w Premiership, jednak w kolejnym sezonie już nie zachwycał i został sprzedany za 8 mln funtów do Fiorentiny. W latach późniejszych nie nawiązywał już do dawnej formy z okresu gry w Manchesterze United i Evertonie. Jego kolejnymi klubami były: Rangers F.C., Manchester City, ponownie Rangers, Southampton FC, saudyjski Al-Hilal Rijad oraz zespoły rosyjskie Saturn Ramienskoje i Krylia Sowietow Samara.
Kariera reprezentacyjna.
Kanczelskis reprezentował od 1988 roku Związek Radziecki. W reprezentacji tego kraju rozegrał 23 mecze i zdobył 3 bramki. Wystąpił na Mistrzostwach Europy 1992 jako zawodnik reprezentacji Wspólnoty Niepodległych Państw. Mimo swojego litewskiego pochodzenia i wychowania się na Ukrainie zdecydował się na reprezentowanie Rosji. Z powodu bojkotu trenera Pawła Sadyrina ominęły go finały Mistrzostw Świata 1994, wystąpił zaś na Mistrzostwach Europy w 1996. Ogółem rozegrał dla reprezentacji Rosji 36 meczów i zdobył 5 bramek.
Kariera trenerska.
W latach 2009–2010 trenował Torpedo-ZIŁ Moskwa. W grudniu 2010 objął stanowisko głównego trenera FK Ufa. W maju 2012 został zwolniony z zajmowanego stanowiska.

</doc>
<doc id="642612" url="https://pl.wikipedia.org/wiki?curid=642612" title="Proteza (językoznawstwo)">
Proteza (językoznawstwo)

Proteza (z gr. "prósthesis" „dodatek; uzupełnienie”, od "prós" „przy, ku, do” + "thésis" „postawienie”) – proces fonetyczny polegający na pojawieniu się etymologicznie nieuzasadnionej głoski lub grupy głosek w nagłosie (na początku wyrazu). Np. w gwarach polskich harak" hameryka" (preaspiracja), Jagata", janioł" (prejotacja), łowies" (prelabializacja), w języku czeskim: voko" (literackie: "oko"), vono" ("ono"), vokno" ("okno"), w języku francuskim "l" (np. "que l`on". Dla języka greckiego, a także późnej łaciny i niektórych innych języków indoeuropejskich charakterystyczna jest natomiast proteza wokaliczna, np. "étoile".

</doc>
<doc id="642617" url="https://pl.wikipedia.org/wiki?curid=642617" title="Nargaroth">
Nargaroth

Nargaroth - niemiecka grupa muzyczna wykonująca black metal. Powstała w 1996 roku w Saksonii.
Historia.
Dwa lata po założeniu zespołu, w 1998, zespół wydał pierwsze demo, "Orke". Limitowane wydawnictwo zawierało 7 utworów instrumentalnych, z racji braku sprzętu umożliwiającego odpowiednie nagranie partii wokalnych pojawiły się kolejne dwa wydawnictwa zespołu. Pierwszym z nich był album Amarok, który zawierał starsze nagrania, cover zespołu Burzum - "Black Spell Of Destruction" oraz utwór promujący "Herbstleyd". Drugim wydawnictwem było ironicznie zatytułowane demo "Fuck Off Nowadays Black Metal", skierowane do artystów ówczesnej sceny blackmetalowej. W 2001 roku Kanwulf wydał kolejną płytę "Black Metal ist Krieg", natomiast rok później "Rasluka Part II." W 2003 zespół ukończył pracę nad pełnym albumem "Geliebte des Regens".
W 2004 roku Nargaroth wydał "Crushing Some Belgian Scum", "Rasluka Part I" i "Rasluka", wieńcząc trylogię i razem z "Rasluka Part II" tworząc jednolite dzieło. W tym samym roku ukazał się album "Prosatanica Shooting Angels".

</doc>
<doc id="642621" url="https://pl.wikipedia.org/wiki?curid=642621" title="Konstytucja oktrojowana">
Konstytucja oktrojowana

Konstytucja oktrojowana (fr. "la constitution octroyée") – konstytucja nadana przez władzę zwierzchnią (panującego) z pominięciem wcześniejszych procedur ustawodawczych; konstytucja narzucona.
Historyczne konstytucje oktrojowane:
Współczesne konstytucje oktrojowane:

</doc>
<doc id="642626" url="https://pl.wikipedia.org/wiki?curid=642626" title="Franciszek Dionizy de Welehrad Rychnowski">
Franciszek Dionizy de Welehrad Rychnowski



</doc>
<doc id="642627" url="https://pl.wikipedia.org/wiki?curid=642627" title="Zatoka Kalifornijska">
Zatoka Kalifornijska

Zatoka Kalifornijska (Morze Cortéza, hiszp. "Golfo de California" lub "Mar de Cortés", ang. "Gulf of California" lub "Sea of Cortés") – duża i wąska zatoka leżąca na wschodnim Pacyfiku, rozpościerająca się wzdłuż północno-zachodniego wybrzeża Meksyku. Od zachodu zamyka ją górzysty Półwysep Kalifornijski, a od wschodu kontynentalne wybrzeże meksykańskie.
Geografia.
Zatoka ma 1240 km długości, a jej średnia szerokość sięga 153 km (u wyjścia 320 km). Ogólna powierzchnia wynosi 177 tys. km². Można ją podzielić na dwie części, które oddziela od siebie zwężenie wyznaczone przez wyspy Angel de la Guarda i Tiburón. Północna część jest stosunkowo płytka, głębokość rzadko przekracza tu 180 m. W południowej części występuje kilka obniżeń, najgłębsze z nich ma ponad 3292 m. Występują tu jedne z największych pływów na Ziemi – na północnym krańcu poziom wody w zatoce może podnieść się aż o 9 metrów. Wpadają do niej rzeki: Kolorado (poprzez deltowate ujście u podnóża Zatoki) oraz Rio Fuerte, Mayo, Sinaloa, Sonora, Yaqui z nadbrzeżnej wschodniej równiny. Główne porty morskie leżące nad jej brzegami to: La Paz na Półwyspie Kalifornijskim i Guaymas po drugiej wschodniej stronie Zatoki.
Fauna.
Spotyka się tu ponad 890 gatunków ryb, z których ok. 90 to endemity, toteż zatoka jest swoistym laboratorium do badań podmorskiego życia. Znajdują się tu bogate w ryby (m.in. tuńczyki i sardynki) oraz skorupiaki (krewetki) łowiska. Na południowo-zachodnim wybrzeżu poławia się perły.
Ponadto występują tu okresowo liczne migrujące gatunki ssaków morskich, takich jak chociażby: humbaki. Spotyka się też żółwie morskie. Występuje tu także nieuchwytny morświn nazywany po hiszpańsku "vaquita", czyli „krówka” – odkryty w 1958 roku gdy na plaży Półwyspu Kalifornijskiego znaleziono trzy czaszki tych zwierząt. W południowym rejonie zatoki w rowie tektonicznym Guaymas – mającym prawie 2000 metrów głębokości – żyją organizmy czerpiące energię z siarkowodoru, wydobywającego się z wylotów hydrotermalnych. Należą do nich między innymi kolonie rurkoczułkowców. Oprócz rybołówstwa przemysłowego region ten jest „mekką” wędkarzy sportowych.
Historia.
Zatoka została odkryta dla Europejczyków w 1532, przez ekspedycję pod dowództwem Nuñeza de Guzmána, którą wysłał Hernán Cortés. Początkowo Hiszpanie nie zdawali sobie sprawy, iż akwen ten jest zatoką. Trzy lata później sam Cortés poprowadził drugą wyprawę w ten rejon, tym razem przekroczono Zatokę i udano się na Półwysep Kalifornijski. Ale dopiero w 1539 ostatecznie potwierdzono, iż Półwysep Kalifornijski nie jest wyspą (dzięki ekspedycji Francisco Uloy). Francisco Uloa nazwał Zatokę "Mar Bermejo" („Morze Cynobrowe”) ze względu na dużą ilość czerwonego planktonu obecnego w jej wodach. Natomiast badacz oceanów Jacques-Yves Cousteau ze względu na czystość akwenu i niezwykłej bioróżnorodności nazwał ją „akwarium świata”.

</doc>
<doc id="642628" url="https://pl.wikipedia.org/wiki?curid=642628" title="Morze Cortésa">
Morze Cortésa



</doc>
<doc id="642630" url="https://pl.wikipedia.org/wiki?curid=642630" title="Iks von Chyr">
Iks von Chyr



</doc>
<doc id="642634" url="https://pl.wikipedia.org/wiki?curid=642634" title="Aversio">
Aversio

Aversio – część mowy stanowiąca bezpośrednią apostrofę do audytorium (np. sędziów, przeciwnika, protektorów itp.), będąca chwilowym odejściem od głównego tematu. Może przybierać kilka form klasyfikowanych w retoryce jako osobne figury retoryczne, których wspólnym celem jest zaangażowanie słuchaczy w treść mowy i przykucie ich uwagi:

</doc>
<doc id="642635" url="https://pl.wikipedia.org/wiki?curid=642635" title="Arkadiusz Świechowski">
Arkadiusz Świechowski

Arkadiusz Świechowski (ur. 11 stycznia 1987 roku w Limanowej) – polski siatkarz, grający na pozycji środkowego. Mierzy 205 cm i waży 92 kg. Były reprezentant Polski kadetów.
Przygodę z piłką siatkową rozpoczynał w MMKSie Kędzierzyn-Koźle. W tym klubie trenował w latach 2003-2006. W sezonie 2005/2006 z kędzierzynianami wywalczył 2. miejsce na mistrzostwach kraju w kategorii juniorów. W tym samym czasie był absolwentem Szkoły Mistrzostwa Sportowego w Spale.
W 2005 roku z reprezentacją Polski kadetów zajął 7. lokatę na mistrzostwach świata w Algierze (Algeria).
Następnie został graczem Mostostalu Kędzierzyn-Koźle, grającego w Polskiej Lidze Siatkówki. Były zawodnik I-ligowego KS-u Poznań, który został następnie zlikwidowany. Obecnie występuje w drużynie MKS MOS Będzin, z którą wywalczył awans do I ligi oraz doszedł do ćwierćfinału Pucharu Polski przegrywając z ZAKSą w sezonie 2009/2010.

</doc>
<doc id="642637" url="https://pl.wikipedia.org/wiki?curid=642637" title="Mowa">
Mowa



</doc>
<doc id="642639" url="https://pl.wikipedia.org/wiki?curid=642639" title="Piec fluidyzacyjny">
Piec fluidyzacyjny

Piec fluidyzacyjny (często mylony z piecem zawiesinowym) stosowany jest do przerobu materiałów sypkich. Materiały te poddawane są fluidyzacji, co zapewnia maksymalne wykorzystanie powierzchni ciała stałego i zwiększa intensywność procesu. Z tego względu technologia podlega pewnym ograniczeniom. Zbyt drobny materiał uniemożliwia fluidyzację, a zbyt gruby wymaga zbyt wysokich ilości gazów fluidyzacyjnych.
Odmianą pieca fluidyzacyjnego jest cyrkulujący piec fluidyzacyjny. Technologia ta została opracowana przez niemiecką firmę Lurgi (obecnie Outotec) w latach 60. W tej technologii stosowane są wyższe prędkości, część gazów oraz pyłów jest zawracana do pieców.
Główne zastosowania technologii to:
Zalety:
Wady:
Kocioł fluidalny.
W energetyce do produkcji pary lub gorącej wody budowane są tzw. kotły fluidalne z paleniskiem wykorzystującym zjawisko fluidyzacji (np. w Elektrociepłowni Żerań).
Podstawowy podział kotłów fluidalnych obejmuje:
Spalanie w kotłach fluidalnych przebiega w zakresie temperatur 750-950 °C (niższej niż w kotłach pyłowych). Współczynnik przenikania ciepła od warstwy fluidalnej do powierzchni w niej zamkniętej wynosi 280-570 W/(m²·K). Poniżej temperatury 750 °C pogarszają się warunki utleniania węgla i powstaje CO. Powyżej 950 °C następuje spiekanie i mięknięcie popiołu, czyli złoże traci charakter sypki i drobnoziarnistą strukturę. Aby utrzymać odpowiedni zakres temperatur należy odpowiednio regulować strumień wytwarzającego i odbieranego w złożu ciepła. Dlatego też celowo do złoża doprowadza się materiał warstwy fluidalnej i utrzymuje duże ilości popiołu. Zaletą kotłów fluidalnych jest łatwe odsiarczanie i odazotowanie spalin.
Zmniejszenie powstawania NOx możliwe jest dzięki niskiej temperaturze spalania.
Odsiarczanie można realizować tzw. metodą suchą, czyli poprzez dodatek sorbentu (np. kamienia wapiennego) do materiału warstwy, który wiąże siarkę, nie dopuszczając do jej utlenienia do SO2.

</doc>
<doc id="642640" url="https://pl.wikipedia.org/wiki?curid=642640" title="Wyspa Nightingale">
Wyspa Nightingale



</doc>
<doc id="642643" url="https://pl.wikipedia.org/wiki?curid=642643" title="Fort Bema">
Fort Bema

Fort Bema – osiedle i obszar MSI w dzielnicy Bemowo w Warszawie. Nazwa pochodzi od znajdującego się na jego terenie dawnego fortu Twierdzy Warszawa.
Obszar MSI jest ograniczony ulicami: od północy ul. gen. Maczka, od zachodu ul. Powstańców Śląskich oraz linią przebiegającą wzdłuż dawnej granicy terenów wojskowych, od południowego wschodu granica przebiega wzdłuż Trasy Armii Krajowej oraz trasy ekspresowej S8, biegnącej zachodnim skrajem Lasku na Kole. Łączy funkcje mieszkaniowe (nowoczesne osiedla apartamentowców przy ul. Osmańczyka i Obrońców Tobruku), handlowe (centrum handlowe z hipermarketem) oraz rekreacyjne (ogródki działkowe, hale sportowe oraz teren zielony Fort Bema).
Historia.
Fort Bema, a właściwie Fort „P“ (Parysów) powstał w latach 1886–1890 w ramach budowy drugiego (wewnętrznego) pierścienia fortów Twierdzy Warszawa. 31 stycznia 1909 roku wydano rozkaz likwidacji Twierdzy, ale wysadzono jedynie poternę i prochownię u styku prawego barku i czoła.
Nazwa "Parysów" pochodzi od wsi Parysów położonej na północ od fortu (do 1939 r. przy granicy Warszawy) – współcześnie jest to okolica ulicy gen. Maczka, przedłużenia ul. Powązkowskiej.
W 1921 Fort Parysów otrzymał nazwę Fort Bema. W latach 1924–1939 mieściły się tam Warsztaty Zakładów Amunicyjnych Nr 1 zajmujące się elaboracją amunicji karabinowej i rekonstrukcją łusek artyleryjskich. W czasie II wojny światowej znajdowały się tam niemieckie magazyny wojskowe. Także po wojnie Wojsko Polskie zajęło fort. W latach 80. XX wieku część terenu fortu przekazano Wojskowemu Klubowi Sportowemu Legia Warszawa.
W 1999 zarząd nad terenem dawnego fortu przejęła gmina, a później dzielnica Bemowo. W 2002 przystąpiła ona do rewitalizacji terenu dawnego fortu. Wycięto część dzikiej roślinności, zbudowano nowe mosty nad uporządkowanymi fosami, wytyczono nowe alejki i ścieżki rowerowe, usypano groble obok zabytkowego mostu fortecznego, niemniej same wnętrza fortu są niewykorzystane. 
Na obszarze fortu powstały mieszkaniowe, jedno z nich ma w nazwie „Fort Bema”. Przy forcie działają jeszcze Wojskowe Zakłady Lotnicze, a w jednym z hangarów dawnego lotniska znajduje się hala sportowa. Działa tu też Instytut Techniczny Wojsk Lotniczych.

</doc>
<doc id="642644" url="https://pl.wikipedia.org/wiki?curid=642644" title="Perea">
Perea

Perea – region w Jordanii usytuowany między rzekami Jabbok i Arnon. Termin ten czasami używa się w odniesieniu do całego obszaru położonego na wschód od Jordanu.
W latach 4 p.n.e.–39 władcą Perei był Herod Antypas, a następnie – do 44 roku – Herod Agryppa I.

</doc>
<doc id="642645" url="https://pl.wikipedia.org/wiki?curid=642645" title="Industrieverband Fahrzeugbau">
Industrieverband Fahrzeugbau

Industrieverband Fahrzeugbau (w skrócie IFA, pol. "Zjednoczenie Przemysłowe Zakładów Budowy Pojazdów") – państwowy konglomerat, zjednoczenie przedsiębiorstw produkujących pojazdy mechaniczne w Niemieckiej Republice Demokratycznej.
IFA produkowała rowery, motocykle, samochody osobowe, dostawcze i ciężarowe. Część z nich nosiła markę IFA (głównie samochody ciężarowe oraz wczesne samochody osobowe), większość była oznaczana markami produkujących je przedsiębiorstw (jak MZ, Wartburg, Trabant, Barkas, Simson, Robur).

</doc>
<doc id="642649" url="https://pl.wikipedia.org/wiki?curid=642649" title="Adhortatio">
Adhortatio



</doc>
<doc id="642651" url="https://pl.wikipedia.org/wiki?curid=642651" title="Krzysztof Antosik">
Krzysztof Antosik

Krzysztof Antosik (ur. 15 listopada 1987 we Wrocławiu) – polski siatkarz, grający na pozycji rozgrywającego. Od sezonu 2016/2017 został zawodnikiem Effectora Kielce.
Kariera.
Siatkówki uczył się w Szkole Mistrzostwa Sportowego Spała oraz MMKS Kędzierzyn-Koźle, gdzie później przeniósł się do I-ligowego Energetyka Jaworzno. Wystąpił na Mistrzostwach Europy juniorów w 2006 roku, w których Polska zajęła 7. miejsce. 
W 2010 roku zmienił klub na MKS MOS Będzin, z którym zajął 9. miejsce w I lidze i ponownie zmienił barwy klubowe, przenosząc się do Cuprum Lubin. 
Z tym zespołem zdobył raz 2. i dwa razy 3. miejsce w I lidze, a w 2014 roku zespół awansował do Plusligi i nie znalazł miejsca w kadrze. 
W sezonie 2014/2015 występował w Krispolu Września a rok później w Espadonie Szczecin. Z Espadonem Szczecin zajął 3. miejsce w 1 lidze i awansował do Plusligi. W sezonie 2016/2017 był zawodnikiem Effectora Kielce. W sezonie 2017/2018 ponownie występował w Krispolu Września. W sezonie 2018/2019 przeniósł się na rok do KPS Siedlce. Od sezonu 2019/2020 reprezentuje SPS Chrobrego Głogów.

</doc>
<doc id="642652" url="https://pl.wikipedia.org/wiki?curid=642652" title="Borówno Wielkie">
Borówno Wielkie

Borówno Wielkie – jezioro na Kociewiu w powiecie starogardzkim (województwo pomorskie) na południowym obszarze miejskim Skarszew. Borówno Wielkie wraz z terenami wokół jeziora, jest popularnym miejscem rekreacyjnym mieszkańców Skarszew. W pobliżu wschodniego krańca jeziora przebiega linia kolejowa Skarszewy-Starogard Gdański-Skórcz (obecnie już rozebrana).
Powierzchnia całkowita: 17,5 ha.

</doc>
<doc id="642653" url="https://pl.wikipedia.org/wiki?curid=642653" title="Roland Dembończyk">
Roland Dembończyk

Roland Dembończyk (ur. 12 sierpnia 1971 roku w Kędzierzynie-Koźlu) – polski trener siatkówki, obecnie pierwszy szkoleniowiec w ZAKSA Strzelce Opolskie
Przebieg kariery trenerskiej.
MMKS Mostostal i Mostostal-Azoty (do 2006)
Przebieg kariery zawodniczej.
Mostostal-Azoty Kędzierzyn-Koźle (wychowanek) i AZS Gliwice (2005 - epizod)

</doc>
<doc id="642656" url="https://pl.wikipedia.org/wiki?curid=642656" title="Mesochris">
Mesochris

Mesochris – domniemany władca starożytnego Egiptu z III dynastii
Imię Mesochris jest pochodzenia greckiego i pochodzi z dzieła Manetona, cytowanego przez Juliusza Afrykańskiego. 
Koncepcje dotyczące tego władcy:

</doc>
<doc id="642659" url="https://pl.wikipedia.org/wiki?curid=642659" title="Liceum Ogólnokształcące nr XIV im. Polonii Belgijskiej we Wrocławiu">
Liceum Ogólnokształcące nr XIV im. Polonii Belgijskiej we Wrocławiu

Liceum Ogólnokształcące nr XIV im. Polonii Belgijskiej we Wrocławiu – publiczne liceum ogólnokształcące we Wrocławiu.
Historia.
Szkoła powstała w roku 1974, w wyniku podziału III Liceum Ogólnokształcącego im. Adama Mickiewicza we Wrocławiu. Pierwsza jej siedziba znajdowała się w budynku przy ulicy Szczytnickiej 11, zaś pierwszym dyrektorem został Aleksander Dobrzycki. Początkowo kształcenie odbywało się tylko w profilu matematyczno-fizycznym, jednak już w roku 1977 powstała klasa chemiczna. W roku 1990 utworzono klasę teatralną, która jednak zaprzestała działalności w roku 2000. W tym samym roku powołano do istnienia klasę politologiczno-humanistyczną. Wcześniej, w roku 1992, utworzono klasę dwujęzyczną. W roku 1983 szkoła przystąpiła do Towarzystwa Szkół Twórczych. W roku 2000 utworzono Gimnazjum Dwujęzyczne nr 49. W 2002 roku szkołę przeniesiono do budynku Technikum Żeglugi Śródlądowej przy alei Aleksandra Brücknera 10. Utworzono Zespół Szkół nr 14, w skład którego weszły, oprócz Liceum Ogólnokształcącego nr XIV i Gimnazjum Dwujęzycznego nr 49, Technikum Żeglugi Śródlądowej i Liceum Profilowane nr 1 (dwie ostatnie szkoły zakończyły działalność w 2004 roku). W roku 2005, po 30 latach pełnienia funkcji dyrektora szkoły, odszedł Aleksander Dobrzycki, zaś jego miejsce zajął Marek Łaźniak. Od roku szkolnego 2006/07 funkcjonują 4 klasy uniwersyteckie: matematyczna, informatyczna, chemiczna i politologiczna. Część zajęć prowadzona jest w formie wykładów przez profesorów i doktorantów Uniwersytetu Wrocławskiego. Od roku szkolnego 2019/2020 dyrektorem szkoły jest Anna Maćkowska.
Szkoła obecnie.
W roku szkolnym 2009/10 w ZS nr 14 działa 25 oddziałów: 3 dla każdego rocznika w Gimnazjum (284 uczniów) oraz 16 w Liceum (518). Profile klas licealnych:
A, B – matematyczno-uniwersytecka 
,C D - chemiczno uniwersytecka, E, F - dwujęzyczna.
Większość uczniów klas E i F kontynuuje naukę dwujęzyczną z Gimnazjum. Uczą się oni przedmiotów przyrodniczych również po angielsku, mają też dodatkowe lekcje tego języka i godziny z native-speakerem. Razem uczą się 3 języków obcych. W klasach A i B zajęcia z matematyki i informatyki prowadzą profesorowie Uniwersytetu Wrocławskiego. W całym liceum języki obce oraz W-F, matematyka i religia nauczane są blokowo (w bardziej zaawansowanych grupach poziom jest wyższy). Wszyscy uczniowie mają w szkole dostęp do Multimedialnego Centrum Informacji oraz Szkolnego Ośrodka Kariery.
Szkoła od lat odnosi liczne sukcesy w różnych konkursach i olimpiadach przedmiotowych. Rokrocznie klasyfikowana jest na czołowych miejscach rankingu klasyfikującego Polskie licea ogólnokształcące. W roku szkolnym 2006/2007 uczniowie szkoły zdobyli 19 tytułów laureata i 34 tytuły finalisty w 24 olimpiadach przedmiotowych.
W każdy czwartek, w ramach cyklu "Czternastka miejscem spotkań i dyskusji", organizowane są spotkania uczniów ze znanymi postaciami, głównie ze świata nauki i polityki.
W styczniu 2013 roku, szkoła została sklasyfikowana na pierwszym miejscu w Polsce w rankingu portalu „Perspektywy". W poprzedzającym zestawienie roku, uczniowie liceum uzyskali 28 tytułów laureata i 60 tytułów finalisty w 23 olimpiadach.
Inne ważne informacje.
Od czasów powstania ZS nr 14 i przenosin pod obecny adres szkoła dysponuje wszechstronną bazą sportową i dydaktyczną i w dalszym ciągu się rozwija. Szczególnie w ostatnich latach otwarto, lub ma być otwarte, wiele nowych obiektów. Teren szkoły zajmuje dużą powierzchnię między ulicami Brücknera, Toruńską i Kętrzyńską. W jego obrębie znajdują się dwa budynki szkolne: obszerny dwuczęściowy gmach zajmowany obecnie przez Liceum nr 14 i Gimnazjum Dwujęzyczne nr 49 oraz mniejszy, oddany do użytku w 2004 roku, w którym mieści się Gimnazjum Rejonowe nr 39, działające odrębnie. Do większego budynku przystaje pomieszczenie zawierające szkolną aulę, a nad nią salę gimnastyczną. Ponadto szkoła posiada oddzielny budynek internatu, salę do tenisa stołowego, salę do gry w bilarda, basen, pełnowymiarowe boisko piłkarskie otoczone bieżnią, boisko tartanowe (oddane do użytku w 2003), a od zimy 2004/2005 również kryte lodowisko, oraz liczne pomieszczenia gospodarcze (część z nich jest wynajmowana, m.in. w jednym siedzibę ma klub piłkarski Wulkan Wrocław). Cała infrastruktura i budynki zostały przejęte po dawnej Szkole Żeglugi Śródlądowej istniejącej tu w latach 1946 - 2005

</doc>
<doc id="642665" url="https://pl.wikipedia.org/wiki?curid=642665" title="Komórka barwnikowa">
Komórka barwnikowa



</doc>
<doc id="642667" url="https://pl.wikipedia.org/wiki?curid=642667" title="Har Gobind Khorana">
Har Gobind Khorana

Har Gobind Khorana (ur. 9 stycznia 1922 w Raipur w Pendżabie Zachodnim, wówczas Indie Brytyjskie, obecnie Pakistan, zm. 9 listopada 2011 w Concord, Massachusetts) – amerykański biolog molekularny pochodzenia pendżabskiego, laureat Nagrody Nobla w dziedziny fizjologii lub medycyny.
Ojciec Har Gobind Khorany pełnił funkcję patwari (urzędnika zajmującego się podatkami rolniczymi w Indiach Brytyjskich, dlatego członkowie jego rodziny (córka i czterech synów, z których Har Gobind Khorana był najmłodszy) byli jedynymi piśmiennymi mieszkańcami wsi liczącej ok. 100 osób.
Har Gobind Khorana uczęszczał do szkoły średniej (D.A.V. High School) w Multan, a następnie podjął studia na University of the Punjab w Lahaurze, uzyskując B.Sc. w 1943 i M.Sc w 1945. W tym samym roku uzyskał stypendium rządowe i wyjechał kontynuować edukację na University of Liverpool, gdzie w 1948 roku uzyskał tytuł doktora. W latach 1948–1949 odbywał staż podoktorski na ETH w Zurychu, gdzie współpracował z Vladimirem Prelogiem .
Po krótkim pobycie w Indiach ponownie przyjechał do Anglii i podjął pracę na University of Cambridge. Spędził na nim dwa lata (1950-1952), prowadząc badania dotyczące białek i kwasów nukleinowych. Współpracował wówczas z George’em Kennerem oraz Alexandrem Toddem . W 1952 wyjechał do Kanady, gdzie pracował na University of British Columbia, do 1960 roku. W latach 1960–1970 pracował na University of Wisconsin-Madison, a od 1971 na Massachusetts Institute of Technology. W 1966 roku uzyskał obywatelstwo amerykańskie.
Badania prowadzone przez Har Gobind Khorana w latach 60 potwierdziły ustalenia Marshalla Nirenberga, który postulował, że sposób, w jaki cztery różne typy nukleotydów są rozmieszczone na spiralnych „schodach” cząsteczki DNA, determinuje skład chemiczny i funkcję nowej komórki. 64 możliwe kombinacje nukleotydów odczytywane są wzdłuż nici DNA co prowadzi do wytworzenia aminokwasów potrzebnych do budowy określonych białek. Khorana uzupełnił badania Nirenberga, wskazując, które szeregowe kombinacje nukleotydów tworzą konkretne aminokwasy. Udowodnił również, że kod jest zawsze przekazywany do komórki w grupach po trzy nukleotydy, zwanych kodonami.
W latach 70 zespół badawczy Har Gobind Khorana, doprowadził do otrzymania pierwszego syntetycznego genu drożdży. Badał on również molekularne mechanizmy leżące u podstaw widzenia kręgowców, w tym badania budowy i funkcji rodopsyny.
Nagrodę Nobla otrzymał w 1968 roku wraz z Robertem Holleyem i Marshallem Nirenbergiem za odszyfrowanie kodu genetycznego i jego roli w syntezie białek. Również w 1968 roku otrzymał Albert Lasker Award for Basic Medical Research, a w 1987 roku – National Medal of Science.
W 1994 Uniwersytet im. Adama Mickiewicza przyznał mu tytuł doktora honoris causa.

</doc>
<doc id="642670" url="https://pl.wikipedia.org/wiki?curid=642670" title="Apokopa (proces fonetyczny)">
Apokopa (proces fonetyczny)

Apokopa (gr. "apokopḗ" „odcięcie”, od "apokóptō" „odcinać”) – proces fonetyczny polegający na zaniku głoski lub głosek w wygłosie (na końcu wyrazu). W szczególności dotyczy nieakcentowanych samogłosek, np. pol. "tak" ze staropolskiego "tako". Współcześnie apokopa występuje m.in. w języku włoskim, w którym przymiotnik "grande" zostaje skrócony do "gran", gdy występuje przed rzeczownikiem: "Gran Bretagna". Apokopa występuje również przy zapożyczaniu wyrazów: łac. "octo" → rum. "opt" (osiem). Odwrotnością apokopy jest paragoga.
Zastosowania.
Apokopa zastosowana w celach artystycznych w utworze literackim należy do słowotwórczych środków stylistycznych.

</doc>
<doc id="642671" url="https://pl.wikipedia.org/wiki?curid=642671" title="Nokia 7370">
Nokia 7370

Nokia 7370 - telefon komórkowy produkowany przez firmę Nokia, działający w sieci GSM

</doc>
<doc id="642674" url="https://pl.wikipedia.org/wiki?curid=642674" title="Irena Laskowska">
Irena Laskowska

Irena Laskowska (ur. 15 marca 1925 w Piotrowicach, zm. 6 grudnia 2019 w Warszawie) – polska aktorka teatralna, filmowa i telewizyjna. Siostra operatora Jana Laskowskiego i kierownika produkcji Jerzego Laskowskiego, żona Mieczysława Piotrowskiego.
Życiorys.
W 1945, czyli dwa lata przed ukończeniem studiów na Wydziale Aktorskim warszawskiej PWST (ówcześnie z siedzibą w Łodzi), zadebiutowała na deskach teatralnych. Na początku była związana z łódzkim Teatrem Wojska Polskiego (1947–1949), a od 1949 występowała w teatrach warszawskich: Narodowym (1949–1953), Domu Wojska Polskiego (1953–1957), Dramatycznym (1957–1959), Polskim (1959–1963), Klasycznym (1963–1972) i Rozmaitości (1972–1989).
W filmie po raz pierwszy zagrała w 1948 jako pielęgniarka Danka w wojennych "Stalowych sercach". Popularność i uznanie krytyki przyniosła jej kolejna rola – pierwsza główna – w "Ostatnim dniu lata" Tadeusza Konwickiego, najtańszej produkcji fabularnej w historii polskiego kina. Stworzyła portret dojrzałej, nieufnej i samotnej kobiety, w której zakochuje się młodszy mężczyzna (Jan Machulski). Mimo iż film został doceniony za granicą – jako pierwszy polski obraz otrzymał nagrodę na międzynarodowym festiwalu (Grand Prix w Wenecji) – Laskowska długo go nie lubiła. Nie była zadowolona ze współpracy z reżyserem, nie zachwycił jej scenariusz, m.in. krytykowała scenę, w której jej bohaterka wychodzi z morza nago.
U Konwickiego wystąpiła jeszcze w "Salcie" jako prowincjonalna wróżka. Później grała drugoplanowe i epizodyczne role, wcielając się w postacie dostojnych matek, ciotek, życzliwych przyjaciółek, majestatycznych urzędniczek, nauczycielek, właścicielek dworków. Pojawiała się na drugim planie w filmach m.in. Andrzeja Wajdy ("Wszystko na sprzedaż", "Polowanie na muchy", "Człowiek z marmuru"), produkcjach dla młodzieży oraz w komediach i serialach. W 2003 po piętnastoletniej przerwie powróciła na duży ekran w roli pobożnej pani Amelii w "Pornografii" Jana Jakuba Kolskiego. Pochowana na Cmentarzu Wojskowym przy ul. Powązkowskiej 43/45 w Warszawie, kwatera B35, rząd 5, grób 7.

</doc>
<doc id="642675" url="https://pl.wikipedia.org/wiki?curid=642675" title="Zabudowa miejska">
Zabudowa miejska



</doc>
<doc id="642679" url="https://pl.wikipedia.org/wiki?curid=642679" title="Rytmus">
Rytmus

Rytmus, właściwie Patrik Vrbovský (ur. 3 stycznia 1977 w Kromieryżu), znany również jako Pat3k – słowacki raper romskiego pochodzenia.
Kariera.
W branży muzycznej pojawił się w roku 1991, jako członek słowackiej X-Boyz. Metamorfolord już wtedy był uważany za wielki talent. Potem współpracował m.in. z DJ Vecem, Hajtkoviciem, aż w końcu w 2002 roku trafił do Kontrafaktu, gdzie gra do dzisiaj razem z kolegami: DJ Anešomem i Ego. W rodzimym kraju jest bardzo ceniony, głównie przez wielbicieli tradycyjnego rapu.
Gościnnie wystąpił w teledysku WWO, pt. „I tak to osiągnę”, znajdującego się na ostatniej płycie polskiego zespołu oraz w teledysku pt. „Stoprocent 2” promującym pierwszy solowy album Soboty. Wystąpił również w utworze, pt. „Nigdy”, który 25 października 2010 roku ukazał się na albumie Vabank piosenkarza o pseudonimie artystycznym Mrozu.
30 października 2009 roku wydał album "Kral".
Od 12 lutego do 3 czerwca 2012 roku zasiadał w jury pierwszej edycji talent show "Hlas Česko Slovenska" adaptacji "The Voice of Holland".
13 września 2014 roku muzyk wystąpił w katowickim Mega Clubie w ramach 10. edycji „Hip Hop Nigdy Stop”.

</doc>
<doc id="642680" url="https://pl.wikipedia.org/wiki?curid=642680" title="Langermannia gigantea">
Langermannia gigantea



</doc>
<doc id="642682" url="https://pl.wikipedia.org/wiki?curid=642682" title="Verpa conica">
Verpa conica



</doc>
<doc id="642684" url="https://pl.wikipedia.org/wiki?curid=642684" title="Morchella conica">
Morchella conica



</doc>
<doc id="642685" url="https://pl.wikipedia.org/wiki?curid=642685" title="Morchella esculenta">
Morchella esculenta



</doc>
<doc id="642686" url="https://pl.wikipedia.org/wiki?curid=642686" title="Afereza (językoznawstwo)">
Afereza (językoznawstwo)

Afereza (z późn. łac. "aphaeresis", gr. "aphaíresis" „zabranie”) – proces fonetyczny polegający na zaniku głoski lub głosek w nagłosie (na początku wyrazu), np. w języku polskim "skra" &lt; "iskra". Może występować w procesie zapożyczania wyrazów, np. łac. "apothēca" → hiszp. "bodega", łac. "ecclesĭa" → wł. "chiesa" (kościół).

</doc>
<doc id="642689" url="https://pl.wikipedia.org/wiki?curid=642689" title="Phallaceae">
Phallaceae



</doc>
<doc id="642691" url="https://pl.wikipedia.org/wiki?curid=642691" title="Sclerodermataceae">
Sclerodermataceae



</doc>
<doc id="642693" url="https://pl.wikipedia.org/wiki?curid=642693" title="Maria Jakub Próchniewski">
Maria Jakub Próchniewski

Bp Roman Maria Jakub Próchniewski (ur. 29 lutego 1872, zm. 13 lutego 1954 w Płocku) – biskup naczelny Kościoła Starokatolickiego Mariawitów w latach 1945–1953.
Ukończył Cesarską Rzymskokatolicką Akademię Duchowną w Petersburgu. Był profesorem Seminarium Duchownego w Lublinie, a od 1903 prowincjałem dla mariawitów okręgu lubelskiego. W 1906 objął obowiązki proboszcza parafii mariawickiej w Płocku. Od kapituły w 1907 był wikariuszem generalnym. Został konsekrowany na biskupa 4 września 1910 w Łowiczu. Był kaznodzieją, spowiednikiem założycielki mariawityzmu bł. Marii Franciszki Kozłowskiej i autorem artykułów o tematyce teologicznej i mariawickiej. Z jego pomocy korzystała bł. Maria Franciszka Kozłowska przy pisaniu swoich tekstów. W latach 1945–1953 pełnił funkcję biskupa naczelnego Kościoła Starokatolickiego Mariawitów. Napisał książkę o Mateczce (bł. Marii Franciszce Kozłowskiej) pt. "Żywot Przeczystej Pani i objawione jej Dzieło Miłosierdzia". Był głównym konsekratorem biskupa Zygmunta Szypolda - Zwierzchnika Polskiego Kościoła Starokatolickiego.

</doc>
<doc id="642700" url="https://pl.wikipedia.org/wiki?curid=642700" title="Sardynka">
Sardynka

Sardynka, sardyna, pilchard – zbiorcze nazwy grupy jadalnych ryb z rodziny śledziowatych (Clupeidae), początkowo odnoszone do sardynki europejskiej ("Sardina pilchardus"), z czasem objęły inne, blisko z nią spokrewnione i bardzo podobne gatunki. Obecnie nazwy "sardynki", "sardyny" lub "pilchardy" stosowane są dla ryb z rodzajów:
Sardynką norweską nazywany jest też szprot.
Sardynki europejskie ("Sardina pilchardus") występują w Morzu Śródziemnym i przy atlantyckim wybrzeżu Hiszpanii, Portugalii, Francji i Wielkiej Brytanii. Sardynka pacyficzna występuje w różnych rejonach Pacyfiku i Oceanu Indyjskiego i jest poławiana przy wybrzeżach Japonii Północnej i Południowej Ameryki (zachodnie wybrzeże) oraz Australii i RPA.
Sardynki mają srebrzysty kolor oraz małe rozmiary, nie posiadają linii bocznej. Nie mają łusek na głowie. Długość ich ciała wynosi od 15 do 30 cm, żyją w licznych ławicach i przemieszczają się wzdłuż wybrzeży w poszukiwaniu planktonu. Składają ikrę w okresie wiosennym, z której po kilku dniach wydostają się larwy później przekształcające się w dorosłe ryby.
Sardynki wszystkich gatunków są poławiane w ilościach przemysłowych w różnych celach, m.in. jako przynęta, do sprzedaży w świeżym stanie na targach rybnych, do suszenia i wędzenia, a także do wytwarzania mączki rybnej. Sardynki łowi się głównie nocą, kiedy to podpływają do powierzchni szukając planktonu. Po wciągnięciu sieci ryby są nasalane na czas transportu. Najpopularniejszą formą przerobu sardynek jest najpierw ich gotowanie (po wcześniejszym usunięciu głów) a później umieszczanie w marynacie olejowej w puszkach. Często występują również sardynki w sosie pomidorowym, co jest propozycją podania o zdecydowanie niższej zawartości tłuszczu (może mieć to znaczenie zwłaszcza dla osób na diecie niskotłuszczowej).

</doc>
<doc id="642703" url="https://pl.wikipedia.org/wiki?curid=642703" title="Rastislav Chudík">
Rastislav Chudík

Rastislav Chudík (ur. 28 sierpnia 1962 w Litomierzycach) – słowacki siatkarz, a po zakończeniu kariery zawodniczej trener siatkarski.
Kariera trenerska.
Sukcesy trenerskie:

</doc>
<doc id="642704" url="https://pl.wikipedia.org/wiki?curid=642704" title="Sardynki">
Sardynki



</doc>
<doc id="642706" url="https://pl.wikipedia.org/wiki?curid=642706" title="Kontrakcja (fonetyka)">
Kontrakcja (fonetyka)

Kontrakcja – ściągnięcie dwóch samogłosek (sąsiadujących lub rozdzielonych spółgłoską) w jedną. Zaszła np. w języku polskim ("grasz &lt; grajesz", zobacz powstanie i rozwój języka polskiego). W języku czeskim kontrakcja prowadziła do powstania nowych długich samogłosek.

</doc>
<doc id="642710" url="https://pl.wikipedia.org/wiki?curid=642710" title="Mała Piaśnica">
Mała Piaśnica

Mała Piaśnica (kaszb. "Môłô Piôsznica" lub też "Môłô Piôsznic", niem. "Klein Piasnitz") – wieś kaszubska w Polsce położona w województwie pomorskim, w powiecie puckim, w gminie Puck na obszarze Puszczy Darżlubskiej nad rzeką Piaśnicą. Wieś jest częścią składową sołectwa Domatówko.
Inne miejscowości o nazwie Piaśnica: Wielka Piaśnica, Piaśnica

</doc>
<doc id="642713" url="https://pl.wikipedia.org/wiki?curid=642713" title="Giovane Élber">
Giovane Élber

Giovane Élber, właśc. Élber de Souza (ur. 23 lipca 1972 w Londrinie) – brazylijski piłkarz występujący na pozycji napastnika, podczas występów w Europie nadano mu przydomek Giovane Élber. Karierę zakończył w 2006 roku. Uczestnik niemieckiej edycji "Tańca z gwiazdami".
Élber rozpoczynał swoją klubową karierę w Europie w 1991 roku w szwajcarskim klubie Grasshopper Club. W 1990 podpisał kontrakt z A.C. Milan, jednak zagrał w tym klubie jedynie jeden mecz w Pucharze Włoch i powrócił do Szwajcarii. W 1994 roku zdobył mistrzostwo kraju i przeniósł się do Bundesligi, gdzie wypromował się w barwach VfB Stuttgart, zdobywając Puchar Niemiec w 1997 roku. W tym samym roku został sprzedany do Bayernu Monachium (numer na koszulce: 9). Przez kilka sezonów był jednym z najlepszych zawodników i symbolem klubu. Zdobył z Bayernem czterokrotne mistrzostwo Niemiec (1999, 2000, 2001, 2003), Ligę Mistrzów i Puchar Interkontynentalny w 2001 roku. W sezonie 2002/2003 wspólnie z Thomasem Christiansenem został królem strzelców 1. Bundesligi, zdobywając 21 goli. W Bundeslidze łącznie zdobył 133 gole w 260 meczach.
W 2003 Élber został zawodnikiem klubu Ligue 1 Olympique Lyon, z którym zdobył tytuł mistrza Francji w sezonie 2003/2004. W 2005 przez krótki czas był zawodnikiem Borussii Mönchengladbach, jednak szybko wrócił do Brazylii, gdzie występował w Cruzeiro EC. W 2006 piłkarz zdecydował się zakończyć swoją zawodniczą karierę z powodu kontuzji kostki. W latach 2007–2010 zajmował się skautingiem (wyszukiwaniem talentów) w Bayernie Monachium.
Kariera reprezentacyjna.
Élber zadebiutował w reprezentacji Brazylii 5 lutego 1998 i występował w niej do 2001 roku, jednak przegrał rywalizację z Ronaldo i Rivaldo, co zaprzepaściło jego szanse na wyjazd na Mistrzostwa Świata 2002. Ogółem rozegrał dla kadry 15 meczów i zdobył 7 bramek.

</doc>
<doc id="642714" url="https://pl.wikipedia.org/wiki?curid=642714" title="Julius Roger">
Julius Roger

Julius Roger (ur. 28 lutego 1819 w Niederstotzingen koło Ulm, zm. 7 stycznia 1865 w Rudach) – niemiecki lekarz i przyrodnik, z zamiłowania etnolog, działacz społeczny.
Życiorys.
Urodził się 28 lutego 1819 roku w Niederstotzingen koło Ulm w Niemczech. Studiował filozofię w Monachium i medycynę w Tybindze. W 1843 roku otrzymał dyplom lekarski i rozpoczął karierę zawodową. Na Górny Śląsk trafił w 1847 roku przyjmując posadę lekarza przybocznego księcia raciborskiego Wiktora I. Wkrótce dr Roger otrzymał tytuł Królewskiego Radcy Sanitarnego. Oprócz leczenia rodziny książęcej swoją pracę dzielił między trzy ośrodki: Pilchowice, Rudy Raciborskie i Rybnik. Zainicjował w Rybniku budowę nowego szpitala. Dzieła swojego nie dokończył ze względu na nagłą śmierć w 1865 roku. Szpital jednak powstał w latach 1868–1869 staraniem księcia raciborskiego i z pieniędzy społecznych. Ze względu na osobę wielkiego inicjatora budowy szpital otrzymał imię „Juliusza” („Juliuskrankenhaus”), Nazwa „św.” pojawiła się dopiero w okresie międzywojennym. Szpitalna kaplica jest pod wezwaniem św. Juliusza.
Oprócz leczenia doktor Roger miał również dwie pasje: był przyrodnikiem i zbieraczem pieśni ludowych. Od miejscowej ludności nauczył się języka polskiego i zebrał 546 pieśni, które wydał po polsku w 1863 roku pt. "Pieśni Ludu Polskiego w Górnym Szląsku". W książce opracował pieśni śląskie, pod względem folklorystycznym porównując je z pieśniami występującymi w Polsce. Jedną ze zidentyfikowanych wsi, w których zbierał materiały do swojej pracy były Rudy w powiecie raciborskim.
W listach do swoich niemieckich przyjaciół m.in. Augusta von Fallersleben otwarcie dawał wyraz przekonaniu o polskości Górnoślązaków. Utrzymywał kontakty z górnośląskimi literatami Józefem Lompą i Pawłem Stalmachem.
Upamiętnienie.
Juliusz Roger jest patronem Szkoły Podstawowej w Sośnicowicach.
Obelisk w kształcie serca na miejscu śmierci w lasach między Rachowicami a Kozłowem
W 1956 r. decyzją Ministerstwa Kultury i Sztuki nadano rudzkiemu chórowi jako jedynemu w kraju imię Juliusza Rogera.

</doc>
<doc id="642716" url="https://pl.wikipedia.org/wiki?curid=642716" title="Adiunctio">
Adiunctio

Adiunctio (łac. "przyłączenie") – figura retoryczna polegająca na przyłączeniu do wiążącego elementu syntaktycznego kilku innych jednorodnych elementów syntaktycznych, np. przypisaniu kilku orzeczeń jednemu podmiotowi lub kilku zdań podrzędnych jednemu zdaniu nadrzędnemu, przy czym w odróżnieniu od figury retorycznej disiunctio element wiążący nie jest powtarzany.

</doc>
<doc id="642719" url="https://pl.wikipedia.org/wiki?curid=642719" title="Eimeldingen">
Eimeldingen

Eimeldingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Vorderes Kandertal. Leży na północny zachód od Lörrach, ok. 2 km od granicy z Francją i ok. 10 km od granicy ze Szwajcarią.
Historia.
Pierwsze wzmianki o Eimeldingen pochodzą z 767 roku jako "Agimotingas". Po reformacji gmina stała się ewangelicka.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 10 radnych.
¹ z ostatnimi wyborami
Herb.
W pierwszym polu złoto-czerwono-złota flaga Badenii na ukos, w polu drugim, na tle niebieskim złoty snop zboża przewiązany na środku, na polu trzecim zielony kiść winogron z dwoma liśćmi na białym tle.
Flaga Badenii oznacza przynależność Eimeldingen do niej, snop oraz kiść winogron symbolizują bogactwa naturalne tego terenu.
Transport.
Przez teren gminy przebiega autostrada A98 (Weil am Rhein–Stockach), droga krajowa B3 (Weil am Rhein–Buxtehude) oraz linia kolejowa InterCity (Mannheim–Bazylea).
Oświata.
W gminie znajduje się jedna szkoła podstawowa oraz przedszkole ewangelickie.

</doc>
<doc id="642721" url="https://pl.wikipedia.org/wiki?curid=642721" title="Rafał Musielak">
Rafał Musielak

Rafał Musielak (ur. 22 sierpnia 1973 w Rabce) – polski siatkarz, grający na pozycji przyjmującego, a następnie libero. Zakończył karierę. W latach 1996-2002 94 razy wystąpił w reprezentacji Polski.

</doc>
<doc id="642722" url="https://pl.wikipedia.org/wiki?curid=642722" title="Kapłaństwo ludowe">
Kapłaństwo ludowe

Kapłaństwo ludowe – forma posługi kapłańskiej, sprawowana przez wiernych świeckich w Kościele Katolickim Mariawitów w RP.
Kapłaństwo duchownych zostało zniesione w Kościele Mariawitów 2 sierpnia 1930. Przyjęto wówczas zasadę, że wszystkie sakramenty mogą być sprawowane bez udziału duchownych, bo mogą je sprawować wierni świeccy, albo sam Jezus Chrystus. 
Ta zmiana, a także inne reformy wprowadzane przez arcybiskupa Jana Marię Michała Kowalskiego, doprowadziły w 1935 do rozłamu w mariawityzmie na Kościół Starokatolicki Mariawitów, nieuznający kapłaństwa ludowego, oraz Kościół Katolicki Mariawitów, utrzymujący tę i inne reformy abpa Kowalskiego. W Kościele Katolickim Mariawitów, mimo zniesienia stanu duchownych, są nadal biskupki i kapłanki, które pracują służebnie w Kościele, umacniając kapłaństwo ludowe. Postanowiono również znieść tytuły duchownych i formy rozkazywania.
W 2021 r. w Kościele Katolickim Mariawitów w RP zainicjowano konsekracje biskupie kapłanów/kapłanek ludowych.

</doc>
<doc id="642730" url="https://pl.wikipedia.org/wiki?curid=642730" title="Cedrowa Rewolucja">
Cedrowa Rewolucja



</doc>
<doc id="642731" url="https://pl.wikipedia.org/wiki?curid=642731" title="Węgierska Socjalistyczna Partia Robotnicza">
Węgierska Socjalistyczna Partia Robotnicza

Węgierska Socjalistyczna Partia Robotnicza ("Magyar Szocialista Munkáspárt") - rządząca w latach 1956-1989 węgierska partia komunistyczna sprawująca władzę w okresie istnienia Węgierskiej Republiki Ludowej.
Historia.
Została utworzona w listopadzie 1956 w wyniku reorganizacji Węgierskiej Partii Pracujących ("Magyar Dolgozók Partja"), istniejącej od 1948. Pierwszym sekretarzem generalnym partii został János Kádár. Początkowo rządy partii charakteryzowały ostre represje, stopniowo jednak liberalizowała swoją politykę, zwłaszcza w zakresie gospodarki – później także w sferze politycznej. Polityka ta, określana potocznie jako „gulaszowy komunizm” („gulasz-komunizm”), podniosła na stosunkowo wysoki poziom standard życia (jak na kraj bloku wschodniego) i przyniosła jej sporą popularność wśród Węgrów. Przywódca partii János Kádár na początku lat 60. ogłosił amnestię w ramach której z więzień wyszli polityczni oraz uczestnicy powstania z 1956. W 1966 Komitet Centralny zatwierdził wprowadzający elementy wolnego rynku Nowy Mechanizm Ekonomiczny (węg. "új gazdasági mechanizmus"), który rozluźnił restrykcje związane z handlem międzynarodowym, dał ograniczoną wolność pracującym w handlu i pozwolił ograniczonej liczbie ludzi działać w sektorze usług. 
Reforma gospodarki zapoczątkowana 1 stycznia 1968 przez premiera z ramienia WSPR Jenő Focka uważana jest za jedną z najbardziej wolnorynkowych w krajach Rady Wzajemnej Pomocy Gospodarczej.
W 1987 János Kádár został usunięty ze stanowiska sekretarza KC MSZMP przez wykształconego w Stanach Zjednoczonych Miklósa Németha, który rozpoczął na Węgrzech proces transformacji ustrojowej. Kádár, jako umiarkowany przywódca jest wciąż oceniany niejednoznacznie. W październiku 1989, w wyniku postępującego upadku państw demokracji ludowych, partia z inicjatywy reformowanych komunistów skupionych wokół Németha przekształciła się w Węgierską Partię Socjalistyczną. Węgierska Partia Socjalistyczna odrzuciła dotychczas reprezentowaną ideologię komunistyczną. Do nowej partii zapisało się tylko ok. 30 000 z ok. 700 000 dotychczasowych członków. Grupa działaczy niechętna zmianom utworzyła Węgierską Komunistyczną Partię Pracujących.

</doc>
<doc id="642733" url="https://pl.wikipedia.org/wiki?curid=642733" title="Elbenschwand">
Elbenschwand

Elbenschwand – dzielnica gminy Kleines Wiesental w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży na południowy zachód od Schönau im Schwarzwald. Do 31 grudnia 2008 była to gmina należąca do związku gmin Kleines Wiesental, który dzień później został rozwiązany.
Około 72% powierzchni dzielnicy stanowią lasy.

</doc>
<doc id="642737" url="https://pl.wikipedia.org/wiki?curid=642737" title="Cmentarz karaimski w Warszawie">
Cmentarz karaimski w Warszawie

Cmentarz karaimski w Warszawie – nekropolia znajdująca się przy ul. Redutowej w Warszawie. Jedyny w Polsce cmentarz wyznaniowy społeczności Karaimów.
Historia.
Historia cmentarza karaimskiego w Warszawie wiąże się z Karaimami przybywającymi do miasta w drugiej połowie XIX wieku. Byli oni poddanymi Imperium Rosyjskiego, wśród których przeważali związani z przemysłem tytoniowym przybysze z Krymu, choć zdarzali się również przyjezdni Karaimi z innych wówczas rosyjskich miast, takich jak Troki i Łuck. Brak jest dokładnych danych statystycznych co do liczebności warszawskich Karaimów, ale na podstawie różnych szczątkowych informacji można przyjąć, iż w okresie między 1882 a 1914 obecność Karaimów w Warszawie utrzymywała się na poziomie od 20 do 50 osób.
Karaimi mieszkający w Warszawie na przełomie wieków XIX i XX podlegali zwierzchnictwu duchowemu hachanatu taurydzkiego z Eupatorii, a nie znacznie bliższego hachana trockiego. Dlatego też i sam cmentarz karaimski został założony w 1890 roku, za zgodą urzędującego na Krymie hachana taurydzkiego.
Niewielka warszawska społeczność karaimska stanęła przed koniecznością założenia cmentarza pod koniec lat 80. XIX wieku. Pierwszych zmarłych przewożono aż do Trok, by pochować ich zgodnie z karaimską tradycją na terenie tamtejszego cmentarza. Problematycznym okazywało się przy tym dotrzymywanie rytualnych terminów obrządku, zgodnie z którymi pogrzeb powinien odbyć się niezwłocznie i zabronione jest przetrzymanie ciała przez sobotę.
Pierwotnie, około 1887 roku, nekropolia karaimska miała powstać na terenie ówczesnej gminy Bródno, w sąsiedztwie Kirkutu Praskiego oraz Cmentarza Bródnowskiego. Ostatecznie cmentarz otwarto na drugim krańcu przedmieść Warszawy na Woli.
Działka pod cmentarz o powierzchni 550 m2 została nabyta – po uzyskaniu zezwolenia warszawskiego generał-gubernatora – od parafii prawosławnej przy cerkwi Włodzimierskiej Ikony Matki Bożej na Woli. Aktu zakupu dokonało siedmiu Karaimów, spośród których tylko jeden nie pochodził z Krymu. Teren, który przeznaczono pod cmentarz karaimski, leżał ówcześnie na dalekich przedmieściach Warszawy. 
Pierwszego pochówku na cmentarzu dokonano w czerwcu 1890 (zmarłym był Józef Kobecki, miesięczne niemowlę). Następne cztery pochówki odbyły się kolejno: w 1892 (trzyletnia dziewczynka Helena Abkowicz), w 1895 (Saduk Osipowicz Kefeli z Kaffy, jeden z fundatorów cmentarza; jego nagrobek jest najstarszym z nieanonimowych nagrobków zachowanych na terenie nekropolii), w 1898 (kupiec Saduk Kefeli) i w 1899 roku (kupiec Gelel Babadżan).
W okresie II Rzeczypospolitej społeczność karaimska Warszawy zmieniła swoje oblicze, na miejsce dawnych krymskich kupców i studentów przybywali tam Karaimi z mniej odległych gmin karaimskich w Wilnie, Trokach, Łucku i Haliczu. Mimo niewątpliwej obecności Karaimów w międzywojennej Warszawie znany jest tylko jeden pochówek z okresu międzywojennego, który odbył się w 1934 roku (pochowano pochodzącego z Łucka zmarłego tragicznie Gabriela Pileckiego). Prawdopodobnie w okresie tym spoczęły na cmentarzu jeszcze dwie bądź trzy osoby. 
Nekropolia doznała zniszczeń w trakcie kampanii wrześniowej (częściowemu zniszczeniu uległy wówczas prawdopodobnie zarówno mur, jak i niektóre groby). Dewastacji dopełniło bombardowanie ulicy Wolskiej podczas powstania warszawskiego.
W latach 1946−47 na istniejącym fundamencie posadowiono nowe metalowe ogrodzenie. Pierwszego pogrzebu dokonano już po uporządkowaniu cmentarza i uzyskaniu oficjalnej zgody na pochówki. W roku 1947 bądź 1948 na cmentarzu spoczął mierniczy Michał Szpakowski (zabity w bandyckim napadzie w Podkowie Leśnej 30 grudnia 1945 roku, ekshumowany z cmentarza kaukaskiego).
6 sierpnia 1977 roku prawosławny metropolita warszawski i całej Polski Bazyli zezwolił na karaimskie pochówki również na części cmentarza prawosławnego, przylegającej do nekropolii karaimskiej (wydzielając na nim karaimską kwaterę o powierzchni 1375 m²). Równocześnie zarząd Karaimskiego Związku Religijnego starał się o poszerzenie cmentarza poprzez przyłączenie do niego niezagospodarowanego terenu pomiędzy cmentarzem karaimskim a obwałowaniem cmentarza prawosławnego. Umowę przekazania nieruchomości o powierzchni 1122 m² sporządzono 12 kwietnia 1994 roku. W roku 1996 zakończono wykonywanie ogrodzenia powiększonego cmentarza.
Między rokiem 1947 a 2010 na cmentarzu dokonano osiemdziesięciu jeden pochówków (trzech pochówków dokonano w kwaterze karaimskiej cmentarza prawosławnego na Woli).
Cmentarz liczy ok. 100 mogił. Nagrobki są typowe, inskrypcje napisane są w języku karaimskim. 
Najstarszym zachowanym nieanonimowym nagrobkiem jest nagrobek Saduka Kefeliego z roku 1895. Starszy od niego jest anonimowy pomnik z końca XIX wieku, wykonany z białego marmuru z delikatnymi zdobieniami roślinnymi, należący prawdopodobnie do zmarłej w trzy lata wcześniej trzyletniej Heleny Abkowicz. Oba najstarsze nagrobki poddano w latach 2006−2007 pracom konserwatorskim.
W 2022 teren skwer położony między ulicami Pustola i Redutową a cmentarzem karaimskim i cmentarzem prawosławnym otrzymał nazwę "skwer Karaimski".

</doc>
<doc id="642738" url="https://pl.wikipedia.org/wiki?curid=642738" title="Phobos 1">
Phobos 1



</doc>
<doc id="642739" url="https://pl.wikipedia.org/wiki?curid=642739" title="Fobos 1">
Fobos 1



</doc>
<doc id="642741" url="https://pl.wikipedia.org/wiki?curid=642741" title="Phobos 2">
Phobos 2



</doc>
<doc id="642742" url="https://pl.wikipedia.org/wiki?curid=642742" title="Nadkobieta">
Nadkobieta



</doc>
<doc id="642743" url="https://pl.wikipedia.org/wiki?curid=642743" title="Fobos 2">
Fobos 2



</doc>
<doc id="642745" url="https://pl.wikipedia.org/wiki?curid=642745" title="Waćmierek">
Waćmierek

Waćmierek – wieś kociewska w Polsce położona w województwie pomorskim, w powiecie tczewskim, w gminie Tczew przy drodze krajowej nr , nad jeziorem Waćmierek. Wieś jest częścią składową sołectwa Gniszewo. Przebiega przez nią regionalny szlak turystyczny - Szlak Ziemi Tczewskiej im. Romana Klima (punkty szlaku: Waćmierek - szosa i Waćmierek - grodzisko) - zielony znakowany szlak turystyczny.
W latach 1975–1998 miejscowość administracyjnie należała do województwa gdańskiego.

</doc>
<doc id="642750" url="https://pl.wikipedia.org/wiki?curid=642750" title="Procesy pomagmowe">
Procesy pomagmowe

Procesy pomagmowe (pomagmatyczne) - zjawiska powstawania zespołów mineralnych z resztek stopu krzemiankowego (magmy), wzbogaconego w składniki lotne (np. woda, dwutlenek węgla, bor, fluor, chlor), pozostałego po zakończeniu zasadniczych procesów magmowych. Wraz ze spadkiem temperatury wyodrębniają się następujące etapy krystalizacji resztek pomagmowych: pegmatytowy, pneumatoliczny (z gorących par i gazów), hydrotermalny (z roztworów wodnych).
W wyniku działania procesów pomagmowych może nastąpić autometamorfizm wcześniej zastygłych z tej samej magmy skał plutonicznych. Innym przejawem procesów pomagmowych są pegmatyty, grejzeny.

</doc>
<doc id="642752" url="https://pl.wikipedia.org/wiki?curid=642752" title="Władysław Nikliborc">
Władysław Nikliborc

Władysław Michał Nikliborc (ur. 2 stycznia 1889 w Wadowicach, zm. 1 marca 1948 w Warszawie) – polski matematyk.
Życiorys.
Ojciec Szczepan, był sędzią Sądu Okręgowego w Wadowicach, młodszy brat Jan profesorem fizyki. Uczęszczał do gimnazjów w Bielsku, Rzeszowie i Wadowicach. W latach 1916-1918 służył w armii austro-węgierskiej i Legionach, następnie - w latach 1918-1922 studiował matematykę na Uniwersytecie Jagiellońskim, w 1920 r. walczył w wojnie bolszewickiej (do rezerwy przeszedł w stopniu podporucznika artylerii). W latach 1922-1932 był najpierw asystentem, następnie adiunktem katedry matematyki Politechniki Lwowskiej. W 1924 r. obronił doktorat, w 1927 r. habilitację na Uniwersytecie Jana Kazimierza we Lwowie, w latach 1928-1937 docent matematyki UJK, 1928-1931 stypendysta w Lipsku, Getyndze i Paryżu. W 1931 r. habilitował się z mechaniki teoretycznej na Politechnice Lwowskiej. W latach 1932-1937 kierował Katedrą Mechaniki Teoretycznej Politechniki Lwowskiej. W 1937 przeniósł się do Warszawy. Został profesorem nadzwyczajnym i kierownikiem Katedry Matematyki na Wydziale Chemicznym Politechniki Warszawskiej. Lata wojenne 1939-1945 spędził we Lwowie, pracując cały czas na Politechnice Lwowskiej, zamienionej podczas okupacji sowieckiej (1939-1941) na Instytut Politechniczny, a podczas okupacji niemieckiej (1941-1944) zamienionej - w latach 1942-1944 na Staatliche Technische Fachkurse (Państwowe Techniczne Kursy Zawodowe), po ponownym wkroczeniu Armii Czerwonej do Lwowa w 1944 działającej ponownie jako Instytut Politechniczny. W 1945 zmuszony do opuszczenia Lwowa wyjechał do Warszawy i objął to samo stanowisko co w latach 1937-1939 na Politechnice Warszawskiej. W 1947 został profesorem zwyczajnym. Zmarł popełniając samobójstwo podczas aresztowania przez Urząd Bezpieczeństwa Publicznego

</doc>
<doc id="642753" url="https://pl.wikipedia.org/wiki?curid=642753" title="Admonitio">
Admonitio



</doc>
<doc id="642754" url="https://pl.wikipedia.org/wiki?curid=642754" title="Zespół XXX">
Zespół XXX



</doc>
<doc id="642761" url="https://pl.wikipedia.org/wiki?curid=642761" title="Iworyt">
Iworyt

Iworyt, Ivoryt - typ tektytu znajdowanego na Wybrzeżu Kości Słoniowej (), w Afryce Zachodniej.

</doc>
<doc id="642762" url="https://pl.wikipedia.org/wiki?curid=642762" title="Zapach kobiety (film 1992)">
Zapach kobiety (film 1992)

Zapach kobiety (tytuł oryginalny "Scent of a Woman") – amerykański dramat w reżyserii Martina Bresta z 1992 roku na podstawie powieści "Il buio e il miele". Remake włoskiego filmu Dino Risiego z 1974 roku "Profumo di donna".
Fabuła.
Charlie (Chris O’Donnell) jest uczniem prestiżowej szkoły w New Hampshire (Nowa Anglia), w której uczy się dzięki przyznanemu stypendium. Postanawia podjąć dorywczą pracę z ogłoszenia, jako opiekun niewidomego emerytowanego pułkownika (Al Pacino). Jego podopieczny okazuje się niezbyt sympatycznym, niepogodzonym ze swym losem zrzędą. Podpułkownik z pomocą swojego opiekuna chce odbyć ostatnią podróż, użyć pełni życia, potem popełnić samobójstwo. Podczas podróży po luksusowych hotelach i restauracjach między chłopakiem a mężczyzną rodzi się przyjaźń, co komplikuje samobójcze plany pogrążonego w depresji pułkownika.
Nagrody.
W 1993 film otrzymał Oscara w kategorii najlepszy aktor pierwszoplanowy oraz 3 nominacje (najlepszy film, reżyseria i scenariusz adaptowany).
Zobacz też.
W ścieżce dźwiękowej filmu wykorzystano utwory innych autorów, m.in.:

</doc>
<doc id="642764" url="https://pl.wikipedia.org/wiki?curid=642764" title="Organisation Internationale des Constructeurs d'Automobiles">
Organisation Internationale des Constructeurs d'Automobiles

Organisation Internationale des Constructeurs d'Automobiles (Międzynarodowa Organizacja Producentów Pojazdów Samochodowych, OICA) – organizacja gromadząca producentów samochodów. Koordynuje komunikację między producentami oraz organizuje wystawy motoryzacyjne.
Członkowie.
W skład OICA wchodzą stowarzyszenia motoryzacyjne reprezentujące następujące kraje:

</doc>
<doc id="642771" url="https://pl.wikipedia.org/wiki?curid=642771" title="Waćmierek (jezioro)">
Waćmierek (jezioro)

Waćmierek – jezioro w Polsce na Kociewiu w województwo pomorskie, w powiecie tczewskim, w gminie Tczew. Jezioro położone jest przy wsi Waćmierek, na południowy zachód od Tczewa, przy drodze krajowej nr 22, pomiędzy wsiami Swarożyn i Czarlin.
Ogólna powierzchnia: 6,8 ha

</doc>
<doc id="642775" url="https://pl.wikipedia.org/wiki?curid=642775" title="Absalom (syn Dawida)">
Absalom (syn Dawida)

Absalom (אַבְשָׁלוֹם, hebr. Avšalom, ur. po 1010 p.n.e. w Hebronie, zm. przed 970 p.n.e. w „Lesie Efraima”) – postać biblijna, syn izraelskiego króla Dawida. W odwecie za gwałt na jego rodzonej siostrze zamordował swojego przyrodniego brata Amnona. Po kilku latach wygnania uzyskał łaskę ojca. Później zbuntował się przeciw niemu, w Hebronie ogłosił się królem i zajął Jerozolimę. Wojska Dawida pokonały armię Absaloma w lesie Efraima. Po porażce uciekający na mule Absalom zaczepił swoimi długimi włosami o gałęzie dębu. Tak wiszącego zastał go dowódca wojsk Dawida, Joab, który – wbrew rozkazom królewskim – zabił Absaloma.
Pochodzenie i data urodzenia.
Był trzecim synem Dawida, króla Izraela; jego matką była Maaka, córka Talmaja, króla Geszur. Urodził się w Hebronie. Data urodzin Absaloma nie jest znana – zamyka się ona w siedmioletnim okresie, trwającym od śmierci Saula do zdobycia Jerozolimy przez Dawida.
Śmierć Saula zazwyczaj datuje się na ok. 1010 p.n.e., co oznaczałoby, że Absalom przyszedł na świat między 1010 a 1003 p.n.e. Chronologia wydarzeń biblijnych z okresu panowania królów izraelskich wciąż budzi liczne dyskusje, a daty panowania Saula i Dawida (a co za tym idzie i określenie narodzin Absaloma) pozostają – mimo popularności w literaturze przedmiotu – w znacznej mierze hipotetyczne.
Konflikt z Amnonem i jego skutki.
Amnon, najstarszy przyrodni brat Absaloma, zgwałcił jego rodzoną siostrę – Tamar. Dawid, kierowany miłością do pierworodnego syna, nie wymierzył żadnej kary Amnonowi. Dwa lata później Absalom urządził strzyżenie owiec w Baal-Chasor i zaprosił wszystkich swoich braci. W czasie wyprawionej z tej okazji uczty Absalom kazał swoim sługom zamordować Amnona. Rozeszła się nawet pogłoska, że Absalom wymordował wszystkich swoich braci; w rzeczywistości po zabójstwie Amnona pozostali bracia uciekli, z kolei sam Absalom zbiegł do swojego dziadka – Talmaja, króla Geszur.
Absalom przebywał na dworze Talmaja przez trzy lata. Później – dzięki staraniom Joaba – uzyskał zgodę na powrót do Jerozolimy. Nie miał jednak wstępu na dwór królewski. Po dwóch latach i ten zakaz został zdjęty przez Dawida.
Bunt przeciw ojcu.
Absalom rozpoczął przygotowania do buntu. Po upływie kolejnych czterech lat uzyskał zgodę Dawida na podróż do Hebronu, gdzie miał złożyć ofiarę Jahwe. Na miejscu Absalom został obwołany przez swoich zwolenników królem. Szybko ściągnął tam Achitofela z Gilo, jednego z najmądrzejszych doradców Dawida.
Zagrożony Dawid zdecydował się na opuszczenie Jerozolimy. Towarzyszyli mu głównie cudzoziemscy najemnicy: Keretytowie (prawdopodobnie Kreteńczycy) i Peletyci (Filistyni). Nakazał pozostawić w mieście Arkę Przymierza. Wysłał także do stolicy w charakterze szpiega jednego ze swoich doradców – Chuszaja Arkijczyka. Sam ze swoimi ludźmi podążył do Machanaim (obecne Khirbet Mahneh).
Po przybyciu do Jerozolimy Absalom przejął harem swojego ojca, legitymując w ten sposób – zgodnie z ówczesnymi zwyczajami – swoje prawa do tronu. Jeśli chodzi o walkę z Dawidem, Achitofel jedyną szansę na sukces upatrywał w natychmiastowym uderzeniu, zanim król zbierze swoich stronników. Z kolei Chuszaj przestrzegał przed szybką rozprawą z Dawidem i doradzał zebranie wcześniej jak największej ilości wojska. Absalom zdecydował się na plan Chuszaja, w rzeczywistości ukrytego stronnika Dawida. W ten sposób dał szansę ojcu na zebranie szyków. Rozgoryczony Achitofel, świadomy przyszłej klęski Absaloma, powrócił do Gilo, gdzie się powiesił.
Absalom zebrawszy wojska przeprawił się przez Jordan. Naczelnym wodzem ustanowił swojego krewnego Amasę.
Do decydującego starcia doszło w lesie Efraima. Dawid podzielił wojsko na trzy części: pierwszą dowodził Joab, drugą Abiszaj, a trzecią Ittaj z Gat. Nakazał również wojsku łagodne postępowanie z Absalomem.
Zwycięstwo odniosły siły Dawida. Druga Księga Samuela podaje, że poległo dwadzieścia tysięcy ludzi. Sam Absalom przeżył. Jechał na mule, który zapuścił się pod konary wielkiego dębu. Absalom zaczepił swoimi długimi włosami o dąb i zawisł – zaś zwierzę pognało dalej. Tak wiszącego zastali go słudzy Joaba. Ten ostatni osobiście wbił w królewskiego syna trzy oszczepy. Absaloma dobiło dziesięciu giermków Joaba.
Ciało Absaloma zostało wrzucone do głębokiego dołu w lesie, a następnie przywalone wielkim stosem kamieni.
Wieść o śmierci Absaloma bardzo zasmuciła Dawida. Spotkało się to z wyrzutami Joaba, że rozpacza z powodu buntownika. Tymczasem Izraelici zaczęli zastanawiać się nad oddaniem władzy z powrotem w ręce Dawida. Ten przez swoich posłańców – kapłanów Sadoka i Abiatara – przekonał lud, aby przywrócić mu rządy. Decydujące okazało się zjednanie Amasy, wodza wojsk Absaloma – miał on zająć miejsce Joaba jako wódz wojsk Dawida.
Wygląd zewnętrzny.
Jak podaje Druga Księga Samuela:
Potomstwo.
Absalom miał trzech synów i jedną córkę imieniem Tamar. Synowie jednak zapewne zmarli przed ojcem.
Roboam, król Judy, bratanek Absaloma, był żonaty z Maaką – w jednym miejscu nazwaną córką Absaloma, w innym zaś córką Uriela z Gibea. Przypuszcza się, że Maaka była wnuczką Absaloma – oznaczałoby, że Tamar została żoną Uriela z Gibea.
Absalom w tradycji żydowskiej.
Hagada twierdzi, że śmierć Absaloma była karą za jego fałszywą dumę (z powodu wspaniałych włosów odziedziczonych po Adamie) i za sprzeniewierzenie się ojcu. Nie ma dla niego miejsca w przyszłym świecie, jednak ze względu na żal ojca ominęły go w piekle najgorsze kary.
Z imieniem tego syna Dawida wiąże się znajdujący się w dolinie Cedronu w Jerozolimie tzw. grób Absaloma ("Yad Avshalom"). W rzeczywistości jest to część większego zespołu grobowego, pochodzącego z I wieku p.n.e. Przez stulecia mieszkańcy Jerozolimy pokazywali ten grobowiec, przypominając, jak kończą synowie sprzeciwiający się ojcom.
Absalom w literaturze.
Absalom został przedstawiony m.in. w:
Losy Absaloma stały się kanwą powieści Williama Faulknera zatytułowanej "Absalomie, Absalomie..." (1936). Henry Sutpen, bohater powieści, podobnie jak syn Dawida zabił swojego przyrodniego brata Bona, ponieważ ten zbliżył się do siostry Judyty (król Dawid rozpaczał po śmierci Absaloma słowami: „Synu mój, Absalomie! Absalomie, synu mój, synu mój! Obym ja umarł zamiast ciebie!”)
Absalom w ikonografii.
Wśród przedstawień ikonograficznych tego syna Dawida znajdują się:
Absalom w filmie.
W ekranizacjach losów króla Dawida pojawia się też Absalom w którego wcielali się:

</doc>
<doc id="642777" url="https://pl.wikipedia.org/wiki?curid=642777" title="Powerade">
Powerade

Powerade – napój izotoniczny produkowany przez koncern The Coca-Cola Company od roku 1988. Przeznaczony jest przede wszystkim dla sportowców oraz osób, które wykonują zajęcia wymagające długotrwałego, dużego wysiłku fizycznego, tracąc z wydzielanym przez skórę potem sole mineralne i mikroelementy niezbędne do prawidłowego funkcjonowania organizmu.
Zawody.
Powerade, jako marka napoju izotonicznego jest sponsorem tytularnym zawodów w Kolarstwie Górskim MTB o nazwie "Powerade MTB Maraton". Jest także jednym ze sponsorów klubu piłkarskiego Śląsk Wrocław. Oprócz tego propaguje sport i aktywność fizyczną sponsorując i organizując różnorakie zawody i festyny sportowe. 
Skład.
Zawiera cukier i substancje słodzące. Zawiera źródło fenyloalaniny.

</doc>
<doc id="642779" url="https://pl.wikipedia.org/wiki?curid=642779" title="Fischingen (powiat Lörrach)">
Fischingen (powiat Lörrach)

Fischingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Vorderes Kandertal. Leży na północny zachód od Binzen.
Około 1% powierzchni gminy stanowią lasy a uprawy winorośli 27,5%.

</doc>
<doc id="642780" url="https://pl.wikipedia.org/wiki?curid=642780" title="Adoksografia">
Adoksografia

Adoksografia (z gr. "ádoksos" „zaskakujący, nieoczekiwany” i "gráphō" „piszę”) – gatunek literatury greckiej biorący początek z działalności sofistów, szczególnie tzw. drugiej sofistyki. Adoksografia ma postać uczonego traktatu lub wyszukanej mowy, w której temat błahy omawiany jest tak, jakby był istotny i ważny, przeważnie z intencją osiągnięcia komizmu. Klasycznym przykładem adoksografii jest "Pochwała łysiny" Synezjusza z Cyreny, w której autor twierdzi, że łysina przydaje człowiekowi godności. Przykładem nowożytnego naśladownictwa może być "Pochwała głupoty" Erazma z Rotterdamu.

</doc>
<doc id="642784" url="https://pl.wikipedia.org/wiki?curid=642784" title="Hrabstwo Greenlee">
Hrabstwo Greenlee

Hrabstwo Greenlee – hrabstwo w USA w południowo-wschodniej części stanu Arizona. W roku 2010 liczba mieszkańców wyniosła 8 437. Stolicą jest Clifton.
Historia.
Powstało 10 marca 1909 roku poprzez sececję z Graham. Nazwane na cześć Masona (Masina) Greenlee, jednego z wczesnych osadników w okolicach Clifton. Jest czternastym z kolei hrabstwem Arizony. Stolicą zawsze było Clifton.
Geografia.
Całkowita powierzchnia wynosi 4787 km² z czego 4 km² (0.08%) stanowi woda.

</doc>
<doc id="642786" url="https://pl.wikipedia.org/wiki?curid=642786" title="James Hunt">
James Hunt

James Simon Wallis Hunt (ur. 29 sierpnia 1947 w Belmont, zm. 15 czerwca 1993 w Londynie) – brytyjski kierowca wyścigowy i komentator telewizyjny. W 1976 został mistrzem świata Formuły 1.
W trakcie swojej kariery brał udział w 92 wyścigach, odniósł 10 zwycięstw, a 14 razy startował z pole position.
Życiorys.
Hunt zaczynał karierę w niższych kategoriach wyścigowych, gdzie zaliczył kilka poważnych wypadków. Gdy debiutował w Formule 1 w 1973 roku nikt nie oczekiwał, że odniesie jakiekolwiek sukcesy. W 1975 roku Hunt odniósł zwycięstwo na torze Zandvoort dla prywatnego zespołu Hesketh, a w kolejnym sezonie został kierowcą zespołu McLaren. Wykorzystując fakt absencji Niki Laudy po jego poważnym wypadku na torze Nürburgring, Hunt wywalczył tytuł mistrza świata, wyprzedzając Austriaka o jeden punkt. Następne dwa sezony były jednak słabsze i w 1979 roku Hunt odszedł do zespołu Walter Wolf Racing. Po siedmiu wyścigach Brytyjczyk zakończył karierę, nie widząc możliwości powrotu na szczyt.
Po zakończeniu kariery Hunt rozpoczął pracę dla stacji BBC i przez następne 14 lat tworzył duet z komentatorem Murrayem Walkerem.
Hunt prowadził niezwykle rozrywkowy tryb życia. Oprócz zamiłowania do kobiet nie stronił od alkoholu. W latach 80. podupadł na zdrowiu, przeszedł kurację odwykową, leczył się także z depresji.
18 października 1974 poślubił Susan Miller, lecz w 1976 doszło do rozwodu. 17 grudnia 1983 ożenił się z Sarah Lomax, z którą miał dwóch synów: Freddiego i Toma. W 1989 roku rozwiódł się.
Zmarł nagle na atak serca w wieku 45 lat. W swoim testamencie napisał, aby jego przyjaciele uczcili jego zgon „huczną imprezą”. Wola Hunta została spełniona.
We wrześniu 2013 odbyła się premiera "Wyścigu", filmu opowiadającego historię rywalizacji pomiędzy nim a Nikim Laudą, w reżyserii Rona Howarda. W rolę Nikiego Laudy wcielił się Daniel Brühl, natomiast Jamesa Hunta zagrał Chris Hemsworth.

</doc>
<doc id="642787" url="https://pl.wikipedia.org/wiki?curid=642787" title="Sopwith Triplane">
Sopwith Triplane

Sopwith Triplane – brytyjski jednomiejscowy myśliwiec z okresu I wojny światowej w układzie trójpłatowca zbudowany przez Sopwith Aviation Company. Nazwa oznaczała po angielsku po prostu "trójpłatowiec". Popularne nazwy tych maszyn to "Tripe" oraz "Tripehound".
Historia.
Triplane, tak jak poprzedni samolot Sopwitha Pup został zaprojektowany przez Herberta Smitha, który zamierzał zbudować maszynę zapewniającą lepszą widoczność z kabiny, niż w poprzedniku. Drogą do tego było zastąpienie dwóch szerokich, ograniczających widoczność płatów przez trzy węższe. Pierwszy prototyp (numer N500) ukończono 28 maja 1916.
Maszyna miała kadłub od Pupa (chociaż struktura wewnętrzna była odmienna), statecznik pionowy, powierzchnie sterowe i lotki. Zamiast dwóch płatów zastosowano trzy o tej samej rozpiętości, ale za to węższe i krótsze, z lotkami na wszystkich płatach. Taka konstrukcja zapewniała zarazem większą zwrotność oraz prędkość wznoszenia. Jednostką napędową był początkowo 9-cylindrowy silnik rotacyjny Clerget 9Z o mocy 110 KM, ale większość maszyn wyposażono w podobny, ale mocniejszy 130 konny Clerget 9B, przetestowany na drugim prototypie N504 26 sierpnia 1916. Jeden samolot był testowany z silnikiem rotacyjnym Le Rhône o mocy 110 KM, zbudowano też dwa prototypy z silnikami rzędowymi Hispano-Suiza (N509 i N510). Uzbrojenie strzeleckie stanowił jeden zsynchronizowany karabin maszynowy Vickers kalibru .303 cala (7,7 mm) strzelający przez śmigło, umieszczony przed kabiną na górze kadłuba. Jedynie w sześciu maszynach zastosowano eksperymentalnie po dwa równolegle umieszczone karabiny, za cenę niewielkiego spadku osiągów (m.in. w N533 Raya Collishawa).
Pierwszy prototyp Triplane'a (N500) został skierowany w czerwcu 1916 dla oceny na front do 1. Dywizjonu Marynarki i już 1 lipca Roderic Dallas zestrzelił na nim niemiecki samolot rozpoznawczy. Samolot zyskał pozytywne oceny i złożono zamówienia na jego produkcję. Na zamówienie lotnictwa marynarki (RNAS) Sopwith wyprodukował 75 samolotów (N5420-N5492), a następnie dalsze 20 (N6290-N6309), Clayton &amp; Shuttleworth wyprodukował 40 (N5350-N5389), a następnie 6, uzbrojonych w 2 km-y (N533-N538), a Oakley – 3 (N5910-N5912). Zamówienie dalszych 22 samolotów w firmie Oakley anulowano z uwagi na opóźnienia. Anulowano także zamówienia na 100 samolotów w firmie Sopwith i 160 w Clayton &amp; Shuttleworth złożone przez RFC. Łącznie zbudowano 147 egzemplarzy Triplane'a, który był oceniany jako maszyna łatwa i przyjemna w pilotażu charakteryzująca się bardzo dobrymi własnościami lotnymi. Posiadał on tak dobrą stateczność, że w przeciwieństwie do następnej konstrukcji, najpopularniejszego myśliwca Sopwitha Camela, możliwy był lot Triplanem bez trzymania drążka sterowego.
Chociaż Triplane był zwrotniejszy i szybciej nabierał wysokości, to jego prędkość nurkowania była niższa niż maszyn niemieckich, a słabo usztywnione skrzydła czasami składały się podczas szybkiego nurkowania. Główną wadą w porównaniu z niemieckimi myśliwcami było jedynie słabsze uzbrojenie, w postaci tylko jednego karabinu maszynowego. Mimo to, Triplane był nieco lepszy od najlepszego ówczesnego myśliwca niemieckiego Albatros D.III, a jego pojawienie się było dużym szokiem dla Niemców, którzy rozpoczęli wówczas intensywne prace nad własnymi trójpłatowcami. Niedługo potem pojawił się pierwszy udany niemiecki trójpłatowiec Fokker Dr.I, który mimo zewnętrznego podobieństwa był całkowicie inną konstrukcją.
Służba.
Seryjne samoloty Sopwith Triplane wchodziły od listopada 1916 do służby w lotnictwie brytyjskiej marynarki Royal Navy (Royal Naval Air Service – RNAS) i w małej liczbie (16 sztuk) – lotnictwie marynarki francuskiej. Brytyjskie lotnictwo Royal Flying Corps początkowo także zamówiło 106 Triplane, lecz ostatecznie anulowało zamówienie, w zamian za francuskie SPAD S.VII, zamówione pierwotnie przez RNAS. 
Samoloty Triplane weszły do służby operacyjnej pod koniec 1916, a zostały po raz pierwszy użyte na froncie we Francji od lutego 1917, przez 1. Dywizjon RNAS i lotnictwo marynarki francuskiej. Następnie weszły na wyposażenie także walczących we Francji 8., 9. i 10. Dywizjonów RNAS, a w niewielkich ilościach – 11. i 12. Dywizjonów. Były także używane w jednostkach obrony Wysp Brytyjskich, a jeden samolot (N5431) – w 2. Skrzydle RNAS w Grecji (pilotowany m.in. przez Johna Alcocka). Największe sukcesy na Triplane'ach święcili piloci dowodzonej przez kanadyjskiego asa myśliwskiego Raymonda Collishawa Eskadry 'B' z 10. Dywizjonu Marynarki, nazywanej "Black Flight", którzy w trzy miesiące od czerwca do sierpnia zestrzelili 87 maszyn wroga. Eskadra ta składała się tylko z pięciu pilotów, a sam Collishaw zestrzelił na Triplane 34 wrogie samoloty. Drugim spośród asów latających na tym samolocie był Robert Little (24 zwycięstwa)
Już jesienią 1917 roku myśliwce Triplane zaczęły być wycofywane ze służby, zastąpione przez nowsze Sopwith Camel.
Zachowane są tylko dwa oryginalne Sopwith Triplane'y: N5912 w RAF Museum w Hendon w Wielkiej Brytanii oraz N5486 w muzeum w Monino w Rosji, który był jedynym samolotem tego typu dostarczonym do Rosji dla oceny w maju 1917 (używany był później przez bolszewików i lotnictwo radzieckie). Oprócz tego istnieje kilka replik Triplane.

</doc>
<doc id="642791" url="https://pl.wikipedia.org/wiki?curid=642791" title="888 (album)">
888 (album)

888 – album grupy 2Tm2,3, którego premiera miała miejsce 19 września 2006. Ukazał się nakładem wytwórni S.D.C. (Stage Diving Club). Nazwa "888" oznacza Jezusa w systemie gematrii.
Materiał na płytę powstał na 10-lecie istnienia grupy został nagrany na tzw. "setkę" przy wykorzystaniu sprzętu muzycznego z lat 60. i 70.
Płytę promował singel "Słowo" z lipca 2006 roku. Do utworu "Nie umrę" nakręcono teledysk.

</doc>
<doc id="642793" url="https://pl.wikipedia.org/wiki?curid=642793" title="Bolbometopon muricatum">
Bolbometopon muricatum

Bolbometopon muricatum – gatunek morskiej ryby z rodziny skarusowatych (papugoryby), jedyny przedstawiciel rodzaju "Bolbometopon" . Poławiana gospodarczo. Prezentowana w dużych akwariach.
Zasięg występowania.
Morze Czerwone i Ocean Indyjski od wybrzeży Afryki do Wielkiej Rafy Koralowej i Nowej Kaledonii, na głębokościach od 1-30 m p.p.m.
Opis.
Osiąga do 1,3 m długości i 46 kg wagi. Samce mają na czole dużą narośl. Żywi się glonami i koralowcami.

</doc>
<doc id="642795" url="https://pl.wikipedia.org/wiki?curid=642795" title="Napoje izotoniczne">
Napoje izotoniczne

Napoje izotoniczne (izotoniki) – napoje mające na celu wyrównanie poziomu wody i elektrolitów wydalanych z organizmu w procesie wydzielania potu, a także uzupełnienie witamin i soli mineralnych oraz w niewielkim stopniu węglowodanów spalanych podczas wysiłku fizycznego.
Zbilansowany poziom elektrolitów oraz ciśnienie osmotyczne, odpowiadające ciśnieniu panującemu w płynach ustrojowych człowieka, pozwala na szybkie ugaszenie pragnienia i uzupełnienie utraconych mikroelementów. Sód zawarty w niektórych napojach izotonicznych przeciwdziała powstawaniu kurczy mięśni.
W odróżnieniu od napojów energetyzujących, izotoniki maja niską zawartość cukru i w niewielkim stopniu nasycone są dwutlenkiem węgla. Napoje izotoniczne są bardzo potrzebne w trakcie uprawiania dyscyplin sportowych wymagających długotrwałego, intensywnego wysiłku, np. kolarstwo, biegi długodystansowe oraz w turystyce kwalifikowanej, szczególnie górskiej, ponieważ skutecznie gaszą pragnienie i utrzymują wodę w organizmie, a także uzupełniają mikro- oraz makroelementy, które są potrzebne do wydolności fizycznej i odnowy mięśni.
Napoje izotoniczne dostępne są w powszechnej sprzedaży, jak i wyspecjalizowanych sklepach sportowych w postaci płynów lub proszku do rozpuszczania w wodzie. 

</doc>
<doc id="642797" url="https://pl.wikipedia.org/wiki?curid=642797" title="Bolbometopon">
Bolbometopon



</doc>
<doc id="642798" url="https://pl.wikipedia.org/wiki?curid=642798" title="Asynkryt">
Asynkryt

Asynkryt – imię męskie pochodzenia greckiego o niepewnej etymologii. Jego patronem jest św. Asynkryt, wspominany razem ze św. św. Herodionem i Flegonem (I wiek).
Imieniny obchodzi 8 kwietnia.

</doc>
<doc id="642799" url="https://pl.wikipedia.org/wiki?curid=642799" title="Pole elekcyjne na Woli">
Pole elekcyjne na Woli

Pole elekcyjne na Woli – obszar znajdujący się współcześnie w obrębie osiedla Koło, częściowo Młynowa i Powązek.
Opis.
Dawne pole elekcyjne rozciągało się pomiędzy ulicami: Obozową – Ostroroga – Płocką. Nazwa „Koło” ma ona upamiętniać Koło Rycerskie, czyli miejsce, gdzie stawało zgromadzenie posłów ziemskich.
Na polach Woli zostali wybrani:
Drugim miejscem elekcji w Warszawie była wieś Kamion, gdzie dokonano wyboru Henryka Walezego (1573) oraz Augusta III Sasa (1733).

</doc>
<doc id="642801" url="https://pl.wikipedia.org/wiki?curid=642801" title="When Dream And Day Unite">
When Dream And Day Unite



</doc>
<doc id="642805" url="https://pl.wikipedia.org/wiki?curid=642805" title="Fröhnd">
Fröhnd

Fröhnd – gmina w Niemczech, w powiecie Lörrach, w rejencji Fryburg, w kraju związkowym Badenia-Wirtembergia. Wchodzi w skład związku gmin Schönau im Schwarzwald. Leży w regionie Hochrhein-Bodensee, w Schwarzwaldzie, na północ od Schönau im Schwarzwald.
W skład gminy wchodzą miejscowości Holz, Hof, Ittenschwand, Kastel, Künaberg, Niederhepschingen, Oberhepschingen, Stutz, Unterkastel.

</doc>
<doc id="642806" url="https://pl.wikipedia.org/wiki?curid=642806" title="Frohnd">
Frohnd



</doc>
<doc id="642808" url="https://pl.wikipedia.org/wiki?curid=642808" title="Froehnd">
Froehnd



</doc>
<doc id="642813" url="https://pl.wikipedia.org/wiki?curid=642813" title="Osorkon I">
Osorkon I

Osorkon I – faraon, władca starożytnego Egiptu z XXII dynastii libijskiej, prawdopodobnie panował w latach 925/24–889 p.n.e. lub 922–887 p.n.e. 
Był synem Szeszonka I i Karomy I. Jego główną małżonką była Maatkare – córka Psusennesa II ostatniego władcy XXI dynastii libijskiej. W polityce wewnętrznej był wiernym kontynuatorem sprawdzonych przez swego ojca wzorców sprawowania władzy, szczodrze obdarowując kapłanów najważniejszych bóstw w: Memfis, Karnaku, Heliopolis, Hermupolis i Bubastis, skąd wywodził się jego ród i gdzie rozkazał wznieść świątynie Atuma i Bastet, patronki miasta. Okres jego panowania to czasy co najmniej stabilizacji i kontynuacji zdobyczy poprzednika oraz czasy wielu przedsięwzięć budowlanych – głównie w Dolnym Egipcie – (Bubastis, Koptos, również Abydos). W swych dążeniach utwierdził także znaczenie Herakleopolis oraz rozkazał wznieść obóz wojskowy, strzegący strategicznej drogi do Fajum.
W Karnaku, na miejsce swego brata Juputa, Wielkim Kapłanem Amona mianował swego syna Szeszonka, późniejszego Szeszonka II, którego (według Grimala) około 890 roku p.n.e. uczynił swym koregentem. Byłoby to zgodne z polityką dynastyczną, zapoczątkowaną przez Szeszonka I, potwierdzającą ciągłość dynastii: XXI i XXII – (Szeszonk II był wnukiem Psusennesa II, ze strony matki – Maatkare) oraz zażegnanie niebezpieczeństwa powstania konkurencyjnej władzy Kapłanów Amona z Karnaku. Groźba rozdziału władzy na świecką i duchowną została zażegnana na dość krótki okres – (po śmierci Szeszonka II, następcą na tronie pontyfikalnym w Tebach został jego syn Harsiese I, a nie syn panującego wówczas w Tanis, Osorkona II). Wnuczka Osorkona I, Karamama, pełniła funkcję "Wielkiej Małżonki Amona" – funkcję, która później będzie dawała w Egipcie, nieomal nieograniczona władzę.
Po śmierci Osorkona, władzę przejmowali kolejno dwaj jego synowie – najpierw młodszy – Takelot I, a później starszy – Szeszonk II. Według N. Grimala, Szeszonk II był jedynie współwładcą swego ojca Osorkona I i zmarł w wieku około 50 lat na kilka miesięcy przed jego śmiercią. Pochowany został w Tanis. Potwierdza to również chronologia K. Kitchen'a, na co może wskazywać brak jakichkolwiek przedmiotów (Uszebti, ceramika) z imieniem Osorkona I w nietkniętym, przebogatym grobowcu Szeszonka II w Tanis.

</doc>
<doc id="642814" url="https://pl.wikipedia.org/wiki?curid=642814" title="Perpet">
Perpet

Perpet, również Perpetuus – imię męskie pochodzenia łacińskiego. Wywodzi się od słowa "perpetuus" oznaczającego "stały, niezmienny". Patronem tego imienia jest św. Perpet, biskup Tours. 
Perpet(uus) imieniny obchodzi 30 grudnia, 8 kwietnia, 4 listopada.
Żeńskim odpowiednikiem jest Perpetua.
Znane osoby o tym imieniu:

</doc>
<doc id="642816" url="https://pl.wikipedia.org/wiki?curid=642816" title="Andrzej Zaborski (aktor)">
Andrzej Zaborski (aktor)

Andrzej Zaborski, także Andrzej Beja-Zaborski, Andrzej Zaborski-Beya (ur. 7 marca 1951 w Wałbrzychu) – polski aktor teatralny, filmowy i telewizyjny; także reżyser teatralny. Obecnie mieszka w Białymstoku. Absolwent PWST w Warszawie Wydział Sztuki Lalkarskiej w Białymstoku.
Teatr.
Występuje w Białostockim Teatrze Lalek (od 1978). Jest tam zatrudniony na stanowisku aktora-lalkarza.
Spektakle teatralne.
Role.
Białostocki Teatr Lalek
Teatr Dramatyczny im. Aleksandra Węgierki, Białystok
Prace reżyserskie.
Białostocki Teatr Lalek
Teatr „Baj Pomorski”, Toruń
Propozycje ról.
Miał zagrać główna rolę w filmie "Stacja" (2001), ostatecznie dostał rolę policjanta, a w postać wcześniej mu proponowaną wcielił się Zbigniew Zamachowski. Otrzymał również propozycję zagrania w serialu "Twarze i maski". Z aktora zrezygnowano jednak 2 dni przed rozpoczęciem zdjęć.
Polityka.
W wyborach do Parlamentu Europejskiego w 2004 był kandydatem Socjaldemokracji Polskiej.

</doc>
<doc id="642817" url="https://pl.wikipedia.org/wiki?curid=642817" title="Étienne Geoffroy Saint-Hilaire">
Étienne Geoffroy Saint-Hilaire

Étienne Geoffroy Saint-Hilaire (ur. 15 kwietnia 1772 w Étampes, zm. 19 czerwca 1844 w Paryżu) – francuski zoolog, anatom porównawczy, jeden z największych myślicieli w dziedzinie teoretycznej biologii w okresie wczesnego transformizmu, prekursor myśli ewolucyjnej.
Życiorys.
Otrzymał staranne wykształcenie w kilku dziedzinach nauk. W 1793 roku został mianowany przez Louisa Daubentona na stanowisko asystenta w gabinecie historii naturalnej, pustym po dymisji Bernarda Lacépède’a. W tymże roku Geoffroy został jednym z dwunastu profesorów w nowo otwartym Muséum national d’histoire naturelle, gdzie zajmował katedrę zoologii i gdzie rozpoczął kolekcję zwierząt na potrzeby muzeum. W tym samym czasie rozpoczął badania w dziedzinie zoologii i anatomii porównawczej.
W 1794 roku rozpoczął korespondencję z Georges’em Cuvierem, który przybył w 1795 na jego zaproszenie do Paryża. Obaj naukowcy, mimo dzielących ich pozycji na temat ewolucji, napisali wspólnie wiele pism na temat zoologii, z których jedno zawierało klasyfikację ssaków, stworzoną na podstawie idei subordynacji cech będącej podstawą systemu Cuviera.
Rok później, w artykule „Histoire des Makis, ou singes de Madagascar”, Geoffroy zaprezentował swoje poglądy dotyczące jedności planu organizacji istot żywych. Koncepcja ta stała się stałym elementem jego późniejszych prac.
W 1798 roku Geoffroy został jednym z członków wielkiej ekspedycji naukowej, która towarzyszyła Napoleonowi Bonaparte w Egipcie. Wyprawa ta pozwoliła mu na zgromadzenie licznych informacji dotyczących szczególnie gadów i ryb. W latach 1803–1806 opublikował 13 prac poświęconych głównie ssakom tego regionu. Wrócił do stolicy Francji w 1802 roku. W 1809 został powołany na katedrę zoologii Uniwersytetu Paryskiego. W tym czasie interesował się powstawaniem potworności. Jego pionierskie prace z tego zakresu przyczyniły się do uznania go za ojca teratologii. W efekcie prowadzonych badań paleontologicznych zaczął skłaniać się w stronę transformizmu.
Jego synem był Isidore Geoffroy Saint-Hilaire, również zoolog.

</doc>
<doc id="642818" url="https://pl.wikipedia.org/wiki?curid=642818" title="Nowa Synagoga w Berlinie">
Nowa Synagoga w Berlinie

 
Nowa Synagoga w Berlinie (niem. "Neue Synagoge Berlin") – synagoga znajdująca się w Berlinie, stolicy Niemiec w dzielnicy Spandauer Vorstadt, przy Oranienburger Straße. Jest główną synagogą berlińskiej gminy żydowskiej.
Historia.
Synagoga została zbudowana w latach 1859–1866 według projektu Eduarda Knoblaucha i Friedricha Augusta Stülera. Była to wówczas największa synagoga w Niemczech. Podczas nocy kryształowej z 9 na 10 listopada 1938 roku bojówki hitlerowskie spaliły synagogę, ale jej solidna konstrukcja się nie zawaliła. W zrujnowanym budynku świątyni nabożeństwa odbywały się do końca marca 1940 roku.
Po zakończeniu II wojny światowej synagoga stała jako opuszczona ruina w historycznym centrum ówczesnego Berlina Wschodniego. Dopiero na przełomie lat 80. i 90. zainteresowano się budynkiem synagogi, który w bardzo szybkim tempie odrestaurowano. 5 września 1991 roku (125 lat po pierwotnym poświęceniu świątyni) ukończono odrestaurowywanie budynku. 7 maja 1995 roku synagoga została ponownie konsekrowana przez społeczność żydowską jako Centrum Judaicum.
Obecnie synagoga służy wiernym oraz jest siedzibą "Stiftung Neue Synagoge Berlin – Centrum Judaicum", fundacji zajmującej się ochroną dziedzictwa kultury żydowskiej w Niemczech i jej pogłębianiem.

</doc>
<doc id="642820" url="https://pl.wikipedia.org/wiki?curid=642820" title="Objaw świecy stearynowej">
Objaw świecy stearynowej

Objaw świecy stearynowej (ang. candle sign) – charakterystyczny dla łuszczycy objaw, polegający na tym, że po zdrapaniu charakterystycznych dla tej choroby grudek, łusek, powierzchnia pod nimi wygląda jakby była pokryta warstewką stearyny.

</doc>
<doc id="642822" url="https://pl.wikipedia.org/wiki?curid=642822" title="Chlorurus">
Chlorurus

Chlorurus – rodzaj ryb okoniokształtnych z rodziny skarusowatych.
Klasyfikacja.
Gatunki zaliczane do tego rodzaju :

</doc>
<doc id="642825" url="https://pl.wikipedia.org/wiki?curid=642825" title="Ryutaro">
Ryutaro



</doc>
<doc id="642826" url="https://pl.wikipedia.org/wiki?curid=642826" title="Damaszka (jezioro)">
Damaszka (jezioro)

Damaszka – jezioro w Polsce na Kociewiu w powiecie tczewskim (województwo pomorskie) w gminie Tczew.
Ogólna powierzchnia: 80,9 ha, głębokość maksymalna: 4,7 m

</doc>
<doc id="642828" url="https://pl.wikipedia.org/wiki?curid=642828" title="Filfla">
Filfla

Filfla – mała, w większości jałowa wyspa położona około 4,5 km na południe od Malty w postaci płaskowyżu o klifowych brzegach, wznoszącego się około 60 m nad powierzchnię morza, oraz linii brzegowej o długości około 988 metrów. Filfla jest niezamieszkana i stanowi aktualnie rezerwat przyrody. Dodatkowo w odległości jednej mili morskiej wokoło ustanowiono zakaz rybołówstwa. Wysepka ta ma powierzchnię 0,02 km² (2 hektary). Około 100 metrów w kierunku południowo-zachodnim od Filfly znajduje się mniejsza wysepka Filfoletta (inna nazwa Filflett), która jest najdalej wysuniętą na południe częścią archipelagu Wysp Maltańskich. Uważa się, że nazwa wysepki pochodzi od słowa „felfel”, w języku arabskim oznaczającym pieprz.
Środowisko.
Filfla jest na liście ochronnej dziedzictwa przyrodniczego Wysp Maltańskich. W wykazie maltańskiego urzędu środowiska i planowania "Malta Environment and Planning Authority" (MEPA), Filfla ma status rezerwatu przyrody od 1988 roku na podstawie aktu prawnego "Act XV of 1988". Filfla funkcjonuje również jako obszar o znaczeniu ekologicznym (ang. "Area of Ecological Importance") na podstawie aktu prawnego "DPA - GN 827/02", specjalny obszar ochrony siedlisk o znaczeniu międzynarodowym (ang. "Special Areas of Conservation - International Importance"), azyl dla ptaków (ang. "bird sanctuary") oraz jako obszar specjalnej ochrony ptaków (ang. "Special Protection Area", "SPA"). Ma również status specjalnego obszaru ochronnego w ramach programu Natura 2000.
Na wysepce rozmnażają się trzy gatunki ptaków morskich: nawałnik burzowy (szacunkowo 5000–8000 par), "Calonectris borealis" (ok. 200 par) i mewa romańska (ok. 130 par).
Murówka maltańska ("Podarcis filfolensis" ssp. "filfolensis") i świdrzyk ("Lampedusa imitatrix gattoi") są endemiczne dla Filfly. Występuje tam również okazały dziki czosnek, osiągający do 1,8 m. Jest to prawdopodobnie mieszaniec pora "Allium ampeloprasum" i "Allium commutatum".
Dostęp do Filfly jest możliwy tylko w celach edukacyjnych lub naukowych, a odwiedzający muszą uzyskać uprzednio zgodę Environment and Resources Authority.
Historia.
Wyspa Filfla była prawdopodobnie święta dla neolitycznych mieszkańców Malty, którzy zbudowali świątynie Ħaġar Qim i Mnajdra na maltańskim wybrzeżu, naprzeciwko wysepki.
Jedyną znaną stałą budowlą na wyspie była kaplica zbudowana wewnątrz jaskini w 1343 roku, która została zniszczona przez , które zatopiło również część wyspy. Na mapie Malty z 1798 roku zaznaczony jest na Filfie fort, latarnia morska i klasztor z kaplicą.
Do 1971 roku Royal Navy i Royal Air Force wykorzystywały wyspy do celów treningowych, a zużyte naboje z tych bombardowań wciąż można znaleźć na Filflie. Obie wyspy stały się rezerwatem ptaków w 1980 roku. Ustawa o rezerwacie przyrody Filfla ("The Filfla Natural Reserve Act"), uchwalona w 1988 roku, przewidywała dalsze ograniczenia w dostępie i użytkowaniu, w tym zakaz połowów w obrębie jednej mili morskiej (ok. 1,9 km) wokół wyspy ze względu na możliwość napotkania niewybuchów. 
Ogłoszenie rządu maltańskiego nr 173 z 1990 r. po raz kolejny zezwoliło na połowy w strefie jednej mili.
Filfla została przywołana w sporze terytorialnym o szelf kontynentalny między Libią a Maltą. Sprawa została rozstrzygnięta przez Międzynarodowy Trybunał Sprawiedliwości w 1985 roku zasadniczo nie biorąc wysepki pod uwagę.
Legendy.
Historia powstania Filfly jest powiązana z legendami otaczającymi powstanie Il-Maqluba. Maltańska legenda opowiada, że ​​obszar, który obecnie tworzy Il-Maqluba, był zamieszkany przez ludzi, którzy żyli bardzo rozwiązłym życiem. Ostrzegani przed karą bożą przez sąsiada, zlekceważyli to. Bóg ukarał ich, pochłaniając wioskę przez ziemię, ocalał jedynie pobożny sąsiad. Następnie aniołowie wrzucili zapadnięty kawał gruntu do morza, tworząc wyspę Filflę.
Filfla w kulturze.
Filfla służyła jako miejsce lokalizacji Scab Island w filmie z 1980 roku "Popeye".

</doc>
<doc id="642829" url="https://pl.wikipedia.org/wiki?curid=642829" title="Trybunał Kompetencyjny">
Trybunał Kompetencyjny

Trybunał Kompetencyjny – w II Rzeczypospolitej sąd szczególny, rozstrzygający spory o właściwość między sądami a organami administracyjnymi, ustanowiony przez art. 86 "Ustawy z dnia 17 marca 1921 r. – Konstytucja Rzeczypospolitej Polskiej" ( oraz ), a powołany "Ustawą z dnia 25 listopada 1925 r. o Trybunale Kompetencyjnym" (). Utrzymany przez art. 70 ust. 1 lit. c) "Ustawy Konstytucyjnej z dnia 23 kwietnia 1935 r." (). Działał do września 1939 roku.
Organizacja Trybunału.
Skład.
Trybunał Kompetencyjny składał się z:
– mianowanych przez Prezydenta Rzeczypospolitej na wniosek Rady Ministrów (art. 2 uTK).
Kandydatów na członków Trybunału spośród sędziów SN i NTA przedstawiały w liczbie podwójnej Zgromadzenia Ogólne Sędziów SN oraz NTA (art. 4 ust.3 uTK). Kandydatów na pozostałych członków Trybunału przedstawiały wydziały prawa uniwersytetów państwowych, każdy po trzech (art. 4 ust. 4 uTK). 
W 1939 roku prezesami Trybunału Kompetencyjnego byli Jan Kopczyński, prezes Najwyższego Trybunału Administracyjnego, i Bolesław Pohorecki, prezes Izby Cywilnej Sądu Najwyższego.
Kadencja.
Kadencja Prezesów oraz członków Trybunału trwała pięć lat, z możliwością ponownego wyboru (art. 5 ust. 1 uTK). 
Prezesi Trybunału sprawowali swoje obowiązki kolejno przez okres piętnastu miesięcy (§ 2 załącznika do "Rozporządzenia Prezydenta Rzeczypospolitej z dnia 30 kwietnia 1927 r. w sprawie regulaminu Trybunału Kompetencyjnego" – ).
Członek Trybunału, który przestał być sędzią SN lub NTA albo przeszedł z SN do NTA, tym samym przestawał zasiadać w Trybunale (art. 5 ust. 2 uTK). Członek Trybunału powołany spoza grona sędziów SN lub NTA przestawał zasiadać w Trybunale w razie objęcia urzędu w sądownictwie lub administracji (art. 5 ust. 3 uTK).
Zawieszenie w urzędowaniu w SN lub NTA powodowało zawieszenie w sprawowaniu obowiązków w Trybunale Kompetencyjnym (art. 6 ust. 2 uTK).
Składy rozstrzygające Trybunału.
Trybunał Kompetencyjny rozstrzygał:
Postępowanie przed Trybunałem.
Postępowanie przed Trybunałem Kompetencyjnym było dwuczęściowe i składało się z: 
W postępowaniu przed Trybunałem obowiązywał przymus adwokacki; osoby posiadające wyższe wykształcenie prawnicze mogły być przez Trybunał zwolnione od obowiązku występowania za pośrednictwem adwokata (art. 21 ust. 1 zd. 2 i 3 uTK).
Orzeczenie Trybunału zapadało bezwzględną większością głosów podczas tajnej narady, w razie równości głosów rozstrzygał głos przewodniczącego składu orzekającego (art. 23 ust. 1-3 uTK), oraz określało właściwą dla danej sprawy władzę, przekazując jej do załatwienia tę sprawę, i uchylało orzeczenia i zarządzenia wydane przez władzę niewłaściwą (art. 23 ust. 4 uTK). Orzeczenie wiązało w danej sprawie władze sądowe i administracyjne, a władza, której właściwość została ustalona, podejmowała "ex officio" lub na wniosek stron postępowanie (art. 26 uTK).
Orzeczenie wraz z uzasadnieniem było ogłaszane bezpośrednio po rozprawie lub w ciągu jednego miesiąca, licząc od dnia rozprawy, na innym posiedzeniu, zapowiedzianym przez przewodniczącego składu orzekającego (art. 24 ust. 2 zd. 1 uTK).
Postępowanie przed Trybunałem Kompetencyjnym było wolne od opłat skarbowych, a stronom nie przyznawało się kosztów postępowania (art. 27 uTK).
Trybunał Kompetencyjny po 1945.
Trybunał Kompetencyjny nie został powołany po 1945 r. Obecnie jego funkcję pełnią sądy administracyjne (ściślej Naczelny Sąd Administracyjny), jednakże wyłącznie w odniesieniu do sporów między organami administracji rządowej i samorządu terytorialnego. Ustawa z dnia 31 stycznia 1980 r. o Naczelnym Sądzie Administracyjnym oraz o zmianie ustawy – Kodeks postępowania administracyjnego (, ze zm.) powołała Kolegium Kompetencyjne przy Sądzie Najwyższym do rozstrzygania sporów między sądami a organami administracji. Ustawa ta weszła w życie 1 września 1980 r. Przepisy o Kolegium utrzymano w mocy aż do wejścia w życie ustawy z dnia 30 sierpnia 2002 r. Przepisy wprowadzające ustawę – Prawo o ustroju sądów administracyjnych i ustawę – Prawo o postępowaniu przed sądami administracyjnymi (, ze zm.), która 1 stycznia 2004 r. uchyliła dział V Kodeksu postępowania administracyjnego dotyczący Kolegium. W miejsce przepisów o Kolegium wprowadzono art. 66 § 4 k.p.a. i art. 1991 k.p.c. w następującym brzmieniu:

</doc>
<doc id="642830" url="https://pl.wikipedia.org/wiki?curid=642830" title="Adnominatio">
Adnominatio



</doc>
<doc id="642831" url="https://pl.wikipedia.org/wiki?curid=642831" title="Annominatio">
Annominatio



</doc>
<doc id="642832" url="https://pl.wikipedia.org/wiki?curid=642832" title="Objaw Auspitza">
Objaw Auspitza

Objaw Auspitza – charakterystyczny, choć nieswoisty dla łuszczycy objaw, polegający na wystąpieniu punktowego krwawienia w miejscu zdrapania (przy użyciu nieco większej siły niż dla wywołania objawu świecy stearynowej) chorobowych łusek – przyczyną jest płytsze, niż w skórze zdrowej, położenie naczyń krwionośnych. Opisany przez Heinricha Auspitza (1835-1886).

</doc>
<doc id="642833" url="https://pl.wikipedia.org/wiki?curid=642833" title="Sopwith Pup">
Sopwith Pup

Sopwith Pup (ang. "szczeniak") – brytyjski jednomiejscowy myśliwiec z okresu I wojny światowej w układzie dwupłata zbudowany przez Sopwith Aviation Company. Oficjalna nazwa maszyny to Sopwith Scout, ale piloci nadali mu własną nieoficjalną, "Pup" ze względu na podobieństwo samolotu do większego dwumiejscowego Sopwith 1½ Strutter. Nazwa Pup nigdy nie została zaakceptowana oficjalnie. Łącznie zbudowano 1770 sztuk samolotu.
Historia.
Sopwith Pup został zbudowany na podstawie przedwojennego samolotu sportowego skonstruowanego przez Harry'ego Hawkera. Początkowo samoloty te budowano w macierzystej wytwórni Sopwith Aviation, ale ze względu na jednoczesną produkcję większych 1½ Strutterów, po zbudowaniu prototypów i 95 maszyn seryjnych zlecono dalszą produkcję innym firmom. Łącznie do zastąpienia Pupa przez nowocześniejszy myśliwiec Sopwith Camel wyprodukowano 1847 egzemplarzy tej maszyny.
Pierwszy prototyp oblatano 27 marca 1916 roku, a seryjne egzemplarze trafiły do jednostek już we wrześniu. Maszyna charakteryzowała się doskonałymi parametrami, dorównującymi niemieckiemu myśliwcowi Albatros D.III, a niekiedy nawet je przewyższając. Sopwith Pup posiadał dwa razy mniejszy promień skrętu niż Albatros, co dawało mu przewagę zwrotności nad maszynami przeciwnika. Po wprowadzeniu do służby, myśliwce Pup i Triplane, wyrównały szanse w walce powietrznej z maszynami niemieckimi. Ostatecznie oba typy samolotów zostały zastąpione przez nowocześniejszy i silniej uzbrojony Sopwith Camel. Po wycofaniu samolotów Pup z pierwszej linii frontu w połowie 1917, powierzono im zadanie walki z Zepelinami.
Samoloty Sopwith Pup, dzięki bardzo niskiej prędkości startu i lądowania wynoszącej tylko 45 km/h zostały przystosowane do startu z okrętów. W tym celu na wieżach dział głównych instalowano specjalne sześciometrowe rampy, z których startowały myśliwce Pup. Pierwszego w historii udanego lądowania na okręcie dokonał kapitan Edwin Dunning, który 2 sierpnia 1917 zdołał wylądować na pokładzie „Furiousa”. Podczas trzeciego lądowania, samolot spadł z pokładu zabijając Dunninga.

</doc>
<doc id="642838" url="https://pl.wikipedia.org/wiki?curid=642838" title="SKPL">
SKPL



</doc>
<doc id="642840" url="https://pl.wikipedia.org/wiki?curid=642840" title="Primera B Nacional">
Primera B Nacional

Primera B Nacional (w skrócie zwana "Nacional B") – argentyńska druga liga organizowana przez argentyński związek piłkarski Asociación del Fútbol Argentino (AFA).
W drugiej lidze biorą udział kluby z całej Argentyny. Awansują do niej drużyny z ligi Primera B Metropolitana (stołecznej ligi B), w której występują wyłącznie kluby z zespołu miejskiego Buenos Aires. Kluby z prowincji awansują do drugiej ligi z ogólnokrajowej ligi prowincjonalnej Torneo Argentino A.
Mistrzowie drugiej ligi argentyńskiej.
División Intermedia.
W roku 1911 wprowadzono nową ogólnonarodową drugą ligę o nazwie "Intermedia". Liga "Segunda División" była kontynuowana jako w tym momencie trzecia liga argentyńska.
Primera División B.
W 1927 została wprowadzona nowa druga liga pod nazwą "Primera División B". Liga "División Intermedia" była kontynuowana jako trzecia liga.
Segunda División (od 1935 zawodowa).
W roku 1933 "Primera División B" została zastąpiona przez "Segunda División" w amatorskiej federacji AAF.
Nacional B.
W roku 1986 "Primera División B" była kontynuowana jako liga B mistrzostw stołecznych "Campeonato Metropolitano". Wprowadzono nową drugą ligę, podczas gdy "Metropolitano B" stało się trzecią ligą pomiędzy "Nacional B" a "Primera División C". Zmiana systemu rozgrywek z jesień-wiosna na wiosna-jesień.

</doc>
<doc id="642841" url="https://pl.wikipedia.org/wiki?curid=642841" title="Marek Kardoš">
Marek Kardoš

Marek Kardoš (wym. ; ur. 15 kwietnia 1974 r. w Bratysławie) – słowacki siatkarz, reprezentant kraju, potem trener.
Na boisku grał na pozycji rozgrywającego. Występował w juniorskiej reprezentacji Czechosłowacji. W reprezentacji Słowacji występował w latach 1993 - 2003. Uczestniczył w Mistrzostwach Europy w 1997 i 2001. Z reprezentacją wywalczył 7. miejsce na ME 1997 w Holandii.
Z zespołem VKP Bratysława pięciokrotnie wywalczył mistrzostwo Słowacji. Z ekipami z Dubovej i Puchova zdobył wicemistrzostwo ekstraligi słowackiej. Wraz z Mostostalem wywalczył dwukrotnie mistrzostwo Polski (2002, 2003) oraz uczestniczył w Final Four Ligi Mistrzów (4. miejsce w roku 2002, 3. miejsce w roku 2003). W sezonie 2009/2010 występował w AZS-ie Częstochowa jako rozgrywający, po czym zakończył karierę zawodniczą i został trenerem tego klubu.
Dwukrotnie wywalczył mistrzostwo Słowacji w siatkówce plażowej (1999, 2003) wraz z Richardem Nemcem. W roku 2005 zajął piąte miejsce w plebiscycie na najlepszego słowackiego siatkarza.
Sukcesy zawodnicze.
klubowe.
Puchar Słowacji:
Liga słowacka:
 Puchar Polski:
Liga polska:
Liga Mistrzów:
Puchar Austrii:
MEVZA - Liga Środkowoeuropejska:
Liga austriacka:
Sukcesy trenerskie.
klubowe.
Puchar Challenge:
Liga słowacka:
Liga węgierska:

</doc>
<doc id="642843" url="https://pl.wikipedia.org/wiki?curid=642843" title="Marek Kardos">
Marek Kardos



</doc>
<doc id="642845" url="https://pl.wikipedia.org/wiki?curid=642845" title="Etienne Geoffroy Saint-Hilaire">
Etienne Geoffroy Saint-Hilaire



</doc>
<doc id="642852" url="https://pl.wikipedia.org/wiki?curid=642852" title="Granma (dziennik)">
Granma (dziennik)

Granma – dziennik wydawany od 1965 w Hawanie, organ Komitetu Centralnego Komunistycznej Partii Kuby.
„Granma” powstała z połączenia „Revolución” (istniejącego od 1959) i „Noticias de Hoy” (1938). Nazwa dziennika pochodzi od jachtu Granma, na którym w grudniu 1956 wylądował na Kubie oddział rewolucjonistów pod dowództwem Fidela Castro. Pierwszy numer ukazał się 4 października 1965. Gazeta ukazuje się zazwyczaj 6 razy w tygodniu i jest największym dziennikiem na wyspie, o nakładzie rzędu 400–500 tys. Oprócz hiszpańskiej posiada także inne wersje językowe („Granma International”).

</doc>
<doc id="642854" url="https://pl.wikipedia.org/wiki?curid=642854" title="Mbxd2">
Mbxd2



</doc>
<doc id="642856" url="https://pl.wikipedia.org/wiki?curid=642856" title="Objaw Köbnera">
Objaw Köbnera

Objaw Köbnera (ang. Köbner's phenomenon) – charakterystyczny objaw łuszczycy aktywnej (nie występuje w przypadku remisji). Polega na tym, że nawet drobny, miejscowy uraz naskórka, na przykład zadrapanie, wywołuje po około 8–14 dniach powstanie w uszkodzonym miejscu zmian łuszczycowych.
Objaw Köbnera występuje również w liszaju płaskim, brodawkach płaskich i bielactwie.
Został opisany przez Heinricha Köbnera w 1872 roku.

</doc>
<doc id="642857" url="https://pl.wikipedia.org/wiki?curid=642857" title="The Drew Carey Show">
The Drew Carey Show

The Drew Carey Show – amerykański sitcom. Fabuła przedstawia losy grupy przyjaciół: Drew, Lewisa, Oswalda i Kate. Akcja toczy się w Cleveland w stanie Ohio.
Serial został wyprodukowany dla stacji telewizyjnej ABC. W USA pierwszy odcinek został wyświetlony 13 września 1995, a ostatni 8 września 2004. Łącznie nakręcono i wyemitowano 233 odcinki, podzielone na 9 serii.
W Polsce serial nadawany na antenie TVN 7 i Comedy Central.
Czołówka.
Tak jak większość sitcomów, tak i ten, posiada czołówkę. Najczęściej występuje przed nią kilkuminutowa scenka. W The Drew Carey Show można wyróżnić 4 etapy:
"Moon over Parma" S1E01 − S2E09.
Rozpoczynało ono każdy odcinek pierwszej serii oraz pierwsze dziewięć odcinków drugiej. Prosta w wykonaniu − animowana imitacja twarzy Drew śpiewająca utwór "Moon over Parma". Dodatkowo w drugim epizodzie trzeciej serii motyw ten wykorzystano przed głównym intro. Zamieniono jedynie rysunek głowy Drew, na przypominającą go głowę kosmity, co miało związek ze sceną początkową odcinka.
"Five O'Clock World" S2E10 − S3E02.
Utwór rozpoczynał odcinki od dziesiątego drugiej serii, do drugiego odcinka w trzeciej. Jednak po raz pierwszy ukazał się w premierowym odcinku drugiej serii, jako scenka przed intro. Jest to jeden z wielu musicalowych numerów w tym serialu. Głównym motywem jest praca Drew. Użyto piosenki "Five O'Clock World" zespołu The Vogues. W celu rozpoczynania serialu została znacznie skrócona.
"Cleveland Rocks" S3E03 − S7E27.
Najdłużej używana czołówka, rozpoczynała kolejne odcinki aż do końca siódmej serii. Podobnie jak "Five O'Clock World", tak i ta czołówka ukazała się najpierw jako numer muzyczny w trzecim odcinku trzeciej serii. Wykorzystano cover piosenki "Cleveland Rocks" grany przez Presidents of the United States of America. Tym razem scenka nie skupia się już na pracy Drew, a bardziej na czasie po (sam początek to niecierpliwe odliczanie sekund do wyjścia). W szóstej i siódmej serii zmieniono lekko wygląd, dodając urywki scen.
Różnorodna czołówka S8E01 − S9E26.
Czwarta czołówka rozpoczynała odcinki w dwóch ostatnich seriach. Twórcy odeszli od klasycznych numerów muzycznych. Nie da się też opisać jednej konkretnej scenki z tych odcinków, a całą grupę wstawek rozpoczynających odcinki. Wszystkie natomiast zawierały elementy poprzednich trzech, wzbogacone o aktualniejsze urywki scen. Muzycznie także było różnorodnie. Wykorzystano utwory z pozostałych czołówek, odgrywając je w odmiennych stylach muzycznych.

</doc>
<doc id="642859" url="https://pl.wikipedia.org/wiki?curid=642859" title="Gronostaje">
Gronostaje



</doc>
<doc id="642860" url="https://pl.wikipedia.org/wiki?curid=642860" title="Objaw Koebnera">
Objaw Koebnera



</doc>
<doc id="642861" url="https://pl.wikipedia.org/wiki?curid=642861" title="Józef Trendota (żołnierz)">
Józef Trendota (żołnierz)

Józef Kazimierz Trendota (ur. 21 lipca 1905, zm. 13 listopada 1979) – oficer Wojska Polskiego i Polskich Sił Zbrojnych, inżynier, uczestnik kampanii wrześniowej oraz walk o Tobruk i Monte Cassino.
Życiorys.
Absolwent Szkoły Podchorążych Piechoty w Ostrowi Mazowieckiej. 15 sierpnia 1928 Prezydent RP mianował go podporucznikiem ze starszeństwem z 15 sierpnia 1928 i 73. lokatą w korpusie oficerów piechoty, a minister spraw wojskowych wcielił do 12 Pułku Piechoty w Wadowicach.
W 1934, jako oficer stanu spoczynku pozostawał w ewidencji Powiatowej Komendy Uzupełnień Kraków Miasto. Posiadał przydział do Oficerskiej Kadry Okręgowej Nr V. Był wówczas „przewidziany do użycia w czasie wojny”.
W czasie II wojny światowej, w stopniu porucznika pełnił służbę w 2 Kompanii Sanitarnej 3 Dywizji Strzelców Karpackich.
Po wojnie pracował jako wicedyrektor Stacji Sanitarno-Epidemiologicznej w Krakowie. Pochowany na Cmentarzu Podgórskim w Krakowie.
Józef Kazimierz był żonaty z Janiną (1904–1977), z którą miał bliźniaków Kazimierza (1935–2015) i Stanisława (1935–2017).

</doc>
<doc id="642863" url="https://pl.wikipedia.org/wiki?curid=642863" title="Zabawa w chowanego">
Zabawa w chowanego

Zabawa w chowanego – zabawa dla dzieci, polegająca na szukaniu się nawzajem na wyznaczonym wcześniej terenie. Jedną z rozbudowanych odmian tej gry są podchody.
Zasady gry.
Istnieją różne odmiany tej zabawy, jednak podstawowa jej wersja polega na tym, iż jedna osoba (lub grupa osób) zasłania oczy i odlicza, a reszta uczestników ma za zadanie schować się w tym czasie przed szukającym. Kiedy szukający skończy liczenie, mówi głośno hasło „szukam” i zaczyna szukać pozostałych grających. Wygrywa ta osoba, która zostanie znaleziona jako ostatnia. Osoba znaleziona jako pierwsza staje się szukającym w następnej rundzie.
W jednej z modyfikacji gry osoba (grupa) szukająca ma prawo odliczać w wyznaczonym miejscu, które jest tzw. „klepanką”. „Klepanka” jest miejscem, przy którym gracze chowający się mogą się „zaklepać”, tj. dotknąć jej, mówiąc głośno: „raz, dwa, trzy, za siebie”. Oznacza to, że gracz nie już będzie szukać w następnej rundzie i wygrał z szukającym. Gracz szukający – jeżeli znalazł jakąś osobę w grze – musi również ją „zaklepać”, ale mówiąc imię znalezionej osoby (np.: „raz, dwa, trzy, Artur”). Takie reguły zmieniają strategię gry i nakazują szukającemu dostatecznie uważne przyjrzenie się danej osobie, by móc ją rozpoznać. Jeżeli gracz nie „zaklepie”, albo nie przyjdzie do 20 minut, gra jest anulowana. Gracz, który nie zdążył, szuka w następnej rundzie.
Miejsca do zabawy.
Dom mieszkalny.
Dom mieszkalny jest najczęstszym polem gry odmian chowanego przeznaczonych dla małych dzieci. Miejscem do ukrycia mogą być meble, zasłony, schowki na szczotki itd.
Podwórko.
Zazwyczaj na dworze gra odbywa się na zdecydowanie większym terenie niż w środku domu. W dodatku w grze może panować większa strategia, jeżeli gracze grają na klepanki i biegną dookoła domu. Wariant jest ten szczególnie przeznaczony dla młodzieży. Na wsi miejscem do ukrycia może być np. stodoła.
Las.
Ze względu na spory obszar oraz wiele możliwości „schowania się” las jest bardzo dobrym miejscem do zabawy w chowanego. Niektóre warianty tej gry w lesie polegają na tym, że gra się po zmroku, a szukający wyposażony jest w latarkę (ta wersja, ze względu na spore ryzyko zagubienia, przeznaczona jest głównie dla dorosłych).

</doc>
<doc id="642864" url="https://pl.wikipedia.org/wiki?curid=642864" title="Kultura Jutra">
Kultura Jutra

„Kultura Jutra. Miesięcznik poświęcony zagadnieniom nauki, sztuki i wychowania” – czasopismo poruszające tematy społeczne i kulturalne, wydawane podczas okupacji hitlerowskiej w Warszawie od stycznia 1943 do czerwca 1944 roku. Redaktorem był Jerzy Braun. Z tym pismem związane było środowisko konspiracyjnej chrześcijańsko-demokratycznej organizacji Unia. W sumie wydano 16 numerów tego miesięcznika.
Zamieszczano utwory poetyckie, eseje, artykuły, recenzje m.in.: Tadeusza Gajcego, Konstantego Gałczyńskiego, Tadeusza Hollendera, Jerzego Zagórskiego, Władysława Szlengla, Anny Świrszczyńskiej, Stefana Jaracza, Jerzego Turowicza, Jana Zachwatowicza.

</doc>
<doc id="642875" url="https://pl.wikipedia.org/wiki?curid=642875" title="Clos Lucé">
Clos Lucé

Clos Lucé (Cloux) – pałac w Amboise w dolinie Loary; połączony podziemnym przejściem z położonym w odległości ½ km Zamkiem w Amboise.
Zbudowany w połowie XV wieku przez Étienne le Loup; od 1490 należał do króla Karola VIII, który przeznaczył go na rezydencję dla swej żony, Anny Bretońskiej. Kolejnymi mieszkańcami byli Franciszek I i jego siostra, Małgorzata z Nawarry, która w trakcie pobytu w Cloux rozpoczęła pisanie "Heptameronu".
W 1516 na zaproszenie królewskiego rodzeństwa do Amboise przybył Leonardo da Vinci (przywożąc ze sobą trzy dzieła: Giocondę, Świętą Annę Samotrzecią i Jana Chrzciciela). W Clos Lucé spędził ostatnie 3 lata życia, pracując dla króla Francji. Tam też zmarł 2 maja 1519.
Obecnie w pałacu mieści się muzeum. Można w nim obejrzeć modele 40 machin zaprojektowanych przez Leonarda.

</doc>
<doc id="642879" url="https://pl.wikipedia.org/wiki?curid=642879" title="Czarnorzecko-Strzyżowski Park Krajobrazowy">
Czarnorzecko-Strzyżowski Park Krajobrazowy

Czarnorzecko-Strzyżowski Park Krajobrazowy – park krajobrazowy położony w województwie podkarpackim na Pogórzu Strzyżowskim i Dynowskim. Utworzony w 1993 r. Wchodzi w skład Zespołu Karpackich Parków Krajobrazowych. Zajmuje powierzchnię 256,54 km². Jego otulina zajmuje 340,74 km², a w jej skład wchodzi Czarnorzecki Obszar Chronionego Krajobrazu.
Znajdują się tu pasma górskie z najwyższym szczytem Suchą Górą (591 m n.p.m.). W parku występują wychodnie piaskowców, które proces erozji uformował w ostańce. Kilkanaście spośród nich ma status pomnika przyrody.
Na terenie parku znajdują się liczne potoki. Przepływają tędy z licznymi odcinkami przełomowymi rzeki Stobnica i Wisłok. Niemal połowę powierzchni parku zajmują użytki rolne. Drugą połowę lasy o charakterze naturalnym, z przewagą jodły, buka i sosny. Rzadziej występują dąb szypułkowy, modrzew europejski oraz grab.
Rośnie tu 40 gatunków chronionych roślin górskich, między innymi: śnieżyca wiosenna, śnieżyczka przebiśnieg, skrzyp olbrzymi oraz pokrzyk wilcza jagoda. Na terenie parku występuje także wiele chronionych gatunków zwierząt: puchacze, orliki krzykliwe, rysie, wydry i wilki.
Na terenie parku znajdują się trzy rezerwaty przyrody: Prządki im. prof. Henryka Świdzińskiego, Góra Chełm i Herby. W otulinie parku również zlokalizowane są trzy rezerwaty: Cisy w Malinówce, Kretówki i Kamera.

</doc>
<doc id="642880" url="https://pl.wikipedia.org/wiki?curid=642880" title="Franciszek Salezy Dmochowski">
Franciszek Salezy Dmochowski

Franciszek Salezy Dmochowski ps. i krypt.: "Autor „Pogadanek niedzielnych”; Autor „Podarunku dla dobrych dzieci”; Dawny uczeń; Dawny uczeń szkół wojewódzkich i Uniwersytetu Warszawskiego; F. S. D.; Fr. S. D.; Obywatel ziemski; Tłumacz „Samotnika”; Wydawca romansów Walter Scotta" (ur. 14 marca 1801 w Warszawie, zm. 3 sierpnia 1871 tamże) – polski pisarz, poeta, tłumacz, krytyk literacki i satyryk, wydawca, dziennikarz i publicysta. Inicjator kolportażu taniej książki w Polsce.
Życiorys.
Syn działacza politycznego Franciszka Ksawerego Dmochowskiego i Izabeli z Mikorskich. Pierwsze nauki pobierał w domu w Warszawie i w Świeszu (Kujawy), początkowo pod kierunkiem ojca. Po jego śmierci (1808), kontynuował je pod kierunkiem guwernera Antoniego Jakubowicza. Uczył się w warszawskich szkołach pijarskich (1809-1817), następnie studiował prawo i sztuki piękne na Królewskim Uniwersytecie Warszawskim. W tym okresie interesował się literaturą, głównie wykładami Kazimierza Brodzińskiego. Z powodu trudnej sytuacji materialnej, zaczął nauczać w niższych klasach Liceum Warszawskiego.
W latach 1820–1821 należał do redaktorów „Tygodnika Polskiego i Zagranicznego”, działając nadal jako profesor polskiego w Liceum Warszawskim, następnie w piśmie „Wanda” (od kwietnia 1820 do 21 września 1821). Następnie zajął się gospodarstwem w odziedziczonym majątku Świesz, a po jego sprzedaniu, w latach 1822–1824 dzierżawił wieś w okolicy Brzezin (pow. rawski). Po powrocie do Warszawy prowadził intensywną działalność wydawniczą (posiadał własną drukarnię nakładową oraz 2 księgarnie: warszawską przy ul. Miodowej i radomską). Począwszy od roku 1825, w serii "Biblioteka Narodowa", wydawał pisma zbiorowe Franciszka Dionizego Kniaźnina i Franciszka Zabłockiego. Ponadto w latach 1825–1860 wydawał bądź redagował następujące pisma: „Biblioteka Polska” (1825-1826), „Gazeta Korespondenta Krajowego i Zagranicznego” z dodatkiem „Rozmaitości Warszawskie” (1826-1829), „Przewodnik Polski” (1829), „Niepodległość” (1831), „Muzeum Domowe” (1835-1839), „Kronikę Wiadomości Krajowych i Zagranicznych” (1856-1860).
Uczestniczył w dyskusjach klasyków i romantyków, opowiadając się po stronie klasyków ("Uwagi nad teraźniejszym stanem, duchem, i dążnością poezji polskiej" z 1825, omówienie sonetów oraz "Ballad i romansów" Mickiewicza z 1826). Romantyczną manierę pisarską wykpiwał w bajce "Cielęta" (1827).
Tłumaczył głównie powieści angielskie i francuskie (także na potrzeby swojego wydawnictwa). Wśród tłumaczonych przez Dmochowskiego autorów znaleźli się m.in.: Walter Scott, Balzac, Chateaubriand, Dickens, Molier, Racine, Wergiliusz.
Członek Towarzystwa Rolniczego w Królestwie Polskim w 1858 roku.
Został pochowany na cmentarzu Powązkowskim w Warszawie (kwatera 17-2-25).
Twórczość.
Ważniejsze publikacje.
Artykuły i drobne utwory Dmochowski ogłaszał w czasopismach i zbiorach: "Biblioteka Polska" (wydawca i redaktor w latach 1825–1826; tu m.in. recenzje książek: I. Humnicki "Edyp" 1825, t. 2; L. Kropiński "Nowe dzieła" 1825, t. 2; F. Bernatowicz "Pojata" 1826, t. 1), "Biblioteka Warszawska" (1842-1871), "Czytania Przyjemne" (wydawca i redaktor w latach 1838–1839), "Gazeta Codzienna" (tu m.in.: „Obraz piśmiennictwa naszego w pierwszych dwudziestu pięciu latach dziewiętnastego wieku” 1856, nr 146-147, 149), "Gazeta Korespondenta Warszawskiego i Zagranicznego" (redaktor 1826-1829), "Kłosy" (1871), "Kronika Wiadomości Krajowych i Zagranicznych" (wydawca i redaktor w latach 1856–1860), "Kronika Krajowa i Zagraniczna" (wydawca i redaktor w roku 1860), "Książka zbiorowa ofiarowana K. W. Wójcickiemu", Warszawa 1862, "Muzeum Domowe" (wydawca i redaktor w latach 1835–1839), "Niepodległość" (wydawca i redaktor w roku 1831), "Pamiętnik Naukowy" (1866), "Pszczoła" (1861-1862), "Przegląd Europejski Naukowy, Literacki i Artystyczny" (współpraca w roku 1862, wydawca i redaktor w roku 1863), "Przewodnik Polski" (wydawca i redaktor w roku 1829), "Rozmaitości Warszawskie" (redaktor w latach 1826–1829), "Świat literatury...", Warszawa 1861 (zobacz: Prace edytorskie poz. 20; tu m.in.: "Uwagi nad historią literatury" J. Bartoszewicza), "Tygodnik Polski" (współredaktor 1820; tu m.in.: „O szczęściu człowieka” 1819, t. 1; „Do J. U. Niemcewicza od uczniów Uniwersytetu Warszawskiego” 1820, t. 2), "Wanda" (współredaktor 1820-1821; tu m.in.: „Mysz wojażująca” 1820, t. 1; „Nagrobek” 1821, t. 3; „Na zgon Stanisława Potockiego” 1821, t. 3). Wiersz zatytułowany "Wiersz na redaktorów" 1822, ogłosił z rękopisu Z. Sudolski w "Pamiętniku Literackim": rocznik 47 (1956), zeszyt 3.
Wydane pod nazwiskiem Dmochowskiego i D. Lisieckiego: "Pisma rozmaite...", t. 1-3, Warszawa 1821, w rzeczywistości są wydaniem tytułowym czasopisma "Wanda" 1821, t. 1, 3-4 i zawierają także pisma innych autorów.
Przekłady.
Ponadto drobne przekłady ogłaszano w czasopismach i wydawnictwach zbiorowych (zobacz: Twórczość)

</doc>
<doc id="642881" url="https://pl.wikipedia.org/wiki?curid=642881" title="Grenzach-Wyhlen">
Grenzach-Wyhlen

Grenzach-Wyhlen – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży nad Renem, przy granicy ze Szwajcarią, ok. 8 km na południe od Lörrach, ok. 4 km od Riehen i ok. 10 km na zachód od Bazylei.
Polityka.
Ostatnie wybory samorządowe odbyły się 13 czerwca 2004, w radzie gminy zasiada 22 radnych.
¹ z ostatnimi wyborami

</doc>
<doc id="642882" url="https://pl.wikipedia.org/wiki?curid=642882" title="Grenzach">
Grenzach



</doc>
<doc id="642883" url="https://pl.wikipedia.org/wiki?curid=642883" title="Wyhlen">
Wyhlen



</doc>
<doc id="642885" url="https://pl.wikipedia.org/wiki?curid=642885" title="Clos Luce">
Clos Luce



</doc>
<doc id="642906" url="https://pl.wikipedia.org/wiki?curid=642906" title="Teksty Sarkofagów">
Teksty Sarkofagów

Teksty Sarkofagów (Księga Sarkofagów) – zbiór staroegipskich, religijnych tekstów magicznych, związanych z kultem zmarłych. Ich trzonem były zasadniczo przeredagowane, wzbogacone i opracowane literacko "Teksty Piramid". Teksty Sarkofagów stanowiły ich dalszą ewolucję, dostępną już dla zwykłych śmiertelników, a nie tylko dla faraona, jak w przypadku samych "Tekstów Piramid". 
Najstarsze "Teksty Sarkofagów" znane są z czasów VI dynastii (XXII w. p.n.e.) czyli z okresu Starego Państwa. Powszechnie stosowano je w Pierwszym Okresie Przejściowym, kiedy zastąpiły one zupełnie Teksty Piramid, i w Średnim Państwie, w którym to okresie były powoli zastępowane przez spisywane na papirusie Księgi umarłych. "Teksty Sarkofagów" tworzone były w klasycznym języku egipskim. Zapisywano je kursywą hieroglificzną i kopiowano na ścianach wewnętrznych sarkofagów skrzyniowych należących do dostojników, nawet niższego szczebla, jeszcze w czasach Średniego Państwa. Pojawiły się tam także malarskie ilustracje wybranych fragmentów tekstów.
Magiczne teksty miały pomóc zmarłemu w wędrówce przez podziemny świat, aby uniknął on pragnienia i głodu oraz rozlicznych niebezpieczeństw, czyhających nań w zaświatach. Miały też pozwolić mu na przybranie odpowiednich kształtów oraz umożliwić odnalezienie minionego życia i swoich bliskich oraz dostanie się do raju (Pola Jaru). Zawierały zaklęcia "sachu", które miały pozwolić na powstanie "ach" – idealnej, duchowej istoty, ostatecznej formy, w jakiej mieli egzystować zmarli, przebywający wraz z bogami. Zawierały także teksty literackie oraz partie dotyczące mitycznych przypadków precedensowych, na które może powołać się zmarły dla zapewnienia sobie szczęśliwego bytu w zaświatach. Znajdują się tam, ujęte w formę dialogu, legendy o pochodzeniu i triumfie bogów oraz komentarze do mitologicznych wydarzeń. Teksty grupowano według określonej tematyki i zgodnie z nią nadawano im wspólne tytuły.
"Teksty Sarkofagów" stanowią doskonałe źródło dla poznania wierzeń starożytnych Egipcjan i mitologii staroegipskiej.

</doc>
<doc id="642938" url="https://pl.wikipedia.org/wiki?curid=642938" title="Ocypel (jezioro)">
Ocypel (jezioro)

Ocypel – jezioro przepływowe w Polsce, na Kociewiu w kompleksie leśnym Borów Tucholskich, na obrzeżach wsi Ocypel w powiecie starogardzkim województwa pomorskiego (w gminie Lubichowo). 
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Ocypel". W różnych publikacjach i na większości map topograficznych jezioro to występuje pod nazwą "Wielki Ocypel".
Powierzchnia zwierciadła wody według różnych źródeł wynosi od 106,0 ha do 114,0 ha.
Zwierciadło wody położone jest na wysokości 99,3 m n.p.m. lub 99,8 m n.p.m.. Średnia głębokość jeziora wynosi 6,7 m, natomiast głębokość maksymalna 40,0 m.
W oparciu o badania przeprowadzone w 1996 roku jezioro zaliczono do II klasy czystości.
Podczas ostatnich 60. lat nastąpiło znaczne obniżenie poziomu wody w jeziorze (80 cm – 100 cm). Znajdują się tu trzy wyspy: Łysica, Ostrów i Snop. Wyspa Ostrów pełniła przed wojną rolę odosobnionego pastwiska i była połączona z lądem stałym prymitywnym promem tzw. Krowim.
Nad brzegiem jeziora znajdują się największa na Kociewiu plaża z kąpieliskiem, ośrodki wypoczynkowe, pole namiotowe, kwatery prywatne i agroturystyczne. W pobliżu północno-zachodniego krańca jeziora przebiegała (rozebrana) trasa linii kolejowej nr 218 (Myślice-Skórcz-Szlachta).

</doc>
<doc id="642946" url="https://pl.wikipedia.org/wiki?curid=642946" title="Warsow (gra komputerowa)">
Warsow (gra komputerowa)

Warsow – gra komputerowa z gatunku first-person shooter wydana 8 czerwca 2005, umożliwiająca graczom pojedynki przez Internet. Grafika w formie kreskówki została stworzona na bazie silnika Qfusion poprzez dodanie cel-shadingu. "Warsow" został udostępniony na licencji GPL.

</doc>
<doc id="643017" url="https://pl.wikipedia.org/wiki?curid=643017" title="Márcio Santos">
Márcio Santos

Marcio Santos, właśc. Marcio Roberto dos Santos (ur. 15 września 1969 w São Paulo) – brazylijski piłkarz, występował na pozycji środkowego obrońcy, złoty medalista Mistrzostw Świata 1994.
Kariera.
Zaczynał karierę w niewielkich klubach: Novorizontino i SC Internacional zanim w 1992 roku trafił do utytułowanego Botafogo FR. Po upływie pół roku grał już w Europie, a konkretnie w Girondins Bordeaux. W międzyczasie debiutował w reprezentacji Brazylii. Na turnieju Copa América w 1991 roku zdobył swoją pierwszą bramkę w barwach narodowych.
Niespodziewanie został kluczową postacią reprezentacji Brazylii podczas Mistrzostw Świata w 1994 roku. Miał być tylko rezerwowym, lecz awansował do podstawowego składu, gdy w ostatniej chwili kontuzja wykluczyła z wyjazdu na mundial Ricardo Gomesa. Dodatkowo w pierwszym meczu z Rosją urazu doznał Ricardo Rocha i Santos nagle został główną postacią defensywy canarinhos. W całym turnieju grał we wszystkich siedmiu spotkaniach; każde w pełnym wymiarze czasowym. W meczu grupowym z Kamerunem zdobył jedną z trzech bramek dla swojego zespołu. W finale przeciwko Włochom był jedynym Brazylijczykiem, który nie wykorzystał rzutu karnego (jego strzał obronił Gianluca Pagliuca), jednak wobec pomyłek aż trzech rywali, mógł świętować zdobycie tytułu Mistrza Świata.
Po Mistrzostwach Świata przeszedł do włoskiej Fiorentiny, skąd po jednym sezonie trafił do Ajaksu Amsterdam. Jego kariera uległa zahamowaniu (m.in. wskutek poważnej kontuzji kolana) i w 1997 roku powrócił do Brazylii. Próbował swoich sił m.in. w ligach Boliwii oraz Chin, ale był tylko cieniem świetnego piłkarza sprzed lat.
W reprezentacji Brazylii rozegrał 42 mecze, zdobył bramkę.
W 2006 roku znajdował się w szerokiej kadrze klubu Portuguesa Santista Santos.

</doc>
<doc id="643021" url="https://pl.wikipedia.org/wiki?curid=643021" title="Dwa ognie">
Dwa ognie

Dwa ognie – wieloosobowa zabawa sportowa, przeznaczona głównie dla dzieci. Często jest mylnie określana jako „zbijak” (w zbijaku nie ma „matek”).
Do gry potrzebne jest boisko lub sporych rozmiarów (ok. 100 metrów kwadratowych) prostokąt podzielony na dwie równe części oraz piłka (może być do gry w siatkówkę). 
Zasady.
W grze rywalizują dwa zespoły (o takiej samej liczbie zawodników, w zależności od wielkości placu gry, może ich być od 3 do nawet 20 w każdej z drużyn). „Matek” nie wolno zbijać.
Przebieg gry.
Gra polega na wzajemnym „zbijaniu się”, tzn. na uderzaniu piłką w osoby będące w drużynie przeciwnej. Gracze nie mogą wykraczać poza swoją część boiska. Zbicie (czyli punkt) następuje, gdy rzucona piłka dotknie gracza drużyny przeciwnej i spadnie na ziemię. Zbicie nie liczy się, gdy piłka odbije się od ziemi. Łapanie piłki liczy się jako zbicie (chyba, że gracz złapie piłkę od swojej „matki”). W zależności od ustalanych zasad, gra się „na zbicia” lub „na punkty”. Pierwsza ewentualność oznacza, iż trafiony zawodnik schodzi z boiska (wówczas przegrywa ten zespół, który straci wszystkich graczy). Gra na punkty polega na tym, iż każde zbicie liczone jest jako jeden punkt; drużyna, która zdobędzie więcej punktów, wygrywa. Istnieją także inne wersje.

</doc>
<doc id="643077" url="https://pl.wikipedia.org/wiki?curid=643077" title="Marcio Santos">
Marcio Santos



</doc>
<doc id="643098" url="https://pl.wikipedia.org/wiki?curid=643098" title="Gra w chowanego">
Gra w chowanego



</doc>
<doc id="643101" url="https://pl.wikipedia.org/wiki?curid=643101" title="Ochtyńska Jaskinia Aragonitowa">
Ochtyńska Jaskinia Aragonitowa

Ochtyńska Jaskinia Aragonitowa () – jaskinia z formacjami aragonitowymi na południowych stokach Rudaw Słowackich, na Słowacji. Znajduje się na Liście Światowego Dziedzictwa UNESCO.
Położenie.
Jaskinia leży 26 km na zachód od Rożniawy, w północnym stoku góry Hrádok (809 m) zaliczanej przez geografów słowackich do Pogórza Rewuckiego ("Revúcka vrchovina"). Wejście do jaskini znajduje się na wysokości 667 m. Można do niego dojechać samochodem (od leśniczówki Hrádok droga gruntowa i wyboista) lub dojść pieszo z miejscowości Ochtiná 
Geologia, morfologia.
Masyw Hrádku zbudowany jest z serii zlepieńców, piaskowców i fyllitów, zaliczanej przez większość geologów do starszego paleozoiku (kambru-syluru). Sam szczyt Hrádok i jego południowe stoki budują podobne utwory, należące jednak do karbonu. Wśród serii starszego paleozoiku występują soczewki krystalicznych wapieni, zmienionych miejscami w ankeryt lub syderyt na skutek procesów metasomatozy. Tego rodzaju ubogie rudy żelaza poszukiwane były w tamtym terenie systemem sztolni.
Jaskinia powstała w soczewce krystalicznych wapieni, wytworzonej w otaczających ją zlepieńcach wieku karbońskiego. Długość jej korytarzy wynosi ok. 300 m. Brak tu wielkich stalaktytów, stalagmitów, draperii czy polew, pokrywających nieraz znaczne połacie ścian jaskiń. Wystrój wnętrza jaskini stanowią głównie liczne drobne formy śnieżnobiałego aragonitu (źdźbła, igły, krzaczki grociki), kontrastujące z szaroniebieską barwą skały wapiennej. Nacieki te wzrastają w rozmaitych kierunkach, niezależnie od siły grawitacji - takiego rodzaju ekscentryczne formy nacieków noszą nazwę heliktytów, a ich rozgałęzione formy - antodytów. Na ścianach jaskini widoczne są liczne kotły eworsyjne, świadczące o rozmywaniu skały wapiennej przez wodę, pozostającą pod ciśnieniem hydrostatycznym. Tego rodzaju wystrój jaskini jest rzadkością w skali światowej. Główną atrakcją jest Grota Drogi Mlecznej, której sklepienie przecina wstęga licznych, gęsto ułożonych różyczek, źdźbeł i gałązek aragonitu.
Warunki klimatyczne wewnątrz jaskini są stabilne, chociaż wyróżniają się w niej wyraźnie dwie strefy: wejściowa, chłodniejsza i bardziej wilgotna (narażona na przesiąkanie wód atmosferycznych) ze średnią temperaturą 8,1 °C i wilgotnością 99,3% oraz cieplejsza i suchsza w głębi korytarzy, ze średnią temperaturą 9,5 °C i wilgotnością 95,4%.
Historia odkrycia i udostępnienia.
Jaskinia została odkryta przypadkiem 7 grudnia 1954 r. podczas drążenia geologicznej sztolni badawczej. W kilka dni później to jedyne wejście do jaskini zostało zaopatrzone w drzwi i zamknięte, dzięki czemu jej szata naciekowa praktycznie nie została naruszona. Pierwotnie proponowano dla niej nazwę "Hrádocká jaskyňa". Została udostępniona do zwiedzania w 1972 r. Sztucznie wykute wejście do jaskini ma długość 144 m; pokonuje ono za pomocą 104 schodów różnicę wysokości 19 m. Wytyczona trasa turystyczna ma 235 metrów długości, a czas zwiedzania wynosi około 40 minut.
Jaskinia jest czynna od kwietnia do października. Należy do średnio licznie odwiedzanych słowackich jaskiń spośród tych, zarządzanych przez „Zarząd Jaskiń Słowackich” ("Správa slovenských jaskýň"): w latach 1996–2005 odwiedzało ją rocznie średnio ok. 31,4 tys. osób, natomiast w latach 2011–2019 rocznie średnio 27,6 tys.

</doc>
<doc id="643106" url="https://pl.wikipedia.org/wiki?curid=643106" title="Ochtinská aragonitová jaskyňa">
Ochtinská aragonitová jaskyňa



</doc>
<doc id="643111" url="https://pl.wikipedia.org/wiki?curid=643111" title="Ochtińska jaskinia">
Ochtińska jaskinia



</doc>
<doc id="643120" url="https://pl.wikipedia.org/wiki?curid=643120" title="Klamki hamulcowe roweru">
Klamki hamulcowe roweru



</doc>
<doc id="643137" url="https://pl.wikipedia.org/wiki?curid=643137" title="Spadek adoniczny">
Spadek adoniczny

Spadek adoniczny – klauzula wersowa typowa dla heksametru zbudowana z katalektycznej dypodii daktylicznej:
Taką samą postać ma adonius, czyli krótki wers złożony z daktyla i trocheja. Po raz pierwszy został użyty w poezji lesbijskiej. Występował w zakończeniu strofy safickiej będąc jego klauzulą. Adonius używany był m.in. przez Horacego, Katullusa, i Senekę.

</doc>
<doc id="643139" url="https://pl.wikipedia.org/wiki?curid=643139" title="Wrocławskie Przedmieście">
Wrocławskie Przedmieście

Wrocławskie Przedmieście – historyczna dzielnica Kalisza, obecnie lewobrzeżna część Śródmieścia położona na południowy zachód od kaliskiej starówki, ograniczona Prosną oraz ulicami: Czaszkowską, Nowym Światem, Harcerską, Mikołaja Kopernika; graniczy z Czaszkami, Kalińcem, Widokiem, Ogrodami, Piskorzewiem; stanowi cenny zespół obiektów zabytkowych (barokowych, klasycystycznych, secesyjnych, modernistycznych); w granicach administracyjnych od ; pełni funkcje mieszkaniowo-usługowe.
W latach 1827–1828 na Wrocławskim Przedmieściu, na granicy miasta, wzniesiono rogatkę wrocławską.

</doc>
<doc id="643146" url="https://pl.wikipedia.org/wiki?curid=643146" title="Adonius">
Adonius



</doc>
<doc id="643156" url="https://pl.wikipedia.org/wiki?curid=643156" title="Granula">
Granula



</doc>
<doc id="643161" url="https://pl.wikipedia.org/wiki?curid=643161" title="Granule słoneczne">
Granule słoneczne



</doc>
<doc id="643166" url="https://pl.wikipedia.org/wiki?curid=643166" title="Shimano XTR">
Shimano XTR

Shimano XTR – grupa osprzętu przeznaczona dla rowerów górskich. Shimano zaprezentowało ją w 1992 roku jako najwyższą w hierarchii grup górskich, przeznaczoną głównie dla zawodników. Od początku aż do dziś, części XTR noszą oznaczenia xx-M9xx.
I generacja (1992 - 1995) 90x/91x.
1992.
Pierwsza 8-biegowa grupa osprzętu górskiego. Kolorystyka: czarno-srebrna. W jej skład weszły:
1993.
Dodano następujące części:
1995.
Nowe części w miejsce starszych z serii M900:
II generacja (1996 - 1998) 95x.
Charakterystyczny szary matowy kolor. Z powodu szarego malowania grupa XTR otrzymała potoczną nazwę "szara eminencja". W skład grupy wchodziły:
III generacja (1999 - 2002) 95x.
1999.
Grupa XTR przeszła na 9 biegów, lecz zachowała swoją kolorystykę. W ocenie użytkowników, najsolidniejsza generacja XTR. Na portalach aukcyjnych części serii 95x osiągają nadal wysokie ceny.
2000.
Nowe części:
2001.
Do grupy XTR dołączają koła WH-M959, pod hamulce tarczowe, szprychy przeplatane osadzone w ściankach bocznych obręczy.
2002.
Pojawiają się nowe pedały zatrzaskowe PD-M959.
IV generacja (2003 - 2006) 96x.
Grupa XTR zmienia stylistykę. Nowe części mają bardziej zaokrąglone kształty i są pokryte błyszczącą anodą. Uznawana za najpiękniejszą ale i najmniej funkcjonalną grupę gdyż Shimano zbytnio uwierzyło w możliwości marketingowe nowych klamkomanetek Dual Control, które nie zostały przyjęte ze spodziewanym entuzjazmem. Na chwilę obecną wszystko wskazuje na to iż japoński potentat w najbliższym okresie wycofa ten system z produkcji, gdyż dostępny on jest jedynie w trzech najdroższych grupach(XTR, Deore XT i LX) W skład nowej grupy XTR weszły:
V generacja (2007-2010) 97x.
Zupełnie nowy XTR - znakiem charakterystycznym został "X". Zastosowano w nim wiele innowacyjnych rozwiązań jak manetki 2-Way Release czy przerzutkę tylną Shadow. 
VI generacja (2010-2014) 98x.
VI generacja XTR nosiła oznaczenie 98x. Była to pierwsza grupa Shimano oparta o kasetę 10-rzędową. Była oferowana w wersjach 3x10 i 2x10.
VII generacja (od 2015) 90xx.
W 2014 Shimano zaprezentowało nową grupę XTR, która wprowadziła napęd 1x11.
VIII generacja (od 2018) 91xx.
W 2018 premierę miała nowa grupa XTR, która, wzorem SRAM Eagle, wprowadziła napęd 1x12. Największa z dostępnych kaset ma rozmiar 10-51T.

</doc>
<doc id="643167" url="https://pl.wikipedia.org/wiki?curid=643167" title="Ignostycyzm">
Ignostycyzm

Ignostycyzm – pogląd głoszący, że pytanie o istnienie Boga jest pozbawione sensu, ponieważ nie ma ono weryfikowalnych (czy testowalnych) skutków i dlatego powinno być zignorowane. Pojęcie to ukute zostało przez rabina Sherwina Wine’a w roku 1964, założyciela judaizmu humanistycznego. Ignostycyzm jest często postrzegany jako synonim nonkognitywizmu teologicznego.
Pod hasłem „Bóg” w „Przewodniku po Humanistycznym Judaizmie”, wydanym przez Society for Humanistic Judaism, można znaleźć definicję głoszącą, iż ignostycyzm to „pogląd głoszący bezsensowność pytania o istnienie Boga z powodu braku weryfikowalnych skutków takiego stwierdzenia”. Takie użycie terminu weryfikowalny jest zbieżne z jego znaczeniem w pozytywizmie logicznym i sygnalizuje, że pojęcie „Bóg” jest bezsensowne poznawczo z powodu nieścisłości w samym teizmie. Nie musi to jednakże oznaczać, że sama idea Boga jest emocjonalnie czy estetycznie bezsensowna. Wystarczy powiedzieć, że koncepcja Boga jako bytu jest pozbawiona sensu.
Z wielu powodów pogląd ten może być zaliczany do jednej z form agnostycyzmu (czasem określa się go mianem „apatycznego agnostycyzmu”) i podpada do kategorii przekonań nieteistycznych. Ale jest to szczególny przypadek agnostycyzmu. Z tego punktu widzenia agnostyckie „Nie wiem” przestaje oznaczać „Nie wiem, czy Bóg istnieje, czy nie” i przeradza się w „Nie wiem, co mam rozumieć pod pojęciem Bóg”. Taka forma intelektualnego odniesienia do zagadnienia Boga leży u podstaw terminu ignostycyzm: jest on bowiem formą ignorowania pytań o istotę Boga. Dopóki sensowność pojęcia Bóg nie zostanie wykazana, ignostyk może zasadnie ignorować wszelkie przypuszczalne argumenty za i przeciw w tej kwestii.
Gdy ignostyk słyszy słowo „Bóg”, musi rozstrzygnąć, czy chodzi tu o Boga w dziecięcym tego słowa znaczeniu, czy nastąpiło tu teologiczne użycie tego pojęcia.
Dziecięce znaczenie ma zasadniczo spójny charakter i bazuje na wyobrażeniu Boga na sposób antropomorficzny: oto wielka wszechmocna osoba rezydująca w niebie włada pogodą i innymi podobnymi zjawiskami. Ta antropomorficzna koncepcja boskości została odrzucona tak przez Spinozę jak i Feuerbacha w jego "Istocie chrześcijaństwa" (1841).
Koncepcja teologiczna jest bardziej abstrakcyjna i kompleksowa, często zawiera w sobie takie kategorie jak pierwsza przyczyna, zasada i nieporuszony poruszyciel; przypisuje Bogu takie atrybuty, jak wszechmoc, wszechwiedzę i wszechmiłosierdzie. Dla ignostyka owe pojęcia, brane razem czy osobno, nie mogą zostać nazwane fałszywymi: są one raczej niejasne, wewnętrznie sprzeczne, puste treściowo a nawet poetyckie. Skutkiem tego nie da się sensownie debatować nad kwestią istnienia czy nieistnienia Boga.
Konsekwentny ignostyk zatem, oczekując na spójną koncepcję Boga (czy innej metafizycznej koncepcji), wstrzymuje się od debaty nie przedstawiając żadnej argumentacji za ani przeciw.
Jednym z wariantów ignostycyzmu jest ateizm semiotyczny.
Historyczni poprzednicy.
Osiemnastowieczny francuski filozof Denis Diderot, gdy został oskarżony o ateizm, odparł, że nie interesuje go, czy Bóg istnieje, czy nie. Odpowiadając Wolterowi, napisał, iż „jest bardzo ważne, by nie pomylić cykuty z pietruszką, ale kwestia wierzyć czy nie, naprawdę nie ma większego znaczenia”.
Później Karol Marks odrzucił Boga jako mało istotnego. Dla niego rozważania o tym, co się dzieje poza obiektywnym procesem dziejowym, a więc ewentualne istnienie bądź nieistnienie Boga, było zwykłym marnotrawstwem czasu.
Każdy z tych myślicieli walnie przyczynił się do historycznego rozwoju sceptycyzmu w kwestii istnienia Boga (patrz: Karen Armstrong, "A History of God"); jednakże nie ma dowodu, że w jakiś szczególny sposób naprowadzili rabina Wine’a na jego rozumienie pojęcia ignostycyzm.
Na podstawie zarysowanej wyżej tradycji George Jacob Holyoake, angielski wyznawca „owenizmu” (termin od nazwiska Roberta Owena), który ukuł pojęcie sekularyzmu, utrzymywał, że ludzie zeświecczeni nie powinni podejmować zagadnień religijnych, jak również dystansować się od wojujących wolnomyślicieli.

</doc>
<doc id="643172" url="https://pl.wikipedia.org/wiki?curid=643172" title="Caproni Ca 133">
Caproni Ca 133



</doc>
<doc id="643173" url="https://pl.wikipedia.org/wiki?curid=643173" title="Ronaldão">
Ronaldão

Ronaldão, właśc. Ronaldo Rodrigues de Jesus (ur. 19 czerwca 1965 roku w São Paulo) – brazylijski piłkarz występujący na pozycji środkowego obrońcy; Mistrz Świata z 1994 roku.
Piłkarz związany przede wszystkim z São Paulo FC, gdzie występował przez osiem lat i zdobył z tym klubem dwa tytuły mistrza Brazylii. Po krótkim epizodzie w lidze japońskiej w Shimizu S-Pulse, wrócił do rodzinnego kraju, gdzie zakończył karierę w 2002 roku. Oprócz São Paulo występował też w Rio Preto Esporte Clube, CR Flamengo, Santos FC, Coritiba FBC oraz Associação Atlética Ponte Preta.
W 1994 roku został Mistrzem Świata; w turnieju finałowym nie zagrał jednak nawet minuty. W reprezentacji Brazylii rozegrał 14 spotkań (w latach 1991-1995); zdobył 1 bramkę.
29 czerwca 1995 roku w Recife wystąpił w meczu z Polską, wygranym przez Canarinhos 2-1.

</doc>
<doc id="643174" url="https://pl.wikipedia.org/wiki?curid=643174" title="Mira Michałowska">
Mira Michałowska

Mira Michałowska z domu Zandel (ur. 23 listopada 1914 w Łodzi, zm. 19 sierpnia 2007) – polska pisarka, dziennikarka, satyryczka i tłumaczka literatury amerykańskiej, m.in. powieści Ernesta Hemingwaya, Sylvii Plath i E.L. Doctorowa.
Życiorys.
Urodziła się w rodzinie urzędniczej (ojciec Jan, matka Dorota z d. Gordon). W latach 1919-25 mieszkała w Gdańsku. Uczęszczała do Gimnazjum im. E. Orzeszkowej w Łodzi. Po maturze (1934) rozpoczęła studia w Wyższej Szkole Dziennikarskiej w Warszawie. W 1935 została aresztowana za współpracę z tygodnikiem „Kronika”, związanym z Komunistyczną Partią Polski, po pół roku sprawę umorzono. 
W 1937 wyszła za fizyka Ignacego Złotowskiego i wraz z nim wyjechała do Paryża. Tam uczęszczała na wykłady z historii cywilizacji i socjologii w Collège de France. Po wybuchu II wojny światowej początkowo była sekretarzem redakcji paryskiego tygodnika „Czarno na białym”, po upadku Francji w czerwcu 1940 ewakuowała się do Casablanki, a w 1941 do Stanów Zjednoczonych. Do 1944 pracowała w radiu w Nowym Jorku przy audycjach w języku polskim, a później w polskiej sekcji Biura Informacji Wojennej, gdzie przygotowywała ulotki przeznaczone do zrzutów nad okupowaną Polską. Po wojnie zatrudniona w dziale międzynarodowym tygodnika „Time”. Publikowała także opowiadania jako Mira Zlotowska na łamach „Harper’s Magazine”. Wtedy też zaczęła tłumaczyć literaturę amerykańską (jako pierwszą "Citizen Tom Paine" Howarda Fasta, wyd. polskie pod tytułem "Obywatel Tom Paine" w 1948). Na emigracji obracała się w środowisku artystów, poznała m.in. Juliana Tuwima (przepisywała na maszynie rękopis "Kwiatów polskich"), Oskara Langego, Stefana Arskiego, a także czeskiego twórcę i polityka Adolfa Hoffmeistera. 
W 1947 wyszła za dyplomatę i tłumacza Jerzego Michałowskiego, ówczesnego ambasadora RP w Londynie i przeniosła się do Anglii. Do kraju powróciła w 1953 i zamieszkała w Warszawie. W tym czasie wprowadziła do Telewizji Polskiej program "Tele-Echo". Ponownie wyjechała w latach 1956-1960, gdy mąż został mianowany szefem Misji Polskiej przy Organizacji Narodów Zjednoczonych w Nowym Jorku. 
W latach 50. i 60. XX w. publikowała pod pseudonimem Maria Zientarowa na łamach "Przekroju" opowiastki z życia dwóch rodzin. Kolejne rozdziały „prozy w odcinkach” złożyły się na książkę (wydaną po raz pierwszy w 1964 nakładem „Czytelnika”); później na podstawie opowiadań Jerzy Gruza napisał scenariusz telewizyjny serialu "Wojna domowa". Olbrzymie powodzenie pierwszej, siedmioodcinkowej, serii filmów skłoniło realizatorów do kontynuowania serialu i nakręcenia następnych ośmiu odcinków. Pisała powieści, książki dla dzieci, felietony, opowiadania, oraz sztuki (m.in. "Madame Curie"). Przetłumaczyła wiele książek oraz sztuk teatralnych z języka angielskiego na polski. Pisała też po angielsku: pod pseudonimem Mira Michal wydała „Nobody Told Me How” (1962) oraz serię krótkich opowiadań w pismach „The New Yorker”, „The Atlantic Monthly” oraz „Harper's Magazine”. 
W 1976 została odznaczona Krzyżem Kawalerskim Orderu Odrodzenia Polski. 
Została pochowana 27 sierpnia 2007 na Wojskowych Powązkach w Warszawie (kwatera A29-3-30).

</doc>
<doc id="643175" url="https://pl.wikipedia.org/wiki?curid=643175" title="Eustachy I z Boulogne">
Eustachy I z Boulogne

Eustachy I (zm. 1049) – hrabia Boulogne od 1046.
Był żonaty z Matyldą, córką Lamberta I, hrabiego Louvain. Z tego małżeństwa pochodzili:
Poprzez swojego syna Eustachego II był dziadkiem Gotfryda z Bouillon i Baldwina I, pierwszego króla jerozolimskiego.

</doc>
<doc id="643177" url="https://pl.wikipedia.org/wiki?curid=643177" title="Dun Laoghaire">
Dun Laoghaire



</doc>
<doc id="643183" url="https://pl.wikipedia.org/wiki?curid=643183" title="Piasek (Mysłowice)">
Piasek (Mysłowice)

Piasek (dawniej: "Zandka," niem. "Piossek)" – dzielnica Mysłowic, położona w północnej części miasta.
Osiedle powstało w XIX wieku jako kolonia górnicza wokół nieistniejącej już KWK Mysłowice. W granicach dzielnicy znajduje się również Szabelnia.
Przeważa budownictwo wielorodzinne, na obrzeżach znajdują się duże tereny przemysłowe i staw Hubertus. W dzielnicy mieści się szkoła i gimnazjum sportowe, biblioteka, Szpital Miejski nr 2, przychodnie, kościół katolicki, sklepy, przystanki autobusowe, oraz tramwajowe, przedszkole oraz tereny przemysłowe nieistniejącej już KWK Mysłowice i giełda samochodowa.

</doc>
<doc id="643184" url="https://pl.wikipedia.org/wiki?curid=643184" title="Giovanni Batista Hodierna">
Giovanni Batista Hodierna

Giovanni Batista Hodierna (ur. 13 kwietnia 1597 w Ragusie, zm. 6 kwietnia 1660 w Palma di Montechiaro) – włoski astronom, ksiądz, nauczyciel matematyki i astronomii. Interesował się też innymi dziedzinami nauki: filozofią przyrody, fizyką, botaniką itp.
Sporządził wydany w 1654 roku katalog zawierający ponad 40 obiektów mgławicowych. Około 25 z nich można zaobserwować (są to głównie gromady otwarte), reszta to albo asteryzmy, albo ich opis i położenie podano niedokładnie i nie da się ich zidentyfikować. Dwanaście z nich to obiekty nowo odkryte przez Hodiernę (Messier 33, NGC 752, Messier 34, Messier 36, Messier 37, Messier 38, Messier 47, Gromada Motyl, Mgławica Laguna, NGC 2362, NGC 6231 i NGC 6530). Praca ta przez kilka wieków (aż do 1985 roku) pozostawała zapomniana i nie była znana społeczności astronomów.
Napisał kilka prac opisujących ciała Układu Słonecznego, w tym znaną – "Protei caelestis vertigines sev. Saturni systema" – dotyczącą Saturna, opublikowaną w 1657 roku. Obserwował komety.
Na jego cześć jedną z planetoid nazwano (21047) Hodierna.

</doc>
<doc id="643185" url="https://pl.wikipedia.org/wiki?curid=643185" title="Jezioro Wieckie">
Jezioro Wieckie

Jezioro Wieckie (kasz. "Wiecczé Jezoro") – jezioro rynnowe położone na Równinie Charzykowskiej w powiecie kościerskim województwa pomorskiego ("Lipuski Obszar Chronionego Krajobrazu"). "Wieckie" zajmuje powierzchnię 92 ha. Przed wojną zachodnim brzegiem jeziora przebiegała granica z Niemcami (jezioro znajdowało się w całości na terenie Polski. Według miejscowej legendy, pod głazem (leży on 50 m od brzegu i wystaje ponad poziom wody) w kształcie trumny spoczywa Władysław Jagiełło. W leżącej na wschodnim brzegu jeziora Śluzie znajdowała się do września 1939 roku strażnica Straży Granicznej. Wzdłuż jeziora prowadzi szlak spływów kajakowych. Z jeziorem Wieckim powiązany jest epizod z życia Agnieszki Osieckiej to właśnie tu autorka zainspirowana chwilą i jeziorem napisała tekst do piosenki "Wielka woda".

</doc>
<doc id="643188" url="https://pl.wikipedia.org/wiki?curid=643188" title="Dynastia Xin">
Dynastia Xin



</doc>
<doc id="643205" url="https://pl.wikipedia.org/wiki?curid=643205" title="The Downward Spiral">
The Downward Spiral

The Downward Spiral (znany również jako Halo 8) – drugi album studyjny amerykańskiego zespołu industrialnego Nine Inch Nails, wydany 8 marca 1994 roku. Został w całości nagrany przez amerykańskiego multiinstrumentalistę Trenta Reznora. Wydano dwa oficjalne single: "March of the Pigs" i "Closer" (jego remiks został wykorzystany w filmie "Siedem") oraz promocyjnie "Hurt", który stał się znany szerszej publiczności po nagraniu coveru przez Johnny'ego Casha.
"The Downward Spiral" został nagrany w studiu Le Pig, w Beverly Hills w Kalifornii. Studio to mieści się w domu, którym Charles Manson i jego grupa zamordowali Sharon Tate. Wcześniej Trent Reznor stwierdził, że nie znał historii tego budynku, gdy wybierał miejsce zamieszkania kierował się jedynie tym, iż było to lokum, które "najbardziej polubił". Reznor wyznał, że tworząc album wzorował się m.in. na "Low" Davida Bowiego i "The Wall" Pink Floyd.
"The Downward Spiral" to album koncepcyjny opowiadający spójną, tragiczną historię mężczyzny, który utracił kobietę swojego życia ("Piggy"), stracił wiarę ("Heresy") i przyjaciół ("March of the Pigs"), po czym zamknął się w sobie ("The Becoming") i na końcu popełnił samobójstwo ("The Downward Spiral").
W 2003 album został sklasyfikowany na 200. miejscu listy 500 albumów wszech czasów magazynu Rolling Stone. W 1995 roku wydano "Further Down the Spiral" zawierający remiksy z "The Downward Spiral".
Kontrowersje.
"Just Do It" to tytuł utworu zaplanowanego na album, jednakże został odrzucony przez producenta. Miał on opowiadać o samobójstwie, jak Reznor powiedział: "Jeśli zamierzasz zabić się, po prostu to zrób, nikogo to nie obchodzi". Producent "The Downward Spiral" odpowiedział mu: "Nie, zaszedłeś za daleko. Nie chcę być z tym związany". Drugi utwór "The Beauty of the Drug", który najprawdopodobniej miał opowiadać o uzależnieniu od narkotyków, został wspomniany w jednym z brytyjskich wywiadów i wydany nieoficjalnie na bootlegu "Disturbed".

</doc>
<doc id="643208" url="https://pl.wikipedia.org/wiki?curid=643208" title="Ismail Bouillaud">
Ismail Bouillaud

Ismail Bouillaud ("Ismaël Boulliau", ur. 28 września 1605, zm. 25 listopada 1694) – francuski astronom. 
Zasugerował, że siły grawitacyjne maleją wraz z kwadratem odległości. Izaak Newton później doprecyzował tę hipotezę w swoich prawach.
W 1667 został członkiem Royal Society.

</doc>
<doc id="643210" url="https://pl.wikipedia.org/wiki?curid=643210" title="Wicklow">
Wicklow

Wicklow (irl. "Cill Mhantáin") – miasto we wschodniej Irlandii w prowincji Leinster, stolica hrabstwa Wicklow. Położone na wybrzeżu Morza Irlandzkiego, posiada port handlowy. Miasto w 2011 roku zamieszkiwało 6761 mieszkańców.
Z Wicklow pochodzi Elaine Cassidy, irlandzka aktorka.
Zobacz też.
Góry Wicklow

</doc>
<doc id="643217" url="https://pl.wikipedia.org/wiki?curid=643217" title="Ismaël Boulliau">
Ismaël Boulliau



</doc>
<doc id="643218" url="https://pl.wikipedia.org/wiki?curid=643218" title="Ernst Hartwig">
Ernst Hartwig

Carl Ernst Albrecht Hartwig (ur. 14 stycznia 1851 we Frankfurcie nad Menem, zm. 3 maja 1923 w Bambergu) – niemiecki astronom. Pracował w Obserwatorium w Strasburgu; później został dyrektorem obserwatorium w Bambergu, które otwarto w 1889 roku.
20 sierpnia 1885 odkrył supernową S Andromedae w Galaktyce Andromedy. Odkrył także pięć obiektów (później okazało się, że to galaktyki), które znalazły się w "New General Catalogue". Jest również odkrywcą trzech komet nieokresowych: C/1879 Q2 (Hartwig), C/1880 S1 (Hartwig) i C/1886 T1 (Barnard-Hartwig) (tę ostatnią niezależnie odkrył Edward Emerson Barnard kilkanaście godzin wcześniej).
Na jego cześć nazwano krater na Księżycu i na Marsie.

</doc>
<doc id="643220" url="https://pl.wikipedia.org/wiki?curid=643220" title="Jim Jeffords">
Jim Jeffords

Jim Jeffords, właśc. James Merrill Jeffords (ur. 11 maja 1934 w Rutland, zm. 18 sierpnia 2014 w Waszyngtonie) – amerykański polityk, w latach 1975–1989 członek Izby Reprezentantów, w latach 1989–2007 senator ze stanu Vermont.
Jeffords zaczynał karierę polityczną jako członek Partii Republikańskiej, ale z jej zdecydowanie liberalnego (lewicowego) skrzydła, z powodu czego wielokrotnie zdarzało mu się wyłamywać z partyjnej dyscypliny w większości konserwatywnego stronnictwa.
W czerwcu 2001 Jeffords przeszedł na stałe do historii amerykańskiej polityki, kiedy to na znak protestu przeciwko polityce prezydenta George’a W. Busha, opuścił szeregi partii i został jedynym niezależnym członkiem izby wyższej Kongresu, stowarzyszonym z demokratami. Dało to wówczas demokratom minimalną większość w izbie stosunkiem 51 do 49 głosów. Nigdy jeszcze w historii kraju zmiana arytmetyki sił na skutek przejścia linii międzypartyjnej nie miała do tamtej pory miejsca.
Wczesne lata, rodzina i inne fakty.
James Jeffords przyszedł na świat jako syn nieżyjących już Marion H. i Olina Jeffordsów. Jego ojciec był prezesem Sądu Najwyższego stanu Vermont. Studiował prawo na dwóch prestiżowych uczelniach amerykańskich (Uniwersytecie Yale, ukończonym w 1956, oraz Uniwersytecie Harvarda, ukończonym w 1962). Do palestry Vermontu przyjęto go w 1962, dzięki czemu mógł rozpocząć własną praktykę adwokacką w rodzinnym Rutland.
Jeffords w latach 1956–1959 służył w amerykańskiej marynarce wojennej. Następnie pozostawał w rezerwie aż do 1990, kiedy to został zwolniony w stopniu komandora.
Był żonaty od 1961 z Elizabeth Daley, z którą miał dwoje dzieci: córkę Laurę i syna Leonarda. Jeffordsowie mieszkali w Shrewsbury.
Senator Jeffords posiadał także czarny pas w taekwondo.
Kariera polityczna przed wyborem do Kongresu.
W 1966 zdobył w wyborach miejsce w stanowym Senacie Vermontu, gdzie zasiadał jedną dwuletnią (1967–1969) kadencję. W 1968 pokonał urzędującego prokuratora generalnego stanu i zajął jego miejsce (piastował tę funkcję w latach 1969–1973).
W 1974 wybrano go jako jedynego reprezentanta (Vermont posiada tam tylko jedno miejsce, ze względu na swój status drugiego najmniej zaludnionego stanu Ameryki) Vermontu w Izbie Reprezentantów Stanów Zjednoczonych, gdzie zasiadał w latach 1975–1989. W tym samym roku w Kongresie zasiadł również, jako jeden z dwóch senatorów stanu, Patrick Leahy, pierwszy demokrata, który zasiadł w nim z ramienia Vermontu i zaledwie drugi jego reprezentant w Kongresie. Dzisiaj Vermont jest właśnie bastionem Partii Demokratycznej.
W czasie swej kariery w Izbie pełnił m.in. funkcję wiceprzewodniczącego Komitetu ds. Pracy i Edukacji (większość mieli demokraci i to oni wystawiali przewodniczącego. Wiceprzewodniczącym jest zawsze najwyższy rangą członek komitetu z partii opozycyjnej, czyli tzw. "Ranking Member").
Senator Stanów Zjednoczonych.
W 1988 zgłosił swoją kandydaturę na miejsce w Senacie Stanów Zjednoczonych, po odejściu na emeryturę dotychczas zajmującego to stanowisko Roberta Stafforda. Wybierano go ponownie w 1994 oraz 2000. Jego trzecia sześcioletnia kadencja upłynęła 3 stycznia 2007.
Bardzo nietypowy republikanin.
Jakkolwiek stan Vermont jest tradycyjnie zdominowany pod względem politycznym przez liberałów, to jednak przez szereg lat był nieodmiennie bastionem wpływów coraz bardziej konserwatywnej Partii Republikańskiej (podobnie jak Głębokie Południe popierało demokratów, mimo niezgody na ich coraz bardziej liberalną politykę).
Nic dziwnego, iż wybierając drogę kariery politycznej Jeffords musiał związać się z republikanami. Wielu uważa też, że wstąpił do tej partii ze względu na tradycje rodzinne, a nie własne przekonania, które potem plasowały go na lewicy nawet względem wielu demokratów. Od początku swej kongresowej kariery uchodził za człowieka niezależnego pod względem politycznym. W opinii wielu jest też człowiekiem nieposzlakowanie uczciwym, a także skromnym (faktem jest, iż na początku swej kariery w Kongresie zwykł nocować w mikrobusie zaparkowanym w „złej” dzielnicy Waszyngtonu).
Wielu uważa, iż Jeffords ze swoimi liberalnymi poglądami źle się czuł jako członek reprezentacji senackiej partii, która prowadziła politykę konserwatywną, będąc u władzy. Często wyłamywał się więc z partyjnej dyscypliny, pozostając wszakże jej członkiem, co powodowało liczne ataki konserwatystów, określających go jako republikanina tylko z nazwy.
Oto niektóre przykłady:
Epokowa zmiana przynależności partyjnej.
Zmiana przynależności partyjnej, nawet przez piastujących wysokie stanowiska osoby, nie jest niczym nadzwyczajnym w amerykańskiej polityce i niekoniecznie musi hamować dalsze ich kariery. Oto kilka przykładów:
Jeffords był od dawna skonfliktowany, na skutek swych poglądów i udziału w głosowaniach, z kierownictwem partii, ale bardzo długo pozostawał z nią związany.
Po wyborach do Kongresu w 2000 układ sił wyniósł 50-50 senatorów, co jeszcze nigdy nie miało miejsca. W wypadku równego podziału głosów o wyniku decyduje „przełamujący” ("tie break") głos wiceprezydenta, który jest nominalnym przewodniczącym Senatu. Od 20 stycznia 2001 był nim republikanin Dick Cheney, co dawało jego partii małą, lecz wystarczającą przewagę.
24 maja 2001 Jeffords ogłosił, iż występuje z Partii Republikańskiej i od tej pory będzie zasiadał w Senacie jako niezależny. Zgłosił też chęć stowarzyszenia z demokratami, co dałoby im przewagę 51 do 49 głosów.
Po raz pierwszy w historii za sprawą zmiany afiliacji przez jednego senatora doszło w czasie kadencji do tak diametralnego układu sił na Kapitolu. Stanowisko lidera większości stracił republikanin Trent Lott (Missisipi), a objął demokrata Tom Daschle (Dakota Południowa). Demokraci objęli też dzięki temu czwarte stanowisko w państwie, czyli przewodniczącego "pro tempore". Thurmond zmuszony był przekazać je Robertowi Byrdowi (Wirginia Zachodnia) Demokraci przejęli też przewodnictwo nad komisjami senackimi. Sam Jeffords otrzymał przewodnictwo Komisji ds. Środowiska i Robót Publicznych (które w normalnym wypadku przypadłoby demokracie Harry’emu Reidowi, dzisiejszemu liderowi mniejszości, wówczas wiceprzewodniczącemu komitetu). Jeffords z kolei przekazał kierownictwo komisji Zdrowia, Pracy i Edukacji Tedowi Kennedy’emu (Massachusetts). Jeffords został wówczas jej wiceprzewodniczącym.
Popularne stało się określenie tego wydarzenia jako „Huragan James”.
Stan ten utrzymywał się do stycznia 2003, kiedy republikanie na powrót odzyskali (znamienne, że też za sprawą jednego mandatu) większość.
Możliwe motywacje.
Decyzja Jeffordsa wywołała wiele kontrowersji i domniemywań na temat jego „rzeczywistych intencji”. Istnieją dwie wersje:
Dalsza kariera w Senacie.
Już po zmianie przynależności partyjnej Jeffords należał do najbardziej stanowczych krytyków polityki zagranicznej administracji Busha (jako jeden z zaledwie 23 senatorów głosował przeciwko udzieleniu mu zgody na uderzenie na Irak. Pozostałymi 21 byli demokraci i jeden republikanin, Lincoln Chafee z Rhode Island, który przejął po odejściu Jeffordsa opinię najbardziej liberalnego senatora tej partii). Kontynuuje też opozycję wobec polityki wewnętrznej.
We wrześniu 2005 głosował natomiast za nominacją Busha Johna Glovera Robertsa na prezesa Sądu Najwyższego. Zwalczał natomiast nominację Samuela Ality na sędziego SN.
Odejście.
Aczkolwiek szanse ponownego wyboru Jeffordsa do senatu w 2006 jako kandydata niezależnego były bardzo duże, by nie określić ich jako pewnych, ogłosił on w 2004, iż nie będzie się ubiegał o czwartą kadencję. Stwierdził przy tym, iż zmusza go do tego choroba nowotworowa żony i własne coraz słabsze zdrowie. 4 stycznia 2007 zakończył kandecję w Senacie, zastąpił go Bernie Sanders.

</doc>
<doc id="643228" url="https://pl.wikipedia.org/wiki?curid=643228" title="Wolne miasta Rzeszy">
Wolne miasta Rzeszy

Wolne miasta Rzeszy () – termin określający miasta w Świętym Cesarstwie Rzymskim podlegające bezpośrednio władzy cesarzy i posiadające własną, niezależną reprezentację w Reichstagu.
Wolnymi miastami Rzeszy były:

</doc>
<doc id="643231" url="https://pl.wikipedia.org/wiki?curid=643231" title="Kłączno (jezioro)">
Kłączno (jezioro)

Kłączno (kaszb. "Jezoro Kłończno") – jezioro rynnowe położone na północnym skraju Równiny Charzykowskiej, w powiecie bytowskim województwa pomorskiego). Akwen obejmuje powierzchnię 215,5 ha i jest otoczony lasami. Jezioro składa się z trzech części: Studzieniczno (kaszb. "Stëdzeniczno"), Kłączno (kaszb. "Kłończno") i Ryńskie (kasz. "Jezoro Rëńsczé") i pełni przede wszystkim funkcje rekreacyjno-turystyczne.

</doc>
<doc id="643232" url="https://pl.wikipedia.org/wiki?curid=643232" title="Adres (proza użytkowa)">
Adres (proza użytkowa)

Adres – oficjalne pismo skierowane do grupy osób lub instytucji odgrywających dużą rolę w życiu publicznym, przeważnie o charakterze politycznym. Funkcje adresu to np. protest przeciw danej sytuacji, wyrażenie uznania dla działań odbiorcy adresu lub wyrażenie uznania jego żądań (adres hołdowniczy).

</doc>
<doc id="643233" url="https://pl.wikipedia.org/wiki?curid=643233" title="Machinima">
Machinima

Machinima – technika animacji polegająca na wykorzystaniu obrazu generowanego przez silniki graficzne, najczęściej te wykorzystywane przez gry komputerowe. W najprostszej wersji machinima polega po prostu na wykorzystaniu animacji z gier (poprzez tzw. renderowanie i np. dodanie podkładu muzycznego), w nieco ambitniejszej formie – na sterowaniu postaciami w grze w taki sposób, żeby uzyskać pożądaną sekwencję. W wersji najtrudniejszej machinima polega na modyfikowaniu kodu gry.
Machinimy powstają na podstawie m.in.: "Garry’s Mod", serii "Gothic", serii "Grand Theft Auto", "", "Minecraft", serii "The Elder Scrolls", "The Sims" oraz "World of Warcraft".
Termin to kontaminacja słów "machine" (maszyna) i "cinema" (kino).
Historia.
Początki machinimy sięgają lat 80. XX wieku, kiedy kwitła tzw. demoscena na komputery ośmiobitowe i crackerzy modyfikowali kody gier, umieszczając w nich własne tzw. intra. Następnym krokiem była możliwość rejestrowania i odtwarzania zachowań gracza w trójwymiarowym środowisku gry. Taka możliwość pojawiła się w grach "Stunt Island" (1992) oraz "Doom" (1993). Ta druga gra zaczęła być modyfikowana przez fanów, a wokół gry "Quake" (1996), wyrosła cała subkultura rejestrująca walki graczy i tworząca zaawansowane tzw. mody.
Pierwszą produkcją, uznawaną przez znawców za machinimę w dzisiejszym znaczeniu tego słowa, jest wykonany w silniku "Quake" film "Diary of a Camper" z 1996 roku, który jako pierwszy był czymś więcej niż tylko nagraniem przebiegu rozgrywki.

</doc>
<doc id="643235" url="https://pl.wikipedia.org/wiki?curid=643235" title="Podstawka grzyba">
Podstawka grzyba

Podstawka, także bazydium (łac. "basidium", l.mn. "basidia", dosł. "„mały postument”") – mikroskopijna struktura wytwarzająca zarodniki, obecna na hymenoforze owocników grzybów. Obecność podstawek to cecha charakterystyczna grzybów z grupy podstawczaków.
Budowa i rodzaje podstawek.
Nazwa łacińska podstawki odnosi się do wyglądu i sposobu podtrzymywania zarodników przez tę strukturę, aczkolwiek morfologicznie bardziej przypomina ona maczugę. Podstawka niedojrzała, lub po oderwaniu się zarodników zwana jest bazydiolą. Podstawka zazwyczaj daje początek czterem zarodnikom (nazywanym bazydiosporami); rzadziej ich liczba jest zredukowana do dwóch (np. u łzawników "Dacrymyces") lub zwiększa się do ośmiu. W typowej podstawce każda bazydiospora jest tworzona na szczycie wąskiej wypustki, tzw. sterygmy, od której odczepia się po dojrzeniu. Podstawki ułożone są obok siebie, a u niektórych gatunków grzybów podstawkowych poprzedzielane są płonnymi komórkami, tzw. cystydami (rozwierkami).
Zazwyczaj podstawki rozwijają się ze zwykłej strzępki, ale czasami z wyspecjalizowanej strzępki zwanej probazydium. U większości gatunków tworzą się na szczycie strzępki, u niektórych jednak gatunków tworzą się na jej boku, wówczas zwane są pleurobazydiami. U większości gatunków podstawki są jednokomórkowe (holobazydia), ale u niektórych grup grzybów podstawki mogą być podzielone septami na 4 komórki (fragmobazydia). Komórki te mogą być ustawione poprzecznie lub podłużnie. Podstawki powstające bezpośrednio z kiełkującej teliospory nazywa się metabazydiami.
Mechanizm rozprzestrzeniania bazydiospor przez podstawki.
Większość bazydiospor to balistospory – zarodniki wyrzucane mechanicznie. Siła napędowa do tego wyrzutu pochodzi z nagłej zmiany środka ciężkości wyrzuconego zarodnika. Ważną rolę w wyrzucaniu balistospor odgrywa kropla Bullera, która może gromadzić się na proksymalnym końcu (wyrostek wnęki) każdej bazydiospory. Po osiągnięciu dojrzałości bazydiospor cukry obecne w ścianie komórkowej zaczynają służyć jako loci kondensacji pary wodnej w powietrzu. Kluczowe znaczenie mają dwa oddzielne obszary kondensacji. Na spiczastym czubku zarodnika (wnęki) najbliżej podstawy podtrzymującej gromadzi się duża, prawie kulista kropla wody. W tym samym czasie kondensacja zachodzi w cienkiej warstwie na doosiowej powierzchni zarodnika. Kiedy te dwa zbiorniki wodne połączą się, następuje uwolnienie napięcia powierzchniowego. Nagła zmiana środka masy prowadzi do nagłego wyrzucenia bazydiospor. N.P. Money oszacował początkowe przyspieszenie zarodnika na około 10 000g. Pomyślne uwolnienie bazydiospor może nastąpić tylko wtedy, gdy dostępna jest wystarczająca ilość pary wodnej do skondensowania się na zarodniku.
U niektórych grup grzybów (np. w rzędzie sromotnikowców "Phallales") brak takiego mechanizmu wyrzucania zarodników. Wykorzystują one do ich rozprzestrzeniania owady, które zwabiają zapachem.

</doc>
<doc id="643237" url="https://pl.wikipedia.org/wiki?curid=643237" title="Laminaryna">
Laminaryna

Laminaryna ("laminaran") – polisacharyd występujący w komórkach brunatnic, pełni funkcję materiału zapasowego. Cząsteczka laminaryny jest rozgałęziona i składa się z cząsteczek glukozy połączonych wiązaniami glikozydowymi β(1→3) i β(1→6) w miejscu rozgałęzień. Stosunek wiązań wynosi 3:1.
Polisacharyd jest rozkładany przez kilka gatunków bakterii beztlenowych występujących w jelicie grubym człowieka. Bakterie te wytwarzają enzymy: laminarynazę (EC 3.2.1.6) oraz β-glukozydazę (EC 3.2.1.21).

</doc>
<doc id="643239" url="https://pl.wikipedia.org/wiki?curid=643239" title="Kielsk">
Kielsk

Kielsk (kasz. "Jezoro Czelsczé") – przepływowe jezioro rynnowe położone na Równinie Charzykowskiej w regionie Kaszub zwanym Gochami (powiat bytowski, województwo pomorskie) na północno-zachodnim skraju Zaborskiego Parku Krajobrazowego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Kielsk". W różnych publikacjach i na mapach topograficznych jezioro to występuje pod nazwą "Jezioro Kielskie".
Powierzchnia zwierciadła wody według różnych źródeł wynosi od 137,5 ha do 143,2 ha.
Zwierciadło wody położone jest na wysokości 147,6 m n.p.m. lub 147,9 m n.p.m. Średnia głębokość jeziora wynosi 8,3 m, natomiast głębokość maksymalna 23,3 m.
Jezioro jest otoczone lasami. Przez jezioro prowadzi szlak spływów kajakowych.
W oparciu o badania przeprowadzone w 2003 roku wody jeziora zaliczono do II klasy czystości.
W dawnej zatoce jeziora, która stała się torfowiskiem, w 2013 utworzono rezerwat przyrody Mechowisko Radość.

</doc>
<doc id="643242" url="https://pl.wikipedia.org/wiki?curid=643242" title="Wyższa Szkoła Inżynierii Gospodarki w Słupsku">
Wyższa Szkoła Inżynierii Gospodarki w Słupsku

Wyższa Szkoła Inżynierii Gospodarki w Słupsku – niepaństwowa techniczna szkoła wyższa, powstała w 2003 roku jako Wyższa Szkoła Biznesu Wiejskiego, początkowo z siedzibą w Warcinie, a od 2006 w Słupsku. Od 2009 roku pod funkcjonuje pod obecną nazwą.
WSIG w Słupsku została wpisana do rejestru szkół wyższych zawodowych pod nr 273. Zgodę na jej utworzenie, po wydaniu pozytywnej opinii przez Państwową Komisję Akredytacyjną, wydał Minister Edukacji Narodowej i Sportu.
Kształci na studiach niestacjonarnych, I stopnia na kierunku Gospodarka przestrzenna oraz Geodezja i Kartografia, a także podyplomowych.
Wśród założycieli Uczelni jest grono naukowców zajmujących się gospodarka przestrzenną i szeroko rozumianą problematyką rozwoju obszarów wiejskich, w tym wielofunkcyjnym modelem gospodarowania zasobami.

</doc>
<doc id="643243" url="https://pl.wikipedia.org/wiki?curid=643243" title="Babeldaob">
Babeldaob

Babeldaob (dawniej Babelthuap) – największa wyspa archipelagu Palau i państwa wyspiarskiego o tej samej nazwie. Powierzchnia wyspy, 331 km², stanowi ponad 70% powierzchni całego państwa. Znajduje się na północny wschód od wyspy Koror, z którą jest połączona mostem; na Babelthuap planowana jest budowa głównego szpitala Palau.
Babelthuap, w odróżnieniu od pozostałych wysp archipelagu, jest górzysta. Tu też znajduje się najwyższe wzniesienie Palau, wysoka na 242 metry góra Ngerchelchuus.
Drugi co do liczby zaludnienia stan Palau, Airai, znajduje się na południowym krańcu wyspy. W Airai znajduje się główny port lotniczy Palau, tu także zaczyna się most łączący Babelthuap z wyspą i miastem Koror.
Na Babelthuap mieści się 10 z 16 stanów Palau:

</doc>
<doc id="643260" url="https://pl.wikipedia.org/wiki?curid=643260" title="Norweski Związek Narciarski">
Norweski Związek Narciarski

Norweski Związek Narciarski (norw. "Norges Skiforbund") – norweskie stowarzyszenie kultury fizycznej pełniące rolę norweskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Norwegii m.in. poprzez szkolenia zawodników i instruktorów i organizację zawodów.

</doc>
<doc id="643262" url="https://pl.wikipedia.org/wiki?curid=643262" title="Włoski Związek Sportów Zimowych">
Włoski Związek Sportów Zimowych

Włoski Związek Sportów Zimowych (wł. "Federazione Italiana Sport Invernali") – włoskie stowarzyszenie kultury fizycznej pełniące rolę włoskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa we Włoszech m.in. poprzez szkolenia zawodników i instruktorów i organizację zawodów.

</doc>
<doc id="643264" url="https://pl.wikipedia.org/wiki?curid=643264" title="Islandzki Związek Narciarski">
Islandzki Związek Narciarski

Islandzki Związek Narciarski (isl. "Skíðasambands Íslands") – islandzkie stowarzyszenie kultury fizycznej pełniące rolę islandzkiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz (dawniej) skokach narciarskich.
Prezesem związku jest Daníel Jakobsson. Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Islandii m.in. poprzez szkolenia zawodników i instruktorów i organizację zawodów.

</doc>
<doc id="643270" url="https://pl.wikipedia.org/wiki?curid=643270" title="Wspólnota Leśna Uprawnionych Ośmiu Wsi">
Wspólnota Leśna Uprawnionych Ośmiu Wsi

Wspólnota Leśna Uprawnionych Ośmiu Wsi z siedzibą w Witowie – wspólnota własnościowa 8 wsi z okolic Zakopanego, posiadająca grunty w Tatrach. Powierzchnia tych gruntów wynosi 3080 ha, z czego 2230 ha znajduje się w ścisłych granicach Tatrzańskiego Parku Narodowego (TPN), zaś pozostałe 850 ha – poza granicami TPN, w jego otulinie.
Wspólnotę utworzono w 1821 r. i początkowo należało do niej 7 wsi: Ciche, Czarny Dunajec, Chochołów, Dzianisz, Witów, Wróblówka, Podczerwone. Wówczas to górale z tych wsi zebrali pieniądze, by zakupić część nowotarskich własności ziemskich, które przed rozbiorami były dobrami królewskimi. Na swojego przedstawiciela wybrali księdza Józefa Szczurowskiego. Ksiądz zakupił za pieniądze górali te posiadłości, jednak zapisał je na swoje nazwisko. W wyniku późniejszych sprzedaży przeszły one w ręce innych właścicieli. Górale walczyli w sądach o swoje prawa. Procesy sądowe trwały aż do 1867 r. i zakończyły się wygraną górali. Po wyodrębnieniu Koniówki ze wsi Podczerwone ukształtowała się wspólnota ośmiu wsi. Po utworzeniu TPN część ich lasów znajdujących się w Tatrach (ok. 2200 ha) została włączona do obszaru parku i górale znów utracili prawo do gospodarowania swoją własnością. Po raz kolejny podjęli walkę o swoje prawa i w 1983 r. odzyskali prawo do gospodarki leśnej w swoich lasach, jednak pod kontrolą TPN.
Tereny Wspólnoty w Tatrach obejmują większą część Doliny Chochołowskiej i Lejowej (wraz z mniejszymi odgałęzieniami tych dolin). Wspólnota posiada własną administrację leśną, budynki administracyjne i prowadzi wspólną gospodarkę leśną. Zyski górale czerpią z wycinania lasów, wypasania polan, sprzedaży biletów wstępu na Siwej Polanie i w Dolinie Lejowej, a także z infrastruktury turystycznej. Zyskami dzielą się wspólnie, proporcjonalnie do posiadanych udziałów. Dzięki temu, że tatrzańskie polany leżące na terenie Wspólnoty są koszone i wypasane, nie zarastają lasem w takim stopniu, jak dzieje się to – ze szkodą dla przyrody i walorów turystycznych – na obszarze Tatr należącym do TPN. Wspólnota dąży do całkowitego wyłączenia swojej własności spod nadzoru TPN, co budzi obawy, gdyż według TPN oznaczałoby prawo np. do niekontrolowanego zabudowywania Tatr infrastrukturą turystyczną, narciarską, handlową, wytwórczą, wycinanie lasów itp.

</doc>
<doc id="643295" url="https://pl.wikipedia.org/wiki?curid=643295" title="Zabytki w San Marino">
Zabytki w San Marino

San Marino posiada liczne zabytki, którymi jest w stanie się poszczycić. Zachowały się tutaj średniowieczne domy, place i fortyfikacje. Gród otaczały mury obronne z licznymi bramami i basztami. Powyżej grodu, na trzech wierzchołkach góry Titano zbudowano obronne zamki połączone murami.
Twierdza La Rocca o Guaita.
Niewątpliwie na uwagę zasługuje twierdza La Rocca o Guaita, która została zbudowana już w XI w., a swój obecny kształt uzyskała po przebudowach z XV w. Nad twierdzą niepodzielnie góruje wieża o planie wydłużonego pięcioboku, która została zbudowana bezpośrednio na skale (bez fundamentów). Oprócz zachowanej w dobrym stanie wieży i murów obronnych, tuż przy bramie wejściowej znajduje się niewielka kapliczka. Z wieży widoczne są pięcioboczne wieże dwóch pozostałych fortyfikacji, które zbudowano w XIII w.: La Cesta o Fratta oraz Montale. W środkowej, La Cesta o Fratta, mieści się Muzeum Starej Broni.
Katedra.
Innym obiektem zasługującym na uznanie jest katedra poświęcona pamięci świętego Maryna, która została zaprojektowana przez Antonio Serra, bolońskiego architekta w 1826. Stanęła w 1855 w miejscu jednego z pierwszych kościołów zbudowanych w okresie przedromańskim. Obiekt ten jest trójnawowy w stylu klasycystycznym z fasadą ozdobioną kolumnami korynckimi
We wnętrzu katedry, po lewej stronie, w niszy w pobliżu prezbiterium stoi podwójny fotel Kapitanów – Regentów. Po prawej stronie w srebrnej urnie znajdują się prochy św. Maryna.
Stojąc na placu przed katedrą, w głębi po jej prawej stronie widzimy masywną sylwetkę romańskiej dzwonnicy pochodzącej z 600 r. Obok niej znajduje się niewielki, szesnastowieczny kościół pod wezwaniem św. Piotra, przebudowany ok. 1826 r. W apsydzie kościoła znajdują się dwa wgłębienia. Zgodnie z tradycyjnym przekazem są to miejsca, w którym sypiali św. Maryn i św. Leon.
Ratusz.
Przy Piazza della Libertà mieści się ratusz Palazzo Pubblico, siedziba rządu republiki. Ratusz został zbudowany w stylu gotyckim pod koniec XIV w. w miejscu wcześniejszego domu rajców (Domus Comunis Magna). W latach późniejszych był wielokrotnie przebudowywany i naprawiany. Pod koniec XIX w. został odtworzony najprawdopodobniej zgodnie ze swoim pierwotnym wyglądem według projektu rzymskiego architekta Francesco Azzurri. Wejście do budynku umieszczone jest w podcieniach zamkniętych trójprzęsłową arkadą Wewnątrz znajduje się 60-osobowa Wielka Sala Rad, Sala Zgromadzeń i Sala Głosowań.
Fasada ratusza miejskiego została ozdobiona herbami dziewięciu Zamków wchodzących w skład republiki. Nad środkowym łukiem arkady znajduje się kartusz z herbem republiki. Na wysokości półpiętra, w prawym narożniku budynku, umieszczona jest brązowa statuetka przedstawiająca św. Marino. Nad ratuszem góruje z lewej strony wieża zegarowa. Nad tarczą zegara umieszczono mozaikę przedstawiającą postacie: św. Marino, św. Leon i św. Agaty. Wieża i korpus ratusza zwieńczone są blankami.
Plac miejski (Palazzo del Governo).
Pod powierzchnią placu znajduje się średniowieczny kompleks cystern gromadzących wodę deszczową dla potrzeb miasta.

</doc>
<doc id="643296" url="https://pl.wikipedia.org/wiki?curid=643296" title="Fon">
Fon



</doc>
<doc id="643298" url="https://pl.wikipedia.org/wiki?curid=643298" title="Łuna 8K72-0">
Łuna 8K72-0

Łuna 8K72-0 – pełna nazwa zerowego stopnia (dopalacz stopnia głównego Łuna 8K72-1) radzieckich rakiet nośnych Łuna 8K72, gdzie montowany był po 4 sztuki, wokół członu pierwszego. Połowa z nieudanych startów rakiety Łuna 8K72 była spowodowana awarią w członie tego typu.

</doc>
<doc id="643299" url="https://pl.wikipedia.org/wiki?curid=643299" title="FON (Wi-Fi)">
FON (Wi-Fi)

FON Technology S.L – firma zarejestrowana w Hiszpanii, której celem jest budowa ogólnoświatowego dostępu do Internetu przy wykorzystaniu technologii Wi-Fi. FON bazuje na dobrowolnym uczestnictwie osób prywatnych, które udostępniają część swojego łącza internetowego innym osobom, znajdującym się w zasięgu ich własnego nadajnika Wi-Fi. Społeczność osób dzielących z innymi swoje łącza nosi również nazwę FON.
Realizacja.
W chwili obecnej istnieje kilka możliwości uczestnictwa w projekcie. Osoby w nim zrzeszone, zwane ogólnie Foneros, mogą:
W Polsce podłączenie do sieci FON możliwe jest poprzez zakupienie subsydiowanego przez firmę FON punktu dostępowego Wi-Fi (tzw. "Fonera Simpl") w cenie 169 zł lub bardziej zaawansowanego Fonera 2.0N w cenie 249 zł. Przyłączenie do sieci umożliwiają również urządzenia dostępowe "Netia Spot".

</doc>
<doc id="643300" url="https://pl.wikipedia.org/wiki?curid=643300" title="Łuna 8K72-1">
Łuna 8K72-1

Łuna 8K72-1 – pełna nazwa głównego stopnia radzieckich rakiet nośnych Łuna 8K72. Dookoła niego umieszczano 4 stopnie zerowe (pomocnicze), Łuna 8K72-0.

</doc>
<doc id="643301" url="https://pl.wikipedia.org/wiki?curid=643301" title="Łuna 8K72-2">
Łuna 8K72-2

Łuna 8K72-2 – drugi człon radzieckich rakiet nośnych Łuna 8K72. Montowany był na członie Łuna 8K72-1.

</doc>
<doc id="643302" url="https://pl.wikipedia.org/wiki?curid=643302" title="RD-107-8D74-1958">
RD-107-8D74-1958

RD-107-8D74-1958 – radziecki silnik rakietowy. Skonstruowany przez OKB Głuszko. Stanowił napęd członu Łuna 8K72-0 rakiet Łuna 8K72. Używany w latach 1958–1960.
Podane oznaczenie utworzone zostało z oznaczenia konstruktora (RD-107) i oznaczenia rządowego (8D74-1958). Liczba "1958" pochodzi od rocznej daty zaprojektowania silnika.

</doc>
<doc id="643303" url="https://pl.wikipedia.org/wiki?curid=643303" title="RD-108-8D75-1958">
RD-108-8D75-1958

RD-108-8D75-1958 – radziecki silnik rakietowy. Skonstruowany przez OKB Głuszko. Stanowił napęd członu Łuna 8K72-1 rakiet Łuna 8K72. Produkowany w latach 1958–1960.
Podane oznaczenie utworzone zostało z oznaczenia konstruktora (RD-108) i oznaczenia rządowego (8D75-1958). Liczba "1958" pochodzi od rocznej daty zaprojektowania silnika.

</doc>
<doc id="643304" url="https://pl.wikipedia.org/wiki?curid=643304" title="Łamignat">
Łamignat

Łamignat – zbój, mąż Jagi (czarownicy), postać z serii komiksowej Kajko i Kokosz autorstwa Janusza Christy. Jak sam o sobie mówił zabierał bogatym i dawał biednym.
Postać zbója Łamignata po raz pierwszy ukazała się w gazecie Wieczór Wybrzeża w latach 1974-1975. W wersji albumowej dopiero w latach 1987-1988 w komiksach Woje Mirmiła i Rozprawa z Dajmiechem, które dziś tworzą jeden album "Woje Mirmiła" wydany przez Egmont w trzech tomach.
Był bardzo silny (Kokosz nie może znieść tego, iż ludzie mówią, że Łamignat jest silniejszy od niego), potrafi jedną ręką położyć dzika, nosi ze sobą fujarkę, którą dostał od żony (ponoć dodaje mu ona siły, lecz w rzeczywistości nie ma żadnych magicznych właściwości) i wielką maczugę. Rabując bogatych często zostawia ich w samej bieliźnie. Ulubionym jego powiedzonkiem jest „Lelum Polelum”. Jaga ratuje go spod topora kata, wkładając mu pradawnym zwyczajem na głowę chustę i biorąc go za męża. Pomagał mieszkańcom Mirmiłowa w walce z wrogami. Początkowo miał być grubszy, brodaty i używający cepa jednak Christa zrezygnował z takiego wizerunku Łamignata.
W serii "Nowe przygody" pojawiły się solowe przygody Zbója Łamignata, których autorem jest Piotr Bednarczyk i Maciej Kur. W serialu animowanym "Kajko i Kokosz" produkcji Netflix głosu użyczy mu Jan Aleksandrowicz-Krasko. 
Poza komiksami o Kajku i Kokoszu postać została wykorzystana w grze komputerowej ,Go All Out!" 
Komiksy z serii w których występuje Łamignat.
W "Cudownym leku" jest tylko wspominany.

</doc>
<doc id="643306" url="https://pl.wikipedia.org/wiki?curid=643306" title="RD-0105">
RD-0105

RD-0105 – radziecki silnik rakietowy. Skonstruowany przez OKB Kosberg przy współpracy OKB-1. Silnik powstał w ciągu 9 miesięcy prac w oparciu o komorę sterującą silnika RD-107, zaprojektowanego przez OKB-1. Stanowił napęd członu Łuna 8K72-2 rakiet Łuna 8K72 oraz członu Wostok 8K72-2 rakiet Wostok 8K72. Produkowany w latach 1958-1960.

</doc>
<doc id="643307" url="https://pl.wikipedia.org/wiki?curid=643307" title="Dolinka Iwanowska">
Dolinka Iwanowska

Dolinka Iwanowska – niewielkie boczne odgałęzienie Doliny Kościeliskiej w Tatrach Zachodnich. Znajduje się w górnej części tej doliny i stanowi jej zachodnie odgałęzienie, pomiędzy zboczami Ornaku i południowo-wschodniej grani Kominiarskiego Wierchu zakończonej Smytniańskimi Turniami. Górna część dolinki znajduje się pod Iwaniacką Przełęczą, dolna naprzeciwko Polany Smytniej. Dnem doliny płynie Iwanowski Potok wpadający do Kościeliskiego Potoku.
Dolinka Iwanowska jest wąska i całkowicie zalesiona. Ze zboczy Ornaku wpadają do niej trzy żleby. Wyżej położone są wyloty dwóch żlebów Piszczałki, najniżej Żlebu pod Banie, w którym prowadzone były dawniej rozległe prace górnicze.
Na niektórych mapach dolina ta nie jest wyróżniana. Atlas satelitarny Tatr i Podtatrza podaje dla niej nazwę "Dolina Czarna".

</doc>
<doc id="643308" url="https://pl.wikipedia.org/wiki?curid=643308" title="Blok-E Łuna">
Blok-E Łuna



</doc>
<doc id="643309" url="https://pl.wikipedia.org/wiki?curid=643309" title="8D714">
8D714



</doc>
<doc id="643310" url="https://pl.wikipedia.org/wiki?curid=643310" title="RO-5">
RO-5



</doc>
<doc id="643311" url="https://pl.wikipedia.org/wiki?curid=643311" title="RD-428">
RD-428



</doc>
<doc id="643314" url="https://pl.wikipedia.org/wiki?curid=643314" title="Instituto Atlético Central de Córdoba">
Instituto Atlético Central de Córdoba



</doc>
<doc id="643316" url="https://pl.wikipedia.org/wiki?curid=643316" title="Skidasambands Islands">
Skidasambands Islands



</doc>
<doc id="643317" url="https://pl.wikipedia.org/wiki?curid=643317" title="Hipposcarus">
Hipposcarus

Hipposcarus - rodzaj ryb okoniokształtnych z rodziny skarusowatych.
Klasyfikacja.
Gatunki zaliczane do tego rodzaju :

</doc>
<doc id="643318" url="https://pl.wikipedia.org/wiki?curid=643318" title="Nicholsina">
Nicholsina

Nicholsina - rodzaj ryb okoniokształtnych z rodziny skarusowatych.
Klasyfikacja.
Gatunki zaliczane do tego rodzaju :

</doc>
<doc id="643319" url="https://pl.wikipedia.org/wiki?curid=643319" title="Piaskowiec kwarcowy">
Piaskowiec kwarcowy

Piaskowiec kwarcowy – najbardziej powszechna scementowana psamitami zwięzła skała osadowa, składająca się niemal wyłącznie z minerałów kwarcu o średnicy ziaren od 0,1 do 2,0 milimetrów, powstała w wyniku diagenezy piasku. Skała należy do grupy skał okruchowych.
Skała stosowana w budownictwie.

</doc>
<doc id="643321" url="https://pl.wikipedia.org/wiki?curid=643321" title="Lesław Półtorak">
Lesław Półtorak

Lesław Półtorak ps. "Zawicki ("ur. 1907, zm. 1944) – porucznik Wojska Polskiego, podczas kampanii wrześniowej służył w 74 pułku piechoty. W niewoli radzieckiej, uciekł z obozu jenieckiego w Kiriszino. Od początku 1940 roku współorganizator struktur państwa podziemnego na terenie Skarżyska-Kamiennej a od 1942 roku ich formalny dowódca. Odpowiedzialny za akcje sabotażowe na terenie obecnego powiatu skarżyskiego. Aresztowany w 1944 r. przez Gestapo zmarł w trakcie brutalnego śledztwa.

</doc>
<doc id="643325" url="https://pl.wikipedia.org/wiki?curid=643325" title="Cryptotomus roseus">
Cryptotomus roseus

Cryptotomus roseus - gatunek małej, morskiej ryby z rodziny skarusowatych (papugoryby), jedyny przedstawiciel rodzaju "Cryptotomus" . Hodowana w akwariach morskich.
Występowanie: zachodni Ocean Atlantycki od Florydy wzdłuż wybrzeży Ameryki Środkowej i Ameryki Południowej, rafy koralowe na głębokościach do 60 m p.p.m.
Opis.
Osiąga do 13 cm długości. Roślinożerna.

</doc>
<doc id="643326" url="https://pl.wikipedia.org/wiki?curid=643326" title="Cryptotomus">
Cryptotomus



</doc>
<doc id="643329" url="https://pl.wikipedia.org/wiki?curid=643329" title="Supergromada Lokalna">
Supergromada Lokalna

Supergromada Lokalna (także Supergromada w Pannie; ang. "Local Supercluster" lub "Virgo Supercluster") – supergromada zajmująca obszar o średnicy około 200 milionów lat świetlnych. W jej skład wchodzi około 100 gromad i grup galaktyk, których centrum stanowi masywna Gromada w Pannie. Na peryferiach tej supergromady znajduje się Grupa Lokalna Galaktyk, do której zaliczana jest nasza Droga Mleczna.
Supergromada Lokalna ma słabo określone granice i nieregularną budowę. Jej jądro stanowi Gromada w Pannie (tu znajduje się 20% galaktyk supergromady), dysk – galaktyki znajdujące się w cienkiej warstwie w płaszczyźnie podstawowej supergromady (tu znajduje się 40% galaktyk), a halo – galaktyki rozrzucone po całym układzie (tu też 40%). Galaktyki eliptyczne występują często w jądrze, poza tym obszarem przeważają liczebnie galaktyki spiralne.
Istnienie wyróżnionej płaszczyzny w Supergromadzie Lokalnej dostrzegł jako pierwszy Gérard de Vaucouleurs w 1953 roku. Posłużyła mu ona do wprowadzenia współrzędnych supergalaktycznych.
Całkowita masa supergromady szacowana jest na ok. 2 kg (1015 mas Słońca). Znaczną część masy stanowi prawdopodobnie ciemna materia. 
Sąsiadami Supergromady w Pannie są: Supergromada w Hydrze, Supergromada w Herkulesie, Supergromada w Centaurze, Supergromada w Perseuszu-Rybach oraz Supergromada w Pawiu-Indianinie. Potężne skupisko gromad w gwiazdozbiorze Centaura i Hydry, znane jako Wielki Atraktor, powoduje przyciąganie galaktyk z Supergromady Lokalnej z prędkością szacowaną na 100-300 km/s.
Supergromada Lokalna wraz z Supergromadą w Hydrze oraz Supergromadą w Centaurze tworzą jedną strukturę, nazwaną Laniakea.

</doc>
<doc id="643330" url="https://pl.wikipedia.org/wiki?curid=643330" title="Supergromada w Pannie">
Supergromada w Pannie



</doc>
<doc id="643331" url="https://pl.wikipedia.org/wiki?curid=643331" title="Euphorbia cyparissias">
Euphorbia cyparissias



</doc>
<doc id="643332" url="https://pl.wikipedia.org/wiki?curid=643332" title="Euphorbia esula">
Euphorbia esula



</doc>
<doc id="643334" url="https://pl.wikipedia.org/wiki?curid=643334" title="Atlas B">
Atlas B

Atlas B (również: Convair X-12 lub SM-65B) – pierwsza jednolita wersja pocisku balistycznego SM-65 Atlas. Posiadała odrzucane silniki dodatkowe i pojedynczy dodatkowy człon montowany z boku członu głównego (1,5-stopniowa). Silnik boczny pracował do wyczerpania paliwa. Był pierwszym pociskiem, który osiągnął zasięg określany jako międzykontynentalny (10 170 km). Jedna z rakiet została użyta jako rakieta nośna do wyniesienia na orbitę satelity SCORE.
Tło historyczne.
Rakieta została opracowana przez firmę Convair jako bardziej zaawansowana platforma testowa dla międzykontynentalnego pocisku balistycznego Atlas. Po zakończeniu testów pocisków Atlas A (X-11) w czerwcu 1958, już od lipca aż do lutego 1959 kontynuowano testy z pociskiem Atlas B (inne jego oznaczenia to X-12, XSM-65B lub SM-65B). Starty te pozwoliły sprawdzić wszystkie podsystemy pocisku.

</doc>
<doc id="643335" url="https://pl.wikipedia.org/wiki?curid=643335" title="Leptoscarus vaigiensis">
Leptoscarus vaigiensis

Leptoscarus vaigiensis – gatunek morskiej ryby z rodziny skarusowatych (papugoryby), jedyny przedstawiciel rodzaju "Leptoscarus" . Poławiana gospodarczo. Hodowana w akwariach morskich.
Zasięg występowania.
Tropikalne wody Oceanu Indyjskiego, Spokojnego i wschodniego Atlantyku, rafy koralowe.
Opis.
Osiąga do 35 cm długości. Roślinożerna.

</doc>
<doc id="643336" url="https://pl.wikipedia.org/wiki?curid=643336" title="Leptoscarus">
Leptoscarus



</doc>
<doc id="643337" url="https://pl.wikipedia.org/wiki?curid=643337" title="Etylobenzen">
Etylobenzen

Etylobenzen – organiczny związek chemiczny z grupy węglowodorów aromatycznych, pochodna benzenu. Otrzymywany w procesie alkilacji benzenu etenem w obecności katalizatora (np. chlorku glinu). Jest stosowany jako półprodukt do syntezy styrenu, polistyrenu, kauczuków syntetycznych oraz jako rozpuszczalnik.

</doc>
<doc id="643338" url="https://pl.wikipedia.org/wiki?curid=643338" title="Biblioteka im. Zielińskich Towarzystwa Naukowego Płockiego">
Biblioteka im. Zielińskich Towarzystwa Naukowego Płockiego

Biblioteka im. Zielińskich Towarzystwa Naukowego Płockiego – siódma wśród najstarszych bibliotek w Polsce, istniejąca w latach 1820-2017.
Historia.
Biblioteka została założona w 1820 roku jako "Biblioteka Towarzystwa Naukowego przy Szkole Wojewódzkiej Płockiej". W 1830 roku jej zbiory liczyły 8 tysięcy woluminów. W okresie Powstania listopadowego jej działalność była zawieszona. W 1907 roku nastąpiła jej reaktywacja, a inicjator ponownego otwarcia biblioteki, Towarzystwo Naukowe Płockie, nadał jej imię Zielińskich dla uczczenia daru rodu: zbiorów bibliotecznych liczących ponad 20 tysięcy woluminów (m.in. inkunabułów). Po 1915 roku jej zbiory systematycznie rosły, głównie za sprawą darów. Biblioteka gromadziła wszelkie druki dotyczące Płocka lub w Płocku wydawane. W 1939 roku zbiory biblioteki szacowano na ponad 70 tysięcy woluminów.
W 1976 r. została przeniesiona do „Domu pod Opatrznością” przy placu Narutowicza wzniesionym w latach 1828–1832, gdzie ma siedzibę do dzisiaj. Biblioteka Zielińskich jest włączona do sieci 55 bibliotek, które tworzą Narodowy Zasób Biblioteczny, posiada także status biblioteki naukowej.
Po II wojnie światowej Biblioteka Zielińskich była jedyną ocalałą biblioteką w Płocku, a po wyzwoleniu zaczęła udostępniać swój księgozbiór już 12 lutego 1945.
Od 1 stycznia 2017 – ze względu na nieotrzymanie dotacji – biblioteka została zamknięta.

</doc>
<doc id="643340" url="https://pl.wikipedia.org/wiki?curid=643340" title="Secesja awentyńska">
Secesja awentyńska

Secesja awentyńska (wł. "secessione dell'Aventino") – określenie włoskiego ruchu jednoczącego partie polityczne w opozycji względem faszyzmu i reżimu Benito Mussoliniego.
Po przyjęciu tzw. prawa Acerbo w 1923 r., największa partia, która zdobyła w wyborach przynajmniej 25% głosów, uzyskiwała 2/3 mandatów parlamentarnych. Po wyborach w kwietniu 1924 roku, Mussolini zapewnił sobie 66,3% miejsc w parlamencie. Działacz socjalistyczny Giacomo Matteotti został zamordowany w efekcie oskarżeń o sfałszowanie wyborów i przemoc, jakie wystosował pod adresem faszystów. Okazały się one prawdziwe. W efekcie tego większość opozycyjnych partii opuściło parlament, co zostało nazwane „secesją”. Jednakże secesja awentyńska tylko pomogła Mussoliniemu w umocnieniu swojej pozycji – w parlamencie nie zasiadali już przedstawiciele opozycji. Dzięki temu mógł on w 1926 roku wprowadzić dyktaturę.

</doc>
<doc id="643341" url="https://pl.wikipedia.org/wiki?curid=643341" title="Zmrocznik wilczomleczek">
Zmrocznik wilczomleczek

Zmrocznik wilczomleczek ("Hyles euphorbiae" syn. "Celerio euphorbiae") - owad z rzędu motyli. Skrzydła o rozpiętości 64-72 mm, od spodu różowe, z wierzchu, przednie beżowoszare, często z oliwkowym lub różowym odcieniem. Rysunek brunatno-oliwkowy. Smuga kostalna mająca formę trzech, zwężających się w kierunku wierzchołka plam. Tylne skrzydła przy nasadzie w zewnętrznej części czarne, w środkowej części ceglaste, z jasnoróżowym obrzeżeniem. Czułki z wierzchu białe. Odwłok oliwkowo-brunatny. Na bokach dwóch pierwszych segmentów odwłoka poprzeczne, czarne i białe paski, na pozostałych segmentach wąskie, białe paski.
Owady dorosłe można spotkać o zmroku od połowy maja do połowy lipca. Gąsienice żerują od lipca do września. Podstawowymi roślinami żywicielskimi są wilczomlecz sosnka i wilczomlecz lancetowaty, dodatkowymi inne gatunki wilczomlecza i różne gatunki fuksji. Gąsienice przepoczwarczają się w październiku. Poczwarki zimują na ziemi lub w ziemi do maja.

</doc>
<doc id="643342" url="https://pl.wikipedia.org/wiki?curid=643342" title="Hyles euphorbiae">
Hyles euphorbiae



</doc>
<doc id="643343" url="https://pl.wikipedia.org/wiki?curid=643343" title="Asfaltyt">
Asfaltyt

Asfaltyt – skała osadowa pochodzenia organicznego, występująca w złożach na powierzchni skorupy ziemskiej lub w jej sąsiedztwie, odmiana asfaltu naturalnego barwy czarnej, twarda, o szklistym połysku, odznaczająca się wysoką temperaturą topliwości, prawie niezawierająca domieszek mineralnych. 
W warunkach naturalnych asfaltyt powstaje w wyniku uwolnienia z ropy naftowej jej lotnych składników. W warunkach przemysłowych uzyskiwany jest w wyniku przeróbki specjalnych gatunków ropy naftowej lub koksowania węgla kamiennego.
W przemyśle chemicznym asfaltyt stosowany jest do wyrobu farb i lakierów bitumicznych.

</doc>
<doc id="643346" url="https://pl.wikipedia.org/wiki?curid=643346" title="Godoy Cruz Antonio Tomba">
Godoy Cruz Antonio Tomba

Club Deportivo Godoy Cruz Antonio Tomba jest argentyńskim klubem sportowym z siedzibą w mieście Godoy Cruz w prowincji Mendoza, znanym głównie ze swojej sekcji piłki nożnej.
Historia.
Klub założony został 11 czerwca 1921 pod nazwą Sportivo Godoy Cruz, a swoją obecną nazwę otrzymał 25 kwietnia 1930 w wyniku fuzji z Deportivo Bodega Antonio Tomba. W roku 1959 oddany został do użytku świeżo zbudowany stadion klubu – Estadio Feliciano Gambarte, znany jako "La Bodega" (co znaczy winiarnia). Stadion miał pojemność 14000 miejsc.
Obecnie używa się odziedziczonych przydomków po klubie Deportivo Bodega Antonio Tomba, "El Tomba" i "Bodeguero". Ponieważ stadion położony jest blisko kolei, klub zwany jest także "El Expreso".
Godoy Cruz zanim osiągnął poziom rozgrywek ogólnokrajowych grał przez kilka lat w lidze prowincjonalnej. Klub wygrał pierwszą ligę prowincji Mendoza w 1944, 1947, 1950, 1951, 1954, 1968, a także w 1989 i 1990, co umożliwiło występ w turnieju ogólnokrajowym – "Torneo del Interior".
Zwycięstwo w "Torneo del Interior" w 1994 dało awans do drugiej ligi argentyńskiej Primera B Nacional Argentina. Po ponad 10 latach pobytu w drugiej lidze klub w końcu awansował do pierwszej ligi (Primera División Argentina) w 2006 roku po wygraniu turnieju Apertura w sezonie 2005/2006, a następnie pokonaniu w walce o mistrzostwo drugiej ligi klubu Nueva Chicago Buenos Aires, mistrza turnieju Clausura.
Klub do dziś szczyci się swymi zwycięstwami w meczach towarzyskich z najpotężniejszymi klubami Argentyny. W 1965 wygrali 4:0 z Boca Juniors, a w 1997 z River Plate też 4:0.
Najbardziej znaczącymi postaciami w klubie są Carlos Francisco Pozzoli, José „Tabaquillo” García, Orlando Vicente Garro, Humberto Fabián Lentz, Rubén Hermes Almeida, Daniel Walter Oldrá, oraz Rafael Iglesias

</doc>
<doc id="643348" url="https://pl.wikipedia.org/wiki?curid=643348" title="Club Deportivo Godoy Cruz Antonio Tomba">
Club Deportivo Godoy Cruz Antonio Tomba



</doc>
<doc id="643353" url="https://pl.wikipedia.org/wiki?curid=643353" title="Papugoryba dwubarwna">
Papugoryba dwubarwna

Papugoryba dwubarwna ("Cetoscarus bicolor") - gatunek morskiej ryby z rodziny skarusowatych (papugoryby).
Poławiana gospodarczo. Hodowana w dużych akwariach morskich.
Zasięg występowania.
Morze Czerwone i Ocean Indyjski do Wielkiej Rafy Koralowej, rafy koralowe na głębokościach od 1 do 30 m p.p.m.
Opis.
Pokarm stanowią glony i polipy koralowców. Kawałki koralowców papugoryba odłamuje zębami umieszczonymi w pysku, przypominającym papuzi dziób. Następnie mieli kawałki pokarmu za pomocą przekształconych w dodatkowe szczęki gardłowe kości przełyku. Podczas zjadania i trawienia koralowców produkowany jest piasek koralowy. Pospolite jest u papugoryby obojnactwo. Ryba żyje w grupie. Po śmierci osobnika dominującego kolejnym liderem zostaje najsilniejsza i największa samica, która przechodzi wtedy zmianę płci i ubarwienia.

</doc>
<doc id="643355" url="https://pl.wikipedia.org/wiki?curid=643355" title="Cetoscarus">
Cetoscarus

Cetoscarus - rodzaj morskiej ryby z rodziny skarusowatych (Scaridae).
Występowanie.
Indopacyfik, od Afryki po Australię i Oceanię.
Klasyfikacja.
Gatunki zaliczane do tego rodzaju :

</doc>
<doc id="643358" url="https://pl.wikipedia.org/wiki?curid=643358" title="BeppoSAX">
BeppoSAX

BeppoSAX (wł. Beppo Satellite per Astronomia a ragii X) – włoski sztuczny satelita do badań astronomicznych w zakresie promieni rentgenowskich, zbudowany z udziałem Holandii i wystrzelony przez amerykańską NASA. Jednym z jego głównych osiągnięć była identyfikacja wielu rozbłysków gamma w obiektach pozagalaktycznych.
Satelita początkowo nazywał się SAX, jednak już po starcie przemianowano go na BeppoSAX, w celu uczczenia włoskiego fizyka Giuseppe Occhialiniego, znanego pod przydomkiem Beppo.
Konsorcjum BeppoSAX.
SAX został wybrany i włączony do Planu Naukowego Włoch przez Italian National Space Plan. Celem misji było przeprowadzenie badań spektroskopowych i zmienności w czasie źródeł rentgenowskich w zakresie 0,1 – 200 keV, oraz monitoring całego nieba w poszukiwaniu zjawisk krótkotrwałych w paśmie 2 - 30 keV. Ładunek naukowy satelity i jego program naukowy był zarządzany przez specjalnie powołane konsorcjum instytutów włoskich i holenderskich:
W testach przyrządów pomagał Max Planck Institute for Extraterrestrial Physics (Instytut Fizyki Pozaziemskiej im. Maxa Plancka). Satelitę wykonały głównie firmy włoskie: Alenia Spazio i Nuova Telespazio.
Przebieg misji.
Wystrzelony w 1996 satelita miał pracować dwa lata, jednak jego misję przedłużono aż do 30 kwietnia 2002. Później jego orbita zaczęła gwałtownie się obniżać oraz następowały częste usterki. 29 kwietnia 2003 dokonano deorbitacji satelity. Szczątki satelity spadły do Oceanu Spokojnego około godziny 22:06 UTC (± 7 minut), w odległości 320 km na północny zachód od Wysp Galapagos.
Do marca 2002 na podstawie danych z BeppoSAX opublikowano ponad 1500 prac naukowych.
Budowa statku.
Ważący 1400 kg statek był stabilizowany trójosiowo (dokładność &lt;1 minuty łuku; maks. zmiana pozycji : 10°/min). Zasilanie ogniwami słonecznymi o całkowitej wydajności 800 W. Ładunek naukowy pochłaniał z tego 260 W.
Pokładowy rejestrator danych miał pojemność 510 Mbit. Telemetria odbywała się ze średnią prędkością 60 kbit/s (maks. 100 kbit/s). Przesyłanie nagranych danych: 917 kbit/s.
Przyrządy naukowe.
BeppoSAX przenosił 5 instrumentów naukowych. Cztery pierwsze (nazywane nieraz zbiorczo NFI, Narrow Field Instruments) obserwowały ten sam punkt nieba w szerokim spektrum fal (0,1 - 300 keV). NFI obserwowały rozbłyski po zakończeniu obserwacji za pomocą WFC.
Przyrząd LECS i MECS, w przeciwieństwie do przyrządów NFI, posiadały funkcję obrazowania danych.

</doc>
<doc id="643360" url="https://pl.wikipedia.org/wiki?curid=643360" title="Zachowanie prawne">
Zachowanie prawne

Zachowanie prawne – fakt prawny, który jest zależny od woli podmiotu.
Podział zachowań prawnych.
Zachowania prawne dzieli się na:
Działania i zaniechania mogą być zgodne z prawem (takie, jakich prawo wymaga lub dopuszcza) i niezgodne z prawem (takie, jakich prawo zabrania).
Zachowaniami zgodnymi z prawem są tzw. akty prawne, które są zachowaniami (najczęściej działaniami) specjalnie przewidzianymi przez prawo dla celowego wywoływania nimi skutków prawnych.
Akty prawne dzielą się na: 

</doc>
<doc id="643362" url="https://pl.wikipedia.org/wiki?curid=643362" title="Róg (osada w województwie pomorskim)">
Róg (osada w województwie pomorskim)

Róg (kaszb. "Rog") – osada w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice.
Osada kaszubska Róg jest częścią składową sołectwa Osława-Dąbrowa, przebiega tędy linia kolejowa Bytów-Lipusz (obecnie zawieszona).
W latach 1975–1998 miejscowość administracyjnie należała do województwa słupskiego.

</doc>
<doc id="643363" url="https://pl.wikipedia.org/wiki?curid=643363" title="CA Nueva Chicago">
CA Nueva Chicago

Club Atlético Nueva Chicago – argentyński klub piłkarski z siedzibą w dzielnicy Mataderos w granicach administracyjnych miasta Buenos Aires. Nazwa Nueva Chicago jest alternatywną nazwą dzielnicy Mataderos.
Klub rozgrywa swoje mecze na stadionie Estadio Nueva Chicago.
Osiągnięcia.
Mistrz drugiej ligi argentyńskiej (Primera B Nacional Argentina) (2): 1930, 1981
Historia.
W roku 2006 klub awansował do pierwszej ligi argentyńskiej. W sezonie 2005/06 wygrał w drugiej lidze turniej Clausura, alem walkę o mistrzostwo drugiej ligi przegrał Godoy Cruz Antonio Tomba. Konieczne było rozegranie baraży z CA Belgrano. U siebie Nuevo Chicago wygrało 3:1 i po remisie 3:3 na wyjeździe uzyskało awans.

</doc>
<doc id="643366" url="https://pl.wikipedia.org/wiki?curid=643366" title="Keryt">
Keryt

Keryt – produkt pochodzenia organicznego, powstały podczas przemian metamorficznych kerogenu lub ropy naftowej. Należy do przedstawicieli bituminów.

</doc>
<doc id="643368" url="https://pl.wikipedia.org/wiki?curid=643368" title="MSG90A1">
MSG90A1



</doc>
<doc id="643369" url="https://pl.wikipedia.org/wiki?curid=643369" title="Pokolec pasiasty">
Pokolec pasiasty

Pokolec pasiasty ("Acanthurus triostegus") – ryba morska z rodziny pokolcowatych. Bywa hodowana w akwariach morskich.
Zasięg występowania.
Ocean Indyjski i Ocean Spokojny, rafy koralowe na głębokościach od 0-90 m p.p.m.

</doc>
<doc id="643374" url="https://pl.wikipedia.org/wiki?curid=643374" title="Häg-Ehrsberg">
Häg-Ehrsberg

Häg-Ehrsberg – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Zell im Wiesental. Leży w Schwarzwaldzie, na południe od Schönau im Schwarzwald.

</doc>
<doc id="643375" url="https://pl.wikipedia.org/wiki?curid=643375" title="Hag-Ehrsberg">
Hag-Ehrsberg



</doc>
<doc id="643376" url="https://pl.wikipedia.org/wiki?curid=643376" title="Ehrsberg">
Ehrsberg



</doc>
<doc id="643378" url="https://pl.wikipedia.org/wiki?curid=643378" title="Basen (powieść)">
Basen (powieść)

Powieść Tamaza Cziładze, pisarza gruzińskiego. Jest to panoramiczne spojrzenie na małe, nadmorskie miasto w Gruzji. Autor zastosował kilka zbliżeń psychologicznych: nauczycielka Zina, jej teść Niko i syn Dato, młody trębacz Beko, piosenkarka Lili, sławny pisarz – właściciel tytułowego basenu. Powieść psychologiczna, poruszane tematy uniwersalne. Koloryt lokalny przejawia się w nazwach miejsc geograficznych, imionach, w realiach życia. Książka refleksyjna, nastrój raczej smutny.
Centralną postacią jest Zina, piękna nauczycielka, synowa bogatego lekarza Niko. Zina przybyła z Tbilisi, jest matką samotnie wychowującą syna Dato, ponieważ mąż, Tejmuraz – początkowo aktor, potem sędzia – wyjechał i przez wiele lat nie dawał znaku życia. Zina nie miała rodziny, żyła więc na łasce teścia. Męczyła ją zależność od niego, jednak nie umiała zdecydować się na samodzielność. Zina była obiektem obsesyjnej miłości młodego Beko, który pracował jako muzyk – grał na trąbie w miejscowej restauracji. Beko zaprzyjaźnił się z małym Dato, najpierw w celu zbliżenia się do matki, później dla niego samego. Pewnego dnia, nie mówiąc nic nikomu, zabrał chłopca na cały dzień do Suchumi, dużego miasta w pobliżu. Nieszczęśliwym trafem zgubił chłopca. Nie wiedział, że Zina i Niko zgłosili na policji fakt kidnapingu, a potem, że jego znajomy Duchu znalazł malca i odwiózł bezpiecznie do domu. Beko nie mógł wrócić do miasteczka, gdzie czekali na niego rozwścieczeni mieszkańcy, za to Zinie wydarzenie to dodało sił. Wsiadała już do autobusu z Dato, aby wrócić do Tbilisi i tam zacząć nowe życie, gdy nagle pojawił się Tejmuraz. Jakby nigdy nic, wrócili razem do domu i znowu byli zwyczajnym małżeństwem.

</doc>
<doc id="643379" url="https://pl.wikipedia.org/wiki?curid=643379" title="Koszmar">
Koszmar



</doc>
<doc id="643387" url="https://pl.wikipedia.org/wiki?curid=643387" title="Hasel (gmina)">
Hasel (gmina)

Hasel – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Schopfheim. Leży pomiędzy rzekami Wiese a Wehrą oraz Wehr a Schopfheim.
Transport.
Do 1971 istniała w gminie linia kolejowa "Wehratalbahn" (Schopfheim–Bad Säckingen), obecnie planuje się jej ponowne uruchomienie.
Oświata.
W gminie znajduje się jedynie przedszkole ewangelickie.

</doc>
<doc id="643391" url="https://pl.wikipedia.org/wiki?curid=643391" title="Grzegorz Bartczak">
Grzegorz Bartczak

Grzegorz Bartczak (ur. 21 czerwca 1985 roku w Legnicy) – polski piłkarz grający na pozycji prawego obrońcy. Obecnie zawodnik GKSu Raciborowice 
Kariera klubowa.
Grzegorz Bartczak do Zagłębia Lubin trafił przed sezonem 2002/2003 z Konfeksu Legnica. 3 sierpnia 2002 zadebiutował w polskiej ekstraklasie, w wygranym 5:0 meczu z Pogonią Szczecin, w którym strzelił również swoją pierwszą bramkę. Lubiński zespół na koniec rozgrywek zajął w tabeli miejsce barażowe i w meczu o utrzymanie odpadł w konfrontacji z Górnikiem Łęczna. W sezonie 2003/2004 Bartczak zagrał w 10 pojedynkach, a jego klub, po roku banicji powrócił do gry w najwyższej klasie rozgrywkowej.
W sezonie 2004/2005 na boisku pojawiał się częściej. Zagrał w 17 ligowych meczach oraz dziesięciu pucharu Polski, w którym Zagłębie dotarło do finału, gdzie przegrało z Dyskobolią Grodzisk Wielkopolski. W kolejnych rozgrywkach, ze względu na dużą konkurencję w składzie, obrońca częściej wchodził na murawę z ławki rezerwowych niż pojawiał się na niej od pierwszych minut. W sezonie 2006/2007 wywalczył sobie miejsce w podstawowym składzie Zagłębia, które wówczas sięgnęło po tytuł mistrza Polski, zaś w lipcu 2007 roku pokonało w Superpucharze Polski GKS Bełchatów 1:0.
W sezonie 2007/2008 był podstawowym zawodnikiem swojego klubu. Walczył z nim w kwalifikacjach Ligi Mistrzów, w których Zagłębie odpadło w drugiej rundzie po dwumeczu ze Steauą Bukareszt. Lubinianie nie powtórzyli sukcesu sprzed roku i zajęli w lidze piąte miejsce. Zostali jednak karnie zdegradowani za udział w aferze korupcyjnej. Po spadku do pierwszej ligi Bartczak pozostał w drużynie. W rundzie jesiennej był pewnym punktem defensywy. W październiku 2008 doznał ciężkiej kontuzji zerwania więzadeł w kolanie i wiosną nie zagrał w żadnym spotkaniu. Zagłębie uplasowało się w tabeli na drugiej lokacie i wywalczyło bezpośredni awans do Ekstraklasy.
W dniu 15 czerwca 2011 podpisał 3-letni kontrakt z Jagiellonią Białystok, do której przyszedł na zasadzie wolnego transferu po usunięciu z drużyny Zagłębia Lubin za domniemany udział w tzw. aferze korupcyjnej. W styczniu 2012 został skazany na półtora roku więzienia w zawieszeniu. 10 lutego 2012 Bartczak rozwiązał za porozumieniem stron obowiązujący do 30 czerwca 2014 roku kontrakt z Jagiellonią. 20 kwietnia 2012 podpisał kontrakt z Wartą Poznań. We wrześniu 2012 w związku z aferą korupcyjną Komisja Dyscyplinarna PZPN ukarała zawodnika półroczną dyskwalifikacją. W styczniu 2013 podpisał 2-letni kontrakt z Miedzią Legnica.
Kariera reprezentacyjna.
W reprezentacji Polski Grzegorz Bartczak zadebiutował 17 października 2007, wchodząc na boisko w 83. minucie przegranego 0:1 meczu z Węgrami. W grudniu tego samego roku zagrał w pierwszej połowie towarzyskiego spotkania z Bośnią i Hercegowiną. Dotychczas były to jego jedyne występy w barwach narodowych.
Statystyki klubowe.
"Aktualne na 2 sierpnia 2019:"

</doc>
<doc id="643394" url="https://pl.wikipedia.org/wiki?curid=643394" title="Prunus padus">
Prunus padus



</doc>
<doc id="643395" url="https://pl.wikipedia.org/wiki?curid=643395" title="Nastrosz półpawik">
Nastrosz półpawik

Nastrosz półpawik, gryzuń półpawik ("Smerinthus ocellata" syn. "Smerinthus ocellatus") – owad z rzędu motyli. Skrzydła o rozpiętości 70-78 mm, od szaro-różowych do brunatno-oliwkowych z rysunkiem mającym formę falistych, załamanych przepasek. Na tylnych skrzydłach tzw. pawie oko na różowym tle.
Gąsienice żerują od lipca do września. Podstawowymi roślinami żywicielskimi są różne gatunki wierzby, dodatkowymi brzoza, jabłoń domowa, czeremcha pospolita, kalina koralowa, grusza pospolita i topola. Na zimę zakopują się w ziemi, gdzie zamieniają się w połyskujące czarnoczerwone poczwarki. Niekiedy pojawia się częściowe drugie pokolenie. Owady dorosłe można spotkać od połowy maja do końca lipca; żerują głównie nocą.
Typowe biotopy tego motyla to sady, ogrody, lasy liściaste i mieszane, parki oraz nadrzeczne zarośla.

</doc>
<doc id="643396" url="https://pl.wikipedia.org/wiki?curid=643396" title="Smerinthus ocellata">
Smerinthus ocellata



</doc>
<doc id="643397" url="https://pl.wikipedia.org/wiki?curid=643397" title="Smerinthus ocellatus">
Smerinthus ocellatus



</doc>
<doc id="643402" url="https://pl.wikipedia.org/wiki?curid=643402" title="Beata Poźniak">
Beata Poźniak

Beata Poźniak (ur. 30 kwietnia 1960 w Gdańsku) – polska aktorka, reżyser filmowa i teatralna, producentka filmowa, malarka i poetka.
Jest pierwszą nieanglojęzyczna aktorką, która nagrała w języku angielskim audiobooka w USA. Zdobyła prestiżowe nagrody amerykańskie za głos: Earphones Awards, Audies i Voice Arts Awards. Wyróżniona przez Washington Post za najlepszego audiobooka roku – „Best Audiobook of the Year”. Pozniak jest pierwsza i jedyna aktorka w historii 30-letniego istnienia popularnej gry Mortal Kombat (gdzie gra u boku Arnolda Schwarzeneggera i Sylvester’a Stallone’a), która zdobyła Voice Arts Award w kategorii „Outstanding Video Game Character, Best Voiceover” (2020).
W Polsce jako aktorka Poźniak zadebiutowała jako Todzia w serialu “Życie Kamila Kuranta”, a w USA jako filmowa żona Gary’ego Oldman’a w kontrowersyjnym filmie "JFK" Olivera Stone’a, który zdobył osiem nominacji do Oskara. A w All These Voices, gdzie napisano dla niej role “Beaty” zdobył studenckiego Oskara, która była przyznana przez prestiżową Akademie Filmowa w Hollywood.
Poźniak jest koproducentką filmu dokumentalnego "An Unknown Country", który otrzymał nominację do nagrody EMMY. Jako działaczka na rzecz kobiet przeszła do historii Stanów Zjednoczonych, gdzyż zainicjowała ustawę (H.J. 316) wprowadzającą Dzień Kobiet w USA. Działa charytatywnie – jej obrazy licytowane są na aukcjach, a dochody z nich przeznaczane na cele zdrowotne i medyczne.
Życiorys.
Urodziła się w Gdańsku w rodzinie lekarskiej. Pochodzi z Wileńszczyzny. Jej matka urodziła się w Wilnie gdzie babcia i dziadkowie (rodzina Jurewiczow) również się wychowali. W Gdańsku skończyła szkołę średnią, a następnie studiowała w łódzkiej PWSFTViT (Państwowa Wyższa Szkoła Filmowa, Telewizyjna i Teatralna im. Leona Schillera w Łodzi), do której dostała się z pierwszą lokatą.
Na trzecim roku studiów zadebiutowała w Teatrze Wybrzeże w Gdańsku w roli "Justyny" w "Vatzlavie" Mrożka u boku Jerzego Kiszkisa. Jeszcze jako studentka – na 40-lecie pracy scenicznej Tadeusza Gwiazdowskiego – została zaproszona do zagrania jego córki, Helenki w "Panu Damazym" Józefa Blizińskiego, wyreżyserowanym przez Jerzego Afanasjewa. Po studiach zaangażowała się do Teatru Współczesnego w Warszawie, gdzie zadebiutowała w sztuce Alana Ayckbourna pt. "Jak się kochają" partnerując Wiesławowi Michnikowskiemu, Czesławowi Wołłejce, Zofii Kucównie i Krzysztofowi Kowalewskiemu. W musicalu Agnieszki Osieckiej "Niech no tylko zakwitną jabłonie" zagrała Cnotliwą Zuzannę, matkę i jednocześnie jej córkę – Kasię Traktorzystkę.
W telewizji zadebiutowała na drugim roku PWSFTViT jako Teodozja w serialu "Życie Kamila Kuranta" z Krzysztofem Pieczyńskim, w reżyserii Grzegorza Warchoła. Kręcenie serialu przerwał stan wojenny (1981). W 1983 roku zagrała dziewczynę, która usiłując łamać stereotypy chce zostać kapitanem Żeglugi Wielkiej w "Szczęśliwym brzegu" z Jerzym Bińczyckim jako kapitanem oraz Stanisławą Celińską i Wojciechem Pokorą. W musicalu "Rozrywka po staropolsku" – programie telewizyjnym w reżyserii Wojciecha Pokory, zagrała słodką zakochaną panienkę.
Śpiewała poezje Gałczyńskiego z Michałem Bajorem do muzyki Marka Grechuty i Władysława Szpilmana w programie reżyserowanym przez Barbarę Borys-Damięcką – "Deszcz". W r. 1985 wyjechała do Stanów Zjednoczonych. Przed samym wyjazdem zagrała jeszcze, jednocześnie, w filmie "Kronika wypadków miłosnych" Andrzeja Wajdy i w spektaklu telewizyjnym "Przedstawienie Hamleta we wsi Głucha Dolna" jako Andzia, u boku Janusza Gajosa i Stanisławy Celińskiej. Inscenizacja ta została zaliczona do Złotej Setki Teatru TV.
W Stanach zadebiutowała w filmie nominowanym do Oskara, "JFK" Olivera Stone’a jako Marina Oswald – żona domniemanego zabójcy prezydenta Kennedy’ego – Lee Harveya Oswalda, którego zagrał Gary Oldman. Beata Poźniak znana jest z kreowania ról skomplikowanych i kontrowersyjnych, takich jak m.in.: rola rewolucjonistki w "Kronikach młodego Indiany Jonesa", która usiłuje obalić rząd, czy też rola lekarki, w serialu "Melrose Place", poślubiającej geja. Pamiętana jest także z roli podwójnej agentki, CIA i izraelskiego Mossadu, w serialu "JAG Wojskowe Biuro Śledcze". Wystąpiła gościnnie w serialu komediowym "Szaleję za tobą" z Helen Hunt i Paulem Reiserem. Za rolę pierwszej kobiety – Prezydenta Świata w filmie "Babilon 5", wytwórnia Warner Bros. wypromowała ją do nagrody Emmy (uznawanej za „telewizyjnego Oskara”).
Uczestniczka XXIX Międzynarodowego Festiwalu Poezji Maj nad Wilią 2022.
Działalność społeczna i polityczna.
Była prekursorką uchwalenia ustawy wprowadzającej uznanie w Stanach Zjednoczonych Dnia Kobiet jako oficjalnego święta. Jej inicjatywę poparła członkini Kongresu amerykańskiego Maxine Waters przedstawiając w 1994 roku projekt ustawy przed amerykańskim Kongresem i Senatem (nr ustawy: H.J. Res. 316). W 1997 roku została uhonorowana przez burmistrza Los Angeles Richarda J. Riordana.
Beata Poźniak założyła organizację pozarządową non-profit Women’s Day USA. Wsparło ją w tym wiele znanych osobistości ze świata politycznego, a także artystycznego z Hollywood. Wśród nich byli m.in.: muzyk Stevie Wonder, aktorka Diane Lane, pierwsza kobieta – premier Kanady Kim Campbell, adwokat Gloria Allred i wiele innych.
Sztuki plastyczne i multimedialne.
Obrazy i rzeźby Beaty Poźniak znajdują się w kolekcji Cedar Sinai Art Council w Hollywood. Pokazano jej twórczość w Palm Springs Art Museum, Bergamot Station, Morpheus Gallery oraz w Raleigh Studios. Filmy multimedialne jak "Mnemosyne" czy "Ludzie na moście" są eksperymentalne.
Filmografia.
Filmy (jako aktorka)
Seriale telewizyjne (jako aktorka)
Scenarzystka
Reżyserka filmowa
Producent filmowy
Gry komputerowe
Spektakle teatralne.
Aktorka
Reżyserka teatralna

</doc>
<doc id="643403" url="https://pl.wikipedia.org/wiki?curid=643403" title="Dawid Banaczek">
Dawid Banaczek

Dawid Banaczek (ur. 3 czerwca 1979 w Gdyni) – polski trener, piłkarz występujący na pozycji ofensywnego pomocnika lub napastnika. Reprezentant Polski U15 – U21, mistrz Polski (Zagłębie Lubin 2007), uczestnik pucharu UEFA (Zagłębie Lubin).
Kariera klubowa.
Wychowanek Lechii Gdańsk, w której rozpoczął treningi w roku 1987. W drużynie seniorów Lechii występował przez 3 sezony. W 1999 roku Banaczek podpisał 2 letni kontrakt z Bayernem Monachium. W nowym klubie Banaczek występował przez dwa sezony w zespole amatorów. W 2001 roku podpisał kontrakt w szwedzkim IFK Norrköping, gdzie zadebiutował w Allsvenskan. W latach 2001–2003 Banaczek (z krótką 3 miesięczną przerwą w RKS Radomsko) grał w IFK.
W Amice Wronki grał pod wodzą szkoleniowca Macieja Skorży. W polskiej lidze największe sukcesy święcił jako zawodnik Zagłębia Lubin, z którym w sezonie 2006/2007 sięgnął po mistrzostwo Polski oraz rok wcześniej w sezonie 2005/2006 zdobywając brązowy medal polskiej ekstraklasy. Poza Zagłębiem oraz Amicą Wronki Banaczek występował w polskiej ekstraklasie w zespołach RKS Radomsko oraz Widzew Łódź.
Ostatnim piłkarskim przystankiem na wysokim szczeblu była czeska Sigma Ołomuniec.
Kariera reprezentacyjna.
Wielokrotny reprezentant Polski drużyn młodzieżowych, od U15 do U21. W 1995 roku pod wodzą trenera Andrzeja Zamilskiego uczestniczył w Mistrzostwach Europy U16, odbywających się w Belgii.
Kariera trenerska.
W roku 2011 Dawid Banaczek założył Akademię piłkarską Football Pro Academy. W roku 2012 Dawid Banaczek nawiązał współpracę z klubem Lechia Gdańsk, w którym prowadził drużynę Akademii Piłkarskiej Lechia Gdańsk rocznik U9. 1 lipca 2013 roku Banaczek objął posadę I trenera zespołu Kaszubia Kościerzyna. Umowa ze szkoleniowcem została zawarta na okres jednego roku.Od lipca 2015 do końca sierpnia 2015 pełnił rolę trenera zespołu Lechia Gdańsk U17. We wrześniu 2015 został asystentem nowego szkoleniowca drużyny Lechia Gdańsk – Thomasa von Heesena. W grudniu 2015 roku został tymczasowo I trenerem drużyny Lechia Gdańsk. Do końca czerwca prowadził drużynę juniorów młodszych. 1 lipca 2016 został asystentem szkoleniowca drużyny Drutex-Bytovia Bytów Tomasza Kafarskiego.

</doc>
<doc id="643409" url="https://pl.wikipedia.org/wiki?curid=643409" title="Banana Yoshimoto">
Banana Yoshimoto

, właśc. (ur. 24 lipca 1964 w Tokio) – japońska pisarka. 
Życiorys.
Urodziła się 24 lipca 1964 roku w Tokio w rodzinie krytyka literackiego zaangażowanego w radykalny ruch studencki lat 60. XX w. Skończyła Uniwersytet Nihon (ang. Nihon University, jap. Nihon Daigaku). Nowela, która była jej pracą zaliczeniową, szybko zyskała popularność i została wyróżniona nagrodą im. Kyōki Izumi (1986). W tym okresie przyjęła pseudonim literacki Banana Yoshimoto.
Zadebiutowała w 1988 roku nowelą "Kuchnia". Dzieło sprzedało się w Japonii w ponad dwumilionowym nakładzie, zdobyło kilka nagród literackich i doczekało się dwóch adaptacji filmowych: japońskiego filmu telewizyjnego i hongkońskiej produkcji filmowej. 
Drugą jej powieścią jest "Tsugumi" (1989) – historia ciężko chorej dziewczyny, której figlarna natura doprowadza do szału, choć czasem i rozbawia, jej rodzinę. Choroba pozwala bohaterce odrzucić społeczne normy i oczekiwania. Powieść została wyróżniona nagrodą im. Shūgorō Yamamoto. Rok później pojawiła się adaptacja filmowa powieści. 
Banana Yoshimoto w swoich książkach mówi o stracie, pustce która gnieździ się w człowieku po stracie ukochanej osoby, o samotności i strachu, a jednocześnie o magii miłości i przyjaźni. Jej książki przetłumaczono i wydano w przeszło 20 krajach.
Ma jednego syna.

</doc>
<doc id="643410" url="https://pl.wikipedia.org/wiki?curid=643410" title="Księga Tobiasza">
Księga Tobiasza

Księga Tobiasza [Tb], Księga Tobita [Tob] – księga dydaktyczna, wchodząca w skład katolickiego i prawosławnego kanonu Starego Testamentu. Przez Kościoły protestanckie uważana za apokryficzną, gdyż nie należy do Biblii hebrajskiej. Powstała najprawdopodobniej w II w. p.n.e., jako jeden z midraszy, obok księgi Judyty i Estery.
Nazwa księgi.
Od imion dwóch głównych bohaterów księgi pochodzą dwie nazwy: Księga Tobiasza (przyjęta częściej w polskim piśmiennictwie) i Księga Tobita (jako "The Book of Tobit" obecna w piśmiennictwie anglojęzycznym).
Tekst i język oryginału.
Istnieją trzy wersje (recenzje) tekstu księgi Tobiasza:
Językiem oryginału był prawdopodobnie aramejski, zaś najstarszą wersją jest recenzja R-S. Istnieją też opinie, że językiem oryginału był grecki (Paul Desealers) albo hebrajski (Alonso Schökel)
Data, miejsce powstania i autor.
Tłem księgi są lata po deportacji plemienia Neftalego do Niniwy, stolicy Asyrii (ok. 733 p.n.e.). Z treści wynika jednak, że autor wie o zburzeniu Niniwy w 612 roku p.n.e.(Tb 14,15), a także o odbudowaniu Świątyni Jerozolimskiej w 515 p.n.e. (Tb 14,5). Jako kanoniczne traktowane są już księgi prorockie (Amosa, Nahuma), zaś wśród opisywanych zwyczajów są te, które miały miejsce dopiero po niewoli babilońskiej, np. dziesięcina. 
Prawdopodobną datą powstania księgi jest 200-180 p.n.e., mogła jednak powstać w oparciu o starsze opowiadania powstałe w środowisku deportowanych do Asyrii.
Autor nie jest znany. W części utworu Tobit wypowiada się w pierwszej osobie, inne (np. historia podróży Tobiasza) są w trzeciej osobie.
Gatunek literacki.
Irene Nevey określa księgę jako "romans hebrajski", o fikcyjnym charakterze, który podkreślają nieścisłości historyczne. W księdze też pojawiają się dwa motywy ludowe: „wdzięczni zmarli” oraz „potwór w komnacie panny młodej”. 
Kanoniczność.
Księga Tobiasza nie została włączona do kanonu hebrajskiego, a tym samym do protestanckiego. Katolicy uznają ją za jedną z ksiąg deuterokanonicznych. Tłumacz Wulgaty Hieronim ze Strydonu uznawał księgę Tobiasza za niekanoniczną, jednak na prośbę jednego z przyjaciół włączył ją do swojego przekładu. Św. Ambroży i Augustyn uznawali księgę za kanoniczną, co potwierdził synod w Hipponie (393 r.). 
Jako argument przeciwko kanoniczności księgi protestanci przywołują m.in. obecność w Księdze Tobiasza elementów, które uznają za magiczne, czyli np. fragment, w którym Azariasz (anioł Rafał) nakazuje w celu odpędzenia złego ducha spalić rybią wątrobę i serce.
Treść Księgi.
Księga opowiada o dziejach ojca i syna (aram. Tobi i Tobijah, lub gr. Tobit i Tobias - obydwa imiona tłumaczone wg Biblii Tysiąclecia na Tobiasz) z pokolenia Neftalego. Początek księgi zawiera opis sprawiedliwego życia Tobiasza-ojca i uprowadzenie rodziny Tobiasza do Asyrii (734 p.n.e.), gdzie naraża się on królowi Sennacherybowi przez potajemne grzebanie pomordowanych Izraelitów. 
Wskutek wypadku Tobiasz traci wzrok i zaczyna prosić Boga o śmierć. Wkrótce potem przypomina sobie, iż jeden z mieszkańców Medii jest mu winien 10 talentów srebra. Wysyła więc swego syna, Tobiasza w podróż do Medii, aby przed śmiercią ojca odebrał dług. W podróży towarzyszy mu Azariasz, który namawia Tobiasza-syna do ślubu z Sarą, pomaga w uwolnieniu jej od złego ducha, Asmodeusza i przekazuje mu sposób, w jaki może uzdrowić ślepotę ojca. Po powrocie do Niniwy, Azariasz okazuje się zesłanym przez Boga aniołem Rafałem, przekazuje Tobiaszom rady i polecenia, m.in. aby spisali to, co ich spotkało. Księga kończy się hymnem dziękczynnym Tobita o charakterze psalmu. Następnie przedstawiona jest ostatnia wola Tobita oraz losy Tobiasza i jego rodziny.
Teologia.
Przesłanie księgi ma charakter dydaktyczny i porusza problem odpłaty Bożej za ludzką wierność. Mówi, że cierpienie nie stanowi kary, ale próbę, a za wierność Bóg nagradza szczęśliwym życiem. Zgodnie z księgą, wzorem człowieka sprawiedliwego jest Tobit, który dokonuje wielu uczynków miłosierdzia: rozdaje jałmużnę, grzebie umarłych, wynagradza pracowników, zaleca też poślubienie kobiety z bliskiej rodziny.
Księga wychwala cnoty rodzinne: pokazuje przykłady trzech udanych małżeństw: Tobita i Anny, Raguela i Edny - oraz ich dzieci, Tobiasza i Sary. W modlitwie Sary (rozdział 3) oraz wspólnej modlitwie Sary i Tobiasza (rozdział 8) małżeństwo ukazane jest jako trwałe, mające na celu zrodzenie potomstwa i wzajemną pomoc. Modlitwa Sary i Tobiasza wykorzystywana jest przez Kościół Katolicki w liturgii sakramentu małżeństwa, zaś jej fragment cytowany jest też w Katechizmie Kościoła Katolickiego (nr 2361) jako jedyny fragment z Księgi Tobiasza.

</doc>
<doc id="643413" url="https://pl.wikipedia.org/wiki?curid=643413" title="Nastrosz topolowiec">
Nastrosz topolowiec

Nastrosz topolowiec ("Laothoe populi" syn. "Smerinthus populi") - owad z rzędu motyli. Skrzydła o rozpiętości 70-86 mm, jasnoszare do szaroróżowych, z wyraźnymi, falistymi przepaskami. Biała plamka na żyłce poprzecznej przednich skrzydeł. U nasady tylnych skrzydeł pole pokryte rudymi włoskami.
Owady dorosłe można spotkać w lipcu i sierpniu. Jaja są składane pojedynczo pod liśćmi. Gąsienice żerują od czerwca do końca września. Podstawowymi roślinami żywicielskimi są różne gatunki topoli, dodatkowymi wierzby. Gąsienice przepoczwarczają się w ziemi. Poczwarki zimują.
Typowe biotopy tego motyla to ogrody, lasy liściaste i mieszane oraz parki.

</doc>
<doc id="643414" url="https://pl.wikipedia.org/wiki?curid=643414" title="Laothoe populi">
Laothoe populi



</doc>
<doc id="643415" url="https://pl.wikipedia.org/wiki?curid=643415" title="Smerinthus populi">
Smerinthus populi



</doc>
<doc id="643417" url="https://pl.wikipedia.org/wiki?curid=643417" title="Rosiczka długolistna">
Rosiczka długolistna

Rosiczka długolistna ("Drosera anglica" Huds.) – gatunek rośliny należący do rodziny rosiczkowatych. Występuje w Azji, Europie i Ameryce Północnej. Roślina owadożerna. Nazwa rosiczka pochodzi stąd, że na gruczołach jej liści powstaje lepka substancja wabiąca owady, przypominająca rosę.
Zasięg występowania.
Ma zasięg wokółbiegunowy. Występuje w Europie, Azji i Ameryce Północnej. W Polsce występuje bardzo rzadko, głównie na niżu. W Karpatach potwierdzono jej występowanie tylko na kilku stanowiskach: w Kotlinie Orawsko-Nowotarskiej (na torfowiskach Puścizna Wielka, Puścizna Rękowiańska i Baligówka), na Działach Orawskich i na Polanie Biały Potok – to ostatnie stanowisko (915 m n.p.m.) jest najwyżej położonym miejscem występowania tej rośliny w Polsce.
Zagrożenia i ochrona.
Roślina objęta w Polsce ścisłą ochroną gatunkową. Umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia: E). W wydaniu z 2016 roku otrzymała kategorię EN (zagrożony).
Część stanowisk znajduje się na obszarach objętych ochroną (w parkach narodowych i rezerwatach przyrody). Są dwa główne źródła zagrożenia. Pierwszym jest osuszanie siedlisk, drugim ich eutrofizacja wywoływana przez nawozy wypłukiwane z pól uprawnych otaczających jej siedliska.

</doc>
<doc id="643418" url="https://pl.wikipedia.org/wiki?curid=643418" title="Silurus">
Silurus

Silurus – rodzaj ryb sumokształtnych z rodziny sumowatych (Siluridae). Gatunkiem typowym jest "Silurus glanis".
Zasięg występowania.
Europa i Azja (włącznie z Japonią). W Europie występują 2 gatunki: grecki endemit "S. aristotelis" i szeroko rozprzestrzeniony w Eurazji "S. glanis".
Klasyfikacja.
Gatunki zaliczane do tego rodzaju:
Gatunkiem typowym jest "Silurus glanis".

</doc>
<doc id="643419" url="https://pl.wikipedia.org/wiki?curid=643419" title="Harcap">
Harcap

Harcap bądź harcab (niem. "Haarzopf" od "das Haar" – włosy i "der Zopf" – warkocz) – warkocz noszony przez mężczyzn w XVIII wieku. W 2 poł. XVIII w. harcap był obowiązkowym uczesaniem żołnierzy w niektórych armiach europejskich mającym chronić kark przed uderzeniem. Za czasów Fryderyka Wielkiego harcap w armii pruskiej miał sięgać aż do rękojeści szpady. Po jego śmierci został on skrócony do poziomu łokcia. Z czasem coraz częściej był on tylko częścią peruki.
Na harcap zakładano jedwabny woreczek zawiązywany u góry na kokardę, tzw. harbajtel. Wzór i kolor harbajtla był u żołnierzy regulowany specjalnymi przepisami.
Harcap w kulturze.
Harcap, noszony początkowo przez żołnierzy a potem również przez urzędników był jednym z symbolów Prus, a dla Polaków – symbolem zaborcy. Pojawia się on w Panu Tadeuszu Adama Mickiewicza w relacji posła z Wielkopolski Bartka, który wspomina o "łapaniu herów oficerów za harcaby" podczas powstania po bitwie pod Jeną-Auerstedt.
W "Przygodach barona Münchhausena" tytułowy bohater nosi harcap z naturalnych włosów. W jednym z epizodów ratuje się z bagna, wyciągając się samemu właśnie za harcap.

</doc>
<doc id="643420" url="https://pl.wikipedia.org/wiki?curid=643420" title="Paddy Roy Bates">
Paddy Roy Bates

Paddy Roy Bates, właśc. Patrick Roy Bates (ur. 29 sierpnia 1921 w Londynie, zm. 9 października 2012 w Leigh-on-Sea w hrabstwie Essex) – książę Sealandu, emerytowany brytyjski oficer, który 2 września 1967 roku utworzył Księstwo Sealandu.
Życiorys.
Samozwańczy książę urodził się jako Paddy Roy Bates w 1921 roku. Był synem Harry’ego i Lilyan Batesów i jedynym z piątki dzieci, które dożyło wieku dorosłego. W wieku 15 lat zaciągnął się ochotniczo do międzynarodowych oddziałów walczących w hiszpańskiej wojnie domowej. Po powrocie z Hiszpanii terminował na bazarze w Smithfield, a następnie był poganiaczem bydła w Argentynie.
Wraz z wybuchem II wojny światowej zaciągnął się do armii, w której do końca tego konfliktu dosłużył się stopnia majora w 1 Batalionie pułku Królewskich Fizylierów. Służył także w 8 Dywizji Indyjskiej, z którą znalazł się w Afryce, Włoszech, Iraku i Syrii. W czasie walk na Rodos trafił do niewoli po katastrofie samolotu, ale zdołał zbiec. Brał udział w bitwie o Monte Cassino. Był kilkukrotnie ranny.
Po wojnie zajmował się handlem, importował mięso z Irlandii do Irlandii Północnej, a także lateks z Malezji. Oprócz handlu stworzył flotyllę rybacką, prowadził sieć sklepów mięsnych.
W latach 60. XX wieku zafascynował się radiofonią i uruchomił piracką stację radiową Radio Essex, za co został ukarany grzywną. Wtedy też zdecydował się przenieść radio na platformę Roughs Towers. 2 września 1967 roku Bates ogłosił platformę niepodległym państwem, powołując się na zapis w prawie międzynarodowym o „ziemi niczyjej” i „porzuconej własności”. Swoje państwo nazwał Księstwem Sealandu, a siebie ogłosił księciem.
W późniejszych latach, z przyczyn zdrowotnych, opuścił platformę, a jedynym stałym mieszkańcem platformy został jego syn – Michael.

</doc>
<doc id="643424" url="https://pl.wikipedia.org/wiki?curid=643424" title="Belodontichthys">
Belodontichthys

Belodontichthys – rodzaj słodkowodnej ryby sumokształtnej z rodziny sumowatych (Siluridae).
Zasięg występowania.
Występują w Azji Południowo-Wschodniej.
Systematyka.
Etymologia.
"Belodontichthys": "belos" „strzałka”; οδους "odous", οδοντος "odontos" „ząb”; ιχθυς "ikhthus" „ryba”.
Podział systematyczny.
Gatunki zaliczane do tego rodzaju:

</doc>
<doc id="643426" url="https://pl.wikipedia.org/wiki?curid=643426" title="Roy Bates">
Roy Bates



</doc>
<doc id="643427" url="https://pl.wikipedia.org/wiki?curid=643427" title="Ceratoglanis">
Ceratoglanis

Ceratoglanis – rodzaj słodkowodnej ryby sumokształtnej z rodziny sumowatych (Siluridae).
Zasięg występowania.
Występują w Azji Południowo-Wschodniej.
Systematyka.
Etymologia.
"Ceratoglanis": "keras", κερατος "keratos" „róg”; γλανις "glanis" „sum”.
Podział systematyczny.
Gatunki zaliczane do tego rodzaju:

</doc>
<doc id="643429" url="https://pl.wikipedia.org/wiki?curid=643429" title="Hemisilurus">
Hemisilurus

Hemisilurus – rodzaj słodkowodnych ryb sumokształtnych z rodziny sumowatych (Siluridae).
Zasięg występowania.
Azja Południowo-Wschodnia: dorzecze Mekongu, Sumatra i Borneo.
Klasyfikacja.
Gatunki zaliczane do tego rodzaju:
Gatunkiem typowym jest "Wallago heterorhynchus" ("H. heterorhynchus").

</doc>
<doc id="643430" url="https://pl.wikipedia.org/wiki?curid=643430" title="Warszawskie Przedmieście (Kalisz)">
Warszawskie Przedmieście (Kalisz)

Warszawskie Przedmieście, historyczna dzielnica Kalisza, prawobrzeżna część Śródmieścia położona na północny wschód od Nowego Miasta, ograniczona Kanałem Bernardyńskim oraz ulicami: Niecałą i Babiną.
Przy ul. Niecałej znajduje się cerkiew Świętych Apostołów Piotra i Pawła, wzniesiona w latach 1928–1930.

</doc>
<doc id="643432" url="https://pl.wikipedia.org/wiki?curid=643432" title="Glinno (jezioro w powiecie bytowskim)">
Glinno (jezioro w powiecie bytowskim)

 
Glinno (kaszb. "Jezero Glenkowsczé") – jezioro rynnowe położone na Pojezierzu Bytowskim (powiat bytowski, województwo pomorskie) na terenie gmin Studzienice i Parchowo. Miejscowościami położonymi nad jeziorem są osada Glinowo-Leśniczówka (na północy) i Półczno (na południu), na wschód od jeziora znajduje się wieś Nakla.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Glinno". W różnych publikacjach i na mapach topograficznych jezioro to występuje pod nazwą "Glinowskie".
Powierzchnia zwierciadła wody według różnych źródeł wynosi od 53 ha przez 57,5 ha do 60,0 ha.
Zwierciadło wody położone jest na wysokości 164,0 m n.p.m. Średnia głębokość jeziora wynosi 6,3 m, natomiast głębokość maksymalna 21,0 m lub 28 m.
W oparciu o badania przeprowadzone w 1994 roku wody jeziora zaliczono do II klasy czystości.

</doc>
<doc id="643434" url="https://pl.wikipedia.org/wiki?curid=643434" title="Kryptopterus">
Kryptopterus

Kryptopterus – rodzaj ryb sumokształtnych z rodziny sumowatych (Siluridae).
Zasięg występowania.
Szeroko rozprzestrzenione w Azji Południowo-Wschodniej.
Klasyfikacja.
Gatunki zaliczane do tego rodzaju:
Gatunkiem typowym jest "Kryptopterus micropus".

</doc>
<doc id="643435" url="https://pl.wikipedia.org/wiki?curid=643435" title="Bruno Pontecorvo">
Bruno Pontecorvo

Bruno M. Pontecorvo (ur. 22 sierpnia 1913 w Pizie, Włochy, zm. 24 września 1993 w Dubnej, Rosja) – włosko-radziecki fizyk, student i współpracownik Enrico Fermiego, Frédérica i Irène Joliot-Curie.
Przysłużył się głównie badaniom neutrin, postulowanych w 1930 roku przez Wolfganga Pauliego:
Życiorys.
Urodził się w zamożnej żydowsko-włoskiej rodzinie jako czwarte z ośmiorga dzieci. Ojciec David Gino Massiomo Pontecorvo, niepraktykujący Żyd, był właścicielem trzech fabryk tekstylnych, matka Maria Esmeralda z domu Maroni pochodziła z rodziny protestanckiej. Bruno miał czterech braci (Guido, Paulo, Gillo, Giovanni) i trzy siostry (Gulliana, Laura, Anna).
Szesnastoletni Bruno zaczął studia na wydziale inżynierii na Uniwersytecie w Pizie, ale po dwóch latach zmienił kierunek studiów i w wieku osiemnastu lat zapisał się na trzeci rok fizyki na Uniwersytecie Rzymskim La Sapienza. Studiował pod kierunkiem Enrico Fermiego, będąc najmłodszym z jego “Chłopców z Via Panisperna” – stąd przezwisko "Cucciolo" (wł. szczeniak). W 1934 roku wziął udział w słynnym eksperymencie Fermiego, który doprowadził do odkrycia rozszczepienia jądra atomowego za pomocą powolnych neutronów.
Wiosną 1936 przeniósł się do Paryża, gdzie w laboratorium Irène i Frédérica Joliot-Curie badał zderzenia neutronów z protonami i przejścia elektromagnetyczne między izomerami.
W Paryżu poznał szwedzką studentkę Helenę Mariannę Nordblom, swoją przyszłą żonę. W 1938 urodził się ich pierwszy syn Gil, pobrali się w 1940.
Pod wpływem kuzyna Emilio Sereniego wstąpił do Francuskiej Partii Komunistycznej. Sympatie komunistyczne przejawiały również jego siostry Giuliana i Laura oraz brat Gillo.
Ustawy rasowe reżimu faszystowskiego Mussoliniego z 1938 skierowane przeciwko Żydom zmusiły rodzinę Pontecorvo do opuszczenia Włoch i zamieszkania w innych krajach, m.in. w Wielkiej Brytanii, Francji i Stanach Zjednoczonych.
Po wybuchu II wojny światowej, gdy wojska niemieckie zbliżały się do Paryża, Bruno, Gillo i kilku ich przyjaciół uciekli z Paryża na rowerach, wyprawiwszy żony z dziećmi pociągiem. Przez neutralną Hiszpanię przedostali się do Lizbony, potem na statku Quanza do USA, gdzie Bruno dostał zatrudnienie w firmie naftowej w Tulsa w stanie Oklahoma. Opracował wówczas oryginalną metodę poszukiwania złóż naftowych, wykorzystując wiedzę i doświadczenie zdobyte na via Panisperna.
W 1943 dołączył do zespołu fizyków w Montrealu w Kanadzie, pracujących na rzecz Tube Alloy Project, brytyjskiego odpowiednika Manhattan Project.
Stamtąd trafił do Chalk River Laboratories, gdzie – pod kierownictwem Lwa Kowarskiego – pracował nad konstrukcją reaktora jądrowego NSX do produkcji plutonu, który miał wykorzystać naturalny uran jako paliwo, ciężką wodę jako moderator. W 1944 spotkał się z Fermim w Chicago, by przedyskutować problemy, na które się natknęli przy budowie reaktora NSX. Równolegle zajmował się badaniem promieniowania kosmicznego, rozpadu mionów i neutrino.
Wiosną 1949, po uzyskaniu obywatelstwa brytyjskiego, przeniósł się wraz z rodziną – która tymczasem powiększyła się o dwóch synów, Tito i Antonio – do Anglii, do nowo powstałego ośrodka badań atomowych w Harwell, zwanego potocznie Harwell Laboratory, niedaleko Oksfordu.
W 1950 zaproponowano mu katedrę fizyki na University of Liverpool. Jednakże zamiast do Liverpoolu w sierpniu 1950 wyjechał potajemnie do ZSRR. Przez pięć lat nie było wiadomo, co się stało z Bruno Pontecorvo, jego żoną Marianną i synami. Jego ucieczka zbiegła się z aresztowaniem niemieckiego fizyka Klausa Fuchsa, który od lat informował Rosjan o postępie badań jądrowych na Zachodzie. Ujawnił się dopiero w marcu 1955; na spotkaniu z dziennikarzami w Akademii Nauk w Moskwie wyjaśnił, dlaczego wybrał życie w ZSRR.
Bruno Pontecorwo do końca życie pracował w Zjednoczonym Instytucie Badań Jądrowych (JINR) w Dubnej, mieszkając z rodziną częściowo w Moskwie, częściowo w Dubnej. Materialnie powodziło im się znacznie lepiej, niż innym obywatelom ZSRR, ale byli pod stałym nadzorem i do 1978 nie mogli wyjeżdżać zagranicę.
Marianna długo nie mogła przystosować się do “życia w złotej klatce”, cierpiała na depresję. Dużo czasu spędzała na leczeniu w szpitalach i sanatoriach. Zmarła w Dubnej w 1994.
Bruno Pontecorvo przez ostatnie 10 lat życia zmagał się z chorobą Parkinsona. Jego prochy pochowano w Dubnej i w Rzymie.
Praca.
Bruno Pontecorvo jest znany głównie ze swoich badań nad neutrino, prowadzonych w ZSRR. Zaproponował metodę detekcji antyneutrin wytwarzanych w reaktorach jądrowych. Metodę tę jako piersi zastosowali Frederick Reines i Clyde Cowan; Frederick Reines otrzymał Nagrodę Nobla w 1995.
Przewidział, że neutrina związane z elektronami różnią się od tych związanych z mionami. Eksperymentalna weryfikacja tej przepowiedni przyniosła Nagrodę Nobla Jackowi Steinbergerowi, Leonowi Ledermanowi i Melvinowi Schwartzowi.
Postawił hipotezę, że neutrina w próżni mogą się przekształcać w neutrina innego rodzaju – zjawisko znane jako „oscylacja neutrin”. Późniejsze eksperymentalne sprawdzenie tej hipotezy przyniosło Nagrodę Nobla w dziedzinie fizyki w 2015 Arthurowi McDonaldowi i Takaakiemu Kajicie.
Nagrody.
W 1953 otrzymał Nagrodę Stalinowską. W 1958 został członkiem Akademii Nauk ZSRR. Został dwukrotnie odznaczony Orderem Lenina.
Po jego śmierci Zjednoczony Instytut Badań Jądrowych w Dubnej ustanowił Nagrodę im. Bruno Pontecorvo, przyznawaną naukowcom prowadzącym zaawansowane badania w dziedzinie neutrin.

</doc>
<doc id="643436" url="https://pl.wikipedia.org/wiki?curid=643436" title="Ompok">
Ompok

Ompok – rodzaj ryb sumokształtnych z rodziny sumowatych (Siluridae).
Zasięg występowania.
Azja Południowa i Południowo-Wschodnia.
Klasyfikacja.
Gatunki zaliczane do tego rodzaju:
Gatunkiem typowym jest "Ompok siluroides".

</doc>
<doc id="643438" url="https://pl.wikipedia.org/wiki?curid=643438" title="Czarni Kłobucy">
Czarni Kłobucy

Czarni Kłobucy (, "Czornyje Kłobuki") – zbiorcza nazwa koczowników osiedlonych na terytorium ruskim. Istnieją dokumenty potwierdzające ich aktywny udział w życiu politycznym Rusi Kijowskiej. Zachowując własną niezależność stanowili istotną siłę militarną broniącą Ruś przed obcymi ludami koczowniczymi.

</doc>
<doc id="643439" url="https://pl.wikipedia.org/wiki?curid=643439" title="Pterocryptis">
Pterocryptis

Pterocryptis – rodzaj ryb sumokształtnych z rodziny sumowatych (Siluridae).
Zasięg występowania.
Azja Południowa i Południowo-Wschodnia.
Klasyfikacja.
Gatunki zaliczane do tego rodzaju:
Gatunkiem typowym jest "Pterocryptis gangelica".

</doc>
<doc id="643442" url="https://pl.wikipedia.org/wiki?curid=643442" title="Silurichthys">
Silurichthys

Silurichthys – rodzaj ryb sumokształtnych z rodziny sumowatych (Siluridae).
Zasięg występowania.
Azja Południowo-Wschodnia; większość gatunków występuje na Borneo.
Klasyfikacja.
Gatunki zaliczane do tego rodzaju:
Gatunkiem typowym jest "Silurus phaiosoma" (="Silurichthys phaiosoma").

</doc>
<doc id="643445" url="https://pl.wikipedia.org/wiki?curid=643445" title="Protochronizm">
Protochronizm

Protochronizm (rum. "protocronism", z gr. „przed czasem”) – termin używany do określenia tendencji w kulturowym nacjonalizmie. Termin powstał w Rumunii w celu opisania sposobu, w jaki reżim Nicolae Ceaușescu idealizował i nawiązywał do przeszłości (najczęściej bardzo odległej) narodu i państwa rumuńskiego. Powstał pejoratywny termin "dacomania" (czasem "trakomania"), nawiązujący do odwoływania się rumuńskich nacjonalistów do tradycji starożytnego plemienia Daków (lub Traków).
Charakterystyka.
Termin ten odnosi się do trendu, pojawiającego się w wielu odmianach rumuńskiego nacjonalizmu, przypisującego wyjątkową wartość cywilizacji dackiej. Nie zwracając uwagi na to, iż Dakowie nie posiadali pisma, protochroniści próbowali udowadniać, że Dakowie wywarli duży wpływ na historię antyczną, czy nawet dali początek wszystkim wielkim kulturom europejskim. Przykładowo byli zdania, że starożytny Rzym został stworzony przez dackich migrantów, co było sprzeczne ze wszelkimi badaniami archeologicznymi. Uważali również, iż odkrycie tajemniczych tabliczek z Tărtăria (według niektórych naukowców noszących znaki najstarszego pisma) świadczyło o tym, iż pismo wywodziło się z terenów predackich. Wierzyli także, że enigmatyczny język dacki przetrwał do czasów średniowiecznych. Łączyli także monoteistyczny kult Zalmoxisa (Ζάλμοξις) i chrześcijaństwo, sądząc że Dakowie łatwo przyswoili sobie, a następnie zmienili, religię przyniesioną im przez Andrzeja Apostoła.
Historia.
Powyższe idee doczekały się wyjaśnienia psychologicznego w tak zwanym kompleksie podwładnego, który przejawiał się w rumuńskim nacjonalizmie. Pojawiał się on także w dziełach niezwiązanych z protochronizmem, głównie jako reakcja na twierdzenie, że tereny cesarstwa rzymskiego były tylko koloniami dla samego Rzymu. Przejęcie łacińskiej kultury miało doprowadzić do zupełnego „zniknięcia” Daków z terenów dzisiejszej Rumunii.
Protochronizm pojawił się najprawdopodobniej po raz pierwszy w latach 70. XIX wieku w poglądach Bogdana Petriceicu Hasdeu (1838–1907), rumuńskiego pisarza i filologa. Stał się one jednym z elementów sporu pomiędzy tym autorem a konserwatywną grupą literacką "Junimea". W swojej publikacji "Etymologicum magnum Romaniae" Hasdeu twierdził, że Dakowie nie tylko dali Rzymowi wielu cesarzy, ale również dynastie rządzące średniowieczną Wołoszczyzną i Mołdawią wywodziły się od potomków dackiego króla Burebisty.
Po I wojnie światowej i pojawieniu się idei Wielkiej Rumunii ("România Mare"), protochronistyczne pomysły zyskały na popularności. Wykorzystywała je, między innymi, faszystowska Żelazna Gwardia. Wiązało się to także z faktem, iż rumuńscy archeolodzy (z Vasile Pârvanem na czele) odkryli wiele przedtem nieznanych osad dackich.
Wierzenia protochornistyczne zostały ugruntowane przez etnologa Nicolae Densuşianu (1846–1911), który opublikował w dziele "Dacia Preistorică" („Prehistoryczna Dacja”) swoją wersję najdawniejszej historii Rumunii.
Nicolae Ceauşescu rozwinął podobną koncepcję po jedenastym zjeździe Rumuńskiej Partii Komunistycznej w 1970 roku, kiedy to połączył protochronizm z oficjalnym marksizmem, twierdząc, iż Dakowie wytworzyli stałe i „niezorganizowane państwo”. Przedstawiał ich jako walczących z imperialistycznym Rzymem. Reżim Ceauşescu rozpoczął współpracę z byłym członkiem Żelaznej Gwardii, biznesmenem, pisarzem i historykiem Iosifem Constantinem Drăganem, który wciąż propaguje idee wielkości cywilizacji dackiej.
Obecnie pomysły te zyskują na popularności. Głównym ideologiem jest nadal Drăgan, który jest wspierany przez Napoleona Săvescu, fizyka zamieszkałego w Nowym Jorku. Razem wydają magazyn "Noi, Dacii" („My, Dakowie”).

</doc>
<doc id="643448" url="https://pl.wikipedia.org/wiki?curid=643448" title="Sztuka stosowana">
Sztuka stosowana



</doc>
<doc id="643455" url="https://pl.wikipedia.org/wiki?curid=643455" title="Aeroklub Warszawski">
Aeroklub Warszawski

Aeroklub Warszawski – jeden z aeroklubów regionalnych, wchodzących w skład Aeroklubu Polskiego. Siedziba aeroklubu znajduje się przy ul. Księżycowej 1 na terenie Lotniska Warszawa-Babice.
Opis.
Organizacja została założona 19 października 1927 roku. 
W ramach Aeroklubu Warszawskiego funkcjonuje 7 sekcji:
Poza lotniskiem Babice, Aeroklub Warszawski korzysta również z położonego w pobliżu Nasielska lądowiska Chrcynno. Odbywają się tam skoki spadochronowe, loty motolotniowe i paralotniowe, sporadycznie również loty szybowcowe.
Sekcja balonowa.
Powstała 15 października 1933 roku. Posiadała własny balon "Syrena". Kierownikiem Sekcji Balonowej Aeroklubu Warszawskiego był inż. Józef Rzeczycki. 
Koło Balonowe w Legionowie.
18 stycznia 1935 roku Aeroklub uznał oficjalnie Koło Balonowe w Legionowie za swoją filię. Koło powstało w lipcu 1934 roku. Należeli do niego oficerowie i pracownicy Wojskowej Wytwórni Balonowej. Pierwszym przewodniczącym został kpt. Stefan Nowicki. Koło posiadało własny balon Legionowo. 

</doc>
<doc id="643456" url="https://pl.wikipedia.org/wiki?curid=643456" title="Wallago">
Wallago

Wallago – rodzaj ryb sumokształtnych z rodziny sumowatych (Siluridae).
Zasięg występowania.
Azja.
Klasyfikacja.
Gatunki zaliczane do tego rodzaju:
Gatunkiem typowym jest "Silurus muelleri" (="Wallago attu").

</doc>
<doc id="643457" url="https://pl.wikipedia.org/wiki?curid=643457" title="Grzegorz Wielki">
Grzegorz Wielki



</doc>
<doc id="643461" url="https://pl.wikipedia.org/wiki?curid=643461" title="Cirneco dell'Etna">
Cirneco dell'Etna

Cirneco Dell'Etna – rasa psów, należąca do grupy szpiców i psów pierwotnych, zaklasyfikowana do sekcji pierwotnych ras myśliwskich. Nie podlega próbom pracy.
Pochodzenie.
Cirneco Dell'Etna to stara rasa. Większość badaczy zgodnych jest, że pochodzi od psów z Egiptu, których najstarsze szczątki pochodzą z V tysiąclecia p.n.e.
Najprawdopodobniej psy te były przywożone do Europy, do krajów śródziemnomorskich przez Fenicjan.
Cirneco jest obecny na Sycylii od co najmniej 2500 lat, o czym mogą świadczyć podobizny wybijane na monetach z piątego wieku przed naszą erą.
Poza Sycylią Cirneco pojawił się dopiero w latach trzydziestych XX wieku.
Cirneco Dell'Etna pierwotnie używano do polowań na króliki. Jak nazwa sugeruje, psy te hodowano w okolicach Etny. Tereny te są trudne do poruszania się, obfitują w ostre skały, rozpadliny. Z tego względu psy tej rasy są wytrzymałe, zwinne i uważne.
Wygląd.
Najbardziej widoczne cechy tej rasy to trójkątna głowa, spiczasty pysk i uszy. Na pierwszy rzut oka Cirneco są niezwykle podobne do psa faraona. Według standardów jest dokładnie 11 cech różniących te dwie rasy. Najbardziej oczywiste to: Cirneco jest mniejszy, niższy o około 10 cm, ma też bardziej kwadratową sylwetkę.
Charakter.
Cirneco to przede wszystkim pies myśliwski, przyzwyczajony do ciężkiego terenu i warunków, do długiej pracy bez pożywienia i wody. Jest samodzielny, ma silny temperament, przywiązany do swojego właściciela. Jest odporny na choroby.

</doc>
<doc id="643462" url="https://pl.wikipedia.org/wiki?curid=643462" title="WizzAir">
WizzAir



</doc>
<doc id="643463" url="https://pl.wikipedia.org/wiki?curid=643463" title="AirFrance">
AirFrance



</doc>
<doc id="643464" url="https://pl.wikipedia.org/wiki?curid=643464" title="Alastair Reynolds">
Alastair Reynolds

Alastair Reynolds (ur. 13 marca 1966 w Barry (Walia)) – pisarz gatunku fantastyki naukowej.
Studiował na Uniwersytecie w Newcastle upon Tyne. Jest doktorem astronomii. Przez wiele lat pracował w Europejskiej Agencji Kosmicznej w Holandii jako astrofizyk.
Jego dorobek pisarski jest połączeniem solidnej wiedzy astronomicznej i talentu pisarskiego. Zalicza się go do nurtu hard SF. Autor bardzo ceni sobie twórczość J. Carrolla i S. Kinga, i te właśnie fascynacje kryminałem i powieścią sensacyjną dają się zauważyć w twórczości Reynoldsa.
Jest laureatem nagrody Brytyjskiego Stowarzyszenia Science Fiction (BSFA) za najlepszą powieść 2001 roku "".
Twórczość.
Cykl Przestrzeń objawienia:
Zalecana przez autora kolejność czytania to: "Przestrzeń objawienia", "Arka odkupienia" i "Otchłań rozgrzeszenia". "Migotliwa wstęga", "Prefekt" oraz dwa zbiory opowiadań "Diamentowe psy. Turkusowe dni" i "Północ galaktyki" mogą być czytane w dowolnym momencie, bowiem nie są ściśle związane z trzema wcześniejszymi książkami.
Cykl Poseidon's Children:
Cykl Revenger
Inne

</doc>
<doc id="643467" url="https://pl.wikipedia.org/wiki?curid=643467" title="Janka Bryl">
Janka Bryl

Janka Bryl (ur. 4 sierpnia 1917 w Odessie, zm. 26 lipca 2006 w Mińsku) – białoruski pisarz, tłumacz, wojskowy.
Życiorys.
Uczył się w polskiej szkole (ukończył 7 klas), po czym pracował na roli. Debiutował w 1938 na łamach pisma „Szlach moładzi”. Zmobilizowany w 1939 walczył po stronie polskiej w kampanii wrześniowej w obronie Gdyni (Oksywia). Dostał się do niewoli niemieckiej, z której w 1941 zbiegł. Wstąpił w szeregi sowieckiej partyzantki, współuczestniczył w redagowaniu pism podziemnych.
Tłumaczył na białoruski dzieła polskich pisarzy, m.in.: Tadeusza Różewicza, Marii Konopnickiej, Elizy Orzeszkowej, Ernesta Brylla, Iwaszkiewicza, Aliny Centkiewicz, Czesława Centkiewicza, Juliana Kawalca, Władysława Machejka, Wojciecha Żukrowskiego, Leona Kruczkowskiego. W 1981 otrzymał tytuł Ludowego Pisarza Białoruskiej SRR. W 1952 został laureatem Nagrody Stalinowskiej, a w 1982 Nagrody Państwowej Białoruskiej SRR im. J. Kołasa.
Był przewodniczącym Towarzystwa Przyjaźni Białorusko-Polskiej. W 1970 otrzymał odznakę „Zasłużonego dla kultury polskiej” i w 1969 „Zasłużonego dla ziemi gdańskiej”. Dostał także Nagrodę im. W. Pietrzaka w 1972. W 2009 jego imieniem nazwano jedną z ulic w Gdyni.
Został odznaczony m.in. dwukrotnie Orderem Czerwonego Sztandaru Pracy, Orderem Przyjaźni Narodów, Orderem Wojny Ojczyźnianej II klasy oraz Orderem „Znak Honoru”.

</doc>
<doc id="643468" url="https://pl.wikipedia.org/wiki?curid=643468" title="Bohdan Gonsior">
Bohdan Gonsior

Bohdan Gonsior (ur. 16 lutego 1937 w Chorzowie), polski szermierz, medalista olimpijski i mistrzostw świata.
Życiorys.
Był szpadzistą. Czterokrotnie startował w igrzyskach olimpijskich: w Rzymie 1960, Tokio 1964, Meksyku 1968 i Monachium 1972. Największy sukces olimpijski odniósł w Meksyku, kiedy zdobył brązowy medal w drużynie (wraz z Bogdanem Andrzejewskim, Kazimierzem Barburskim, Michałem Butkiewiczem i Henrykiem Nielabą). Cztery lata wcześniej w Tokio był piąty zarówno indywidualnie, jak i drużynowo.
Kilkakrotnie uczestniczył w mistrzostwach świata w szermierce. Zdobył w nich brązowy medal indywidualnie (Moskwa 1966) oraz złoty (Gdańsk 1963) i srebrny (Ankara 1970) drużynowo.
Trzy razy był indywidualnym mistrzem Polski: 1964, 1970 i 1973 i dwa razy indywidualnym wicemistrzem (1957 i 1972). Zdobywał także wicemistrzostwo Polski w drużynie (1968, 1970, 1972).
W 1969 roku wystąpił w pierwszym odcinku serialu Przygody pana Michała.
Z wykształcenia jest lekarzem. Obecnie mieszka w Niemczech.
W 2019 otrzymał medal Kalos Kagathos
Linki zewnętrzne.
 

</doc>
<doc id="643470" url="https://pl.wikipedia.org/wiki?curid=643470" title="Półczenko">
Półczenko

Półczenko (kaszb. "Małé Pôłczno", niem. "Klein Polschen", 1839 r. "Neu Polschen") – część wsi Półczno w Polsce, położona w województwie pomorskim, w powiecie bytowskim, w gminie Studzienice, na Pojezierzu Bytowskim, w pobliżu drogi krajowej nr 20 pomiędzy Bytowem a Kościerzyną. Wchodzi w skład sołectwa Półczno.
W latach 1975–1998 Półczenko administracyjnie należało do województwa słupskiego.

</doc>
<doc id="643471" url="https://pl.wikipedia.org/wiki?curid=643471" title="Charlotte Gainsbourg">
Charlotte Gainsbourg

Charlotte Lucy Gainsbourg (ur. 21 lipca 1971 w Londynie) – brytyjsko-francuska aktorka i piosenkarka.
Życiorys.
Wczesne lata.
Jest córką Jane Birkin, brytyjskiej aktorki i piosenkarki, i Serge’a Gainsbourga, francuskiego piosenkarza, aktora i reżysera. Jej babką ze strony matki była aktorka Judy Campbell, a wujem jest scenarzysta Andrew Birkin. Dzieciństwo spędziła w Paryżu, gdzie ukończyła École Active Bilingue Jeannine Manuel. Studiowała w Collège Alpin International Beau Soleil w Szwajcarii.
Kariera filmowa.
Nad rozwojem jej kariery od samego początku czuwali jej rodzice. W wieku 13 lat zadebiutowała w roli Charlotte Marker, córki Margaux (Catherine Deneuve) w dramacie kanadyjskim "Słowa i muzyka" ("Paroles et musique", 1984) u boku Christophera Lamberta i Richarda Anconiny. Jacques Doillon zaangażował ją do roli dziecka w melodramacie "La Tentation d’Isabelle" (1985) z Jacques’em Bonnaffé i Xavierem Deluc. W 1986, mając 15 lat, zdobyła Cezara w kategorii „Najbardziej obiecująca aktorka” za rolę Charlotte Castang w adaptacji powieści Carson McCullers "Złośnica" ("L’effrontée", 1985). Zagrała także w filmie wyreżyserowanym przez swojego ojca "Charlotte for Ever" (1986), a na planie dramatu Agnès Vardy "Kung – fu master" (1988) jako Lucy partnerowała swojej matce. Za postać 16-letniej Janine Castang w dramacie "Mała złodziejka" ("La Petite Voleuse", 1988) z Simonem de La Brosse i Nathalie Cardone była nominowana do Cezara.
Wystąpiła jako Camille Pelleveau w komediodramacie Bertranda Bliera "Dziękuję ci, życie" ("Merci la vie", 1991) u boku Anouk Grinberg, Jeana Carmeta, Catherine Jacob, Jeana-Louisa Trintignanta, Gérarda Depardieu i Annie Girardot. W filmie napisanym i wyreżyserowanym przez jej wujka Andrew Birkina "Cementowy ogród" ("The Cement Garden", 1993) wg powieści Iana McEwana "Betonowy ogród" zagrała 17-letnią Julie, która po śmierci matki rozpoczyna podszyty erotyzmem flirt ze swoim 15-letnim bratem. Z kolei Franco Zeffirelli powierzył jej rolę tytułową w ekranizacji powieści Charlotte Brontë "Jane Eyre" (1996) z udziałem Williama Hurta, Anna Paquin, Geraldine Chaplin i Joan Plowright. Kolejną nominację do Cezara dla najlepszej aktorki zdobyła jako Marie w komediodramacie "Love, etc." (1996).
Zagrała Catherine Girard w dreszczowcu psychologicznym "Intruz" ("The Intruder", 1999) z Nastassją Kinski, Molly Parker i Johnem Hannah. W 2000 otrzymała drugi w jej karierze Cezar, tym razem w kategorii „Najlepsza aktorka drugoplanowa” za rolę Milli Robin w "Gwiazdkowy deser" ("La Bûche", 1999) z Sabine Azémą i Emmanuelle Béart. Gainsbourg regularnie występowała też w filmach reżyserowanych przez jej partnera Yvana Attala, m.in. w komedii romantycznej "Moja żona jest aktorką" (2001) i dramacie "I żyli długo i szczęśliwie" (2004).
Jej amerykańskim debiutem był dramat kryminalny Alejandro González Iñárritu "21 gramów" (2003) u boku Seana Penna, Naomi Watts i Benicio del Toro. Potem wystąpiła w komedii Michaela Gondry’ego "Jak we śnie" ("La Science des rêves", 2006) z Gaelem Garcíą Bernalem i biograficznym dramacie muzycznym Todda Haynesa "I’m Not There. Gdzie indziej jestem" (2007) u boku Christiana Bale.
Zagrała główną rolę w filmach duńskiego skandalisty Larsa von Triera. Odważna kreacja żony, badaczki historii czarownic w średniowieczu w dramacie psychologicznym "Antychryst" (2009) z Willemem Dafoe przyniosła jej nagrodę dla najlepszej aktorki na 62. MFF w Cannes. Za postać Claire w dramacie psychologicznym von Triera "Melancholia" (2011) z Kirsten Dunst była nominowana do Europejskiej Nagrody Filmowej. Za rolę uzależnionej od seksu Joe w dramacie erotycznym von Triera "Nimfomanka" (2013) została uhonorowana duńską nagrodą Bodil.
Zasiadała w jury konkursu głównego na 54. MFF w Cannes (2001).
Kariera muzyczna.
W 1984 debiutowała kontrowersyjną piosenką „Lemon Incest” ("Cytrynowe kazirodztwo") w duecie ze swoim ojcem. W 1986 ukazała się jej debiutncki album "Charlotte for Ever", gdzie wszystkie piosenki zostały napisane przez jej ojca. W 2000 pojawił się na płycie Madonny "Music" w utworze „What It Feels Like for a Girl”. Długie przemówienie Gainsbourga pochodzi z filmu "Cementowy ogród", który zainspirował tytuł piosenki. Utwór został ponownie zremiksowany dla pojedynczej wersji w 2001, podczas gdy w trakcie utworu powtórzył się głos Gainsbourga z filmu. Jej piosenki pojawiły się na wielu ścieżkach muzycznych filmów i płytach innych zespołów. 28 sierpnia 2006 ukazał się album "", a przy jego powstawaniu pracowała m.in. z francuskim duetem Air, angielskim muzykiem Jarvisem Cockerem i producentem zespołu Radiohead – Nigelem Godrichem. 7 grudnia 2009 wydała krążek "IRM", nagrany wspólnie z Beckiem.
Życie prywatne.
W 1991 związała się z izraelsko-francuskim aktorem i reżyserem Yvanem Attalem, z którym ma trójkę dzieci: Bena (ur. 12 czerwca 1997), Alice (ur. 8 listopada 2002) i Joe (ur. 16 lipca 2011).
5 września 2007 została przewieziona do szpitala w Paryżu, gdzie przeprowadzono operację w związku z wykrytym u niej krwotokiem śródczaszkowym. Jej agent, Dominique Segall, za przyczynę krwotoku podał wypadek, którego doświadczyła podczas jazdy na nartach wodnych kilka tygodni wcześniej.

</doc>
<doc id="643472" url="https://pl.wikipedia.org/wiki?curid=643472" title="Schomberg Kerr">
Schomberg Kerr

Schomberg Henry Kerr KT (ur. 2 grudnia 1833 w Newbattle Abbey, zm. 17 stycznia 1900 w Westminsterze) – brytyjski arystokrata, polityk i dyplomata, syn Johna Kerra, 7. markiza Lothian, i lady Cecil Chetwynd-Talbot, córki 2. hrabiego Talbot.
Życiorys.
Wykształcenie odebrał w Eton College i w New College na Uniwersytecie w Oksfordzie. Karierę polityczną zaczynał w dyplomacji, jako attaché ambasady brytyjskiej w Lizbonie (1854), Teheranie (1854), Bagdadzie (1855) i Atenach (1857). Później był drugim sekretarzem ambasad we Frankfurcie (od 1862), Madrycie (od 1865) i Wiedniu (od 1865).
Tytuł markiza Lothian i przysługujące mu miejsce w Izbie Lordów odziedziczył po śmierci swojego starszego brata Williama w 1870 r. W latach 1874-1900 pełnił urząd Lorda Strażnika Tajnej Pieczęci w Szkocji, w latach 1887-1892 był ministrem ds. Szkocji w rządzie markiza Salisbury. W 1878 r. został kawalerem Orderu Ostu, zaś w 1886 r. został członkiem Tajnej Rady. W latach 1887-1890 był rektorem uniwersytetu w Edynburgu.
Lord Lothian był kolekcjonerem sztuki. Kiedy pracował w placówkach na Bliskim Wschodzie zebrał pokaźną kolekcję okazów sztuki asyryjskiej, którą wywiózł do Szkocji. W 1886 r. był prezesem Międzynarodowej Wystawy Przemysłu, Nauki i Sztuki w Edynburgu.
23 lutego 1865 r. w Dalkeith poślubł lady Victorię Alexandrę Montagu-Douglas-Scott (20 listopada 1844 - 19 czerwca 1938), córkę Waltera Montagu-Douglasa-Scotta, 5. księcia Buccleuch, i lady Charlotty Anne Thynne, córki 2. markiza Bath. Schomberg i Victoria mieli razem trzech synów i sześć córek:

</doc>
<doc id="643474" url="https://pl.wikipedia.org/wiki?curid=643474" title="Jerzy Tupou V">
Jerzy Tupou V

Jerzy Tupou V, Siaosi Tāufaʻāhau Manumataongo Tukuʻaho Tupou V, ang. George Tupou V, tonga Siaosi Tupou V (ur. 4 maja 1948 na Tongatapu, zm. 18 marca 2012 w Hongkongu) – piąty król Tonga oraz dwudziesty trzeci Tuʻi Kanokupolu Tongatapu (panował od 11 września 2006), syn króla Taufaʻahau Tupou IV.
Życiorys.
Król Jerzy był najstarszym synem króla Taufaʻahau Tupou IV. Został ogłoszony następcą tronu 4 maja 1966 i odtąd lepiej znany był pod tradycyjnym tytułem: „Tupouto”. 
Szkołę podstawową ukończył w Szwajcarii, następnie uczęszczał do King’s College w Auckland. Studiował w Wielkiej Brytanii na Uniwersytecie w Oksfordzie oraz w Royal Military Academy Sandhurst.
Jako następca tronu odgrywał ważną rolę w tongijskim życiu politycznym. W latach 1979-1998 sprawował urząd ministra spraw zagranicznych. Prowadził również szerokie interesy, zarówno w Tonga jak i za granicą. Pełnił funkcję jednego z prezesów Shoreline Group/Tonfön.
Po śmierci ojca, 11 września 2006 zaprzysiężony został na nowego króla Tonga, zgodnie z tradycją stając się jednocześnie 23. Tuʻi Kanokupolu (suwerenem) wyspy Tongatapu. Koronowany został 1 sierpnia 2008 w Nukuʻalofie przez anglikańskiego arcybiskupa Polinezji Jabeza Bryce'a po zakończeniu oficjalnej żałoby po śmierci króla Taufaʻahau Tupou IV oraz usunięciu zniszczeń powstałych w wyniku zamieszek w stolicy 16 listopada 2006.
Król Jerzy nie był żonaty i nie posiadał legalnego potomstwa. Kolejnym królem Tonga został jego młodszy brat, książę Lavaka Ata ʻUlukalala (jako Tupou VI).

</doc>
<doc id="643475" url="https://pl.wikipedia.org/wiki?curid=643475" title="George Tupou V">
George Tupou V



</doc>
<doc id="643476" url="https://pl.wikipedia.org/wiki?curid=643476" title="Siaosi Tupou V">
Siaosi Tupou V



</doc>
<doc id="643477" url="https://pl.wikipedia.org/wiki?curid=643477" title="Henry Quinteros">
Henry Quinteros

Henry Edson Quinteros Sánchez (ur. 19 października 1977 w Limie) – peruwiański piłkarz występujący na pozycji pomocnika, reprezentant Peru w latach 2000–2009.
Kariera piłkarska.
Od 30 sierpnia 2006 grał w barwach pierwszoligowego Lecha Poznań. Przeszedł do niego z peruwiańskiego Sportingu Cristal za ok. 250 tysięcy dolarów. Wcześniej występował także w Alianza Lima. W polskiej lidze zadebiutował 10 września 2006 podczas spotkania Groclin – Lech, przebywał na boisku 69 minut. W połowie czerwca 2008 roku ogłosił, iż chce odjeść z Lecha z powodów rodzinnych. Kontrakt z klubem rozwiązał za porozumieniem stron 29 lipca 2008. W latach 2008–2013 występował w Alianzy Lima. W 2014 roku był graczem León de Huánuco, w którym zakończył karierę.
Nosił pseudonim "El Pato" (hiszp. "Kaczor" – od charakterystycznego sposobu chodzenia). W poznańskim klubie nazywany był "Kwinto" ze względu na podobne brzmienie jego imienia i nazwiska do imienia i nazwiska bohatera filmu Vabank – kasiarza Henryka Kwinty.
Życie prywatne.
Brat piłkarza Ronalda Quinterosa, trzykrotnego reprezentanta Peru.

</doc>
<doc id="643479" url="https://pl.wikipedia.org/wiki?curid=643479" title="Stefan Balicki (pisarz)">
Stefan Balicki (pisarz)

Stefan Balicki ps. „Raptus” (ur. 17 maja 1899 w Czukwi, zm. 29 marca 1943 w Poznaniu) – polski nauczyciel, pisarz powieści i nowel.
Życiorys.
Urodził się 17 maja w Czukwi koło Sambora w rodzinie nauczycieli Wiktora i Zofii z domu Arbesbauer. Ukończył I Państwowe Liceum i Gimnazjum im. Adama Mickiewicza w Samborze. Po I wojnie światowej zamieszkał w Poznaniu, gdzie ukończył filologię polską na Uniwersytecie Poznańskim. Był nauczycielem, uczestniczył w życiu literackim. Nauczyciel–polonista w poznańskim gimnazjum i liceum Adama Mickiewicza do września 1939 oraz kierownik Ogniska Metodycznego Języka Polskiego na województwo poznańskie i autor kilku komentarzy analitycznych do lektur szkolnych – powieści Prusa i Reymonta. Publikował od 1921 w prasie literackiej, głównie poznańskiej i warszawskiej recenzje i opowiadania. W roku 1926 był redaktorem pisma „Nowe Wici”, a później współtwórca i uczestnik różnych poznańskich kabaretów i szopek literackich oraz autor licznych audycji literackich i słuchowisk w poznańskiej rozgłośni radiowej. W 1927/28 należał do grupy literackiej „Loża”. W 1932/33 był jednym z twórców kabaretu „Klub Szyderców” i „Czwartków Literackich”.
Podczas okupacji hitlerowskiej i wkroczeniu Niemców do Poznania został aresztowany przez gestapo i osadzony w więzieniu. Po ciężkich torturach i długim przesłuchaniu odebrał sobie życie. Zmarł 29 marca 1943 w obozie zagłady Fort VII w Poznaniu.
Był żonaty z Marią Ułaszyn i miał syna Andrzeja. 

</doc>
<doc id="643480" url="https://pl.wikipedia.org/wiki?curid=643480" title="Ameiurus nebulosus">
Ameiurus nebulosus



</doc>
<doc id="643481" url="https://pl.wikipedia.org/wiki?curid=643481" title="Shimano Sora">
Shimano Sora

Shimano Sora – najniższa w hierarchii Shimano pełna grupa szosowa. Została wprowadzona w 2000 roku, zastępując RSX. Sora jest przeznaczona dla początkujących stunterów i amatorów. Komponenty noszą oznaczenia xx-330x.
Specyfikacja.
Przerzutka tylna
Klamkomanetki
Przerzutka przednia
Mechanizm korbowy
Suport
Piasta przednia
Piasta tylna
Szczęki hamulcowe
Kaseta
Łańcuch

</doc>
<doc id="643483" url="https://pl.wikipedia.org/wiki?curid=643483" title="Socjalizm chrześcijański">
Socjalizm chrześcijański

Socjalizm chrześcijański (socjalchadecja) – jeden z nurtów socjalizmu utopijnego z okresu XIX wieku. W duchu chrześcijańskim krytykował efekty kapitalizmu. Domagał się sprawiedliwego społecznie podziału zysków, m.in. dzielenia się majątkiem z najuboższymi warstwami ludności. Socjalizm chrześcijański odrzucał ideę walki klas i postulował solidaryzm społeczny. 
Współczesny program socjalizmu chrześcijańskiego demokratyzuje i deutopizuje ten system. Łączy niektóre zasady chadecji, takie jak przywiązanie do tradycyjnych wartości i uważanie wiary za fundament istnienia i życia, z zasadami socjalizmu, jak równość społeczna i wyrównywanie szans krzywdzonych ludzi, niezależnie od ich pochodzenia czy "klasy społecznej", jak to głosił oryginalny socjalizm.
Do znanych przedstawicieli nurtu należeli: 
Ideały socjalistyczne (ściśle anarchistyczne, patrz: chrześcijański anarchizm) z chrześcijaństwem łączył również Lew Tołstoj, choć sam odżegnywał się od tych doktryn nie nazywając siebie anarchistą.
Współcześnie chrześcijaństwo z socjalizmem próbują połączyć teoretycy teologii wyzwolenia – aktywiści brytyjskiego Christian Socialist Movement (Ruch Chrześcijańskich Socjalistów). 

</doc>
<doc id="643485" url="https://pl.wikipedia.org/wiki?curid=643485" title="Noturus">
Noturus

Noturus – rodzaj ryb sumokształtnych z rodziny sumikowatych (Ictaluridae). Charakteryzują je duże oczy i długa płetwa tłuszczowa, często łącząca się z ogonową. Kolce ich płetw są połączone z gruczołami jadowymi.
Klasyfikacja.
Gatunki zaliczane do tego rodzaju:
Gatunkiem typowym jest "Noturus flavus".

</doc>
<doc id="643486" url="https://pl.wikipedia.org/wiki?curid=643486" title="Tindhólmur">
Tindhólmur

Tindhólmur – niewielka niezamieszkana wysepka położona na południe od fiordu Sørvágsfjørður, na zachód od wyspy Vágar, należąca do archipelagu Wysp Owczych z pięcioma szczytami "Ytsti, Arni, Lítli, Breiði, Bogdi".

</doc>
<doc id="643487" url="https://pl.wikipedia.org/wiki?curid=643487" title="Prietella">
Prietella

Prietella – rodzaj ryb sumokształtnych z rodziny sumikowatych (Ictaluridae). 
Występowanie.
Meksyk.
Klasyfikacja.
Gatunki zaliczane do tego rodzaju:
Gatunkiem typowym jest "Prietella phreatophila".

</doc>
<doc id="643488" url="https://pl.wikipedia.org/wiki?curid=643488" title="Lotnisko Warszawa-Babice">
Lotnisko Warszawa-Babice

Lotnisko Warszawa-Babice, zwyczajowo Lotnisko Bemowo (kod ICAO: EPBC) – lotnisko w Warszawie, położone w obszarze dzielnicy Bemowo przy granicy z dzielnicą Bielany. 
Lotnisko zarządzane jest przez Centrum Usług Logistycznych „Lotnisko Warszawa-Babice”, wchodzące w skład grupy Centrum Usług Logistycznych (instytucja gospodarki budżetowej podległa Ministerstwu Spraw Wewnętrznych i Administracji, której organem założycielskim jest Komendant Główny Policji). Do użytkowników lotniska należą m.in. Aeroklub Warszawski, Lotnicze Pogotowie Ratunkowe oraz kilka szkół pilotażu. 
Infrastruktura.
Lotnisko dysponuje betonową drogą startową 10R/28L, o wymiarach 1301 m × 90 m, a także, położonym równolegle do niej, pasem trawiastym 10L/28R, o wymiarach 1000 m × 150 m.
Lotnisko powstało na bazie dawnego lotniska wojskowego na Bemowie. Posiadało ono dwie betonowe drogi startowe 5/23 o wymiarach 2000 m x 80 m oraz 10R/28L o wymiarach 2500 m x 90 m. Jedną z nich poprowadzono przedłużenie ul. Powstańców Śląskich (początkowo jezdnia ulicy na tym odcinku była wyznaczona na betonowej nawierzchni drogi startowej). Druga, dłuższa droga startowa jest użytkowana w dalszym ciągu, ale tylko na części swojej dawnej długości.
Częstotliwości radiowe: 
Historia.
Miejsce obecnego lotniska użytkowane było jako lądowisko dla samolotów rosyjskich i niemieckich. Po 1918 roku było jedną z siedzib Instytutu Badań Techniki Lotniczej (IBTL) przekształconego następnie w Instytut Techniczny Lotnictwa.
Lotnisko powstało po II wojnie światowej na tzw. Szwedzkich Górach pomiędzy fortem Bema a Boernerowem poza granicami Warszawy (w tym okresie był to teren znajdujący się w gminie Blizne z siedzibą w Starych Babicach, stąd nazwa lotniska).
8 września 1957 roku na lotnisku z okazji Tygodnia Lotnictwa prawie 300-tysięczna publiczność obserwowała wielkie pokazy lotnicze z udziałem 400 jednostek latających.
20 września 1996 na lotnisku odbył się jedyny polski koncert Michaela Jacksona, będący częścią jego trasy koncertowej HIStory World Tour.
Z uwagi na silną działalność urbanizacyjną na dawnych terenach lotniska, w celu zapewnienia bezpieczeństwa oraz zmniejszenia uciążliwości działalności lotniska dla okolicznych mieszkańców, wprowadzono niestandardową procedurę kręgu nadlotniskowego (jedyną w Polsce), która budzi pewne kontrowersje wśród pilotów i instruktorów. Pomimo tych kroków działalność lotniska powoduje skargi okolicznych mieszkańców. Domagali się oni m.in. aby loty szkoleniowe przenieść poza Warszawę, a na Bemowie utrzymać Lotnicze Pogotowie Ratunkowe, wojsko i policję. Zmniejszenia uciążliwości lotniska, w którym w rekordowe dni odbywało się ok. 500 operacji lotniczych, żądali także radni dzielnic Bemowo i Żoliborz.
W 2019 Prezydent m.st. Warszawy wydał decyzję, zgodnie z którą od 30 marca 2020 loty komercyjne i szkoleniowe z lotniska odbywające się po 22-kilometrowym kręgu nad osiedlem Piaski, Trasą AK i Wisłą miały być dozwolone wyłącznie od godz. 8.00 do 22.00. Ich liczba nie mogła przekraczać 100 dziennie i 10 w ciągu godziny. Samoloty powinny były zostać wyposażone w tzw. transpondery służące do identyfikacji lotu. Zainstalowanych miało zostać dziewięć stałych punktów monitorowania hałasu, a lokalizacja dwóch obecnych miała zostać zmieniona. Zarządca lotniska odwołał się jednak do Samorządowego Kolegium Odwoławczego, które w czerwcu 2020 zawiesiło postępowanie w tej sprawie. W styczniu 2021 Wojewódzki Sąd Administracyjny uchylił decyzję SKO i nakazał merytoryczne rozpatrzenie sprawy. W 2022 roku SKO uchyliło decyzję prezydenta miasta z 2019 roku w całości. W 2021 roku Prokuratura Rejonowa Warszawa-Wola wszczęła śledztwo w sprawie nadmiernego ruchu lotniczego na kręgu nadlotniskowym.
Na lotnisku odbywają się różne imprezy rozrywkowe, takie jak m.in. jak koncert Michaela Jacksona (1996), Madonny (2009), AC/DC (2010), Sonisphere Festival (2010, 2011, 2012), Maty (2021) oraz ON AIR Festival (2022). Organizowane są także imprezy motoryzacyjne (rajd Barbórka, wyścig na "¼ mili)""."

</doc>
<doc id="643489" url="https://pl.wikipedia.org/wiki?curid=643489" title="Samotność w sieci (film)">
Samotność w sieci (film)

Samotność w sieci (zapis stylizowany S@motność w sieci) – melodramat produkcji polskiej z 2006 roku, w reżyserii Witolda Adamka, na podstawie bestselerowej powieści Janusza Leona Wiśniewskiego "Samotność w sieci".
Fabuła.
"Samotność w sieci" opisuje miłość dwójki Polaków, którzy prawie całą swoją znajomość ograniczają do kontaktów w Internecie. Jakub, ceniony na świecie genetyk, na stałe pracuje i mieszka w Niemczech. Któregoś dnia otrzymuje e-maila z wiadomością od kobiety, chcącej zwierzyć mu się ze swoich problemów. Ta niewinna wiadomość zapoczątkowuje ich znajomość i fascynację sobą nawzajem. Uczucie, którym się darzą, w pewnym momencie przeradza się w coś na miarę miłości przez Internet.
Akcja powieści widziana jest oczami dwóch osób: Jakuba i Ewy ("w książce nie wiadomo, jak ma na imię bohaterka, mimo iż jest jedną z 2 głównych postaci").
Obsada.
oraz
i inni

</doc>
<doc id="643491" url="https://pl.wikipedia.org/wiki?curid=643491" title="LLC">
LLC

Podobne

</doc>
<doc id="643493" url="https://pl.wikipedia.org/wiki?curid=643493" title="James Jeffords">
James Jeffords



</doc>
<doc id="643494" url="https://pl.wikipedia.org/wiki?curid=643494" title="Baryancistrus">
Baryancistrus

Baryancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Ameryka Południowa: Kolumbia, Wenezuela i Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Hypostomus niveatus" ("B. niveatus").

</doc>
<doc id="643495" url="https://pl.wikipedia.org/wiki?curid=643495" title="Jabłończ Wielki">
Jabłończ Wielki

Jabłończ Wielki (kaszb. "Wieldżi Jabłóńcz", niem. "Groß Jabloncz") – mała osada kaszubska w Polsce na Pojezierzu Bytowskim położona w województwie pomorskim, w powiecie bytowskim, w gminie Studzienice nad jeziorem Opławiec. Osada jest częścią składową sołectwa Łąkie.
W latach 1975–1998 miejscowość należała administracyjnie do województwa słupskiego.
Zobacz też.
Inne miejscowości z prefiksem Jabłoń: Jabłonowo, Jabłonica, Jabłoniec, Jabłonów, Jabłoń, Jabłonka, Jabłonki, Stare Jabłonki, Stara Jabłonka, Jabłonków

</doc>
<doc id="643496" url="https://pl.wikipedia.org/wiki?curid=643496" title="Fermilab">
Fermilab

Fermilab (ang. "Fermi National Accelerator Laboratory"; „Narodowe Laboratorium Przyśpieszania Cząstek Elementarnych im. Enrico Fermiego”) – amerykański ośrodek badań nad fizyką cząstek elementarnych i fizyką wysokich energii położony w Batavii w pobliżu Chicago. Mieści się w nim jeden z najpotężniejszych akceleratorów cząstek – Tevatron, przy pomocy którego m.in. w 1995 roku odkryto szósty kwark, kwark t. 
W Fermilabie działa akcelerator kołowy przyspieszający protony i antyprotony maksymalnie do energii 1,96 TeV na zderzenie. Ma on kształt okręgu o średnicy 2 km, w którym protony i antyprotony krążą w przeciwnych kierunkach.
W 2000 roku w laboratorium otrzymano pierwsze bezpośrednie dowody na istnienie neutrina taonowego, trzeciego rodzaju neutrina. Obserwowano neutrina uderzające w tarczę i wytwarzające taony.

</doc>
<doc id="643497" url="https://pl.wikipedia.org/wiki?curid=643497" title="Acanthicus">
Acanthicus

Acanthicus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Dorzecza Tocantins i Amazonki w Brazylii.
Klasyfikacja.
Gatunki zaliczane do tego rodzaju:
Gatunkiem typowym jest "Acanthicus hystrix".

</doc>
<doc id="643498" url="https://pl.wikipedia.org/wiki?curid=643498" title="Pokój w Roskilde">
Pokój w Roskilde



</doc>
<doc id="643499" url="https://pl.wikipedia.org/wiki?curid=643499" title="Glest">
Glest

Glest – strategiczna gra czasu rzeczywistego (RTS) wydana w 2004 roku. Gra jest rozprowadzana na licencji GPL. Dostępna dla wielu systemów operacyjnych.
Rozgrywka.
W grze do wyboru są dwie rasy: magiczna i technologiczna. Na jednej planszy może grać od 2 do 4 graczy.
Głównym celem jest zniszczenie przeciwnika.
Można modyfikować właściwości jednostek i budynków, nie znając c++ – używając języka XML. Dostępny jest także edytor map pod system Windows.

</doc>
<doc id="643501" url="https://pl.wikipedia.org/wiki?curid=643501" title="Chaetostoma (ryby)">
Chaetostoma (ryby)

Chaetostoma – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Większość gatunków występuje w tropikalnej i subtropikalnej strefie Ameryki Południowej. Zasięg występowania "Chaetostoma fischeri" obejmuje również Panamę.
Klasyfikacja.
Gatunki zaliczane do tego rodzaju:
Gatunkiem typowym jest "Chaetostoma loborhynchos".

</doc>
<doc id="643504" url="https://pl.wikipedia.org/wiki?curid=643504" title="Pasmo L">
Pasmo L

Nazewnictwo literowe pasm radiowych wykorzystywanych przez wojskowe urządzenia radarowe pochodzi jeszcze z czasów II wojny światowej. Początkowo tajne oznaczenia po zakończeniu działań wojennych ujawniono zapoczątkowując używanie tych oznaczeń także do zastosowań cywilnych. Ten sposób oznaczania pasm radiowych został przyjęty przez IEEE jako oficjalny, obecnie jednak jest uważany za przestarzały. Współcześnie to samo nazewnictwo literowe jest wykorzystywane tak przez wojsko jak i organizacje cywilne do określania pasm radiowych używanych przez radary, telekomunikację satelitarną i naziemną, a także środki walki elektronicznej ECM.
Pasmo L standardu IEEE i ITU.
Pasmo L (ang. "L band") — fragment widma fal elektromagnetycznych w zakresie promieniowania mikrofalowego o częstotliwościach od 1 do 2 GHz (długość fali 30–15 cm). Standard opracowany przez Międzynarodowy Związek Telekomunikacyjny ITU pasmo L dla zastosowań radiolokacyjnych mieści się w zakresie 1,215–1,400 GHz. 
Pasmo L jest wykorzystywane w telekomunikacji satelitarnej i systemach naziemnej cyfrowej transmisji radiowej DAB. Typowy zakres częstotliwości pracy rozgłośni DAB to 1452–1492 MHz, ale w niektórych krajach wykorzystuje się do tych celów także pasma VHF i UHF. Krótkofalowcy również korzystają części z pasma L w zakresie od 1240 do 1300 MHz.
Zastosowania militarne.
W Stanach Zjednoczonych pasmo L jest wykorzystywane przez siły zbrojne do telemetrii, a także do transmisji radiowych w standardzie IBOC (jednoczesna emisja sygnałów analogowych i cyfrowych w tym samym kanale radiowym).
Radiolokacja.
W paśmie L pracują tzw. 20-centymetrowe systemy radarowe.
Mobilna telewizja cyfrowa.
DVB-H.
Urząd Komunikacji Elektronicznej planuje część pasma L przeznaczyć do transmisji telewizji naziemnej dla urządzeń mobilnych.
Radiofonia cyfrowa.
Radiofonia satelitarna.
Skierowana głównie dla odbiorców na Bliskim Wschodzie, w południowej i wschodniej Afryce, oraz większości Azji satelitarna rozgłośnia radiowa WorldSpace nadaje w zakresie 1467–1492 MHz w paśmie L. 
DAB.
Dla naziemnej radiofonii cyfrowej DAB przeznaczono 16 bloków częstotliwości oznaczonych symbolami literowymi od LA do LP jak w tabeli poniżej:
Ponadto dla celów satelitarnej odmiany DAB oznaczonej jako S-DAB przewidziano 7 kolejnych bloków częstotliwości (od LQ do LW):
Radioastronomia.
W radioastronomii do wykrywania normalnie niewidocznych atomów wodoru w przestrzeni międzygwiezdnej wykorzystuje się fale radiowe o częstotliwości 1,42040575 GHz.
Pasmo L standardu NATO.
Pasmo L NATO (NATO L band) — określa pasmo częstotliwości w zakresie od 40 do 60 GHz (długość fali 7,5–5 mm) wykorzystywane do działań ECM (przeciwdziałania radioelektronicznego).
Pasmo L w telekomunikacji optycznej.
Pojęcie pasma L jest również używane przy łączności optycznej do określania fal światła widzialnego o długościach od 1570 nm do 1610 nm.

</doc>
<doc id="643506" url="https://pl.wikipedia.org/wiki?curid=643506" title="Cordylancistrus">
Cordylancistrus

Cordylancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Kolumbia i Wenezuela.
Klasyfikacja.
Gatunki zaliczane do tego rodzaju:
Gatunkiem typowym jest "Pseudancistrus torbesensis" ("C. torbesensis").

</doc>
<doc id="643508" url="https://pl.wikipedia.org/wiki?curid=643508" title="Corymbophanes">
Corymbophanes

Corymbophanes – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Występowanie.
Gatunki endemiczne dopływów rzeki Essequibo w Gujanie.
Klasyfikacja.
Gatunki zaliczane do tego rodzaju:
Gatunkiem typowym jest "Corymbophanes andersoni".
Jonathan Armbruster opracował klucz do identyfikacji gatunków.

</doc>
<doc id="643514" url="https://pl.wikipedia.org/wiki?curid=643514" title="Dekeyseria">
Dekeyseria

Dekeyseria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Ameryka Południowa: Brazylia, Kolumbia i Wenezuela
Klasyfikacja.
Gatunki zaliczane do tego rodzaju:
Gatunkiem typowym jest "Dekeyseria amazonica".

</doc>
<doc id="643515" url="https://pl.wikipedia.org/wiki?curid=643515" title="Środkowy palec (gest)">
Środkowy palec (gest)

Środkowy palec – gest powszechnie uznawany za obraźliwy w krajach zachodnich. Wykonanie gestu polega na wskazaniu drugiej osobie palca środkowego dłoni, wyprostowanego w pozycji pionowej, przy równoczesnym zwinięciu pozostałych palców w pięść.
Opis.
Jest jednym z najbardziej znanych sposobów na wyrażenie zniewagi i chęci ubliżenia drugiej osobie. Pod nazwą "digitus impudicus" (palec bezwstydny, bezczelny) znany był już w starożytnym Rzymie, a odniesienia do jego użycia można odnaleźć nawet w starożytnych tekstach. Jednym z najbardziej popularnych źródeł są "Chmury" Arystofanesa, w których znajduje się zarówno opis, jak i znaczenie gestu.
Jednym z przypadków publicznego użycia gestu środkowego palca była, zarejestrowana przez kamery, próba sprzętu poprzedzająca wywiad z prezydentem Stanów Zjednoczonych George’em W. Bushem juniorem.
W Polsce gest środkowego palca pokazał podczas 23. posiedzenia Sejmu VIII kadencji poseł Prawa i Sprawiedliwości Piotr Pyzik. Został on za to upomniany przez Komisję Etyki Poselskiej, która uznała to za naruszenie zasady dbałości o dobre imię Sejmu. Podobny gest miała wykonać posłanka z tego samego ugrupowania Joanna Lichocka na 5. posiedzeniu Sejmu IX kadencji. Twierdziła ona jednak, iż opublikowane w mediach zdjęcia z tego zdarzenia są manipulacją, przedstawiającą pojedyncze klatki z dłuższego nagrania na którym przecierała oko, a ułożenie ręki w danej sekundzie było przypadkowe.

</doc>
<doc id="643516" url="https://pl.wikipedia.org/wiki?curid=643516" title="Digitus impudicus">
Digitus impudicus



</doc>
<doc id="643517" url="https://pl.wikipedia.org/wiki?curid=643517" title="Nogaj">
Nogaj

Noghaj (Noghaj) (ur. ? - zm. 1299) – wódz Złotej Ordy.
Nogaj był wprawdzie prawnukiem Dżocziego, jednak formalnie piastował tylko stanowisko dowódcy tümenu ("tümen begi") i sprawował władzę nad częścią Złotej Ordy rozciągającą się na zachód od Donu. Wyróżnił się w kampaniach przeciwko Ilchanidom na początku lat sześćdziesiątych zaś w roku 1264 poprowadził wojska Złotej Ordy i Bułgarów przeciwko Bizancjum, które wcześniej sprzymierzyło się z Hulegu (1256–1265). Później cesarz Michał VIII (1259–1281) zawarł jednak sojusz z Nogajem, któremu w roku 1272 oddał za żonę swoją nieślubną córkę Eufrozynę. Odtąd Mongołowie Nogaja regularnie najeżdżali Bułgarię jako sojusznicy Bizancjum, by w końcu zmusić cara Jerzego Tertera (1280–1292) do uznania zwierzchności chana i oddania synowi Nogaja, Dżöge (1299–1300) (bułg. Czaka), swojej córki za żonę. Jednocześnie syn cara Teodor Swetosław (1300–1324) został zakładnikiem na dworze Nogaja. Nogaj rozciągnął swoją władzę także na pomniejszych bułgarskich dynastów panujących w Widyniu i Braniczewie. Zwierzchnictwo mongolskie w roku 1291 przyjął również król Serbii Stefan Urosz Milutin (1281–1321), oddając swojego syna Stefana Urosza Deczańskiego (1321–1331) Nogajowi za zakładnika.
Töde Mengü (1280–1287) po swoim nawróceniu się na islam oddał się głównie praktykom religijnym, lekceważąc sprawy państwa. W tej sytuacji Nogaj i Kuniczi (ok. 1277–ok. 1299), chan Niebieskiej Ordy, stali się faktycznie współrządzącymi chanami. Gdy ta trójka w roku 1283/1284 zdecydowała o odesłaniu Kubiłajowi (1260–1294) jego syna Nomukana, stosunki pomiędzy nim a Dżoczydami uległy poprawie. Brak jednolitej władzy w Ordzie rychło dał o sobie znać w jej relacjach z ruskimi książętami. Töde Mengü i Nogaj nie mogli porozumieć się co do tego, który z synów Aleksandra Newskiego, Dymitr (1276–1294) czy Andrzej (1281–1304), ma zostać wielkim księciem. W rezultacie "cztery razy pomiędzy rokiem 1281 a 1293 armie chana plądrowały Ruś Włodzimiersko-Suzdalską w imieniu Andrzeja, podczas gdy armie Nogaja wspierały Dymitra". 
W roku 1285 Nogaj najechał Węgry, zaś w roku 1287 Polskę. W obu wyprawach brał udział blisko współpracujący z Nogajem bratanek Töde Mengü, Töle Bugha (1287–1291). W roku 1287 czterej bratankowie Töde Mengü zmusili go do abdykacji i najstarszy z nich, Töle Bugha, został chanem. Pomimo że Nogaj walnie przyczynił się do zdobycia władzy przez Töle Bughę, szybko doszło pomiędzy nimi do konfliktu. Nowy chan w roku 1288 odnowił wojnę z Ilchanidami, natomiast skoncentrowany na ekspansji na Zachód Nogaj był przeciwny walce z potomkami Tołuja. Jeszcze w tym samym roku zawarł on przymierze z ilchanem Arghunem (1284–1291). W roku 1291 Nogaj poparł syna Mengü Temüra Toktę (1291–1312) przeciwko Töle Budze, który został zamordowany.
Tokta jeszcze poszerzył domenę Nogaja, oddając mu władzę nad Krymem. Jednocześnie próbował jednak odbudować autorytet chańskiej władzy i szybko stosunki pomiędzy nim a Nogajem pogorszyły się, na co wpływ miał także osobisty konflikt pomiędzy tym ostatnim a głównym doradcą Tokty, Seldżi'udejem. W roku 1296 Nogaj zaczął szukać sojuszu z Ilchanidami przeciwko Tokcie, zaś w roku 1296/1297 przyjął tytuł chana, co ostatecznie doprowadziło do wybuchu wojny domowej. W roku 1299 Tokta pokonał i zabił Nogaja, jednocząc tym samym prawe skrzydło Złotej Ordy. Syn Nogaja, Dżöge, uciekł do Bułgarii, gdzie obwołano go carem. W następnym roku Tokta najechał jednak Bułgarię i Dżöge zginął zamordowany przez swojego szwagra, Teodora Swetosława, który uznał władzę chana. 
W ciągu czterech dziesięcioleci Nogaj "odgrywał tak wielką rolę w życiu politycznym Złotej Ordy, że władcy cudzoziemscy brali go za chana, wysyłali doń poselstwa i hojne podarki, przyjmowali jego posłów jak posłów królewskich itd.".
"Po śmierci Nogaja Złota Orda nigdy więcej nie zdobyła wpływów, które on posiadał na Bałkanach, w Bułgarii i Cesarstwie Bizantyńskim".

</doc>
<doc id="643518" url="https://pl.wikipedia.org/wiki?curid=643518" title="Palec środkowy">
Palec środkowy

Palec środkowy – trzeci palec ręki, leżący pomiędzy palcem wskazującym i palcem serdecznym.
Budowa.
Zbudowany jest jak inne palce, czyli z:

</doc>
<doc id="643519" url="https://pl.wikipedia.org/wiki?curid=643519" title="Dolichancistrus">
Dolichancistrus

Dolichancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Ameryka Południowa: Kolumbia i Wenezuela.
Klasyfikacja.
Gatunki zaliczane do tego rodzaju:
Gatunkiem typowym jest "Pseudancistrus pediculatus" (="D. fuesslii").

</doc>
<doc id="643520" url="https://pl.wikipedia.org/wiki?curid=643520" title="Mieszkanie-Pracownia Kazimiery Iłłakowiczówny">
Mieszkanie-Pracownia Kazimiery Iłłakowiczówny

Mieszkanie-Pracownia Kazimiery Iłłakowiczówny – muzeum poświęcone Kazimierze Iłłakowiczównie, mieszczące się w mieszkaniu nr 8 przy ulicy Gajowej 4 na poznańskich Jeżycach, w mieszkaniu zajmowanym przez poetkę od 1948 do śmierci.
Charakterystyka.
Zostało otwarte 16 lutego 1984, w pierwszą rocznicę jej śmierci. W stanie niezmienionym pozostawiono rozkład mebli w pokoju, w którym mieszkała.
Ekspozycja składa się z dwóch części. W pierwszej zgromadzono świadectwa, odznaczenia i nagrody otrzymane przez poetkę, fotokopie dokumentów i listów (a także maskę pośmiertną, studencki indeks UJ itp.), a także pierwsze wydanie "Ikarowych lotów", część druga natomiast to pokój, z zachowanym wyposażeniem (meble, obrazy, książki i przedmioty codziennego użytku). Pieczę nad muzeum sprawuje Biblioteka Raczyńskich.
W lutym 2014 odbyły się uroczystości 30-lecia placówki. Zaprezentowano film "Piętno" autorstwa Grażyny Banaszkiewicz ukazujący mieszkanie poetki w latach 80. XX wieku, wiersze Iłłakowiczówny deklamowała Daniela Popławska z Teatru Nowego w Poznaniu, a teatr Ba-Ku przedstawił sztukę "Ćma". W Bibliotece Raczyńskich odbyła się impreza towarzysząca – wystawa "W poezji skamieniało – jest żywe", przygotowana przez Towarzystwo Miłośników Wilna i Ziemi Wileńskiej.
Przez pewien czas poetka dzieliła mieszkanie z rodziną Żyndów, w tym z późniejszym profesorem Stefanem Żyndą.
W mieszkaniu tym odbyła się w 1981 uroczystość przyznania poetce doktoratu honoris causa Uniwersytetu im. Adama Mickiewicza w Poznaniu, co odbiegało od przyjętych rozwiązań (uroczystości takie odbywają się zwykle w reprezentacyjnych aulach). Rozmiary pomieszczeń i stan zdrowia artystki pozwalał na przebywanie w pokoju tylko dwóch osób, w tym rektora UAM.
W muzeum odbywają się co roku uroczystości wręczenia Nagrody im. Kazimiery Iłłakowiczówny.

</doc>
<doc id="643522" url="https://pl.wikipedia.org/wiki?curid=643522" title="Exastilithoxus">
Exastilithoxus

Exastilithoxus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Wenezuela i Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Pseudacanthicus fimbriatus" ("E. fimbriatus").

</doc>
<doc id="643524" url="https://pl.wikipedia.org/wiki?curid=643524" title="Warszawskie Przedmieście">
Warszawskie Przedmieście



</doc>
<doc id="643527" url="https://pl.wikipedia.org/wiki?curid=643527" title="Glyptoperichthys">
Glyptoperichthys



</doc>
<doc id="643530" url="https://pl.wikipedia.org/wiki?curid=643530" title="Opportunity (łazik)">
Opportunity (łazik)

Opportunity, znana również pod nazwą MER-B (Mars Exploration Rover-B) – bezzałogowa misja na Marsa, której celem było przeprowadzenie badań geologicznych planety. Misja była realizowana przez JPL NASA. Misja rozpoczęła się w dniu lądowania pojazdu na Marsie, czyli 25 stycznia 2004 roku i została pierwotnie zaplanowana na 90 marsjańskich dni. Była ona jednak wielokrotnie przedłużana i trwała do 13 lutego 2019 roku. W sierpniu 2014 roku łazik ustanowił rekord odległości przebyty przez pojazd kołowy poza Ziemią. Łącznie pojazd pokonał dystans ponad 40 km. Poprzedni rekord przebytej odległości należał do radzieckiego łazika Łunochod 2, który wylądował na Księżycu 15 stycznia 1973 roku. Do 10 czerwca 2018 roku pojazd funkcjonował na powierzchni Marsa 5111 marsjańskich dni i przebył dystans 45,16 kilometra. NASA ogłosiła koniec misji łazika w lutym 2019 roku, po tym jak w czerwcu 2018 roku przestał wysyłać sygnały, w związku z awarią, jaka miała miejsce podczas burzy piaskowej na Marsie.
Równocześnie z misją Opportunity, przeprowadzana była bliźniacza misja Spirit, znana pod oficjalną nazwą Mars Exploration Rover-A, w skrócie MER-A. Łazik Spirit przesłał ostatnie sygnały na Ziemię w marcu 2010 r.
Przebieg misji.
Lądowanie i pierwsze badania.
Pojazd miał wylądować na płaskim, pozbawionym formacji skalistych terenie, znanym jako Meridiani Planum. Lądownik zetknął się z powierzchnią planety 24 km od przewidzianego punktu i trafił w niewielki krater. Nazwano go później Kraterem Orła. Na podstawie przeprowadzonych badań istnieją przesłanki, że jest to krater pochodzenia wulkanicznego. Było to jednocześnie najciemniejsze miejsce w jakim dotychczas znalazł się jakiś marsjański próbnik.
Już w miejscu lądowania w Kraterze Orła łazik odnalazł liczne odsłonięcia skalne, których badaniem zajmował się przez pierwszy miesiąc. Następnie wyruszył w kierunku niedalekiego krateru Endurance o 130-metrowej średnicy. Pojazd okrążył krater i po wybraniu odpowiedniego miejsca wjechał do jego wnętrza, aby tam badać odsłonięte warstwy skalne, mimo obaw, że luźny materiał na dnie krateru nie pozwoli mu go opuścić. Badania krateru zajęły łazikowi ok. 180 marsjańskich dni.
Na początku 2005 roku Opportunity opuścił krater Endurance, odnajdując własną osłonę termiczną używaną przy wejściu w atmosferę, a w niewielkiej odległości od niej także pierwszy meteoryt odkryty na innej planecie. Następnie wyruszył na południe, w kierunku widocznych z orbity większych kraterów Erebus i Victoria. Pojazd kontynuował badania aż do 25 kwietnia 2005, kiedy to ugrzązł w piaszczystej wydmie. Tkwił tam niemal bez ruchu przez ponad miesiąc. Nie wykonano żadnego poważniejszego manewru w obawie o uszkodzenie mechanizmu napędowego. Po przeprowadzeniu symulacji oraz niewielkiego testu, pojazd uruchomiono ponownie 4 czerwca. Jak miało się okazać, nie był to ostatni tego typu problem.
Na przełomie 2005 i 2006 roku łazik badał płytki, zerodowany i częściowo zasypany pyłem krater Erebus. W międzyczasie nad równiną Meridiani przeszła burza piaskowa trwająca trzy dni, którą łazik przetrwał, ale dopiero prawie trzy tygodnie później wiatr oczyścił panele słoneczne na tyle, aby osiągnęły 80% wydajności. Niedługo potem jeden z silników wysięgnika z narzędziami geologicznymi odmówił posłuszeństwa, wskutek silnych wahań temperatury. Problem udało się rozwiązać, jednak od tamtej pory ramię wysięgnika składane było tylko podczas jazdy.
Krater Victoria.
Od września 2006 do sierpnia 2008 roku łazik prowadził badania krateru Victoria o średnicy 750 m, największego i najgłębszego z dotychczas napotkanych. W czerwcu 2007 roku na Marsie zaczął się sezon intensywnych burz piaskowych, sprawiając że oba łaziki misji MER uzyskiwały bardzo mało energii z paneli słonecznych. W sierpniu burze piaskowe osłabły i łazik Opportunity był w stanie przesłać nowe zdjęcia, a także podjąć dalszą wędrówkę. W listopadzie pojazd wjechał na wewnętrzne zbocze krateru.
Na początku 2008 roku łazik kontynuował badania skał wewnątrz krateru; w międzyczasie pojawiły się kolejne problemy z wysięgnikiem, który ostatecznie został zablokowany w wysuniętej pozycji. W czerwcu łazik znalazł się w niebezpiecznej pozycji na nachylonym zboczu, kilkukrotnie ześlizgując się; ostatecznie w sierpniu wydostał się z krateru i zakończył jego badania. Pojazd wyruszył w dalszą drogę, kierując się ku nowemu celowi: odległemu o 12 kilometrów kraterowi Endeavour o średnicy 22 kilometrów. Obserwacje ze sztucznych satelitów krążących wokół Marsa wskazują, że znajdują się w nim odsłonięte sekwencje skał o wielokrotnie większej miąższości niż w kraterach Endurance i Victoria, których badania mogą znacznie poszerzyć naszą wiedzę o historii geologicznej planety, a także występują w nim minerały ilaste, które mogły uformować się w cieplejszym i wilgotniejszym okresie. Od 30 listopada do 13 grudnia 2008 r. Mars był w koniunkcji ze Słońcem, przez co komunikacja z łazikami była niemożliwa; w tym czasie Opportunity samodzielnie prowadził badania skały nazwanej „Santorini”.
Krater Endeavour.
Od sierpnia 2008 do sierpnia 2011 roku łazik podróżował przez równinę pomiędzy kraterami Victoria i Endeavour, napotykając mniejsze kratery, a także kilka meteorytów. W maju 2010 roku ustalono, że Opportunity musi pokonać dłuższą, 19-kilometrową drogę, aby ominąć potencjalnie niebezpieczne wydmy. 15 grudnia 2010 roku łazik dotarł do krateru Santa Maria o 90-metrowej średnicy, w marcu 2011 roku zakończył badania skał na jego krawędzi i podjął dalszą wędrówkę. 9 sierpnia 2011 roku, po przejechaniu 21 km od krateru Victoria, łazik Opportunity dotarł na krawędź krateru Endeavour. W sierpniu 2014 pojazd operował na zachodniej krawędzi krateru. Ten obszar dostarczył dowodów, że dawniej była tu woda o mniejszej kwasowości niż wewnątrz krateru Orzeł, gdzie łazik wylądował. 
27 lipca 2014 Opportunity przejechał 48 metrów, ale łączny przebieg wynosił już 40,25 km, ustanawiając nowy rekord przebyty poza Ziemią. Kiedy na początku roku 2014 łazik zbliżał się do tego rekordu, zespół opiekujący się pojazdem nazwał jeden z kraterów znajdujących się na zachodnim zboczu krateru Endeavour na cześć poprzedniego rekordzisty kraterem Łunochod 2 (średnicy 6 metrów). 24 marca 2015 roku łazik pokonał dystans biegu maratońskiego, docierając do kolejnego interesującego miejsca, nazwanego Doliną Maratonu. Obserwacje tego miejsca z orbity wskazują na obecność minerałów ilastych, które są otoczone przez strome zbocza z widocznymi różnymi warstwami skał. Na początku 2018 roku łazik realizował badania w Dolinie Wytrwałości (Perseverance Valley) na zachodniej krawędzi krateru Endeavour.
Zakończenie misji.
10 czerwca 2018 r., na skutek silnej ogólnoplanetarnej burzy piaskowej przesłaniającej niebo, zasilany ogniwami słonecznymi łazik przełączył się w stan niskiego poboru energii wyłączając większość urządzeń. Po stopniowym ustąpieniu burzy we wrześniu 2018 r. nie udało się z nim ponownie nawiązać kontaktu. 13 lutego 2019 r., po ostatnich próbach nawiązania łączności, NASA uznała misję łazika za zakończoną.
Główne osiągnięcia.
Celem Opportunity było poszukiwanie, badanie i charakteryzowanie skał Marsa. Istotna była różnorodność zebranych próbek, co udało się osiągnąć. Na podstawie zebranych informacji można stawiać tezy odnośnie do prawdopodobnego niegdyś istnienia i cyrkulacji wody w stanie ciekłym na tej obecnie suchej planecie. Pojazd pozwolił także na zebranie danych dotyczących atmosfery Marsa, zaobserwował w niej chmury typu cirrus, oraz wykonał obserwacje astronomiczne niemożliwe do przeprowadzenia z Ziemi, jak obserwacje tranzytu księżyców Marsa na tle tarczy słonecznej.
W 2005 roku Opportunity natknął się na meteoryt żelazny Heat Shield Rock – pierwszy znaleziony na planecie innej niż Ziemia. W latach 2009 i 2010 znalazł kolejne meteoryty, m.in. Block Island, Shelter Island i Oileán Ruaidh.
Osiągnięcia i przebieg misji przedstawione zostały w filmie dokumentalnym pod tytułem "Good Night Oppy."
Nazwa „Opportunity”.
Popularną nazwę misji „Opportunity” (z ang. – szansa, możliwość) oficjalnie ogłoszono 8 czerwca 2003 roku. Wyłoniono ją na drodze konkursu sponsorowanego przez NASA. Konkurs polegał na napisaniu eseju, a brali w nim udział uczniowie. Wygrała go pochodząca z Rosji, mieszkająca w Arizonie dziewięcioletnia Sofi Collins.

</doc>
<doc id="643533" url="https://pl.wikipedia.org/wiki?curid=643533" title="Hemiancistrus">
Hemiancistrus

Hemiancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Północna i środkowa część Ameryki Południowej.
Klasyfikacja.
Gatunki zaliczane do tego rodzaju:
Gatunkiem typowym jest "Ancistrus medians" ("H. medians").

</doc>
<doc id="643534" url="https://pl.wikipedia.org/wiki?curid=643534" title="Wielka Albania">
Wielka Albania

Wielka Albania – ruch polityczny we współczesnej historii narodu albańskiego, dążący do zjednoczenia wszystkich etnicznych Albańczyków w obrębie jednego państwa. Termin ten jest równoważny z określeniem w języku albańskim Shqipëria e Madhe, używanym raczej rzadko, głównie w tłumaczeniach.
Korzenie idei.
Przed wojnami bałkańskimi na początku XX wieku Albańczycy byli jednym z narodów Imperium Osmańskiego. Istniały cztery zamieszkane przez nich wilajety: Janina (dziś Ioannina w Grecji), Manastir (Bitola w dzisiejszej Macedonii Północnej), Kosowo ze stolicą w Skopju i Shkodra.
Albański ruch niepodległościowy pojawił się około 1878 roku wraz z powstaniem tzw. ligi z Prizren, miasta znajdującego się na terytorium, które w 1912 r. zostało zaanektowane przez Serbię. Celem ligi była kulturowa i polityczna autonomia Albańczyków, ale w ramach imperium osmańskiego. Jednak Osmanowie nie byli przygotowani na spełnienie albańskich żądań. Paradoksalnie, wzmocniło to ligę, która w krótkim czasie przekształciła się w ruch narodowy.
W 1913 roku, gdy granice Albanii zostały wstępnie określone, Serbia nie otrzymała dostępu do morza, ale zajęła terytoria znane dzisiaj jako Kosowo, zamieszkane w dużym stopniu przez Albańczyków. Niepodległa Albania nie obejmowała swoim terytorium wszystkich ziem zamieszkanych przez etnicznych Albańczyków. Spowodowało to wielką frustrację wśród nich i żądania zjednoczenia tych ziem w jednym państwie.
W czasie II wojny światowej, wraz z upadkiem Jugosławii w 1941 roku, Włosi przekazali część władzy nad ziemiami zamieszkanymi przez etnicznych Albańczyków w ręce marionetkowego rządu albańskiego. Wielka Albania zawierała w sobie Kosowo, Epir, część Macedonii oraz inne tereny podbite przez wojska państw Osi.
Obecne dywagacje na temat przyszłości Kosowa i jego prawdopodobnej niepodległości mogą być uważane za pewien sukces w dążeniach do stworzenia Wielkiej Albanii. Niemniej jednak ONZ stwierdziła, iż jeżeli Kosowo stanie się niepodległym państwem, jego aneksja przez inny kraj nie będzie możliwa.
Polityczne wykorzystanie koncepcji.
Albańscy politycy stosunkowo często używali koncepcji Wielkiej Albanii w celu odwrócenia uwagi wyborców od innych problemów, takich jak trudna sytuacja ekonomiczna, ubóstwo czy bezrobocie. To dawało im głosy w czasie wyborów, jednocześnie wywołując niepokój w graniczących z Albanią krajach. Szczególne kontrowersje wywoływało np. umiejscowienie Ioanniny, jednego z największych greckich miast na fikcyjnych mapach przedstawiających Wielką Albanię. Z drugiej strony, niealbańscy politycy i liderzy innych mniejszości narodowych wykorzystują tę ideę w celu szerzenia nienawiści etnicznej i strachu przed polityczną działalnością państwa albańskiego (dzieje się tak przede wszystkim w Macedonii, Grecji i Serbii).
Christopher Hill, ambasador w Macedonii, powiedział m.in. "„Spędziliśmy lata 90. martwiąc się o Wielką Serbię. To już skończone. Będziemy dobrze spędzać czas w nowym wieku martwiąc się o Wielką Albanię”".

</doc>
<doc id="643537" url="https://pl.wikipedia.org/wiki?curid=643537" title="Hypancistrus">
Hypancistrus

Hypancistrus – rodzaj słodkowodnych ryb sumokształtnych z rodziny zbrojnikowatych (Loricariidae), obejmujący gatunki o bardzo zróżnicowanym ubarwieniu. Są spotykane w hodowlach akwariowych, zaliczane do glonojadów.
Zasięg występowania.
Występują w Rio Negro, Orinoko i w południowej części dorzecza Amazonki.
Klasyfikacja.
Gatunki zaliczane do tego rodzaju:
Gatunkiem typowym jest "Hypancistrus zebra".

</doc>
<doc id="643539" url="https://pl.wikipedia.org/wiki?curid=643539" title="Po prostu Jamie">
Po prostu Jamie

Po prostu Jamie (ang. "Just Jamie") – serial animowany dla dziewcząt zrealizowany w Kanadzie. Serial pokazuje życie 12-letniej Jamie i jej 2 najlepszych przyjaciółek Sydney i Raissy. Jamie co dzień zmaga się z trudnościami w życiu i nie przejmuje się, co powiedzą o niej inni, bo najważniejsze są dla niej przyjaciółki. Serial został wyemitowany jeden raz w paśmie Przymierzalnia. Po skończonej emisji w Przymierzalni był emitowany na przemian z serialem Trollz.
Wersja polska.
Opracowanie i udźwiękowienie wersji polskiej: na zlecenie ZigZapa – Studio Sonica
Reżyseria: Agnieszka Matysiak

</doc>
<doc id="643540" url="https://pl.wikipedia.org/wiki?curid=643540" title="Lasiancistrus">
Lasiancistrus

Lasiancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów. 
Zasięg występowania.
Ameryka Południowa: Brazylia, Kolumbia, Ekwador, Gujana, Peru i Wenezuela.
Klasyfikacja.
Rodzaj "Lasiancistrus" został opisany w 1904 jako podrodzaj w obrębie rodzaju "Ancistrus", następnie został podniesiony do rangi rodzaju.
Gatunki zaliczane do tego rodzaju:
Gatunkiem typowym jest "Chaetostomus heteracanthus" ("L. heteracanthus").

</doc>
<doc id="643541" url="https://pl.wikipedia.org/wiki?curid=643541" title="Pasmo X">
Pasmo X

Pasmo X (ang. "X band") – fragment widma fal elektromagnetycznych w zakresie promieniowania mikrofalowego o częstotliwościach od 8 do 12,5 GHz. Pasmo to jest wykorzystywane przez niektóre satelity telekomunikacyjne, oraz wojskowe radary, głównie lotniczych systemów kierowania ogniem. Pojęcie "pasma X" jest używane również w odniesieniu do rozszerzonego pasma AM.
W spektroskopii EPR najczęściej używaną częstotliwością mikrofalową jest właśnie pasmo X, tj. około 9,5 GHz. Niektóre źródła podają zaokrąglenie do 10 GHz. Dokładna wartość jest zależna od konstrukcji komory rezonansowej.
Systemy radarowe wykorzystujące pasmo X pracują jako impulsowe, o wiązce ciągłej, jedno- lub dwubiegunowe, z syntetyczną aperturą lub skanowaniem fazowym. Wykorzystują je zarówno instytucje cywilne do monitorowania ruchu lotniczego i morskiego, pomiaru prędkości pojazdów, a także wojskowe do śledzenia celów i naprowadzania uzbrojenia. W ostatnich czasach technologia radarów wojskowych pracujących w paśmie X bardzo dynamicznie się rozwija. Ze względu na małą długość fali możliwe jest uzyskanie obrazów radarowych o wysokich rozdzielczościach, co pozwala skutecznie rozpoznawać nawet bardzo niewielkie cele powietrzne, przede wszystkim zaś fale w pasmie X posiadają zdolność przenikania na bardzo duże wysokości.

</doc>
<doc id="643544" url="https://pl.wikipedia.org/wiki?curid=643544" title="Harap">
Harap

Harap (niem. "herab!" – „tutaj!”) – okrzyk myśliwych odpędzających psy od ubitej zwierzyny) a także dawny bat myśliwski, służący do karcenia nieposłusznych psów.
Ten dawny bat (lub bicz) posiadał krótką rękojeść, najczęściej wykonaną z sarniej nogi i długi splot rzemieni zwężających się stopniowo, zakończonych tzw. "trzaskawką" z włosia końskiego i włókna konopi.
Znane było przestarzałe powiedzenie – "po harapie" oznaczające "po wszystkim", "poniewczasie".
25 marca 1908 roku w bramie kamienicy Tenczerowskiej w Krakowie, w której na piętrze znajdowała się kawiarnia Sauera (na rogu ulic Szczepańskiej i Sławkowskiej) lekarz Zygmunt Ludmiński przy pomocy takiego harapa znieważył czynnie radcę Stanisława Bugajskiego, naczelnika sądu w podkrakowskich Liszkach, co spowodowało trafienie tego wydarzenia na wokandę sądową.

</doc>
<doc id="643548" url="https://pl.wikipedia.org/wiki?curid=643548" title="Leporacanthicus">
Leporacanthicus

Leporacanthicus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. Zaliczane do glonojadów.
Zasięg występowania.
Ameryka Północna: Brazylia, Kolumbia i Wenezuela.
Klasyfikacja.
Gatunki zaliczane do tego rodzaju:
Gatunkiem typowym jest "Leporacanthicus galaxias".

</doc>
<doc id="643549" url="https://pl.wikipedia.org/wiki?curid=643549" title="Tiro Federal">
Tiro Federal

Club Atlético Tiro Federal Argentino − argentyński klub piłkarski z siedzibą w mieście Rosario w prowincji Santa Fe.
Historia.
Klub założony został 29 marca 1905 i jest jednym z klubów-założycieli amatorskiej ligi Rosario (w 1907 r.). Ligę tę Tiro wygrał w 1920, 1925 i w 1926. W roku 1944 klub przystąpił do narodowej federacji piłkarskiej AFA, gdzie występował w drugiej lidze, z której spadł po restrukturyzacji w roku 1949. W roku 1962 Tiro Federal wycofał swoją drużynę na 12 kolejek przed końcem rozgrywek, w wyniku czego został wydalony z AFA. Wówczas klub wrócił do rozgrywek w lidze Rosario, jednak z powodu kłopotów finansowych spadł do drugiej ligi Rosario.
Biznesmen Carlos Dávola podjął się zarządzania klubem w końcu lat 90. XX w. i przystąpił do realizacji bardzo ambitnych planów. W 1997 Tiro wygrał lokalną drugą ligę, a następnie wygrał pierwszą ligę Rosario w 1999, 2000 i 2001. W tym samym czasie brał udział w "Torneo Argentino B" (odpowiednik czwartej ligi) w sezonie 1998/99, zajmując drugie miejsce i awansując do "Torneo Argentino A".
Po wygraniu turnieju Clausura 2003 ligi "Torneo Argentino A", Tiro
osiągnął drugą ligę argentyńską (Nacional B), a już w roku 2004 wygrał turniej Apertura drugiej ligi, otrzymując na 100-lecie swego istnienia prezent w postaci prawa gry o awans do pierwszej ligi.
Debiut w pierwszej lidze nie był najlepszy – w turnieju Apertura 2005/06 Tiro zajął przedostatnie miejsce. W turnieju Clausura było jeszcze gorzej – ostatnie miejsce. Oznaczało to natychmiastowy powrót do drugiej ligi. O spadku przesądził ostatecznie przegrany u siebie 8 kwietnia 2006 r. mecz z San Lorenzo de Almagro Buenos Aires w stosunku 0:1. Jedynym graczem Tiro, który mógł uznać ten sezon za udany był Javier Campora, który znalazł się w grupie najlepszych snajperów ligi.
Stadion.
Stadion Tiro Federal znajduje się w Ludueña w pobliżu Rosario. Najczęściej zwany jest „El Fortín de Ludueña” (Forteca Ludueñy). Ponieważ stadion ten nie spełnia wymogów stawianych zespołom pierwszej ligi, konieczne było rozgrywanie meczów na stadionie Club Real Arroyo Seco w pobliżu miasta Arroyo Seco, a w przypadku szczególnie ważnych meczów na stadionie Estadio Newell's Old Boys.

</doc>
<doc id="643550" url="https://pl.wikipedia.org/wiki?curid=643550" title="Klindamycyna">
Klindamycyna

Klindamycyna () – organiczny związek chemiczny, półsyntetyczny antybiotyk z grupy linkozamidów. Spektrum jego działania obejmuje bakterie Gram-dodatnie (w tym wiele szczepów MRSA) oraz bakterie beztlenowe. Wykazuje skuteczność w zakażeniach ', ', ', ' oraz niektórych inwazjach pierwotniakowych np. ' i '.
Farmakodynamika.
Klindamycyna działa na takie drobnoustroje, jak: ', ', ' spp. (zwłaszcza ', ' z grupy A, '), ' spp., ' spp., ' spp., ' spp., ' spp., ', '. Wrażliwość bakterii ' spp. jest różna, niektóre gatunki są oporne na klindamycynę.
Do szczepów opornych należą ' spp. (', '), ' spp. (', '), ' spp., ', ', ', ', ' spp., ', ', ' i '.
Farmakokinetyka.
Wchłania się prawie w 100% po podaniu doustnym. Stężenie maksymalne we krwi osiąga po 2–3 godzinach od podania. Biologiczny czas połowicznego rozpadu wynosi około 3 godzin. Frakcja związana z białkami krwi wynosi 90%. Antybiotyk łatwo przenika do wszystkich przestrzeni ustrojowych. Osiąga skuteczne stężenie w kościach i płynie stawowym. Do płynu mózgowo-rdzeniowego przenika słabiej. Wydalana z moczem w 10% w postaci aktywnej, pozostała część jest metabolizowana w wątrobie i wydalana z żółcią.
Zastosowanie.
Stosowana głównie w przypadkach zakażeń bakteriami Gram-dodatnimi opornymi na inne antybiotyki. Zalecana w zakażeniach ". Używana w leczeniu zapalenia otrzewnej (zwłaszcza kałowego) oraz ropni miednicy i jamy brzusznej. Nie stosowana w zakażeniach OUN. Lek stosowany jest co 6 godzin w formie doustnej, domięśniowej lub dożylnej. Dawki 150–300 mg doustnie, a w ciężkich przypadkach 300–450 mg pozajelitowo.
Klindamycyna, według Klasyfikacji FDA ryzyka stosowania leków w czasie ciąży, należy do kategorii B. Oznacza to, że w badaniach na zwierzętach nie wykazano zagrożenia dla płodu, jednak jej wpływ na ciążę człowieka nie jest potwierdzony w badaniach klinicznych.
Powikłania.
Najgroźniejszym powikłaniem w przypadku stosowania klindamycyny jest rzekomobłoniaste zapalenie jelit spowodowane rozsiewem ". W przypadku jego wystąpienia konieczne jest przerwanie terapii i zastosowanie wankomycyny lub metronidazolu. Częstym powikłaniem jest biegunka związana z zaburzeniem składu naturalnej flory bakteryjnej jelit. Inne działania niepożądane to zespół Stevensa-Johnsona, inne reakcje alergiczne, trombocytopenia i granulocytopenia. Klindamycyna hamuje przewodnictwo nerwowo-mięśniowe nasilając tym samym działanie środków kuraropodobnych (np. pankuronium, atrakurium, rokuronium).
Wykazuje pełną oporność krzyżową z linkomycyną. Osłabia działanie aminoglikozydów wobec pałeczek jelitowych. Wykazuje synergizm z ceftazidymem wobec bakterii beztlenowych.

</doc>
<doc id="643552" url="https://pl.wikipedia.org/wiki?curid=643552" title="Club Atlético Tiro Federal Argentino">
Club Atlético Tiro Federal Argentino



</doc>
<doc id="643554" url="https://pl.wikipedia.org/wiki?curid=643554" title="Jezioro Dolskie Wielkie">
Jezioro Dolskie Wielkie

Jezioro Dolskie – jezioro położone na Nizinie Południowowielkopolskiej, na Pojezierzu Leszczyńskim. Nad akwenem położone jest miasto Dolsk.
Jezioro charakteryzuje się prostą, niezalesioną linią brzegową. Nad brzegiem położony jest rezerwat przyrody Miranowo. W średniowieczu nosiło nazwę "Banie" lub "Ban". W 1927 Komisja Geograficzna Polskiej Akademii Umiejętności przeprowadziła badania limnologiczne akwenu.

</doc>
<doc id="643555" url="https://pl.wikipedia.org/wiki?curid=643555" title="Jezioro Somińskie">
Jezioro Somińskie

Jezioro Somińskie (kaszb. "Somińsczé Jezoro") – przepływowe jezioro wytopiskowe położone na Równinie Charzykowskiej w obrębie Kaszub Południowych (na obszarze powiatów bytowskiego i chojnickiego, województwa pomorskiego). "Somińskie" zajmuje powierzchnię 433,1 ha i jest otoczone lasami Zaborskiego Parku Krajobrazowego. Jezioro pełni przede wszystkim funkcje rekreacyjno-turystyczne. Miejscowości "nadjeziorne" to Sominy, Peplin i Skoszewo. Przez jezioro przepływa rzeka Zbrzyca będąca szlakiem kajakowym.

</doc>
<doc id="643556" url="https://pl.wikipedia.org/wiki?curid=643556" title="Liposarcus multiradiatus">
Liposarcus multiradiatus



</doc>
<doc id="643558" url="https://pl.wikipedia.org/wiki?curid=643558" title="Blå Jungfrun">
Blå Jungfrun

Blå Jungfrun ("Blåkulla") – szwedzka wyspa położona na Morzu Bałtyckim. Jest niezamieszkana, ma powierzchnię około 1,98 km², wznosi się na wysokość do 86 m n.p.m.
Zbudowana jest głównie ze skał granitowych. Na wyspie występują jaskinie. Rośnie też wiele rodzajów ziół. Od roku 1926 wyspa jest szwedzkim parkiem narodowym.

</doc>
<doc id="643565" url="https://pl.wikipedia.org/wiki?curid=643565" title="Wydawnictwo Literackie">
Wydawnictwo Literackie

Wydawnictwo Literackie (WL) – jedno z największych polskich wydawnictw, założone w 1953 w Krakowie.
Publikuje przede wszystkim literaturę piękną oraz literaturę obyczajową, literaturę faktu (wspomnienia, biografie, autobiografie, listy), książki historyczne, młodzieżowe, dziecięce, muzyczne, popularnonaukowe i poradniki (psychologiczne, modowe i lifestyle’owe). Wydaje polskich i zagranicznych autorów, których książki otrzymują nagrody literackie. Wydawnictwo Literackie od roku 1973 mieści się w domu „Pod Globusem” przy ul. Długiej 1. 
Wydawnictwo Literackie współpracuje z takimi imprezami literackimi jak Conrad Festival w Krakowie i Big Book Festival w Warszawie, współtworząc ich program. Samodzielnie w roku 2010 zorganizowało Festiwal „Mrożek na XXI wiek” z okazji 80. urodzin Sławomira Mrożka i premiery pierwszego tomu jego "Dziennika", a w roku 2012 Jubileusz 75-lecia powieści "Ferdydurke" Witolda Gombrowicza.
Wydawnictwo Literackie kontynuuje tradycję edytorstwa naukowego. Wydano korespondencję Sławomira Mrożka, Stanisława Lema, opublikowano "Kronosu" Witolda Gombrowicza i dzieła zebrane Gustawa Herlinga-Grudzińskiego.
Według danych agencji badawczej GfK Polonia Wydawnictwo Literackie w ostatnich latach znajduje się w czołówce polskich wydawców w kategoriach literatury polskiej, zagranicznej, literatury faktu (miejsce pierwsze), historii, literatury obyczajowej.
Wydawnictwo Literackie jest fundatorem Nagrody im. Henryka Wereszyckiego i Wacława Felczaka, przyznawanej za najciekawsze prace dotyczące dziejów narodów Europy Środkowo-Wschodniej XIX i XX wieku oraz ich relacji z Polską.
W Wydawnictwie Literackim ukazały się głośne książki, m.in. bestsellery Katarzyny Grocholi, "Marzenia i tajemnice" Danuty Wałęsy, "Tak sobie myślę…" Jerzego Stuhra, "Kronos" Witolda Gombrowicza, "Księgi Jakubowe" Olgi Tokarczuk.
Autorzy.
Wśród osobistości polskiej kultury, których książki ukazały się w Wydawnictwie Literackim należy wymienić noblistów: Wisławę Szymborską, Czesława Miłosza, Olgę Tokarczuk, a także Witolda Gombrowicza, ojca Joachima Badeniego, Stanisława Barańczaka, Władysława Bartoszewskiego, Zygmunta Baumana, Jana Błońskiego, Andrzeja Bobkowskiego, Zbigniewa Brzezińskiego, Karla Dedeciusa, Michała Głowińskiego, Gustawa Herlinga-Grudzińskiego, Józefę Hennelową, Marię Janion, Stanisława Lema, Henryka Markiewicza, Sławomira Mrożka, Marię Orwid, Wojciecha Pszoniaka, Tadeusza Różewicza, Tomasza Stańkę, Jerzego Stuhra, Dorotę Sumińską, Jana Józefa Szczepańskiego, Hannę Świda-Ziembę, Jana Twardowskiego, Karola Wojtyłę, Adama Zamoyskiego, Antoninę Żabińską.
Polscy pisarze związani z Wydawnictwem Literackim:
Janusz Anderman, Jacek Dukaj, Wojciech Engelking, Anna Janko, Ignacy Karpowicz, Hanna Krall, Mikołaj Łoziński, Dorota Masłowska, Magdalena Miecznicka, Andrzej Muszyński, Łukasz Orbitowski, Kazimierz Orłoś, Jerzy Pilch, Marian Pilot, Jerzy Sosnowski, Olga Tokarczuk, Szczepan Twardoch
Eseiści, krytycy i autorzy non-fiction:
Przemysław Czapliński, Tomasz Fiałkowski, Aleksander Fiut, Tomasz Grzywaczewski, Jerzy Jarzębski, Anna Kamińska, Michał Paweł Markowski, Tadeusz Nyczek, Marian Stala, Jadwiga Staniszkis, Agata Tuszyńska, Teresa Walas, Barbara Włodarczyk, Ewa Woydyłło, Paulina Wilk
Gwiazdy literatury popularnej:
Katarzyna Grochola, Marta Fox, Grzegorz Kasdepke, Katarzyna Krenz, Roma Ligocka, Katarzyna Michalak, Jerzy Niemczuk, Katarzyna T. Nowak, Agnieszka Pilaszewska, Dorota Terakowska, Janusz L. Wiśniewski
Historycy:
Andrzej Andrusiewicz, Henryk Batowski, Czesław Brzoza, Andrzej Chwalba, Henryk Ćwięk, Niall Ferguson, Ryszard Kaczmarek, Kazimierz Krajewski, Jan M. Małecki, Mariusz Markiewicz, Grzegorz Motyka, Andrzej Nowak, Andrzej Paczkowski, Artur Patek, Andrzej Pepłoński, Andrzej Przewoźnik, Anna Reid, Jan Rydel, Douglas Smith, Andrzej Leon Sowa, Stanisław Szczur, Ryszard Terlecki, Janusz Węc, Adam Zamoyski
Poeci:
Justyna Chłap-Nowakowa, Julia Hartwig, Zbigniew Herbert, Urszula Kozioł, Jerzy Kronhold, Ewa Lipska, Piotr Matywiecki, Jarosław Mikołajewski, Ewa E. Nowakowska, Czesław Miłosz, Jolanta Stefko, Tadeusz Różewicz, Wisława Szymborska, Halina Poświatowska, Piotr Szewc, Janusz Szuber, Jan Sztaudynger, Adam Zagajewski
Autorzy zagraniczni:
Margaret Atwood, John Banville, John D. Barrow, Jessie Burton, Walter Benjamin, Hans Georg Berg, Thomas Bernhard, Jorge Luis Borges, Michael Brooks, Andrea Camilleri, Martín Caparrós, Emmanuel Carrere, Eleanor Catton, Julia Child, Lars Saabye Christensen, Rachel Cusk, Kiran Desai, Annie Dillard, Jonathan Dimbleby, Robin Dunbar, Joel Egloff, T.S. Eliot, Anne Enright, Hans Magnus Enzensbergera, Oriana Fallaci, Niall Ferguson, Richard Flanagan, George Friedman, Max Frisch, Anna Gavalda, William Golding, Yaa Gyasi, Sophie Hannah, Tim Harford, Max Hastings, Marlon James, Wieniedikt Jerofiejew, Paul Kalanithi, Sue Monk Kidd, Karl Ove Knausgärd, Hedi Kaddour, Eka Kurniawan, Maylis de Kerangal, Åsa Larsson, Doris Lessing, Primo Levi, Jonathan Littell, Maja Lunde, Armistead Maupin, Cormac McCarthy, Lucy Maud Montgomery, Alice Munro, Amélie Nothomb, Chigozie Obioma, Orhan Pamuk, Sean Penn, Wiktor Pielewin, Sylvia Plath, Thomas Pynchon, Atiq Rahimi, Tom Reiss, Philip Roth, Kazuki Sakuraba, Steve Sem-Sandberg, Philippe Segur, Elif Shafak, Morten Stroksnes, Ian Stewart, Isaac Bashevis Singer, Gonçalo M. Tavares, Jurgen Thorwald, Mika Waltari, Virginia Woolf
Historia.
Lata 1953–2003.
Wydawnictwo Literackie zostało utworzone w 1953 r. Specjalizowało się przede wszystkim w wydawaniu opracowanych krytycznie dzieł zebranych oraz wybranych, co zaowocowało powstaniem wielu serii. Pierwszym dyrektorem oficyny był Aleksander Słapa, a redaktorem naczelnym krytyk, członek zespołu redakcyjnego „Życia Literackiego”, dr Henryk Vogler. Pierwszą zapowiadaną książką miał być wybór listów Juliana Marchlewskiego do Stefana Żeromskiego i Władysława Orkana. Kiedy jednak w czerwcu 1953 roku pojawiły się publikacje Wydawnictwa Literackiego, były to najpierw "Wybór poezji" Adama Asnyka, "Dwie noce" Walerego Łozińskiego, powieść "W Roztokach" Władysława Orkana, "Igrce w Barbakanie" Adama Polewki oraz poemat o Koperniku Tadeusza Śliwiaka "Astrolabium z jodłowego drzewa". W 1953 roku ukazały się także książki Ludwika Jerzego Kerna, Henryka Markiewicza, Sławomira Mrożka.
W opracowaniu pt. "Klasyka w Wydawnictwie Literackim", u progu lat dziewięćdziesiątych, czytamy:
"„Zakres historyczno-literacki programu klasyki i zasady edytorskie zaczęli kształtować wówczas dyrektor Aleksander Słapa i pierwszy kierownik Redakcji Klasycznej, a potem dyrektor i redaktor naczelny Jerzy Skórnicki, wspólnie z wybitnymi historykami literatury i edytorami tamtych lat, m.in. Julianem Krzyżanowskim, Henrykiem Markiewiczem, Stanisławem Pigoniem, Leonem Płoszewskim i Kazimierzem Wyką”."
Pierwsza dekada istnienia WL wyznaczyła kierunek i profil wydawnictwa. Za rządów Aleksandra Słapy i Henryka Voglera ukazało się 869 pozycji, wśród nich dzieła takich twórców jak: Jan Błoński, Roman Brandstaetter, Stanisław Brzozowski, Andrzej Bursa, Stanisław Czycz, Kornel Filipowicz, Konstanty Ildefons Gałczyński, Witold Gombrowicz, Jarosław Iwaszkiewicz, Franz Kafka, Andrzej Kijowski, Stefan Kisielewski, Jalu Kurek, Jerzy Kwiatkowski, Stanisław Jerzy Lec, Stanisław Lem, Aniela Łempicka, Włodzimierz Maciąg, Stanisław Mackiewicz, Henryk Markiewicz, Tadeusz Mikulski, Czesław Miłosz, Sławomir Mrożek, Tadeusz Nowak, Stanisław Pigoń, Halina Poświatowska, Marian Promiński, Ksawery Pruszyński, Julian Przyboś, Tadeusz Różewicz, Bruno Schulz, Zofia Starowieyska-Morstinowa, Jan Józef Szczepański, Jan Sztaudynger, Wisława Szymborska, Anna Świrszczyńska, Leopold Tyrmand, Kazimierz Wyka, Tadeusz Żeleński-Boy, czy Juliusz Żuławski.
Już w czasie „odwilży” po Październiku ’56 w Wydawnictwie Literackim starano się wydawać Gombrowicza i Miłosza. Ukazał się jednak tylko tom "Bakakaj". Na dzieła Miłosza (mimo podpisanych umów) przyszło czekać jeszcze kilka dekad.
W 1964 r. dyrektorem i redaktorem naczelnym został Jerzy Skórnicki, który skupił się przede wszystkim na podtrzymaniu ogólnopolskiego charakteru wydawnictwa. W dalszym ciągu dążył także do pozyskiwania zarówno uznanych, jak i dopiero debiutujących pisarzy. Działania Skórnickiego przyczyniły się do uporządkowania dorobku polskiej kultury narodowej.
Kolejną osobą na stanowisku dyrektora Wydawnictwa Literackiego był Andrzej Kurz, który pełnił tę funkcję w latach 1971–1981 i 1983–1990. Ważnymi pozycjami dla tamtego okresu były dzieła o charakterze historycznym, pamiętnikarskim i cracoviana. Za kadencji A. Kurza w 1986 roku wydano dziewięciotomową edycję "Dzieł" Witolda Gombrowicza pod redakcją Jana Błońskiego, wznawianą w latach 1987–1989. Pracował nad nią zespół doświadczonych redaktorów pod kierownictwem m.in. Janiny Bahrowej, Teresy Podoskiej, Zofii Górzyny, Jadwigi Grodzickiej. Edycja ta miała swoją kontynuację w drugiej – rozszerzonej do szesnastu tomów – serii "Dzieł" tego wielkiego autora (jako redaktor naukowy dołączył wówczas Jerzy Jarzębski). W 2002 roku, pod patronatem honorowym Rity Gombrowicz i Jerzego Giedroycia oraz ministra kultury, rozpoczęto nową edycję "Pism zebranych" autora "Ferdydurke", opracowywaną przy współpracy Włodzimierza Boleckiego, Jerzego Jarzębskiego i Zdzisława Łapińskiego.
W okresie, gdy redaktorem naczelnym WL był Andrzej Kurz, wprowadzono także nowe serie: "Dawnej Literatury Angielskiej", "Fantastyki i Grozy", "Z Klepsydrą" oraz cykl zatytułowany "Stanisław Lem poleca", a przede wszystkim, liczącą ostatecznie około dwustu tytułów, włączoną jeszcze do planów wydawniczych przez Jerzego Skórnickiego serię "Prozy Iberoamerykańskiej". Utwory G. Garcii Márqueza, J. Cortázara, J.L. Borgesa, M. Vargasa Llosy, J. Lezamy Limy, J.C. Onettiego, E. Sabato, C. Fuentesa wydano pod opieką redakcyjną Marii Kaniowej.
Literatura przekładowa zawsze była w Wydawnictwie obecna, ale od lat siedemdziesiątych wyraźnie wzrosła zarówno liczba wydawanych tytułów, jak i wysokość nakładów. Wydano – nie licząc antologii i zbiorów – ponad tysiąc autorów anglojęzycznych, a także francuskich, niemieckich, włoskich, rosyjskich, czeskich, bułgarskich, rumuńskich, węgierskich oraz innych. W 1972 roku zapoczątkowano kontynuowaną do dziś "Serię Dwujęzyczną", w której znalazły się nazwiska największych poetów różnych epok, od Petrarki, Osipa Mandelsztama, Sylvii Plath po Czesława Miłosza, Zbigniewa Herberta i Wisławę Szymborską.
Zastępcą redaktora naczelnego (w latach 1972–1981), a potem redaktorem naczelnym (w latach 1982–1988) były Katarzyna Krzemuska i równolegle (w latach 1984–1989) Krystyna Migdalska. Lata siedemdziesiąte zapisały się w dziejach Wydawnictwa wzrostem prestiżu, znaczącym rozszerzeniem profilu oraz wyraźnym przyspieszeniem mechanizmów sprzedaży i reklamy.
Kryzys nastąpił w latach 1981–1996. Taki stan rzeczy był wynikiem przekształceń i przesileń rynkowych charakterystycznych dla przemian gospodarczych w Polsce tamtego okresu. Rezultatem tych problemów była duża rotacja widoczna na stanowisku dyrektora: 1982–1983 pełnił tę funkcję Ireneusz Maślarz, 1983–1990 Andrzej Kurz, 1990–1992 Bogdan Rogatko, 1992–1993 Jerzy Kowalczyk, a w latach 1993–1998 Janusz Adamczyk.
Wyraźnie pogłębiający się kryzys w pierwszej połowie lat 90. zagrażał istnieniu Wydawnictwa. W 1996 roku Rada Pracownicza przeprowadziła radykalną zmianę kierownictwa – dyrektorem został wówczas Janusz Adamczyk, redaktorem naczelnym Małgorzata Nycz, sekretarzem Wydawnictwa Barbara Drwota, a szefem promocji Krzysztof Lisowski – oraz wprowadziła zmiany w systemie zarządzania, które stały się podstawą przyspieszonego rozwoju firmy. Wśród nich znajdowały się także wewnątrzredakcyjne przemiany organizacyjne, mające jednak znaczący wpływ na sprawność i wyniki pracy całego zespołu. Wtedy to Wydawnictwo otrzymało prestiżową Nagrodę Sezonu Wydawniczo-Księgarskiego Ikar ’97 za „skuteczny i efektowny powrót do świetnych tradycji oficyny, za ambitny program wydawniczy poświadczany m.in. seriami "Lekcja Literatury", "Obrazy Współczesności", "Leksykony Historii i Kultury Polskiej", odnowioną poetycką "Serią Dwujęzyczną" (w opracowaniu graficznym Andrzeja Dudzińskiego) oraz sfinalizowaniem edycji "Dzieł Gombrowicza"”.
Grażyna Borkowska w artykule pod wiele mówiącym tytułem "Druga młodość Wydawnictwa Literackiego" pisała:
"„Wydawnictwo Literackie odżyło! Po latach ciszy pozornej lub faktycznej stagnacji stało się na powrót jedną z najważniejszych polskich oficyn. (...) Co wyróżnia tę oficynę? Po pierwsze, bardzo precyzyjnie zakreślony obszar penetracji. Mówiąc w pewnym przybliżeniu, jest nim literatura modernizmu w szerokim, anglosaskim znaczeniu tego słowa, a więc twórczość literacka pisana w końcu wieków – dziewiętnastego i dwudziestego. Po drugie, skłonność do postrzegania literatury jako serii. Myślę, że to nie tylko chwyt komercyjny. Budowanie serii to szukanie wewnętrznego porządku, strukturowanie rzeczywistości literackiej, nadawanie sensu chaotycznemu napływowi tekstów i głosów, tworzenie hierarchii. Po trzecie, znakomita, wzorowa wręcz współpraca ze środowiskiem badaczy, krytyków literackich; dzięki temu mogła powstać np. seria Klasyków Nowoczesnej Literatury, konkurencyjna, jak można sądzić, wobec wydań Biblioteki Narodowej. I po czwarte, towarzyska otwartość, która sprawia, że siedziba wydawnictwa pełni funkcję salonu literackiego. Bardzo zresztą demokratycznego i pozbawionego wszelkiej sztuczności. Po prostu miło tam zajrzeć i porozmawiać"”.
W 1998 roku Małgorzata Nycz w rozmowie z Lechem A. Merglerem z „Kuriera Czytelniczego” tak tłumaczyła zadziwiającą wielu metamorfozę:
"„Nie zakładaliśmy przecież nowego wydawnictwa w 1989 roku, ale musieliśmy przekształcić jedną z największych oficyn wydawniczych PRL w nowoczesne przedsiębiorstwo. (...) Najtrudniej chyba było skonstruować zespół zarządzający, to jedna z najsłabszych stron początków tej transformacji. A to, co pierwotnie wydawało się «mniej potrzebne» – czyli zespół redakcyjny – w gruncie rzeczy okazało się naszą siłą, bo to właśnie zespół redakcyjny stworzył firmę na nowo. Wiele się nauczył, ale potrafił też zaadaptować się do nowych warunków”."
W marcu 1999 roku na drodze konkursu dyrektorem Wydawnictwa Literackiego została Barbara Drwota, pełniąca już od dwóch i pół roku funkcję sekretarza wydawnictwa. Uporządkowano wówczas sprawy finansowe firmy i przede wszystkim podjęto decyzję o prywatyzacji wydawnictwa.
W ciągu kilku lat wprowadzono na rynek nowe serie i dokonano zmian w propozycjach kontynuowanych. Powiększono też grono autorów. Rozpoczęto wydawanie serii "Leksykonów Historii i Kultury Polskiej" oraz czterotomowego cyklu "Historii Polski" autorstwa krakowskich historyków, przeznaczonego dla środowisk akademickich; wydano trzytomową edycję "Najnowszej historii świata 1945–1995" pod redakcją Artura Patka, Jana Rydla i Janusza J. Węca; podjęto prace nad nową edycją "Pism" Witolda Gombrowicza; rozpoczęto współedycję "Dzieł" Czesława Miłosza, ukazały się też jego nowe książki: "Abecadło", "Wyprawa w Dwudziestolecie", "Traktat poetycki z moim komentarzem". Rozpoczęto edycję "Dzieł zebranych" Stanisława Lema pod redakcją Jerzego Jarzębskiego, a później, od 2001 roku, dzieł Antoniego Kępińskiego. Opublikowano też pierwsze tomy naukowego opracowania "Dzieł" Haliny Poświatowskiej; kontynuowano lub zakończono krytyczne wydania zebranych tekstów Jana Kasprowicza, Karola Irzykowskiego, Tadeusza Peipera oraz Biblioteki Poetów Młodej Polski, wydano kolejne tomy listów Stanisława Wyspiańskiego. Zapoczątkowano również nowe serie: Pisarzy Języka Niemieckiego (w jednorodnej szacie graficznej autorstwa Andrzeja Dudzińskiego), publikowaną pod patronatem Karla Dedeciusa i przy udziale najlepszych polskich tłumaczy, serię Lekcja Literatury pod redakcją Krzysztofa Lisowskiego i Małgorzaty Nycz (a w niej m.in. utwory Gustawa Herlinga-Grudzińskiego, Bolesława Leśmiana, Ewy Lipskiej, Czesława Miłosza, Juliusza Słowackiego, Jana Józefa Szczepańskiego, Wisławy Szymborskiej, ks. Jana Twardowskiego); serię Klasycy Nowoczesnej Literatury – z "Pożegnaniem jesieni" S.I. Witkiewicza w monograficznym opracowaniu Włodzimierza Boleckiego – oraz serię krytyczną "Obrazy Współczesności", m.in. z książkami Przemysława Czaplińskiego, Aleksandra Fiuta, Jerzego Jarzębskiego, Michała P. Markowskiego, Tadeusza Nyczka, Andrzeja Paczkowskiego i Teresy Walas. Ukazały się: obszerny "Dziennik" Bronisława Malinowskiego i "Dziennik" Mieczysława Jastruna. Kontynuowano edycję "Dziejów Krakowa", wydając tom czwarty – pracę zbiorową Kraków w latach 1918–1939, i tom piąty – Kraków w latach 1939–1945 Andrzeja Chwalby (tom pierwszy autorstwa Jerzego Wyrozumskiego ukazał się w 1992 roku).
Po dwóch latach dyrektorowania Barbary Drwoty w artykule "Sukces przed prywatyzacją" Łukasz Gołębiewski pisał:
"„Trzeba przyznać, że jak na państwową firmę w przeddzień prywatyzacji Wydawnictwo Literackie rozwija się nadzwyczaj dynamicznie. W ciągu ostatnich pięciu lat liczba wydawanych tytułów wzrosła dwukrotnie, nakłady – czterokrotnie, a obroty blisko sześciokrotnie. Żadne państwowe wydawnictwo nie ma takich wyników, podobnie jak żadna oficyna o profilu literackim”".
Wśród bestsellerów tamtego okresu znaleźć można: "Elementarz ks. Jana Twardowskiego" (nakład 117 000 tys.) i "Pod Mocnym Aniołem" Jerzego Pilcha (ponad 123 tysiące). Inne popularne wówczas tytuły to "Okamgnienie" oraz "Świat na krawędzi" Stanisława Lema, "Ferdydurke" Witolda Gombrowicza, "Poczwarka" Doroty Terakowskiej, "Upadek człowieka pod Dworcem Centralnym" Jerzego Pilcha, "Rozstania" Magdy Dygat, praca zbiorowa "Dzieje Polsk"i pod redakcją Andrzeja Chwalby, "Kobieta w podróży" Romy Ligockiej.
W tym samym czasie zaczęto również wprowadzać w życie plan sprywatyzowania Wydawnictwa. Okazało się to możliwe dzięki współpracy Barbary Drwoty z Janem Michalskim – właścicielem oficyny Noir sur Blanc. Jan Michalski i Barbara Drwota byli pomysłodawcami nowej strategii dla WL, to z ich marzeń i planów zrodziła się wizja Wydawnictwa wkraczającego w XXI wiek.
Po śmierci Barbary Drwoty i Jana Michalskiego dzieło prywatyzacji kontynuowała Vera Michalski-Hoffmann – wydawczyni i właścicielka kilku oficyn wydawniczych. Jej starania zakończyły się sukcesem w 2003 roku.
Lata 2003–2017.
Dzięki prywatyzacji odnotowano widoczną poprawę sytuacji finansowej WL. Pozwoliło to na wprowadzenie do katalogu Wydawnictwa Literackiego nowych autorów – polskich i zagranicznych, a także pomogło w ugruntowaniu jego pozycji. Aktualnie w stałej sprzedaży znajduje się ponad pół tysiąca tytułów krakowskiej oficyny.
Wydawnictwo kierowane jest przez Verę Michalski-Hoffmann i Prezes Wydawnictwa Annę Zarembę.
Siedziba.
Pierwsza siedziba Wydawnictwa Literackiego mieściła się na zapleczu księgarni Skarbnica przy ul. Wiślnej 3. W 1953 r. przeniesiono się do kamienicy przy ul. Basztowej 10. Trzecim budynkiem zajmowanym przez wydawnictwo był barak u zbiegu alei Focha i Krasińskiego. W latach 1956–1973 Wydawnictwo zajmowało kamienicę Pod Krukami przy Rynku Głównym 25.
Na przełomie lat 1973/1974 WL przeniósł się do Domu pod Globusem przy ulicy Długiej 1, gdzie znajduje się do dzisiaj.
Nagrody.
Wśród autorów WL wyróżnić można laureatów takich nagród jak: Nagrody Nobla, Nagrody Pulitzera, Nagrody Bookera, Nagrody Literackiej Nike, Nagrody Fundacji im. Kościelskich, Nagrody Fandomu Polskiego im. Janusza A. Zajdla, Nagrody im. Kazimierza Wyki, Nagrody Paszportów „Polityki”, Nagrody „Literatury na Świecie”, Nagrody Literackiej Gdynia, Nagrody Literackiej im. Jerzego Żuławskiego, Nagrody Mediów Publicznych Cogito czy Bestsellerów Empiku.

</doc>
<doc id="643566" url="https://pl.wikipedia.org/wiki?curid=643566" title="Żona dla Australijczyka">
Żona dla Australijczyka

Żona dla Australijczyka − polska komedia z 1963 w reżyserii Stanisława Barei.
Plenery: Gdańsk, Konstancin-Jeziorna, "MS Batory", Gdynia.
Fabuła.
Robert, farmer polskiego pochodzenia z Australii, przyjeżdża do Polski na 3 dni, aby znaleźć sobie żonę, a przy okazji odwiedzić kuzyna, kapitana Klementa. Nie zastaje go, ale zatrzymuje się w jego willi. Z pomocą redaktora Michała Żelazkiewicza, który wcześniej wręczył mu do niej klucze, trafia na koncert zespołu "Mazowsze" i spostrzega Hankę Rębowską, jedną z tancerek. Od razu zakochuje się w niej i różnymi sposobami nakłania ją do małżeństwa i wyjazdu z Polski.

</doc>
<doc id="643570" url="https://pl.wikipedia.org/wiki?curid=643570" title="List Arysteasza">
List Arysteasza

List Arysteasza (List Pseudo-Arysteasza) – pseudoepigraf napisany prozą, pochodzący najprawdopodobniej z drugiej połowy II wieku p.n.e. Ten fikcyjny list miał zostać skierowany przez niejakiego Arysteasza, jednego z Hellenów, czcicieli Zeusa oraz dworzanina Ptolemeusza II Filadelfa, do mieszkającego w Jerozolimie jego brata Filokratesa. Utwór ten został napisany w koine, a opowiada uważaną za legendę historię powstania Septuaginty.
Manuskrypty.
List Arysteasza zachował się w ponad dwudziestu rękopisach pochodzących od XI do XVI wieku. Nie wszystkie te manuskrypty są kompletne. Za każdym razem utwór ten stanowi dodatek do kateny do Oktateuchu (biblijne księgi od Księgi Rodzaju do Księgi Rut). Na tej podstawie zakłada się, że rękopisy te pochodzą od jednego wspólnego dla nich wszystkich egzemplarza, być może pierwotnie złożonego w bibliotece cezarejskiej na co wskazują cytaty podane przez Euzebiusza z Cezarei ("Praeparatio evangelica" 8,2-5.9; 9,38) zawierające te same błędy. Ponieważ tekst Euzebiusza jest wcześniejszy od rękopisów biblijnych więc w wielu miejscach uważa się go za bliższy oryginałowi. Na List Arysteasza w formie parafrazy szeroko powołuje się Józef Flawiusz ("Dawne dzieje Izraela" 12,12-118).
Charakterystyka listu.
Autor listu wykazuje żywe zainteresowanie mądrością i religią żydowską, jak również życzliwie pisze o kulturze i filozofii greckiej, dając tym samym dowody, że jest z nią bardzo dobrze obeznany. Odnosi się on do takich postaci, jak Demetriusz z Faleronu, Hekateusz z Abdery, Teopompus czy Teodektes. Używa terminologii filozoficznej oraz stosuje alegoryczną metodę egzegetyczną. Jednakże List Arysteasza jest raczej spisaną mową niż przykładem epistolografii. Autor używa na przemian epistolarnej liczby mnogiej (bardziej formalny, uroczysty sposób zwracania się do adresata) na przemian ze zwykłą liczbą mnogą, podobnie jak w niektórych fragmentach listów Pawła (np. 2Kor 10,1-11,6).
Cały list dzieli się zazwyczaj na 322 paragrafy. Można też podzielić go na pięć części:
Inny możliwy podział dzieli tekst listu na cztery części:
Autor.
Autor listu był zapewne Żydem aleksandryjskim i choć był dobrze obeznany z kulturą grecką, to utwór ten wyraża poglądy bohatera listu z żydowskiej perspektywy. Autor tego utworu podaje się za Arysteasza, jednego z Hellenów i czciciela Zeusa oraz wysłannika króla Ptolemeusza II Filadelfa do arcykapłana w Jerozolimie jednak uważa się, że jest to literacka fikcja. Sama zbieżność imienia nadanego w tytule i w treści narratorowi listu z Arysteaszem „Egzegetą”, który żył w II wieku p.n.e., a był judeohellenistycznym autorem zaginionego prawie w całości dzieła „O Żydach” wspominanego przez Euzebiusza ("Praeparatio evangelica" 9,25), wydaje się przypadkowa. Jednakże postać ta mogła być inspiracją przy wyborze pseudonimu narratora.
Historia przekładu Septuaginty.
List Arysteasza w kilku odsłonach przedstawia adresatowi etapy powstawania Septuaginty przetłumaczonej dla Biblioteki Aleksandryjskiej. Rozpoczyna od opisu przygotowań do tłumaczenia przez opis Palestyny, wyjaśnia niezwykłe zdarzenia związane z przekładem oraz relacjonuje powrót żydowskich uczonych do Jerozolimy.
Za namową kustosza Biblioteki Aleksandryjskiej, Demetriusza z Faleronu, Ptolemeusz II Filadelfos pragnąc poznać prawo żydowskie, zwrócił się o pomoc do arcykapłana Eleazara. Ten przysłał królowi z Jerozolimy siedemdziesięciu dwóch uczonych żydowskich, którzy w ciągu siedemdziesięciu dwu dni pobytu na wyspie Faros dokonali przekładu Pięcioksięgu Mojżeszowego na język grecki. Każdy z tłumaczy miał pracować samodzielnie, a mimo to gdy porównano powstałe wersje okazały się one identyczne, gdyż pracą tłumaczy miało kierować natchnienie Boże. Samo zaś dokonane tłumaczenie Tory wprawiło króla w zachwyt oraz spotkało się z entuzjastycznym przyjęciem.
Według Listu Arysteasza najwcześniej, bo w latach 285–247 p.n.e., więc za czasów Ptolemeusza II, przetłumaczony został Pięcioksiąg Mojżeszowy. Ponieważ tłumaczenia tego miało dokonać siedemdziesięciu dwóch uczonych żydowskich w Aleksandrii, w ciągu siedemdziesięciu dwóch dni nadano mu nazwę „Septuaginta” – z łaciny „siedemdziesiąt”. Nazwa ta pierwotnie odnosiła się do greckiego przekładu Tory. Z czasem sam przekład stopniowo powiększył się o pozostałe księgi Biblii hebrajskiej, a także dzieła napisane w języku greckim, które weszły do kanonu hellenistycznego.
Opowieść ta napisana w formie listu miała zapewne wzmocnić autorytet Septuaginty oraz wykazać nadprzyrodzony charakter przekładu. W czasach wczesnochrześcijańskich legenda ta została rozbudowana. Cała historia powstania Septuaginty opisana w "Liście Arysteasza" uważana jest za legendę, choć pewne jej elementy mogą opierać się na autentycznym przekazie.
Wartość historyczna.
Wartość historyczna Listu Arysteasza ma ścisły związek z opowiadaniem relacjonującym powstanie przekładu Pięcioksięgu Mojżeszowego. Pewne znaczenie mają również zawarty w utworze literackim opis Jerozolimy, w tym świątyni i sprawowanej w niej liturgii, informacje o uwolnieniu niewolników żydowskich oraz w pewnym stopniu opisy arcydzieł złotnictwa. I choć sama relacja bez wątpienia obfituje w elementy legendarne, jednak sam jej trzon może mieć korzenie historyczne.
Powstanie przekładu Pięcioksięgu Mojżeszowego w Aleksandrii, w początkach rządów Ptolemeusza II Filadelfa wspiera jak się wydaje niezależne od listu świadectwo żydowskiego filozofa Arystobula z Paneas (ok. 160 p.n.e.) z czasów Ptolemeusza VI Filometora (181 p.n.e. – 146 p.n.e.), cytowane przez Euzebiusza ("Praeparatio evangelica" 13,12). Świadectwo to w zwięzły sposób przedstawia te same okoliczności powstania przekładu. Autor utworu na takiej autentycznej tradycji mógł więc się oprzeć. W epoce hellenistycznej tłumaczenie Tory na język grecki było potrzebne z dwóch względów. Żydzi nieposługujący się już językiem hebrajskim potrzebowali przekładu swoich świętych pism do przestrzegania reguł swojej religii. Z kolei władze Egiptu ze względów prawnych, musiały wymagać przedstawienia zasad prawnych samorządnych wspólnot żydowskich. Również wyraźnie podkreślona w liście chęć umieszczenia Pięcioksięgu Mojżeszowego w zbiorach Biblioteki Aleksandryjskiej odpowiada zapałowi kolekcjonerskiemu kolejnych królów.
Natomiast rola króla przy powstaniu przekładu Tory została przedstawiona w sposób rażąco przesadzony, a postawa innych wspólnot wobec Żydów i odbiór przez nie samego Prawa jest oczywistą apologetyczną fikcją, jawnie demaskującą poczucie wyższości autora utworu. Pewne wątpliwości budzi wymienienie Demetriusza z Faleronu jako kustosza Biblioteki Aleksandryjskiej, gdyż był on przeciwnikiem Ptolemeusza II Filadelfa i został wygnany na początku jego samodzielnych rządów. Być może Demetriusz został przedstawiony w liście przez wzgląd na swoją znaczącą pozycję, albo też przekład Tory powstał jeszcze w czasach Ptolemeusza I Sotera (367 p.n.e. – 282 p.n.e.) co wspiera informacja dotycząca uwolnienia jeńców z Judei. Uwolnienie jeńców jest bardziej prawdopodobne dla okresu krótko po wojnie i podbiciu tego obszaru, około 300 roku n.e., niż w czasach Ptolemeusza II. Analiza greckiego przekładu Pięcioksięgu doprowadziła badaczy do wniosku, że faktycznie był to przekład zbiorowy, jednak przyjmuje się, że tłumaczy Tory było około sześciu, a wynik ich pracy znacznie odbiega od wierności hebrajskiego oryginału. Podważa się również informację przedstawiającą tłumaczy jako dobrze władających greką uczonych z Jerozolimy. List zawiera również inne, mniejsze błędy historyczne.

</doc>
<doc id="643571" url="https://pl.wikipedia.org/wiki?curid=643571" title="Dalacin">
Dalacin



</doc>
<doc id="643573" url="https://pl.wikipedia.org/wiki?curid=643573" title="XTR">
XTR



</doc>
<doc id="643574" url="https://pl.wikipedia.org/wiki?curid=643574" title="Płomień SSA Sosnowiec">
Płomień SSA Sosnowiec



</doc>
<doc id="643576" url="https://pl.wikipedia.org/wiki?curid=643576" title="Daminozyd">
Daminozyd

Daminozyd – organiczny związek chemiczny z grupy hydrazydów, stosowany jako regulator wzrostu i rozwoju roślin i jako taki dopuszczony do obrotu w uprawie chryzantem. Jest potencjalną substancją rakotwórczą.

</doc>
<doc id="643580" url="https://pl.wikipedia.org/wiki?curid=643580" title="Charlotta Cypryjska">
Charlotta Cypryjska

Charlotta Cypryjska, Szarlota Cypryjska (ur. 28 czerwca 1444 w Nikozji, zm. 16 lipca 1487 w Rzymie) – królowa Cypru. Jedyna córka Jana II i jego drugiej żony – Heleny Paleolog (wnuczki cesarza bizantyjskiego Manuela II Paleologa i Heleny Dragaš).
Życiorys.
W wieku 14 lat, po śmierci ojca została w Nikozji koronowana na królową Cypru i rządziła nim w latach 1458-1464. Jej prawa do tronu zostały zakwestionowane przez jej przyrodniego brata Jakuba (nieślubnego syna jej ojca). Charlotta przez 3 lata była więziona w zamku Kyrenia przez Jakuba, a gdy w 1463 r. uciekła na wyspę Rodos, wtedy Jakub koronował się na króla Cypru przyjmując imię "Jakuba II". Po śmierci Jakuba (1473) próbowała odzyskać władzę na Cyprze, jednak nie dopuściła do tego Wenecja, która miała w opiece wdowę po Jakubie, Katarzynę Cornaro. Wenecjanie obsadzili najważniejsze twierdze i miasta cypryjskie, w związku z czym Charlotta udała się do Rzymu, szukając pomocy u papieża Sykstusa IV. Ten ograniczył się jedynie do pisemnej akcji dyplomatycznej, co nie odniosło żadnego skutku.
Charlotta adoptowała Alfonsa Aragońskiego, nieślubnego syna Ferdynanda II, króla Neapolu, który był mężem Charlotty Lusignan, nieślubnej córki Jakuba II. 28 czerwca 1481 r. w St. Maurice de Chablais na następcę tronu cypryjskiego (o ile sama umrze bezpotomnie) wybrała swojego kuzyna i jednocześnie bratanka swojego męża, Karola I Sabaudzkiego. Po śmierci swojego męża Ludwika w dniu 25 października 1485 r. w kościele św. Piotra w Rzymie uroczyście scedowała prawa do tronu (w zamian za roczną pensję) na Karola I. Ponieważ cesja została wykonana na rzecz książąt Sabaudii, odtąd ci nosili również tytuł królów Cypru.
Charlotta została pochowana w bazylice św. Piotra w Rzymie.
Małżeństwa i potomstwo.
Charlotta była dwukrotnie mężatką.
W 1457 r. wyszła za mąż za Jana Portugalskiego, księcia Coimbra (1431–1457). Jan był synem Piotra, infanta Portugalii. Podobno został otruty na rozkaz królowej-matki Heleny.
W 1458 r. Charlotta wyszła za mąż za Ludwika Sabaudzkiego, hrabiego Genewy (1436–1482). Traktat został podpisany 10 października w Turynie. Ludwik był młodszym synem Ludwika I, księcia Sabaudii i Anny de Lusignan (córki Janusza Cypryjskiego, króla Cypru).
Para miała syna, który urodził się w lipcu 1464 r., a zmarł miesiąc później.

</doc>
<doc id="643587" url="https://pl.wikipedia.org/wiki?curid=643587" title="Magdalena Kizinkiewicz">
Magdalena Kizinkiewicz

Magdalena Kizinkiewicz (ur. 9 sierpnia 1976 w Białymstoku) – polska aktorka. Ukończyła studia na Wydziale Aktorskim PWST w Krakowie w 1999 roku.

</doc>
<doc id="643589" url="https://pl.wikipedia.org/wiki?curid=643589" title="Depilacja brazylijska">
Depilacja brazylijska

Depilacja brazylijska – rodzaj depilacji intymnej obejmujący usunięcie całego owłosienia z łona, pośladków, warg sromowych oraz okolic odbytu. Czasem pozostawia się wąski pasek włosów nad łechtaczką. Taka częściowa depilacja brazylijska nazywana jest też depilacją francuską. 
Depilację brazylijską przeprowadza się za pomocą wosku opartego na wosku pszczelim lub pasty cukrowej. Pojedyncze włoski są usuwane na końcu przy użyciu pincety.
W zamierzchłych czasach mieszkanki okolic Morza Śródziemnego (Grecja, Rzym, Egipt, Anatolia, Persja) depilowały owłosienie łonowe. Było to podyktowane względami higienicznymi oraz religijnymi. W kulturach tych narodów jakiekolwiek owłosienie na ciele kobiety było nieakceptowane społecznie. W 1987 roku siedem sióstr pochodzenia brazylijskiego, Jocely, Jonice, Joyce, Janea, Jussara, Juracy i Judseia Padilha, otworzyło w Nowym Jorku "J. Sisters International Salon", który oferował depilację brazylijską. Zabieg zyskał popularność w Stanach Zjednoczonych w latach 90. XX wieku.
Popularność depilacji brazylijskiej wzrosła wraz z pojawieniem się mody na bikini.

</doc>
<doc id="643590" url="https://pl.wikipedia.org/wiki?curid=643590" title="CA Atlanta">
CA Atlanta

Club Atlético Atlanta jest argentyńskim klubem piłkarskim z siedzibą w dzielnicy Villa Crespo w Buenos Aires. Obecnie drużyna występuje w trzeciej lidze argentyńskiej (Primera B Metropolitana).
Historia.
Klub został założony 12 października 1904 w Buenos Aires. Źródła mówią, że nazwa klubu pochodzi od trzęsienia ziemi, które nawiedziło wówczas amerykańskie miasto Atlanta. Pierwszym prezydentem klubu został Elias Sanz.
Atlanta wygrała stołeczną ligę ("Primera B – Metropolitano") w latach 1995, 1983 i 1956, przy czym liga ta do 1986 była drugą ligą argentyńską, a po 1986 stała się ligą trzecią. Klub wygrał także Copa Suecia w 1960.
Stadion.
Stadionem klubu jest „Don León Kolbovsky”, położony w okolicach Villa Crespo w mieście Buenos Aires. Oddany został do użytku w 1960, a jego pojemność wynosi 34000 widzów.
Stadion znany jest także pod nazwą „Drewniany Monumental”, co ma przypominać stadion klubu River Plate Estadio Monumental Antonio Vespucio Liberti, największy stadion w Argentynie.
Przydomek.
Ponieważ klub nie miał swojego stadionu przez ponad pół wieku od momentu założenia otrzymał przydomek "Los Bohemios", gdyż gracze klubu musieli wędrować z miejsca na miejsce by rozgrywać „domowe” mecze na cudzych boiskach. Ta etykietka przypisana została również kibicom klubu. Pojedyncza forma „El Bohemio” jest także akceptowana i może być używana w odniesieniu do organizacji lub poszczególnego piłkarza lub kibica klubu.

</doc>
<doc id="643597" url="https://pl.wikipedia.org/wiki?curid=643597" title="Brzeg Dolny (stacja kolejowa)">
Brzeg Dolny (stacja kolejowa)

Brzeg Dolny – stacja kolejowa w Brzegu Dolnym, w województwie dolnośląskim, w Polsce.
Pasażerowie.
W roku 2017 wymiana pasażerska wyniosła 621 tys. osób (1,3 tys. dziennie).
W roku 2018 stacja obsługiwała 1,9 tys. pasażerów na dobę (łącznie 694 tys. osób).
W roku 2019 wymiana pasażerska wyniosła 730 tys. osób (2 tys. dziennie).
W roku 2020 wymiana pasażerska wyniosła 476 tys. osób (1,3 tys. dziennie).
W roku 2021 wymiana pasażerska wyniosła 511 tys. osób (1,4 tys. dziennie).
Opis.
Na terenie stacji znajdują się 2 perony z 3 krawędziami z czego wykorzystywany jest tylko peron nr 2 (na międzytorzu) gdyż przy jego krawędziach przebiegają tory główne zasadnicze. Peron 1 pozostaje peronem awaryjnym. Peron 2 łączy się z resztą miasta przejściem podziemnym do Starego miasta oraz przejściem nadziemnym (kładką) łączącym osiedla Warzyń i Fabryczne. Kładka znajduje się nad bocznicą kolejową do zakładów chemicznych PCC Rokita (umożliwia dotarcie do osiedla Fabryczne), które regularnie odprawiają pociągi towarowe oraz ulicą 1-go Maja (od strony osiedla Warzyń) umożliwiając bezpieczne pokonanie torów jak i ulicy.
Historia.
Stacja Brzeg Dolny (wtedy "Dyhernfurth") rozpoczęła pracę wraz z uruchomieniem 1 sierpnia 1874 r. linii kolejowej Wrocław – Rudna. Stacja znajduje się 30,321 km od Dworca Wrocław Główny. Linia została wybudowana przez przedsiębiorstwo Kolej Wrocławsko-Świdnicko-Świebodzicka.
Po II wojnie światowej Armia Czerwona rozebrała zachodni tor poprzednio dwutorowej trasy kolejowej Wrocław – Głogów i wraz z mostami wywiozła do ZSRR. W rezultacie po odbudowie (1948) (PKF 1948/11/17 Otwarcie mostu kolejowego na Odrze w Brzegu Dolnym) i reperacji toru wschodniego oraz odpowiadającym im mostom na rzece Odrze w Brzegu Dolnym i Ścinawie uruchomiono połączenie zwane "trasą szczecińską" lub "magistralą nadodrzańską" łączące Szczecin z Przemyślem poprzez Zieloną Górę, Wrocław, Katowice i Kraków. Była to ważna trasa pasażerska (najdłuższa w Polsce linia osobowa) oraz towarowa, szczególnie dla masowego transportu węgla kamiennego z Górnego Śląska do portów w Szczecinie i Świnoujściu. W latach 1960. odbudowano tor zachodni wraz z mostami na Odrze, a w latach 1970. trasę elektryfikowano. Większość ruchu pasażerskiego była obsługiwana przez wrocławski Dworzec Świebodzki, który zamknięto w 1992.
Remont.
Do 2013 roku budynek stacji był w złym stanie technicznym. W sierpniu tego roku Polskie Koleje Państwowe rozpisały i rozstrzygnęły przetarg na remont gmachu dworca. Prace obejmowały kompleksowe odnowienie wnętrz i elewacji z wszelkimi historycznymi detalami, wymianę dachu i usunięcie dwóch przybudówek zbudowanych w okresie powojennym.
11 września 2014 r. po 11-miesięcznym remoncie oficjalnie otwarto odnowiony budynek dworca. Koszt inwestycji wyniósł niespełna 3 mln zł i był sfinansowany ze środków własnych PKP oraz budżetowych. Równolegle wyremontowano także peron nr 2 wraz z wymianą całej nawierzchni, podniesieniem wysokości platformy oraz remontem wiaty peronowej. Prace nie obejmowały jedynie tunelu peronowego oraz peronu nr 1.

</doc>
<doc id="643598" url="https://pl.wikipedia.org/wiki?curid=643598" title="Droga wojewódzka nr 574">
Droga wojewódzka nr 574

Droga wojewódzka nr 574 (DW574) – droga wojewódzka w województwie mazowieckim o długości 16,264 km.

</doc>
<doc id="643599" url="https://pl.wikipedia.org/wiki?curid=643599" title="Staromiejski zespół urbanistyczny Kalisza">
Staromiejski zespół urbanistyczny Kalisza

Staromiejski zespół urbanistyczny Kalisza – historyczny obszar Kalisza położony na prawym brzegu Prosny, otoczony Plantami i Parkiem Miejskim, współcześnie centralna część Śródmieścia; układ urbanistyczny dzielnicy został wpisany do rejestru zabytków w 1956.
Jest to najstarsza część miasta lokacyjnego, założona w 1233 przez Henryka I Brodatego, lokowana na prawie średzkim między 1253 a 1260 (prawdopodobnie w 1257) przez Bolesława Pobożnego, spalona w 1792, zburzona w 1914, odbudowana w jednolitym stylu architektonicznym. Znajduje się tu zespół cennych obiektów zabytkowych. 
Najważniejszymi zabytkami na obszarze staromiejskiego zespołu urbanistycznego są:
 zespół urbanistyczny Kalisza , Nowego Miasta. Natomiast istniejące w Kaliszu Stare Miasto jest zupełnie inną dzielnicą miasta.

</doc>
<doc id="643601" url="https://pl.wikipedia.org/wiki?curid=643601" title="Linkomycyna">
Linkomycyna

Linkomycyna – antybiotyk z grupy linkozamidów uzyskiwany naturalnie ze szczepów "Streptomyces linconiensis". Spektrum działania, jakkolwiek ogólnie słabsze, jest bardzo zbliżone do klindamycyny. Istnieje krzyżowa oporność bakterii na oba antybiotyki. Wchłanianie, dystrybucja leku oraz działania niepożądane są bardzo zbliżone do występujących po podaniu klindamycyny. Lek stosowany jest co 6-8 godzin w formie doustnej (zwykle 500 mg) a co 12 godzin w formie domięśniowej lub dożylnej (600 mg).
Nazwy handlowe: Lincocin, Albiotic, Lincocine, Neloren.
Linkomycyna, według Klasyfikacji FDA ryzyka stosowania leków w czasie ciąży, należy do kategorii C. Oznacza to, że w badaniach na zwierzętach wykazano szkodliwe działanie dla płodu, jednak jej wpływ na ciążę człowieka nie jest potwierdzony w badaniach klinicznych. W związku z tym linkomycyna jest przeciwwskazana w czasie ciąży.

</doc>
<doc id="643604" url="https://pl.wikipedia.org/wiki?curid=643604" title="Perspektywa geometryczna">
Perspektywa geometryczna

Perspektywa geometryczna polega na tym, że przedmioty dalsze mają na zdjęciu mniejsze rozmiary od przedmiotów bliższych.
Perspektywa powietrzna powoduje, że dalsze przedmioty są bardziej zamglone, mniej kontrastowe od bliższych. Gdy jeden element obrazu umiejscowimy bliżej aparatu, inny zaś dalej, porównując ich wielkość, otrzymuje się wrażenie przestrzeni.
Przedmiot znajdujący się najbliżej aparatu nie musi być tematem głównym zdjęcia, i najczęściej nie jest. Przedmiot pierwszoplanowy będzie służył wówczas jedynie do uzyskania wrażenia przestrzeni. Pierwszym planem może być np. przedmiot martwy, zwierzę, człowiek.
Pierwszy plan nie powinien odciągać uwagi i zasłaniać tematu głównego. Dlatego należy do tego celu wybierać przedmioty stosunkowo mało urozmaicone albo ażurowe, np. gałęzie, rzadkie liście czy krata.

</doc>
<doc id="643605" url="https://pl.wikipedia.org/wiki?curid=643605" title="Objętość">
Objętość

Objętość – miara przestrzeni, którą zajmuje dane ciało w przestrzeni trójwymiarowej. W układzie SI jednostką objętości jest metr sześcienny, jednostka zbyt duża do wykorzystania w życiu codziennym. Z tego względu najpopularniejszą w Polsce jednostką objętości jest jeden litr (l) (1 l = 1 dm3 = 0,001 m³).
Przeliczanie objętości.
W krajach anglosaskich układ jednostek SI nie jest stosowany. W niektórych sytuacjach (np. w przepisach kulinarnych) również w Polsce stosowane są pozaukładowe jednostki objętości.
Przykładowe współczynniki do przeliczania zwyczajowych jednostek objętości:
Objętość w termodynamice.
W termodynamice objętość zajmowana przez dany układ jest jednym
z jego parametrów stanu; objętość właściwa jest funkcją stanu układu.

</doc>
<doc id="643606" url="https://pl.wikipedia.org/wiki?curid=643606" title="Adam Woronowicz">
Adam Woronowicz

Adam Woronowicz (ur. 25 grudnia 1973 w Białymstoku) – polski aktor, w latach 1997–2001 i od 2008 aktor Teatru Rozmaitości w Warszawie (TR Warszawa).
Życiorys.
Ukończył V Liceum Ogólnokształcące w Białymstoku, a następnie studia na Wydziale Aktorskim Akademii Teatralnej w Warszawie w 1997 roku. Występował w Teatrze Rozmaitości w Warszawie w latach 1997–2001 i w Teatrze Powszechnym w Warszawie od 2001 do 2009 roku. Od 2009 roku ponownie występuje w Teatrze Rozmaitości w Warszawie (obecnie znany pod nazwą TR Warszawa).
Laureat Nagrody im. Aleksandra Zelwerowicza za sezon 2004/2005, przyznawanej przez redakcję miesięcznika „Teatr”, za role Fadinarda w „Słomkowym kapeluszu” Eugène’a Labiche’a w Teatrze Powszechnym w Warszawie oraz Mirona w spektaklu Teatru Telewizji „Pamiętnik z powstania warszawskiego” według Mirona Białoszewskiego.
Zagrał rolę księdza Jerzego Popiełuszki w filmie "Popiełuszko. Wolność jest w nas" w reżyserii Rafała Wieczyńskiego.
We wrześniu 2018 na Festiwalu Polskich Filmów Fabularnych w Gdyni otrzymał nagrodę dla najlepszego aktora.
Życie prywatne.
Żonaty z Agnieszką, mają trójkę dzieci.

</doc>
<doc id="643608" url="https://pl.wikipedia.org/wiki?curid=643608" title="Polskie Kompanie Wartownicze">
Polskie Kompanie Wartownicze

Polskie Kompanie Wartownicze (również "Polskie Oddziały Wartownicze") – polskie jednostki wojskowe przy amerykańskich wojskach okupacyjnych w Niemczech oraz we Francji i Belgii, istniejące od maja 1945. Od listopada 1945 kompaniami wartowniczymi dowodziła polska Główna Sekcja Łącznikowa z pułkownikiem Franciszkiem Soboltą jako dowódcą, podległa Naczelnemu Dowództwu Amerykańskich Sił Zbrojnych w Europie z siedzibą w Heidelbergu.
Skład i zadania.
Polskie kompanie wartownicze formowano z byłych jeńców wojennych, przetrzymywanych w czasie II wojny światowej w niemieckich obozach jenieckich, więźniów obozów koncentracyjnych, przymusowych robotników wywiezionych do III Rzeszy, uciekinierów z Polski Ludowej pod rządami komunistów. W ich skład weszli także byli żołnierze Brygady Świętokrzyskiej będącej oddziałem zbrojnym Narodowych Sił Zbrojnych. Ich stan liczebny zwiększał się, osiągając w styczniu 1946 około 40 tysięcy żołnierzy. W dalszych miesiącach następowała ich stopniowa demobilizacja, tak że w grudniu 1947 liczyły około 11–12 tysięcy ludzi.
Do zadań polskich kompanii wartowniczych należała służba przy ochronie obiektów wojskowych, magazynów, składów, portów, a także obozów i więzień dla niemieckich przestępców wojennych, budowa nowych obiektów wojskowych, eskortowanie konwojów z materiałem wojskowym. Żołnierze polskich kompanii wartowniczych uzbrojeni byli w lekką broń, a umundurowani w ufarbowane na czarno amerykańskie mundury wojskowe z polskimi orzełkami i naszywkami „Poland”.
W ramach polskich kompanii wartowniczych prowadzono również działania oświatowo-kulturalne, takie jak nauka języka angielskiego (od 1948 obowiązkowa), prowadzenie różnych specjalistycznych kursów (na przykład na kierowców i mechaników samochodowych, różnych rzemiosł), prowadzenie zajęć sportowych. Wydawano też własne pismo pod tytułem „Ostatnie Wiadomości”. W ramach polskich kompanii wartowniczych utworzono również Fundusz Społeczny dla pomocy w kształceniu członków oddziałów wartowniczych, opiekę w przypadkach losowych i stypendia dla młodzieży. Fundusz wspierał finansowo Polski Uniwersytet na Obczyźnie i przyznawał specjalne nagrody literatom, plastykom i naukowcom. Wśród laureatów byli między innymi Jerzy Stempowski, Wacław Grubiński i Kazimierz Wierzyński.
Likwidacja kompanii.
Polskie kompanie wartownicze funkcjonowały ponad 22 lata, choć z czasem zaczęto stopniowo redukować ich liczbę. Pod koniec lat 50. XX wieku jednostki były przekształcane stopniowo w Oddziały Służby Technicznej i w tej formie organizacyjnej funkcjonowały do 1967, gdy zostały ostatecznie zlikwidowane. Część byłych wartowników zatrudniono jako personel techniczny w amerykańskich bazach wojskowych; pozostali wyjeżdżali głównie do USA i Kanady, część pozostała w Europie i podjęła naukę w szkołach technicznych i wyższych.

</doc>
<doc id="643609" url="https://pl.wikipedia.org/wiki?curid=643609" title="Witold Cęckiewicz">
Witold Cęckiewicz

Witold Aleksander Cęckiewicz (ur. 24 kwietnia 1924 w Nowym Brzesku, zm. 18 lutego 2023) – polski architekt, członek PAN (od 1983) i PAU (1989) oraz Społecznego Komitetu Odnowy Zabytków Krakowa (SKOZK).
W latach 1955–1960 pełnił funkcję głównego architekta Krakowa. Od 1970 r. był profesorem Politechniki Krakowskiej. 18 października 1995 r. uzyskał tytuł "doctor honoris causa" Politechniki Krakowskiej.
Pochowany został 24 lutego 2023 roku na Cmentarzu Salwatorskim w Krakowie.
Projekty.
Projekty autorstwa Witolda Cęckiewicza:

</doc>
<doc id="643611" url="https://pl.wikipedia.org/wiki?curid=643611" title="Kataleksa">
Kataleksa

Kataleksa – w wierszu iloczasowym zjawisko skrócenia stopy kończącej wers lub człon wersowy o jedną lub dwie sylaby stanowiące część lub całość tezy.
W wierszu sylabotonicznym zjawisko skrócenia stopy kończącej wers lub człon wersowy o jedną lub dwie sylaby nieakcentowane. 
Stopa w ten sposób skrócona nazywa się stopą katalektyczną, a metrum, w którym to zjawisko występuje - metrum katalektycznym.
Redukcja katalektyczna dotyczy wyłącznie stóp kończących się tezą (w wierszu iloczasowym) lub sylabami nieakcentowanymi (w metrach akcentuacyjnych): amfibrachu, daktylu, peonu trzeciego i trocheju. Daktyl i jonik a maiore może podlegać, oprócz zwykłej kataleksy, tzw. kataleksie dużej (zwanej też kataleksą podwójną lub brachykataleksą), w wyniku której zredukowane zostają dwie ostatnie sylaby tezy. 
W polskim sylabotoniku kataleksa dotyczy najczęściej klauzuli wersu, niekiedy występuje przed średniówką. 
Przykład czterostopowca trocheicznego z kataleksą w poezji angielskiej (pierwsze trzy wersy, wytłuszczonym drukiem – sylaby akcentowane):
Stopy zakończone sylabą akcentowaną (anapest, jamb) mogą podlegać hiperkataleksie, czyli stopa taka umieszczona w klauzuli wersu lub będąca ostatnim elementem członu wersowego może zostać rozbudowana o jedną sylabę nieakcentowaną. 
Jeżeli ostatnia stopa wersu lub członu wersowego jest pełna – mówi się o akataleksie.
W wierszu Adama Mickiewicza Chór strzelców, napisanym amfibrachicznym dwustopowcem, w zwrotce pierwszej wersy są akatalektyczne (sSssSs), a w zwrotce drugiej na przemian akatalektyczne i katalektyczne (sSssS):
Natomiast w Odzie do radości Friedricha Schillera wersy nieparzyste są trocheiczne czterostopowe akatalektyczne (SsSsSsSs), a wersy parzyste również trocheiczne czterostopowe katalektyczne (SsSsSsS):

</doc>
<doc id="643612" url="https://pl.wikipedia.org/wiki?curid=643612" title="Stopa katalektyczna">
Stopa katalektyczna



</doc>
<doc id="643613" url="https://pl.wikipedia.org/wiki?curid=643613" title="Hiperkataleksa">
Hiperkataleksa

Hiperkataleksa – dodatkowa sylaba nieakcentowana występująca po sylabie akcentowanej, stanowiącej element zasadniczego wzorca metrycznego. W wersyfikacji polskiej hiperkataleksa pojawia się w wierszach jambicznych i anapestycznych. Przykładowo jambiczny dziewięciozgłoskowiec sSsSsSsS(s) dzieli się na cztery stopy sS i hiperkataleksę. W wierszu Adama Asnyka "Daremne żale" wersy nieparzyste są czterostopowe akatalektyczne (sSsSsSsS), a wersy parzyste trójstopowe hiperkatalektyczne (sSsSsSs)

</doc>
<doc id="643614" url="https://pl.wikipedia.org/wiki?curid=643614" title="Akataleksa">
Akataleksa



</doc>
<doc id="643615" url="https://pl.wikipedia.org/wiki?curid=643615" title="Stopa akatalektyczna">
Stopa akatalektyczna



</doc>
<doc id="643618" url="https://pl.wikipedia.org/wiki?curid=643618" title="Napęd energoelektroniczny">
Napęd energoelektroniczny

Napęd energoelektroniczny jest używany w urządzeniach, w których jest wymagana regulacja prędkości obrotowej. Napęd ten składa się z przekształtnika połączonego z silnikiem elektrycznym, który z dużą sprawnością przekazuje moc z głównego źródła zasilania do elementów ruchomych układów mechanicznych.
Napęd ten składa się z:

</doc>
<doc id="643623" url="https://pl.wikipedia.org/wiki?curid=643623" title="Puszcza Dulowska">
Puszcza Dulowska

Puszcza Dulowska – kompleks leśny położony w Niecce Dulowskiej na dnie Rowu Krzeszowickiego pomiędzy drogą krajową 79 Chrzanów - Krzeszowice, linią kolejową Trzebinia – Bolęcin a Wzgórzem Zamkowym w Rudnie.
Jest on pozostałością prastarej puszczy, która w średniowieczu rozciągała się między Krakowem a Przemszą.
Teren puszczy znajduje się na pofałdowanej równinie sandrowej powstałej na przedpolu lodowcowym. Jednolity kompleks leśny, przerywany naturalnymi polanami, w najdłuższym miejscu osiąga 8 km w najszerszym około 4 km. Potok Chechło dzieli Puszczę na dwie części. Część północna (zwana Lasem Dulowskim) jest piaszczysta i sucha. Dominuje tu sosna i świerk. Część południowa (Las Bagno, Las Rudno) jest podmokła i zatorfiona. Występują tu torfowiska niskie, olsy, oraz miejscami bór bagienny. Na wyżej położonych terenach o wapiennym podłożu spotkamy tu również lasy w typie buczyny karpackiej.
W latach 60. XX w. przywędrowało tutaj stado łosi. Obecnie żyje ich tutaj kilkanaście. Można tu spotkać jelenie, sarny i dziki. Dawniej gnieździł się tu bocian czarny, a wiosną na polanach odbywały swe toki cietrzewie. Spośród ptactwa żyją tu również: czajki, derkacze, krogulce, myszołowy, jastrzębie gołębiarze. Spośród kilku gatunków gadów największą osobliwością był żółw błotny, który był obserwowany w latach 70. XX w. w stawkach i bagniskach śródleśnych między Tenczynkiem a Zalasem - brak jest aktualnych informacji o występowaniu tego gatunku. W Puszczy Dulowskiej żyje również minóg strumieniowy i traszka górska. W latach 80. XX w. osiedlono tu kilka par bobrów. Ich populacja liczy obecnie kilkadziesiąt osobników. Wybudowane przez nie tamy przyczyniły się do zalania około 20 ha lasu.
Wokół puszczy leżą miejscowości: Dulowa, Wola Filipowska, Krzeszowice, Tenczynek, Rudno, Zalas, Nieporaz, Bolęcin, Piła Kościelecka, Trzebinia, Chrzanów, Młoszowa. Obszar puszczy podzielony jest pomiędzy Nadleśnictwo Chrzanów (część zachodnia puszczy) oraz Nadleśnictwo Krzeszowice (część wschodnia puszczy).
Przez Puszczę Dulowską płynie rzeka Chechło oraz Dulówka będąca początkiem rzeki Rudawy. W latach 80. XX w. przez południowy fragment puszczy wybudowano autostradę A4.
Przyroda Puszczy.
Ssaki.
Ciekawsze gatunki:
Ptaki.
Ciekawsze gatunki lęgowe:
Miejsca w Puszczy.
W centralnej części puszczy położony jest "Ośrodek Hodowli Zwierzyny" ("OHZ") znajdujący się w zarządzie Nadleśnictwa Chrzanów. Na południowo-wschodnim skraju Puszczy Dulowskiej położone jest "Alvernia Studios".
Poszczególne fragmenty Puszczy Dulowskiej mają tradycyjne nazwy wśród których wyróżnia się następujące:
Sport i rekreacja.
Rekreacja.
Co roku na terenie Puszczy Dulowskiej organizowane są biegi pod nazwą Puszcza Run.
Przez puszczę przebiega ścieżka przyrodniczo-leśna w celu udostępnienia dla ruchu turystycznego ciekawych i cennych przyrodniczo terenów leśnych. W 2015 roku otwarto ścieżkę rowerową „Wolność jest w naturze” .

</doc>
<doc id="643626" url="https://pl.wikipedia.org/wiki?curid=643626" title="Luboš Kubík">
Luboš Kubík

Luboš Kubík (ur. 20 stycznia 1964 w Pradze) – piłkarz czeski.
Kariera sportowa.
Był piłkarzem SK Hradec Králové, Slavii Praga, Fiorentiny, FC Metz, 1. FC Nürnberg, 1. FK Drnovice, Chicago Fire oraz Dallas Burn, a także reprezentacji Czech, z którą zdobył srebrny medal Euro 96.
trener polskiego zespołu piłkarskiego Śląsk Wrocław, zdymisjonowany z pracy po serii słabszych meczów, następnie był menedżerem angielskiego Torquay United.

</doc>
<doc id="643657" url="https://pl.wikipedia.org/wiki?curid=643657" title="Centrum Wyższych Studiów Wojskowych">
Centrum Wyższych Studiów Wojskowych

Centrum Wyższych Studiów Wojskowych (C.W.S.W.) – ośrodek doskonalenia pułkowników i generałów Wojska Polskiego do roli wyższych dowódców.
Historia Centrum Wyższych Studiów Wojskowych.
Centrum Wyższych Studiów Wojskowych funkcjonowało w latach 1923-1925, a następnie w latach 1927-1933. Przerwa w działalności wymuszona była trudnościami finansowymi. W pierwszym okresie funkcjonowania Centrum przeprowadziło dwa kursy, a w następnym pięć. Absolwentami kursów było 105 oficerów Wojska Polskiego przeznaczonych na najwyższe stanowiska dowódcze. W większości byli to oficerowie na stanowisku dowódcy dywizji lub równorzędnym.
Centrum powołane zostało do życia rozkazem Ministra Spraw Wojskowych z dnia 16 października 1923. 
Centrum podległe było Generalnemu Inspektorowi Sił Zbrojnych z którym dzieliło siedzibę przy al. Ujazdowskich 1 w Warszawie. W okresie swojego istnienia nawiązywało także ścisłą współpracę z Wyższą Szkołą Wojenną. Współorganizowała z tą uczelnią kursy wyższe dla oficerów lotnictwa i artylerii.
Na I kurs C.W.S.W. powołano trzech generałów i dwunastu pułkowników, w tym dziewięciu dowódców dywizji piechoty, dwóch dowódców brygad jazdy i dwóch szefów artylerii okręgów korpusów oraz jednego inspektora jazdy i jednego oficera sztabu Inspektoratu Armii. Po 20 stycznia 1924 do grupy słuchaczy dołączył, w charakterze hospitanta, Wacław Kłoczkowski, wówczas w stopniu generała brygady. 31 marca 1924 jeden słuchacz został awansowany na generała dywizji, a 5 na generała brygady ze starszeństwem z 1 lipca 1923 w korpusie generałów. 1 grudnia 1924, po zakończeniu kursu, kolejnych trzech absolwentów (Kowalewski, Jasiński i Prochaska) zostało awansowanych na generałów brygady ze starszeństwem z 15 sierpnia 1924. 
Na II kurs C.W.S.W. powołano czternastu generałów i trzech pułkowników, w tym sześciu dowódców dywizji piechoty i jednego dowódcę piechoty dywizyjnej oraz jednego dowódcę dywizji kawalerii i trzech dowódców brygad kawalerii, a także trzech szefów artylerii okręgów korpusów. Ponadto oficerów zajmujących stanowiska: szefa departamentu w M.S.Wojsk., zastępcy dowódcy okręgu korpusu i zastępcy szefa Sztabu Generalnego.
4 lipca 1932 Minister Spraw Wojskowych nadał absolwentom kursów I-VI odznaki Centrum Wyższych Studiów Wojskowych. Odznaki noszone były na prawej kieszeni munduru.
I Kurs.
I Kurs trwał od 15 listopada 1923 do 15 sierpnia 1924.
W czwartek 14 sierpnia 1924 w Kasynie Garnizonowym w Warszawie odbył się pożegnalny obiad słuchaczy I Kursu CWSW, którzy po zakończeniu nauki podejmowali przedstawicieli Wyższej Szkoły Wojennej i przedstawicieli Wojskowej Misji Francuskiej w Polsce. Ministra Spraw Wojskowych reprezentował szef Administracji Armii, gen. dyw. Stefan Majewski. Ponadto w uroczystym obiedzie udział wzięli: inspektor armii, gen. broni Lucjan Żeligowski, dowódca Okręgu Korpusu Nr I w Warszawie, gen. dyw. Daniel Konarzewski, I zastępca szefa Sztabu Generalnego, gen. bryg. Edmund Kessler, szef francuskiej Misji Wojskowej w Polsce, gen. dyw. Charles Joseph Dupont z szefem sztabu, płk. Pujo, dyrektor nauk W.S.Woj., płk Louis Faury i dyrektor nauk CWSW, płk Trousson, a także liczne grono oficerów francuskich, wykładowców CWSW i W.S.Woj. W czasie biesiady, która trwała do północy, przygrywała orkiestra 1 pułku artylerii najcięższej.
II Kurs.
II Kurs trwał od 1 grudnia 1924 do 20 sierpnia 1925.
III Kurs.
Początkowo III Kurs miał się rozpocząć 15 listopada 1925. Na kurs został powołany między innymi gen. bryg. Mieczysław Norwid-Neugebauer, szef Departamentu VII Intendentury M.S.Wojsk.
Ostatecznie III Kurs trwał od 3 stycznia 1927 do 24 czerwca 1927. 16 marca 1927 roku, w trakcie kursu, pułkownicy Romuald Dąbrowski, Józef Olszyna-Wilczyński, Stanisław Sołłohub-Dowoyno i Franciszek Sikorski zostali awansowani na generałów brygady.
IV Kurs.
IV Kurs trwał od 6 grudnia 1929 do 10 lipca 1930.
V Kurs.
V Kurs trwał od 6 grudnia 1930 do 31 lipca 1931.
VI Kurs.
VI Kurs trwał od 10 listopada 1931 do 15 lipca 1932.
VII Kurs.
VII Kurs trwał od 10 listopada 1932 do 10 sierpnia 1933.

</doc>
<doc id="643661" url="https://pl.wikipedia.org/wiki?curid=643661" title="Corde della mia chitarra">
Corde della mia chitarra

Corde della mia chitarra – włoskojęzyczny singiel napisany przez Giuseppe Fiorelliego i Mario Ruccione, nagrany i wydany w 1957 roku oraz wykonywany przez Nunzio Gallo oraz Claudio Villę. Utwór w wykonaniu artystów wygrał 7. Festiwal Piosenki Włoskiej w San Remo oraz reprezentował Włochy podczas 2. Konkursu Piosenki Eurowizji, na którym został wykonany przez Gallo.
Utwór jest najdłuższą propozycją konkursową wykonaną kiedykolwiek podczas Konkursu Piosenki Eurowizji. W oficjalnej książce dokumentującej historię imprezy, "The Eurovision Song Contest: The Official History" austorstwa Johna Kennedy'ego O'Connora, długość piosenki określona jest jako „ponad pięć minut”, a Des Mangan w książce "This Is Sweden Calling" podaje jej czas jako „5 minut i 9 sekund” i dodaje, że słuchacz w tym czasie „zapewne wymyśliłby lepsze sposoby na użycie strun tej [tytułowej] gitary”. Po finale konkursu zmieniono zasady dotyczące długości prezentowanych piosenek określając, że nie mogą one być dłuższe niż 3 minuty.
Podczas konkursu, który odbył się 3 marca 1957 roku, utwór został wykonany jako czwarty w kolejności i ostatecznie zdobył 7 punktów, plasując się na szóstym miejscu finałowej klasyfikacji. Dyrygentem orkiestry podczas występu Modugno był Armando Trovajoli.
Na stronie B winylowego wydania utworu znalazła się także piosenka „Cancello tra le rose”, która również została dopuszczona do stawki konkursowej 7. Festiwalu Piosenki Włoskiej w San Remo.

</doc>
<doc id="643666" url="https://pl.wikipedia.org/wiki?curid=643666" title="Kanał Audytywny">
Kanał Audytywny

Kanał Audytywny – polski projekt muzyczny łączący w sobie takie gatunki jak hip-hop, nu jazz, trip-hop.
Trzon formacji tworzą wokalista i producent muzyczny Łukasz „L.U.C.” Rostkowski i Bartłomiej „Spaso” Spasowski, który również odpowiada za produkcję nagrań. 
Historia.
Zespół powstały w 2003 roku we Wrocławiu. 2 maja tego samego roku we wrocławskim klubie Metropolis odbył się pierwszy koncert Kanału Audytywnego. Tego samego roku ukazał się pierwszy nielegal zespołu zatytułowany "Spasoasekuracja". 
W 2004 roku nakładem MTJ ukazał się drugi album pt. "Płyta skirtotymiczna". Wydawnictwo promował singel pt. „Pokonuje mile”. 27 października 2005 roku nakładem 2.47 Records (dystrybucja EMI Music Poland) ukazał się trzeci album zespołu pt. "Neurofotoreceptoreplotyka jako magia bytu". W ramach promocji płyty został zrealizowany m.in. teledysk do utworu „Klinika Psychoromana” w reżyserii L.U.C.-a. 
Album "Neurofotoreceptoreplotyka jako magia bytu" uzyskał nominację do nagrody polskiego przemysłu fonograficznego Fryderyka 2005 w kategorii „album roku hip-hop/R&amp;B”. Wkrótce potem zespół zawiesił działalność w związku karierą solową jednego z liderów formacji Łukasza Rostkowskiego. W 2012 roku zespół wznowił działalność.

</doc>
<doc id="643669" url="https://pl.wikipedia.org/wiki?curid=643669" title="Ludwik III Wirtemberski (książę)">
Ludwik III Wirtemberski (książę)

Ludwik III Wirtemberski (ur. 1 stycznia 1554, Stuttgart, zm. 28 sierpnia 1593, tamże) – książę Wirtembergii.
Był synem Krzysztofa I i Anny Marii Hohenzollern. Jego dziadkami byli Ulryk Wirtemberski i Sabina Wittelsbach oraz Jerzy Hohenzollern-Ansbach i Beatrycze de Frangepan.
Po śmierci ojca do momentu uzyskania pełnoletniości władzę w księstwie sprawowali: matka, książę Palatynatu Dwóch Mostów Wolfgang Wittelsbach, margrabia Brandenburgii-Ansbach Jerzy Fryderyk Hohenzollern, margrabia Badenii-Durlach Karol II i Henryk hrabia Castell.
Ludwik III Wirtemberski zmarł w wieku 39 lat, nie pozostawiając następcy. Żonaty był dwukrotnie: z Dorotą, córką Karola II margrabiego Badenii, oraz Urszulą z Lützelstein, córką Jerzego Jana Wittelsbacha księcia Palatynatu-Veldenz.

</doc>
<doc id="643671" url="https://pl.wikipedia.org/wiki?curid=643671" title="The Far Side">
The Far Side

The Far Side – seria jednopanelowych komiksów publikowanych między 1980 a 1995 przez Gary’ego Larsona. Ich surrealistyczny humor opierał się często na niezręczności sytuacji społecznych, niespotykanych zbiegach okoliczności i nieuniknionych wypadkach, absurdalnej antropomorfizacji otoczenia, czy zaskakujących błędach rozumowania. Unikatowy styl łączący delikatny, dziecięcy styl rysowania z ponurymi i groteskowymi tematami zyskał znaczne uznanie wśród krytyków, i stał się inspiracją dla wielu późniejszych prac, w tym internetowych komiksów "Doctor Fun" oraz "The Perry Bible Fellowship".
Większość opublikowanych komiksów opiera się na pojedynczym, prostokątnym panelu, pod którym znajduje się dialog lub tytuł stanowiący puentę; w nielicznych przypadkach, Larson wykorzystywał jednak dymki. Często powtarzającymi się elementami komiksów były zwierzęta (zwłaszcza krowy na farmie, kaczki, słonie), farmerzy, naukowcy (nieodmiennie w białych fartuchach), ameby, jaskiniowcy, czy w końcu kosmici. Większość bohaterów była otyła lub nosiła okulary (a gdy ich nie nosiła, oczy były zwykle zaznaczone pojedynczą poziomą kreską).
W serii opisana została fikcyjna fobia – anatidaefobia, czyli lęk przed spojrzeniem kaczek.
Wszystkie 23 wydane części "The Far Side" znalazły się na liście bestsellerów „The New York Times”. Sam komiks otrzymał nagrody od National Cartoonist Society w 1985 i 1988, nagrodę Reuben Award w 1990 i 1994, oraz liczne inne wyróżnienia na całym świecie.
Wbrew woli autora, pojedyncze odcinki były i do dziś są regularnie powielane w internecie. W krajach, gdzie "The Far Side" nie został wydany (m.in. w Polsce), wiele osób rozpoznaje styl tych komiksów, ale nie potrafi powiązać go z żadnym autorem.

</doc>
<doc id="643675" url="https://pl.wikipedia.org/wiki?curid=643675" title="Stach Konwa">
Stach Konwa

Stach Konwa, właśc. Stanisław Konwa (zm. ok. 1734–1735) – bohater z Puszczy Zielonej, legendarny przywódca Kurpiów w czasie walk z wojskami sasko-rosyjskimi w latach 1733–1735.
Znaczna część jego życiorysu została stworzona przez wyobraźnię literatów. Szczególną rolę w tworzeniu fikcyjnej biografii kurpiowskiego bohatera odegrał badacz Kurpiowszczyzny, Adam Zakrzewski. Konwa zapisał się w historii Kurpiowszczyzny jako symbol oporu wobec najeźdźcy.
Przywódca Kurpiów.
Stach Konwa jest znany z tradycji kurpiowskiej, ale brak jest wiarygodnych źródeł na jego temat. Nieznana jest ani data, ani miejsce urodzenia Konwy. Według tradycji kurpiowskiej Konwa był strzelcem. Wobec braku spisu nazwisk kurpiowskich z XVIII wieku nie wiadomo, czy nazwisko Konwa mogło być pseudonimem przybranym dla ochrony rodziny przed represjami, jak sugerowali niektórzy badacze.
Według legendy Konwa miał odznaczyć się dzielnością podczas III wojny północnej w bitwie ze Szwedami (22–23 stycznia 1708) pod Kopańskim Mostem w pobliżu Myszyńca. Mimo że nie jest to potwierdzone w wiarygodnych źródłach, nie można wykluczyć, że ten, kto dowodził Kurpiami w latach 1733–1735, mógł mieć doświadczenie wyniesione z walk w latach 1704–1708 i 1711.
W wojnie o sukcesję polską Konwa walczył po stronie konfederatów dzikowskich, broniących praw Stanisława Leszczyńskiego do tronu. Stał na czele oddziału kurpiowskich strzelców, zorganizowanego w połowie grudnia 1733 przez Inflantczyka, pułkownika Jerzego Andrzeja von Rehbindera, komendanta Puszczy Zielonej. Już na przełomie 1733 i 1734 Kurpie pokonali 100 Rosjan w Przasnyszu. W listopadzie 1734 część Kurpiów przeszła na stronę rosyjską, choć możliwe, że kapitulanci podporządkowali się na powrót Rehbinderowi. Przypuszczalnie od grudnia 1734 Konwa prowadził wypady przeciwko Sasom, zapewne na zarządzenie Rehbindera.
Stach Konwa miał walczyć w bitwie z wojskami saskimi pod Jednaczewem, gdzie jego oddział został doszczętnie rozbity, a on sam dostał się do niewoli. Konwę powieszono i pochowano na uroczysku Rycerski Kierz albo Rycerka. Według Bronisława Wojciechowskiego bitwa pod Jednaczewem mogła w rzeczywistości rozegrać się pod Nowogrodem. Nieznana jest dokładna data tej bitwy. Odbyła się prawdopodobnie pomiędzy listopadem 1734 a sierpniem 1735. 
Brakuje dowodów na to, by zdradzieckiego przejścia na stronę Sasów dopuścił się komendant Puszczy, J.A. von Rehbinder. W maju 1735 Puszcza Kurpiowska stała się ostatnim bastionem konfederacji dzikowskiej. 3 października 1735 Stanisław Leszczyński w zamian za poparcie Kurpiów wydał im tzw. libertacje, czyli zezwolenie na wyrób bez opłat piwa i gorzałki. Kurpie walczyli ze zwolennikami Augusta III jeszcze w czerwcu 1736.
Legenda.
Mit Stacha Konwy przetrwał w kurpiowskiej tradycji, w której faktyczne zasługi kurpiowskiego przywódcy mieszały się z fikcją. Źródłem wiedzy o legendzie Konwy są np. pieśni kurpiowskie. W „Pieśni o Konwie” śpiewano m.in.:
Kazimierz Władysław Wójcicki w 1864 haśle do encyklopedii Orgelbranda zanotował nazwisko Konwy, odnosząc je do konfederacji dzikowskiej i bitwy w Lesie Jednaczewskim. O udziale Konwy w wojnie północnej nie napisał. Po 1881 wzrosło zainteresowanie Kurpiami (prasa informowała wówczas o głodzie w regionie i organizowanej dla Kurpiów pomocy). W wydanym w 1883 tomie 4 "Słownika geograficznego Królestwa Polskiego i innych krajów słowiańskich" Bronisław Chlebowski w haśle "Kurpie" wspomniał o Stachu Konwie jako przywódcy z czasów konfederacji dzikowskiej. 
Adam Zakrzewski w 1886 w „Wędrowcu” opisał historię walki Stacha Konwy ze zwolennikami Augusta III. Nawiązał do niej w opowiadaniu "Kurpie" (1886) opublikowanym pod pseudonimem Tomek Piast. W "Kurpiach" Zakrzewskiego prawdopodobnie po raz pierwszy pojawiło się imię bohatera "Stach". Wcześniejsze przekazy dotyczą tylko nazwiska "Konwa". Zakrzewski zapoczątkował legendę ludowego przywódcy, którą rozwijali i rozpowszechniali inni pisarze. Część literackiej wizji Zakrzewskiego przeniknęła najpewniej do tradycji kurpiowskiej. W ujęciu Zakrzewskiego Stach Konwa był nie tylko odważnym przywódcą, ale także człowiekiem pełnym mądrości i rozwagi. Według Zakrzewskiego Konwa był synem bartnika z okolic Nowogrodu, po śmierci ojca trafił pod opiekę Matusa Bartodzieja. Po przeprowadzce do Myszyńca zajmował się bartnictwem, był też ławnikiem w sądzie bartnym. Był wyróżniającym się strzelcem i dobrym dowódcą. 
Wiktor Czajewski (Antoni Chleboradzki) w wydanej w 1900 publikacji "Na kurpiowskim szlaku. Powieść historyczna z XVIII w." powtórzył informacje o Konwie podane przez Zakrzewskiego. Wykreował opis życia osobistego Konwy, opisał perypetie miłosne i relacje z sąsiadami. Wedle podań bandy saskie po bitwie pod Kopańskim Mostem porwały narzeczoną Konwy, co sprawiło, że pozostał kawalerem. 
Dziewiętnastowieczni pisarze podkreślali pobożność Konwy. Umiał porwać tłumy. Został uosobieniem mitu wolnego i walecznego Kurpia, przywódcy wywodzącego się z ludu, który walczył z najeźdźcą oraz pańszczyzną. Wpisywał się również w obraz Kurpia jako doskonałego strzelca. Był obecny w pamięci Kurpiów jako symbol ich niezależności i oporu przed rusyfikacją. Mit Stacha Konwy zgodny był także z ideą „ku pokrzepieniu serc” propagowaną po upadku powstania styczniowego. Mit wolnego Kurpia symbolizowany przez Konwę należy rozpatrywać w kontekście XIX-wiecznej sytuacji politycznej. Na terenie zaboru rosyjskiego w warunkach cenzury eksponowano walki Kurpiów ze Szwedami kosztem wątków rosyjskich.
Przed I wojną światową ośrodkiem, w którym kultywowano pamięć Stacha Konwy, była Łomża. Działające w tym mieście stronnictwo narodowe posługiwało się mitem Konwy w działalności wychowawczej, podkreślając niezawodność Kurpiów w walkach narodowowyzwoleńczych. 
Do popularyzacji postaci Stacha Konwy przyczynił się także Adam Chętnik. Już przed I wojną światową poświęcał mu sporo miejsca w swych publikacjach. W utworze pt. "Gawęda kurpiowska" opublikowanym w 1912 pisał:
Po odzyskaniu niepodległości przez Polskę Chętnik w swoich książkach i artykułach nadal zajmował się postacią Konwy. Książka pt. "Stach Konwa, wielki patriota Ziemi Łomżyńskiej, pogromca Szwedów, Sasów i Moskali" dotyczyła wyłącznie kurpiowskiego bohatera. Już sam tytuł tej niewielkiej broszury, wydanej z okazji odsłonięcia pomnika poświęconego Konwie w 1922, świadczy o pozytywnym stosunku Chętnika do dowódcy Kurpiów. Badacz Kurpiowszczyzny uważał, że Konwa walczył w imię honoru i w obronie swej ziemi. Poświęcił legendarnej postaci miejsce m.in. w pracy krajoznawczej pt. "Kurpie". Umieścił także Konwę w poemacie "Bój pod Kopańskim mostem". Chętnik informacje na temat życia Konwy czerpał głównie z tradycji kurpiowskiej.
Mit Stacha Konwy utrwalił się również dzięki takim pisarzom jak Wiktor Czajewski, Władysław Mackiewicz czy Henryk Syska. Ten ostatni wydał książkę "Kurpik siedzi w lesie". Przedstawiał Konwę jako wodza biedoty przelewającego krew za wolność Kurpiów. W 1992 Henryk Ropiak opublikował powieść "Kurpie za króla Sasa". W okresie PRL legendę Konwy podtrzymywali także Leszek Bakuła i Władysław Rymkiewicz. Rymkiewicz w powieści "Noc saska" potraktował Konwę jako postać drugorzędną. Przedstawił negatywny obraz panów polskich, szwedzkich i saskich, jednocześnie w apologetycznym świetle opisywał carską Rosję. Leszek Bakuła w poemacie "Konwa" podkreślił powstańczy etos kurpiowski, a samego Konwę potraktował jako jednego z wielu Kurpiów, pomijając jego rolę przywódczą.
Upamiętnienie.
Pierwszy pomnik poświęcony kurpiowskiemu bohaterowi został postawiony dzięki staraniom Adama Chętnika na domniemanym grobie Konwy w lesie pod Jednaczewem (odsłonięcie 25 czerwca 1922). Składki na budowę zbierano za pośrednictwem "Gościa Puszczańskiego", lokalnej gazety wydawanej przez Chętnika w Nowogrodzie. Koszt budowy pomnika i zorganizowania uroczystości jego odsłonięcia miał wynieść według założyciela Skansenu Kurpiowskiego nawet 350 000 marek. Podczas uroczystości odsłonięcia pomnika odbyła się msza święta pod przewodnictwem ks. Piotra Krysiaka, proboszcza parafii Kuzie. Następnie głos zabrał Adam Chętnik, a cała uroczystość zamieniła się w zgromadzenie patriotyczne. W spotkaniu wzięły udział tłumy, nie tylko z samej Kurpiowszczyzny, ale i kilka osób z Mazur.
Pomnik wykonany był z kilkusetletniej barci, w której wyrzeźbiono postać Chrystusa Frasobliwego i wycinanki kurpiowskie. Autorem projektu był Rudolf Macura, architekt z Ostrołęki. Na pomniku znajdował się napis:
Pomnik w 1939 zniszczyły wojska radzieckie. Replikę wykonaną w 1965 można oglądać w skansenie kurpiowskim w Nowogrodzie. 
W okresie okupacji hitlerowskiej imię Stacha Konwy przyjmowały działające na Kurpiach oddziały partyzanckie. Zdarzali się także partyzanci przyjmujący pseudonim "Konwa".
Pomnik Stacha Konwy autorstwa Gerwazego Lörinczego postawiono na Placu Pocztowym w Łomży 29 czerwca 1958 z okazji 1000-lecia miasta. W okresie PRL fakt, że statua na pomniku wygraża pięścią w kierunku wschodnim, odbierano jako wyraz sprzeciwu wobec dominacji ZSRR.
W Lesie Jednaczewskim, 3 km od Łomży, w tzw. Rycerskim Kierzu, znajduje się pamiątkowy nagrobek Stacha Konwy odsłonięty 15 sierpnia 2001. W Myszyńcu na skwerze w pobliżu kolegiaty znajduje się kamień upamiętniający Konwę wystawiony w 2014 jako element parku bohaterów kurpiowskich.
Imieniem Stacha Konwy upamiętniono ulice w miejscowościach położonych na Kurpiowszczyźnie, jak i w sąsiednich miastach. Ulicę Wasilewską w Łomży przemianowano na ulicę Stacha Konwy już w 1920. Ponadto ulice imienia Stacha Konwy znajdują się w Ostrołęce, Myszyńcu, Kadzidle, Lipnikach, Nowogrodzie i Baranowie.
Stach Konwa jest bohaterem dwóch komiksów wydanych przez Ryszarda Lemańskiego, a zilustrowanych przez Rafała Zawadzkiego.

</doc>
<doc id="643685" url="https://pl.wikipedia.org/wiki?curid=643685" title="Pentaerytrytol">
Pentaerytrytol

Pentaerytrytol, pentaerytryt, – organiczny związek chemiczny z grupy alkoholi polihydroksylowych. Jest tetraolem zbudowanym ze szkieletu neopentanu podstawionego czterema pierwszorzędowymi grupami hydroksylowymi. 
Został otrzymany w roku 1891 przez Bernharda Tollensa (1841–1918) i jego ucznia, P. Wiganda, w reakcji acetaldehydu i formaldehydu w środowisku zasadowym:
Po zagęszczeniu mieszaniny reakcyjnej pentaerytrytol wydziela się w formie krystalicznej.
Ulega łatwo estryfikacji z kwasem azotowym i wykorzystywany jest jako substrat do produkcji materiału wybuchowego pentrytu (tetraazotanu pentaerytrytolu). Tetraestry z kwasami karboksylowymi stosowane są jako ciecze elektroizolacyjne.
Stosuje się go także do otrzymywania stabilizatorów poli(chlorku winylu). 

</doc>
<doc id="643686" url="https://pl.wikipedia.org/wiki?curid=643686" title="Ruch drgający">
Ruch drgający



</doc>
<doc id="643692" url="https://pl.wikipedia.org/wiki?curid=643692" title="Fryderyk I Wirtemberski (książę)">
Fryderyk I Wirtemberski (książę)

Fryderyk I Wirtemberski (ur. 19 sierpnia 1557, Mömpelgard – zm. 29 stycznia 1608, Stuttgart) – książę Wirtembergii.
Syn hrabiego Mömpelgard Jerzego Wirtemberskiego i Barbary Heskiej.
Uczęszczał do szkoły w Tybindze, w młodości odwiedził wiele europejskich dworów. Był najprawdopodobniej pierwowzorem postaci ze sztuki Williama Shakeseara "Wesołe kumoszki z Windsoru".
W 1581 roku wziął ślub z Sibyllą z Anhalt, córką księcia Joachima Ernesta von Anhalt-Zerbst. Elżbieta I królowa Anglii odznaczyła go Orderem Podwiązki. Po swoim ojcu odziedziczył hrabstwo Wirtembergii-Mömpelgard, a po śmierci księcia Ludwika został księciem Wirtembergii, włączając w nią tereny swojego hrabstwa. Od 1599 planował przeniesienie rezydencji książęcej do Mömpelgard. Jednak jego śmierć w 1608 roku pokrzyżowała te plany.
W 1605 roku uwięził i obrabował polskiego medyka, alchemika i dyplomatę Michała Sędziwoja.
Fryderyk i Sibylla mieli 15 dzieci:

</doc>
<doc id="643693" url="https://pl.wikipedia.org/wiki?curid=643693" title="Club Cerro Corá">
Club Cerro Corá

Club Cerro Corá jest paragwajskim klubem piłkarskim z siedzibą w mieście Asunción w dzielnicy Campo Grande.
Historia.
Klub został założony 1 marca 1925 i gra obecnie w lidze „Primera de Ascenso” (odpowiednik trzeciej ligi). Mecze domowe rozgrywa na stadionie Estadio General Andrés Rodríguez (nazwa stadionu po byłym paragwajskim prezydencie Rodríguezie).

</doc>
<doc id="643695" url="https://pl.wikipedia.org/wiki?curid=643695" title="Calyampudi Radhakrishna Rao">
Calyampudi Radhakrishna Rao

Calyampudi Radhakrishna Rao (C. R. Rao; kannada: ಕಲ್ಯಾಂಪುದಿ ರಾಧಾಕೃಷ್ಣ ರಾಯ; ur. 10 września 1920 w Hadagali w stanie Karnataka) – matematyk i statystyk indyjski. 
Jego najbardziej znane odkrycia dotyczą teorii estymatorów. Był współautorem m.in. twierdzenia Rao-Blackwella i nierówności Rao-Craméra. Poza tym zajmował się m.in. statystyczną analizą wielowymiarową i geometrią różniczkową.
Życiorys.
Pierwszy doktorat (Ph.D.) uzyskał w 1948 roku w King's College na Uniwersytecie w Cambridge broniąc pracę pod kierunkiem Ronalda Fishera. W 1965 roku dołożył do tego stopień Sc.D. zdobyty na tym samym uniwersytecie. 
Aktualnie jest emerytowanym profesorem na Pennsylvania State University. 
20 listopada 1989 Uniwersytet im. Adama Mickiewicza w Poznaniu przyznał mu tytuł doktora honoris causa.

</doc>
<doc id="643697" url="https://pl.wikipedia.org/wiki?curid=643697" title="Czerwonoziem">
Czerwonoziem



</doc>
<doc id="643698" url="https://pl.wikipedia.org/wiki?curid=643698" title="Urszula Włodarczyk">
Urszula Włodarczyk

Urszula Włodarczyk (ur. 22 grudnia 1965 w Wałbrzychu) – polska lekkoatletka, w latach 1991–2000 czołowa wieloboistka świata (w tym czasie zdobywała medale na wszystkich kolejnych mistrzostwach Europy w hali i na stadionie). Trzykrotna olimpijka (Barcelona 1992, Atlanta 1996, Sydney 2000), dwukrotna medalistka mistrzostw świata w hali (Toronto 1993 – srebro, Maebashi 1999 - brąz).
Życiorys.
Była rekordzistka Polski w trójskoku (13.98, Kielce 1993), była rekordzistka Polski w halowym pięcioboju (4.808, Walencja 1998). 12-krotna mistrzyni Polski (100 m pł - 1991, trójskok - 1991 - 1994, siedmiobój - 1988, 1990–1993, 1996-1997), 33-krotna medalistka (w 7 konkurencjach), w tym 16-krotna mistrzyni Polski w hali (60 m pł - 1991, 1994-1995, 1999, skok wzwyż - 1997, skok w dal - 1991, 1998, trójskok - 1991–1993, 1995–1996, pięciobój - 1989, 1992, 1995, 2000).
Startowała w barwach Górnika Wałbrzych (trener Wojciech Węcławowicz) oraz AZS-AWF Wrocław (trenerzy: Paweł Kowalski, później przez wiele lat Marek Kubiszewski). Pięciokrotnie zdobywała Złote Kolce - nagrodę dla najlepszej polskiej lekkoatletki sezonu (1993, 1994, 1996, 1997, 1998).
Po ukończeniu studiów została asystentem w Katedrze Lekkoatletyki Wrocławskiej AWF, przez kilka lat umiejętnie łącząc sport wyczynowy z pracą naukowo-dydaktyczną. W 2004 obroniła pracę doktorską pt. "Związki wybranych parametrów morfo funkcjonalnych z wynikami w siedmioboju kobiet".
W 2005 została wybrana prezesem Dolnośląskiego Związku Lekkiej Atletyki (). Funkcję tę pełniła do listopada 2008.
W wyborach parlamentarnych w 2011 r. była kandydatką Prawa i Sprawiedliwości do Sejmu w okręgu wrocławskim.
W lutym 2015 otrzymała statuetkę "Stokrotki" i tytuł Ambasadora Wałbrzycha.
W lutym 2016 została dyrektorem Departamentu Sportu Wyczynowego w Ministerstwie Sportu i Turystyki.
Od 1 marca 2017 jest dyrektorem Instytutu Sportu – Państwowego Instytutu Badawczego.
W lutym 2018 została uznana zawodnikiem 25-lecia wrocławskiej AWF.
Siostra piłkarza Piotra Włodarczyka.

</doc>
<doc id="643709" url="https://pl.wikipedia.org/wiki?curid=643709" title="Bârlad">
Bârlad

Bârlad – miasto we wschodniej Rumunii, w okręgu Vaslui, nad rzeką Bârlad, lewym dopływem Seretu. W 2011 roku liczyło ok. 55,6 tys. mieszkańców.
W mieście rozwinął się przemysł maszynowy, elektrotechniczny, meblarski, odzieżowy oraz spożywczy.

</doc>
<doc id="643710" url="https://pl.wikipedia.org/wiki?curid=643710" title="Doctor Fun">
Doctor Fun

Doctor Fun – komiks internetowy publikowany od 1993 do 2006 przez Davida Farleya. Najczęściej porównywany do "The Far Side", stanowi serię niezbyt starannie rysowanych, jednopanelowych obrazków ilustrujących rozmaite anglojęzyczne żarty słowne oraz groteskowe sytuacje. Ze względu na swoją tematykę, najłatwiej rozumiany przez geeków.
"Doctor Fun" był pierwszym komiksem publikowanym na WWW, ale nie pierwszym dystrybuowanym za pośrednictwem Internetu (ten tytuł należy do "Where the Buffalo Roam").

</doc>
<doc id="643711" url="https://pl.wikipedia.org/wiki?curid=643711" title="Lubos Kubik">
Lubos Kubik



</doc>
<doc id="643715" url="https://pl.wikipedia.org/wiki?curid=643715" title="Jan Fryderyk Wirtemberski">
Jan Fryderyk Wirtemberski

Jan Fryderyk Wirtemberski (ur. 5 maja 1582 Montbéliard, zm. 18 lipca 1628 w drodze do Heidenheim) – książę Wirtembergii.
Życiorys.
Syn księcia Fryderyka I Wirtemberskiego i Sibylli von Anhalt. Jego dziadkami byli: hrabia Mömpelgard Jerzy I Wirtemberski i Barbara Heska oraz książę Anhalt Jan Fryderyk i Agnes von Barby.
Wychowywał się w zamku Mompelgard, który był posiadłością rodową otrzymaną na mocy umowy rodowej przez jego pradziada, hrabiego Henryka Wirtemberskiego-Mömpelgarda. Gdy w 1593 roku umarł bezpotomnie książę Ludwik Wirtemberski, na tron wstąpił ojciec Jana Fryderyk I Wirtemberski. Cała rodzina przeniosła się więc do Stuttgartu.
W 1608 roku umarł książę Fryderyk i Jan Fryderyk wstąpił na tron.
5 listopada 1609 roku ożenił się z Barbarą Zofią Hohenzollern – córką margrabiego Brandenburgii Joachima Fryderyka i Katarzyny Hohenzollern. Ślub odbył się na zamku u Urach. Para miała 10 dzieci:
28 maja 1617 roku podpisał umowę rodową, która nadawała jego braciom dziedziczne tytułu i posiadłości książęce: Ludwik otrzymał Mömpelgard, Juliusz – Weiltingen, Fryderyk – Neuenstadt, Magnus – Neuenbürg.
Podczas wojny trzydziestoletniej brał udział w bitwie pod Wimpfen. W trakcie tej bitwy zginął jego brat Magnus. Jego posiadłości wróciły do Jana Fryderyka.
Jan Fryderyk zmarł 1628 roku. Jego syn był wtedy jeszcze małoletni, dlatego opiekę nad nim zajął się jego brat Ludwik.

</doc>
<doc id="643716" url="https://pl.wikipedia.org/wiki?curid=643716" title="Barlad">
Barlad



</doc>
<doc id="643717" url="https://pl.wikipedia.org/wiki?curid=643717" title="Wsiewołod Meyerhold">
Wsiewołod Meyerhold

Wsiewołod Emilewicz Meyerhold, Mejerchold ros. Всеволод Эмильевич Мейерхольд (ur. w Penzie, zm. 2 lutego 1940 w Moskwie) – rosyjski reżyser, aktor teatralny, twórca nowatorskiego współczesnego teatru sowieckiego.
Życiorys.
Dzieciństwo i młodość.
Przyszedł na świat jako ósme z kolei dziecko właściciela fabryki wódek i kupca, Emila Meyerholda, Niemca z Dolnego Śląska, osiadłego w Rosji. Na chrzcie (w kościele ewangelickim obrządku luterańskiego) otrzymał imiona Karl Theodor Casimir. Do 1895 roku miał obywatelstwo niemieckie. W 1895 roku ukończył II gimnazjum w Penzie. Rok wcześniej nie został dopuszczony do egzaminu dojrzałości. 24 czerwca przeszedł na prawosławie, przyjął obywatelstwo rosyjskie i imię Wsiewołod (wybrane jako wyraz hołdu dla ulubionego wówczas pisarza Wsiewołoda Garszina). Wstąpił na wydział prawa Uniwersytetu Moskiewskiego. W 1896 roku jako student uzyskał od ministra oświecenia zezwolenie na zawarcie małżeństwa z Olgą Munt, późniejszą aktorką. Wkrótce urodziła się córka Irina, pierwsza z trzech.
Porzucił studia uniwersyteckie, został przyjęty na drugi rok studiów w Szkole Muzyczno-Dramatycznej przy Moskiewskim Towarzystwie Filharmonicznym. Studiował pod kierunkiem Niemirowicza-Danczenki wraz z Olgą Knipper (późniejszą żoną Czechowa) i Iwanem Moskwinem. Wyróżniony srebrnym medalem, dyplom uzyskał w 1898 roku.
Początki kariery.
W 1898 roku został przyjęty do organizowanego w tym czasie zespołu Teatru Artystycznego pod kierownictwem Konstantego Stanisławskiego. W inauguracyjnym przedstawieniu "Cara Fiodora Iwannowicza" Aleksieja Tołstoja zagrał Wasyla Szujskiego. W ciągu czterech lat pracy u Stanisławskiego zagrał 18 ról, m.in. Księcia Aragońskiego w "Kupcu weneckim", markiza Forlipopoli w "Oberżyście" Goldoniego, Trieplewa w "Mewie" Czechowa, Tejrezjasza w "Antygonie" Sofoklesa, Iwana Groźnego w "Śmierci Iwana Groźnego" Aleksieja Tołstoja (jako dubler Stanisławskiego), Tuzenbacha w "Trzech siostrach" Czechowa, Piotra w "Mieszczanach" Gorkiego.
Towarzystwo Nowego Dramatu i Teatr-Studio.
W 1902 Meyerhold odszedł z zespołu Teatru Artystycznego prawdopodobnie z powodu konfliktu z Niemirowiczem-Danczenką (miał rzekomo gwizdać w czasie premiery sztuki Niemirowicza-Danczenki). Zorganizował trupę prowincjonalną pod nazwą Towarzystwo Nowego Dramatu, z siedzibą w Chersoniu, następnie w Tyflisie i Mikołajowie. Latem 1902 wyjechał do Włoch. Przez te lata był zdany na własne siły. Wychowany w dostatku, musiał utrzymywać siebie, dom i rodzinę z własnej pracy (na przełomie 1897/1898 zbankrutowało przedsiębiorstwo „Dom handlowy Emil Meyerhold i synowie”, nastąpiła licytacja majątku i ruchomości).
W latach 1902–1903 kierował zespołem Towarzystwa Nowego Dramatu. Przygotowywał premiery, m.in. Czechowa, Gorkiego, Gribojedowa, Ostrowskiego, Aleksieja Tołstoja, Shakespeare’a, Ibsena, Strindberga, Hauptmanna, Wedekinda, Przybyszewskiego, Bałuckiego, Maeterlincka, Heijermansa, Schnitzlera, Sudermana. Reżyserując wszystkie sztuki, występował jednocześnie jako aktor.
W 1905 roku wiosną ponownie spotkał się w Moskwie ze Stanisławskim, od którego otrzymał propozycję kierowania filią Teatru Artystycznego, nazwaną Teatrem-Studio (tzw. Studio na Powarskiej), pod opieką Stanisławskiego i za jego pieniądze. W skład Teatru-Studio weszła część aktorów Towarzystwa Nowego Dramatu oraz absolwenci kursów dramatycznych przy Teatrze Artystycznym. Do otwarcia teatru, przewidzianego na 10 października, nie doszło z powodu wybuchu rewolucji 1905 roku. Praca Studia oceniona na podstawie próby generalnej i przeglądu dotąd wykonanych prac została przyjęta krytycznie.
Okres petersburski.
W 1906 roku wznowiło działalność Towarzystwo Nowego Dramatu w Tyflisie i Połtawie. Jednocześnie podjął pracę na stanowisku głównego reżysera w teatrze Wiery Komissarżewskiej w Petersburgu. Do czasu odejścia z teatru Komissarżewskiej (listopad 1907) Meyerhold wystawił 13 premier, m.in. "Hedda Gabler", "Norę", "Komedię miłości" Ibsena, "Cud świętego Antoniego", "Pelleasa i Melisandę" Maeterlincka, "Budę jarmarczną" Błoka, "Życie człowieka" Andrejewa, "Przebudzenie wiosny" Wedekinda, i "Odwieczną baśń" Przybyszewskiego.
W kwietniu 1907 roku wybrał się wraz z Fiodorem Komissarżewskim do Berlina, gdzie widział przedstawienia Maxa Reinhardta w Berliner Kammerspiele oraz kabarety berlińskie. Wkrótce sformułował program realizowanego przez siebie Teatru Umownego. Po dramatycznym zerwaniu z Komissarżewską po raz kolejny pozostał bez pracy.
W 1908 roku przyjął od Telakowskiego, dyrektora petersburskich teatrów carskich, propozycję współpracy reżyserskiej z teatrami Aleksandryjskim i Maryjskim – od początku sezonu 1908/1909. Na początku roku zorganizował zespół objazdowy. Od 1 września rozpoczął dziesięcioletni okres pracy w teatrach carskich Petersburga, gdzie przygotował swoje najważniejsze przedstawienia okresu przedrewolucyjnego, dramatyczne i operowe, m.in. "Tristan i Izolda" Wagnera, "Don Juan" Moliera, "Borys Godunow" Musorgskiego, "Żywy trup" Tołstoja, "Orfeusz" Glucka, "Elektra" R. Straussa, "Książę Niezłomny" Calderona, "Pigmalion" Shawa, "Maskarada" Lermontowa, "Słowik" Strawińskiego. Na jesieni rozpoczął także bardzo żywą w następnych latach współpracę z kabaretami i nadscenkami, które w tym czasie organizowały się w Rosji.
Studio na Borodinskiej.
W latach 1913–1917 Meyerhold prowadził szkołę dla aktorów – Studio na Borodinskiej, w której kształcił adeptów sztuki teatralnej. Reżyser stawiał na wielostronny rozwój swoich aktorów. Zajęcia obejmowały ćwiczenia biomechaniczne, a także wiele przedmiotów praktycznych, m.in. boks, szermierkę, rytmikę, gimnastykę, taniec klasyczny i nowoczesny, żonglerkę, dykcję, śpiew. Nie zabrakło również zajęć teoretycznych: historii teatru, ekonomii i biologii. Aktor w jego teatrze (wychował m.in. aktorów: Babanową, Iljińskiego, Sztraucha) miał o wiele trudniejsze zadanie niż w innych teatrach dramatycznych. Tą drogą Meyerhold wykształcił kadrę aktorów o wszechstronnych uzdolnieniach, niespotykanych w innych teatrach. Rozwijaną w Studiu technikę propagował na łamach pisma „Miłość do Trzech Pomarańczy”, które redagował pod pseudonimem Doktor Dapertutto.
Po rewolucji październikowej.
Po rewolucji 1917 roku Meyerhold stał się zwolennikiem nowego systemu. Uwięziony przez Białych, po ich klęsce przyjął poglądy bolszewickie. Postulował „teatralny Październik”, zaczął tworzyć teatr agitacyjno-propagandowy, skierowanego do publiczności proletariackiej Chciał, aby wstęp do teatru był darmowy, a każdy robotnik otrzymywał żetony, za które mógłby uczęszczać na spektakle. Likwidował przyjęte nazwy teatrów, przydzielał im w zamian kolejne numery – sam podjął pracę w Teatrze R.S.F.S.R. Nr 1 (Teatrze Rosyjskiej Republiki Radzieckiej Numer Pierwszy). W latach 1920–1921 kierował Wydziałem Teatralnego Ludowego Komisariatu Oświaty. Pracował m.in. w Teatrze Aktora, a od 1922 roku w teatrze swojego imienia. Został wyróżniony tytułem Aktora Ludowego RFSRR. W swym teatrze zasłynął jako inscenizator "Lasu" (1924) Ostrowskiego, "Rewizora" (1926) Gogola, "Krzyczcie, Chiny!" Trietjakowa, "Mandatu" Erdmana, a szczególnie trzech sztuk – "Misterium-buffo" (1918, 1921), "Pluskwy", "Łaźni" (1930)– Majakowskiego. Ponadto wystawił dziesiątki sztuk z klasycznego repertuaru rosyjskiego, dramaturgii światowej i współczesnej mu dramaturgii radzieckiej. Do ciekawszych inscenizacji należały także: "Biada rozumowi" (według komedii "Mądremu biada" Gribojedowa), "Śmierć Tarełkina" i "Wesele Kreczyńskiego" Suchowo-Kobylina, "Jubileusz" i "Niedźwiedź" (jednoaktówki według Czechowa), "Jutrznie" Verhaerena, "Rogacz Wspaniały" Crommelyncka, "Dama Kameliowa" Dumasa, "Trust D. F." na podstawie powieści Erenburga, "Wystrzał" Biezymieńskiego.
Śmierć i rehabilitacja.
Mejerhold kierował swoim teatrem od jego powstania aż do stycznia 1938 roku, gdy teatr ten został zamknięty. Po śmierci Konstantego Stanisławskiego (7 sierpnia 1938) został dyrektorem jego teatru operowego, gdzie uprzednio asystował Stanisławskiemu.
20 czerwca 1939 został aresztowany przez NKWD w Leningradzie. Wkrótce po tym wydarzeniu jego druga żona, aktorka (uprzednio żona Sergieja Jesienina), została zamordowana przez zadanie wielu pchnięć sztyletem w ich moskiewskim mieszkaniu 15 lipca 1939 r. Po aresztowaniu Meyerhold był brutalnymi torturami przymuszony do „przyznania się” do współpracy z japońskim i brytyjskim wywiadem. Potem odwołał te zeznania w napisanym w więzieniu liście adresowanym do Wiaczesława Mołotowa. Oświadczył:
1 lutego 1940 skazany przez Kolegium Wojskowe Sądu Najwyższego ZSRR na karę śmierci z zarzutu o "działalność antysowiecką i trockistowską". Rozstrzelany 2 lutego 1940. Ciało skremowano w krematorium na Cmentarzu Dońskim, prochy pochowano anonimowo. Jego katem był najprawdopodobniej Wasilij Błochin, jeden z wykonawców zbrodni katyńskiej.
26 listopada 1955 roku Mejerhold został oficjalnie zrehabilitowany przez Kolegium Wojskowe SN ZSRR.
Teatr Meyerholda.
Meyerhold był wrogiem teatru realistycznego i naturalistycznego, dążył do świadomej teatralizacji świata przedstawionego na scenie, wyjaskrawienia sytuacji i charakterów, sięgał po najmocniejsze środki ekspresji scenicznej. Operował skrótem scenicznym, groteską i różnymi formami stylizacji teatralnej. Uważał, że „należy wykorzystywać wszystkie środki istniejące w innych sztukach i ich organicznym stopem oddziaływać na widownię”.
Trudno mówić o szkole Meyerholda. Co prawda Meyerhold był twórcą dość nieokreślonego specjalnego systemu ćwiczeń dla aktora, tzw. „biomechaniki”, jako podstawy teoretycznej własnego teatru, ale istota jego teatru polegała na tym, żeby burzyć wszelki system, również i własny. Główną zasadą było stałe poszukiwanie i eksperymentowanie. Dlatego każda niemal premiera Meyerholda burzyła coś z poprzedniej i wprowadzała nowe środki wyrazu, nową oryginalną interpretację starych klasycznych sztuk (np. "Rewizora"). Teatr Meyerholda szokował widzów, zmuszał do myślenia, pobudzał do dyskusji. Jego inscenizacje miały nieprzejednanych przeciwników i niemniej zagorzałych wielbicieli, rzadko kiedy widzowie pozostawali obojętni.
Tworzył sztukę zaangażowaną ideologicznie, twierdził, że teatr rewolucji musi wyjść na ulicę, zerwać z kameralnością sceny (z jej pudełkowatością) i widowni. Grać należy dla dziesiątków tysięcy ludzi, by widz przeżywał spektakl w napięciu.
Specyfika metody Meyerholda.
Meyerhold stosował nowatorskie techniki treningu aktorskiego, zwane przez niego biomechaniką, które były wypadkową inspiracji teatrem Wschodu, sportem, naukową refleksją nad ludzkim ciałem. Kładł nacisk na intensywny trening fizyczny, który często wymagał współpracy i synchronizacji ruchów. W ten sposób aktorzy na scenie tworzyli sprawnie współgrający kolektyw, budujący działania zbiorowe, które wyłaniały się z wielości drobnych działań fizycznych (tzw. bodźców-ruchów). Podzielił działania aktorskie na trzy cykle gry: intencji, akcji i reakcji. Łączył w spektaklu ćwiczenia w sekwencje paragimnastyczne, które stawały się punktem wyjścia do stworzenia tzw. „atrakcji”, czyli popisów aktorskich, mocnych akcentów agitacyjnych. Ważną cechą metody Meyerholda był sposób zestawiania na scenie kolejnych scen, które często ze sobą skontrastowane, nabierały nowych znaczeń. Reżyser dbał o odpowiedni rytm przedstawienia, kolejność sekwencji nadawała tempa całości.
Wykorzystywał techniki cyrkowe, czerpał inspirację z farsowych chwytów komedii "dell’arte". Zrezygnował z klasycznego podziału na scenę i widownię, wypuszczając między widzów podesty do grania, umieszczając na nich metalowe konstrukcje, potrzebne do aktorskich sekwencji ćwiczeń. Statystów rozmieścił na całej przestrzeni sali, sadzając ich pomiędzy widzami i czyniąc w ten sposób z całej sali teatralnej przestrzeń gry. Chciał uczynić z publiczności współtwórcę przedstawienia przez włączanie jej do działań artystycznych. Podczas spektaklów korzystał niekiedy z projekcji filmowych. Warstwę dźwiękową tworzyły muzyka jazzowa, gra na akordeonie, łoskot maszyn, warkot silników, odgłos toczących się kół. Dużą rolę grały silne efekty świetlne. Zrezygnował z tradycyjnych iluzjonistycznych dekoracji malowanych na płótnie. Spektakl odbywał się na tle kubistycznych lub konstruktywistycznych dekoracji.
Spektakle.
Misterium-buffo w jego reżyserii (1918) według tekstu Majakowskiego okrzyknięto pierwszą prawdziwie radziecką sztuką, zapowiadającą rozwój nowej dramaturgii. Realizując w 1920 roku Jutrznie, akcję symbolistycznego dramatu o wojnie, umieszczoną baśniowej rzeczywistości, przeniósł we współczesność i stworzył propagandowy spektakl opisujący walkę czerwonoarmistów z Białą Armią. Aktorzy bez charakteryzacji, ubrani w szare robotnicze kombinezony i kubistyczne stroje, grali na drewnianych i żelaznych kubistycznych podestach, poza tym scena była pusta. Tło dźwiękowe stanowiły autentyczne komunikaty z frontu walk, zamiast poetyckiego hymnu śpiewano Międzynarodówkę. Na sali rozwieszono rewolucyjne hasła. Wśród publiczności rozmieszczono statystów, którzy zachęcali widzów do oklasków i wznoszenia okrzyków. W przedstawieniu Ziemia staje dęba (1923) Siergieja Trietjakowa Meyerhold przedstawił początek rewolucji, umundurowani czerwonoarmiści zdobywali szturmem widownię i foyer, zatykając czerwone flagi i śpiewając Międzynarodówkę.
Film.
Meyerhold był mistrzem Eisensteina, który początkowo szkolił się na reżysera teatralnego. Wspólna praca wywarła na przyszłym filmowcu silne wrażenie, w swoich dziełach stosował technikę „montażu atrakcji” – łączeniu ze sobą scen pozornie niezwiązanych, co wydobywało z filmu nowe treści. Sam Meyerhold także interesował się kinematografią. W 1915 roku stworzył scenariusz i wyreżyserował "Portret Doriana Greya", w którym zagrał także rolę lorda Henry’ego Wottona. W dwa lata później był reżyserem, a także aktorem, w filmie "Mocny człowiek" na podstawie powieści Stanisława Przybyszewskiego. Do aktorstwa filmowego powrócił raz jeszcze w produkcji "Belyy oryol" z 1928 roku.
Publikacje.
Meyerhold był autorem szeregu prac o sztuce, ale tylko jedna "O teatrze" (1912) ukazała się za jego życia.

</doc>
<doc id="643720" url="https://pl.wikipedia.org/wiki?curid=643720" title="Eric Carr">
Eric Carr

Paul Charles Caravello (ur. 12 lipca 1950 w Nowym Jorku, zm. 24 listopada 1991 tamże) – perkusista, członek rockowej formacji KISS w latach 1980-1991. W 2005 r. został wybrany w rankingu radia Planet Rock jako 10. najlepszy perkusista w historii rocka.
Przed KISS.
Eric Carr był synem włoskich imigrantów, miał dwie siostry Lorette i Sissy. Celowo nie zdał testów psychologicznych, aby uniknąć służby wojskowej. Naprawiał kuchenki gazowe, pracował jako archiwista, rozwoził z ojcem lodówki i mieszał cement. W młodości chciał zostać naukowcem lub astronautą. Jego pierwszymi zespołami byli The Allures The Cellarman (1965–1969), w latach 1970–1979 występował z Salt and Pepper, Creation, Things That Go Bump In The Night, Mother Nature/Father Time (też jako Bionic Boogie) oraz Flasher. W 1974 z ledwością uniknął śmierci w pożarze klubu, ratując przy tym wokalistkę zespołu.
Wstąpienie do KISS.
Po wydaniu w 1980 r. płyty Unmasked szeregi KISS oficjalnie opuścił pierwszy perkusista Peter Criss. W celu znalezienia odpowiedniego zastępcy postanowiono przeprowadzić przesłuchanie kandydatów. Po rozpatrzeniu aplikacji (biografie i zdjęcia Carr zamieścił w rzucającej się w oczy jaskrawo pomarańczowej teczce, co okazało się szczęśliwym posunięciem) wyznaczono dzień przesłuchania na 23 czerwca 1980 r., gdzie miały być przetestowane umiejętności oraz sceniczna prezencja na bazie pięciu wskazanych utworów: „Strutter”, „Firehouse”, „Is That You?”, „Detroit Rock City” oraz „Black Diamond” (śpiewanym przez perkusistę). Po wyjściu z przesłuchania wziął autografy od pozostałych członków zespołu na wypadek, gdyby nigdy więcej ich nie spotkał. 1 lipca 1980 r. został perkusistą KISS, wybrany spośród 50-60 oficjalnie przesłuchanych i około 300 którzy nie zostali dopuszczeni do próby z zespołem.
Image.
Po przyłączeniu do KISS kolejnym krokiem było ukrycie twarzy tak jak reszta członków grupy pod grubą warstwą farby, co wiązało się również z wykreowaniem nowego charakteru. Po sprawdzeniu wielu pomysłów np. makijaż jastrzębia (Gene Simmons nazwał go "przerośniętą kurą") ostatecznie stworzono postać o pełnym brzmieniu Eric „the Fox” Carr. Na jesieni 1983 KISS oficjalnie zdjęli maski i od tej pory grają bez makijaży.
Charakterystyczną cechą Carra była ogromna fryzura, na którą zużywał dziesiątki puszek z lakierem. Były gitarzysta KISS Mark St. John właśnie w tym dopatruje się przyczyny późniejszej choroby. Był dość niski (ok. 172 cm) i silnie zbudowany. Paul Stanley na koncercie miał zwyczaj go przedstawiać „może wygląda jak mały chłopiec, ale zbudowany jest jak mężczyzna”.
Styl grania.
Eric Carr nie był typem wirtuoza, był przede wszystkim niesamowicie solidnym perkusistą rockowym. Młodzieńcza inspiracja Ringo Starrem i późniejsza fascynacja grą Johna Bonhama jest idealnym wyznacznikiem gry Carra. Jego styl bazował na silnych, pewnych i dynamicznych uderzeniach. Studyjny materiał cechował stabilny groove oraz wyczucie smaku, przez co słuchacz nie zostawał zasypywany zbędną kanonadą w każdej minucie utworu.
Na żywo.
Zadebiutował 25 lipca w NY Palladium. Podczas występów scenicznych prezentował się bardzo ekspresyjnie za ogromnym zestawem perkusyjnym. Solówki, które były stałym elementem show KISS opierały się na ustalonym scenariuszu, przez co nie były zwykłym popisem umiejętności lecz widowiskowym pokazem łączącym szaloną grę i zabawę z publicznością. Po jej zakończeniu zawsze wskakiwał na centralne kotły. W drugiej połowie lat 80. koncertowy zestaw został powiększony do trzech centralnych kotłów o rozmiarach 24” szerokości na 32” głębokości oraz dodatkowo podwieszonych elektronicznych padów, co pozwalało na zwiększenie efektowności solówek. Często wspomagał pozostałych muzyków wokalnie. Śpiewał także główne partie w utworach „Black Diamond”, „Young and Wasted” i „Little Caesar”.
Oprócz perkusji.
Eric Carr był bardzo utalentowanym muzykiem, który oprócz perkusji potrafił grać na gitarze, gitarze basowej, harmonijce, klawiszach oraz bardzo dobrze śpiewać. Poza muzykowaniem dużo rysował. Stworzył animowany zespół The Rockheads do którego sporządził ścieżkę dźwiękową wydaną na pośmiertnym albumie „The Rockheads” i „Rockology”.
Śmierć.
Tydzień po Walentynkach 1991 r. muzyk poczuł się bardzo źle podejrzewając zapalenie płuc. Badania wykazały rzadko spotykany złośliwy nowotwór serca. Na przełomie maja i czerwca nastąpiły przerzuty do płuc. Po wyniszczającej chemioterapii, dzięki rodzinie i niesamowitej sile woli, wrócił jeszcze na jakiś czas do normalnego życia. Nie brał jednak udziału w nagrywaniu nowego albumu. Członkowie zespołu rozpoczęli wszakże sesję nagraniową, lecz za bębnami usiadł Eric Singer, twierdząc że Carr powinien w pełni się wykurować. Uznaje się, że nie było mowy o jakiejkolwiek zmianie perkusisty na stałe. Potwierdza to udział Carra 27-28 lipca w sesji nagraniowej teledysku do utworu „God Gave Rock 'N' Roll to You II”, nagranego studyjnie już z Singerem. 14 września pokazał się jeszcze na uroczystości MTV Video Music Awards, co było jego ostatnim oficjalnym publicznym wystąpieniem. Niestety w dwa dni później stan zdrowia Carra pogorszył się znacznie. Dostał pierwszego z dwóch krwotoków w mózgu, spowodowało to zapadnięcie w śpiączkę. Zmarł w niedzielę 24 listopada 1991 r. w Bellvue Hospital. Został pochowany na cmentarzu Cedar Hill Mausoleum w Middlehope na północ od Nowego Jorku. Na nagrobku pod napisem Caravello widnieje napis Eric Carr 1950-1991. Rodzina uznała, że właśnie pod tym pseudonimem był znany i tak właśnie zostanie zapamiętany.
Dyskografia z KISS.
Oficjalne wydawnictwa KISS z udziałem Carra:

</doc>
<doc id="643724" url="https://pl.wikipedia.org/wiki?curid=643724" title="Zbigniew Pitera">
Zbigniew Pitera

Zbigniew Pitera (ur. 17 marca 1918 w Strzyżowie, zm. 29 grudnia 2014 w Skolimowie) – polski krytyk filmowy, historyk kina, dziennikarz; jeden z założycieli tygodnika „Film”.
Życiorys.
Studiował prawo na Uniwersytecie Warszawskim. Przed II wojną światową współpracował z czasopismami „Film”, „Wiadomości Filmowe”, „Srebrny Ekran” i „Kino” (1936-1939). W latach 1945-1946 był redaktorem w Biurze Prasy i Propagandy P.P. Film Polski w Łodzi. Debiutował na łamach miesięcznika „Kuźnia Młodych”. W 1946 roku, wspólnie z Jerzym Giżyckim, Tadeuszem Kowalskim oraz Bolesławem Michałkiem założył tygodnik „Film”. Był jego redaktorem w latach 1947–1958 i 1962–1969 (jako redaktor działu zagranicznego). Pisał też do „Magazynu Filmowego "Radar"” (1960–1962). Był autorem książek poświęconych historii kina.
Członek założyciel Stowarzyszenia Filmowców Polskich.
Był ojcem reżysera Pawła Pitery oraz teściem polityk Julii Pitery.
Pochowany na cmentarzu Powązki Wojskowe w Warszawie (kwatera D-3-30). 

</doc>
<doc id="643725" url="https://pl.wikipedia.org/wiki?curid=643725" title="YHWH">
YHWH



</doc>
<doc id="643727" url="https://pl.wikipedia.org/wiki?curid=643727" title="Zalău">
Zalău

Zalău (węg. "Zilah", niem. "Zillenmarkt" lub "Waltenberg") – miasto w północno-zachodniej Rumunii, u podnóża gór Meseș, nad rzeką Zalău (dopływ Krasny), ośrodek administracyjny okręgu Sălaj. Ma około 62,9 tys. mieszkańców.
W mieście rozwinął się przemysł drzewny, materiałów budowlanych, metalowy, spożywczy, odzieżowy oraz ceramiczny.

</doc>
<doc id="643731" url="https://pl.wikipedia.org/wiki?curid=643731" title="Jezioro Borzyszkowskie">
Jezioro Borzyszkowskie

Jezioro Borzyszkowskie (Borzyszkowy) (kaszb. "Bòrzëszkòwsczé Jezoro") – jezioro rynnowe na Równinie Charzykowskiej (w regionie Kaszub zwanym Gochami) w powiecie bytowskim (województwo pomorskie) o rozwiniętej linii brzegowej z dwoma wyspami. Jezioro obecnie znajduje w Naturze 2000. W pobliżu jeziora zlokalizowany jest Zakład Górniczy. Inwentaryzacja przyrodnicza z sierpnia 2009 roku nie wykazała szkodliwego wpływu Zakładu na Łąki Ramienicowe
Powierzchnia całkowita: 101,2 ha

</doc>
<doc id="643732" url="https://pl.wikipedia.org/wiki?curid=643732" title="Slobozia">
Slobozia

Slobozia – miasto w południowo-wschodniej Rumunii, nad rzeką Jałomnicą (dopływ Dunaju), na Nizinie Wołoskiej, ośrodek administracyjny okręgu Jałomica. Liczy około 52,7 tys. mieszkańców.

</doc>
<doc id="643733" url="https://pl.wikipedia.org/wiki?curid=643733" title="Zalau">
Zalau



</doc>
<doc id="643734" url="https://pl.wikipedia.org/wiki?curid=643734" title="Okręg Salaj">
Okręg Salaj



</doc>
<doc id="643735" url="https://pl.wikipedia.org/wiki?curid=643735" title="Tielatiewscy">
Tielatiewscy

Tielatiewscy – rodzina będąca gałęzią staroruskiej dynastii Rurykowiczów. Nazwisko ich pochodzi od miejscowości Tielatiewo w okręgu twerskim (zachodnia Rosja). Tieliatiewo było w XV wieku stolicą udzielnego Księstwa Ruskiego (do 1485, kiedy to zostało wchłonięte przez Wielkie Księstwo Moskiewskie). Protoplastą Tielatiewskich był brat Aleksandra Newskiego - wielki książę twerski Jarosław III (zm. 1271), od którego idzie linia książąt twerskich. Praprawnukiem Jarosława III Twerskiego był Fiodor książę Mikuliński (zm. 1407). Jego wnuk Fiodor (zm. 1437) był już władcą udzielnego księstwa Tielatiewskiego. Jego potomkami są książęta Tielatiewscy, którzy w 1485 r. przekazali Tielatiewo wielkiemu księciu moskiewskiemu Iwanowi III Srogiemu i przeszli na służbę Moskwy jako bojarzy. Jednym z bardziej znanych przedstawicieli rodu był kniaź Andriej Tielatiewski (zm. 1612), który zasiadał w Dumie Bojarskiej za czasów cara Borysa Godunowa. Z księciem Andriejem Tielatiewskim wiązano w Rosji pewne nadzieje w czasie wielkiej smuty. Jednak ostatecznie carem wybrano w 1613 r. Michała I Romanowa. Główna linia książąt Tielatiewskich wygasła w 1645 roku wraz ze śmiercią wojewody astrachańskiego - kniazia Fiodora Andriejewicza Tielatiewskiego. Boczne gałęzie tej rodziny noszą nazwiska : Chripunow, Batutin, Punkow.

</doc>
<doc id="643736" url="https://pl.wikipedia.org/wiki?curid=643736" title="Okręg Bacau">
Okręg Bacau



</doc>
<doc id="643737" url="https://pl.wikipedia.org/wiki?curid=643737" title="Okręg Bistrita-Nasaud">
Okręg Bistrita-Nasaud



</doc>
<doc id="643738" url="https://pl.wikipedia.org/wiki?curid=643738" title="Łokomotiw Jarosław">
Łokomotiw Jarosław

Łokomotiw Jarosław (ros. Локомотив Ярославль) – rosyjski klub hokeja na lodzie z siedzibą w Jarosławiu.
Historia.
Najnowsza historia.
W ostatniej edycji rozgrywek w formule Superligi rosyjskiej w sezonie 2007/08 Łokomotiw uległ w finale drużynie Saławat Jułajew Ufa w stosunku meczów 2:3, zaś w kolejnym sezonie KHL 2008/09 (pierwsza edycja nowo utworzonych rozgrywek KHL) Łokomotiw przegrał w finale z Barsem Kazań w stosunku 3:4 (w serii prowadził już 3:2, w szóstym meczu drużyna prowadziła do 48 minut ymeczu 3:2, lecz przegrała go, a w decydującym siódmym spotkaniu uległa 0:1 tracąc gola w 50. minucie meczu). W sezonie KHL 2009/2010 drużyna dotarła do półfinału rozgrywek ulegając klubowi HK MWD Bałaszycha w stosunku 3:4. Podobny wynik uzyskała rok później w sezonie 2010/11 ulegając w półfinale klubowi Atlant Mytiszczi (2:4). W rundzie zasadniczej Łokomotiw był najlepszą drużyną w Konferencji Zachód. Po zakończeniu sezonu trenerem został Kanadyjczyk, Brad McCrimmon.
Katastrofa lotnicza 2011.
7 września 2011 samolot Jak-42, linii „Jak-Serwis” uległ katastrofie zaraz po starcie lotniska Tunoszna w Jarosławiu. W maszynie znajdowała się ekipa klubu Łokomotiw wraz z drużyną, udająca się do Mińska na inaugaryjny mecz ligi KHL sezonu 2011/2012 z Dynama Mińsk. Na pokładzie samolotu znajdowało się łącznie 45 osób - 37 pasażerów i 8 członków załogi. Wśród pasażerów było 26 zawodników i 11 osób z ekipy klubu (trenerzy, masażyści, lekarze i pracownicy techniczni). Poza dwiema osobami wszyscy zginęli. Pierwotnie z katastrofy ocalały dwie osoby: hokeista Aleksandr Galimow oraz członek załogi samolotu, inżynier pokładowy Aleksandr Sizow.
Przed katastrofą drużyna Łokomotiwu rozegrała swój ostatni mecz 3 września 2011 (był to ostatni, przedsezonowy sparing klubu) rozegrany z drużyną Torpedo Niżny Nowogród. Łokomotiw wygrał spotkanie 5:2, a ostatniego gola w meczu zdobył Aleksandr Galimow. Pięć dni po wypadku Galimow zmarł 12 września 2011 w szpitalu w Moskwie.
Poniżej lista zawodników Łokomotiwu oraz sztabu szkoleniowego i medyczno-technicznego - ofiar tragicznego lotu 7 września 2011. W wyniku katastrofy zginęli wszyscy członkowie ekipy klubu udającej się na mecz. Był to zarazem niemal pełny skład zawodniczy drużyny anonsowany przez klub na sezon KHL 2011/2012.
10 września 2011 na lodowisku Arena-2000 odbyła się ceremonia pożegnania drużyny Łokomotiwu. Tysiące mieszkańców Jarosławia i innych miast Rosji przybyły tam, aby oddać hołd tragicznie zmarłym. Na widok publiczny wystawiono zamknięte trumny z ciałami 24 ofiar tragedii, zaś w hali umieszczono fotografie wszystkich 43 osób, które poniosły śmierć w tej katastrofie. Tego samego dnia odbyły się w Jarosławiu pierwsze pogrzeby ofiar. W Jarosławiu zostaną pochowani rodowici hokeiści: Michaił Bałandin, Jurij Uryczew, Aleksandr Wasiunow, Andriej Kiriuchin, Paweł Snurnicyn, Iwan Tkaczenko i Artiom Jarczuk. Pozostali zmarli zostaną pochowani w swoich rodzinnych miastach, a ciała nierosyjskich hokeistów zostały przetransportowane do krajów ich pochodzenia.
Dalsze losy klubu.
Tuż po katastrofie, prezes KHL Aleksandr Miedwiediew obiecał pomoc i zaapelował do innych klubów o wsparcie w odbudowie Łokomotiwu. Kluby ligi włączyły się także w pomoc finansowo-organizacyjną.
Po stracie zawodników Łokomotiw dysponował jedynie trzema zdolnymi do gry zawodnikami ze składu klubu przed katastrofą. Byli to Artur Amirow, Daniłł Jerdakow oraz Maksim Ziuziakin - gracze, którzy nie zmieścili się w kadrze na mecz inaugaracyjny i nie udali się wraz z drużyną na mecz do Mińska. Poza tym w tragicznym locie nie uczestniczył trener bramkarzy, Fin Jorma Valtonen. Wówczas pojawiła się idea, aby każdy z klubów KHL przekazał symbolicznie po kilku swoich zawodników, aby tym samym szybko stworzyć nową drużynę w Jarosławiu, będącą w stanie uczestniczyć w trwających rozgrywkach. W wyniku tego możliwe byłoby wybranie nowych zawodników klubu z grona 40-45 graczy. Pomimo deklaracji o możliwości wsparcia z zewnątrz dla klubu w postaci wystawienia dla niego zawodników przez inne zespoły KHL, prezes Łokomotiwu- Jurij Jakowlew poinformował o wycofaniu drużyny z rozgrywek w bieżącym sezonie. Informację te potwierdziły władze KHL. Jednocześnie celem uhonorowania zmarłych hokeistów i klubu, władze KHL zdecydowały, że każdy mecz rozpoczynający nowy sezon KHL będzie rozgrywany o Puchar Łokomotiwu (dotychczas Puchar Otwarcia; nazwa obowiązywała do 2014).
Dzień po katastrofie nowym trenerem drużyny został Piotr Worobjow (w przeszłości trenował już Topedo i Łokomotiw). Podjęto wówczas decyzję, że po ponownym sformowaniu nowego składu drużyny, Lokomotiw przystąpi w grudniu 2011 roku do gry w rozgrywkach drugiej klasy rozgrywkowej w Rosji, WHL. Jednocześnie niezależnie od wyników, zespołowi zapewniono miejsce w fazie play-off sezonu tej ligi. Pierwszy mecz Łokomotiw rozegrał 12 grudnia 2011 roku z czołowym klubem WHL Nieftianikiem Almietjewsk i wygrał to spotkanie 5:1. Nowa drużyna Łokomotiwu była złożona głównie z młodych zawodników, którzy po katastrofie trafili do Jarosława w wyniku wypożyczeń z innych klubów. Łokomotiw rozegrał łącznie 22 spotkania w sezonie zasadniczym WHL, z czego 13 wygrał i został sklasyfikowany na trzecim miejscu w Konferencji Zachód. W pierwszej rundzie fazy play-off wygrał z HK WMF Sankt Petersburg 3:2 w meczach. Następnie w półfinale Konferencji Zachód uległ zespołowi Dizel Penza w meczach 2:3.
Po zakończeniu sezonu rozpoczęto przygotowania do nowej edycji KHL. W kwietniu 2012 roku trenerem drużyny został Amerykanin Tom Rowe, pracujący dotąd w Carolina Hurricanes. Jego asystentem zdecydował się być Dmitrij Juszkiewicz, który w sezonie KHL (2011/2012) był szkoleniowcem Sibiru Nowosybirsk, zaś jednocześnie został asystentem selekcjonera reprezentacji Rosji, Zinetuły Bilaletdinowa. Zdecydowano, że pierwsza drużyna klubu powróci do rozgrywek KHL w sezonie 2012/2013, zaś zespół rezerwowy będzie nadal występować w lidze WHL. W rundzie zasadniczej Łokomotiw zajął 4. miejsce w Konferencji Wschód, po czym w 1/8 finału fazy play-off uległ Siewierstali Czerepowiec w meczach 2:4 i odpadł z dalszej rywalizacji. Ostatecznie został sklasyfikowany na 10. miejscu w lidze. W trakcie sezonu podczas wyjazdów na mecze wyjazdowe w innych miastach, drużyna Łokomotiwu odwiedzała groby hokeistów, którzy zginęli w katastrofie 2011. Po sezonie WHL 2012/2013 władze klubu zdecydowały, że drużyna rezerwowana nie będzie kontynuować udziału w tych rozgrywkach. Po kolejkach sezonu 2013/2014 z funkcji trenera został zwolniony Amerykanin Tom Rowe, a jego miejsce zajął Piotr Worobjow. 1 lutego 2014 z funkcji trenera odszedł Piotr Worobjow z powodu problemów zdrowotnych, a jego miejsce zajął Kanadyjczyk Dave King. Do fazy play-off drużyna wystartowała z ósmego miejsca w Konferencji Zachód, po czym nieoczekiwanie pokonała dwóch faworytów ligi, SKA Sankt Petersburg i Dinamo Moskwa, a następnie uległa czeskiemu zespołowi HC Lev Praga i zdobyła brązowy medal mistrzostw Rosji. Po sezonie odszedł z klubu trener Juszkiewicz (asystent) oraz bramkarz Curtis Sanford.
W kwietniu 2014 trenerem został Sean Simpson. Po dziewięciu meczach sezonu 2014/2015 i tylko trzech zwycięstwach ustąpił z funkcji. Drużyna odpadła w 1/8 finału z Dinanem Moskwa. Przed sezonem 2015/2016 trenerem został Aleksiej Kudaszow, a asystentami Oleg Bratasz, Jewgienij Namiestnikow, Aleksandr Sawczenkow i Sergejs Naumovs. W sezonie 2016/2017 asystentami Kudaszowa został ponownie Juszkiewicz, a pozostali na tych funkcjach Sawczenkow i Naumovs.
W marcu 2019 nowym głównym trenerem został mianowany Kanadyjczyk Craig MacTavish, a do sztabu weszli jego rodak: Mike Pelino oraz Wiaczesław Ubajew, Dmitrij Krasotkin, Jaakko Valkama. Od września 2019 przez miesiąc stanowisko trenera pełnił Aleksandr Ardaszew, a nowym głównym trenerem w październiku 2019 został mianowany Mike Pelino. W styczniu 2020 do sztabu trenerskiego jako trener bramkarzy został włączony Jegor Podomacki. W maju 2020 nowym szkoleniowcem Łokomotiwu został Andrej Skabiełka. W czerwcu 2020 do jego sztabu trenerskiego weszli Uładzimir Kopać, Igor Matuszkin i Dmitrij Krasotkin. Pod koniec września 2021 Skabiełka został zwolniony, a głównym trenerem został mianowany Igor Nikitin, asystentem Dmitrij Juszkiewicz, wkrótce potem także Nikołaj Borszczewski i Raszyt Dawydow.
Zawodnicy.
W 2011 zawodnikiem klubu był pierwszy w lidze KHL zawodnik posiadający formalnie polskie pochodzenie. Był nim szwedzki bramkarz urodzony w Gdyni, Stefan Liv. Nie wystąpił w żadnym meczu ligowym drużyny - zginął w katastrofie lotniczej w 2011.

</doc>
<doc id="643739" url="https://pl.wikipedia.org/wiki?curid=643739" title="Okręg Caras-Severin">
Okręg Caras-Severin



</doc>
<doc id="643741" url="https://pl.wikipedia.org/wiki?curid=643741" title="Kościół św. Aleksego w Płocku">
Kościół św. Aleksego w Płocku

Kościół św. Aleksego w Płocku – zlokalizowany jest na osiedlu Trzepowo.
Obecny kościół powstał około 1740. W czasie okupacji kościół był zamknięty od 1941 r.

</doc>
<doc id="643742" url="https://pl.wikipedia.org/wiki?curid=643742" title="Onești">
Onești

Onești (w latach 1965–1993 "Gheorghe Gheorghiu-Dej") – miasto we wschodniej Rumunii (okręg Bacău), w Karpatach Wschodnich, nad rzeką Trotuș (dopływ Seretu). Liczy około 51,7 tys. mieszkańców.

</doc>
<doc id="643743" url="https://pl.wikipedia.org/wiki?curid=643743" title="Wielkie Tyrnowo">
Wielkie Tyrnowo

Wielkie Tyrnowo ( – Weliko Tyrnowo) – miasto położone w północno-centralnej Bułgarii nad rzeką Jantrą, u północnych podnóży Starej Płaniny, około 240 km na północny wschód od Sofii. Jest jednym z najstarszych miast w Bułgarii, historycznie trzecią stolicą państwa, symbolem bułgarskiej niepodległości i państwowości. Według Ujednoliconego Systemu Ewidencji Ludności oraz Usług Administracyjnych dla Ludności, 15 marca 2016 roku miasto liczyło 71 168 mieszkańców.
Położone jest na kilku wzgórzach, oddzielonych od siebie silnie meandrującą tu Jantrą, z których najważniejsze to Sweta Gora, Carewec i Trapezica. Lokalizacja miasta wymusiła szczególną, wyjątkowo ciasną zabudowę, sprawiając wrażenie, iż domy stoją jeden na drugim.
Obecnie Wielkie Tyrnowo jest stolicą obwodu Wielkie Tyrnowo i gminy Wielkie Tyrnowo. Znajduje się tutaj jedna z najważniejszych bułgarskich uczelni wyższych: Uniwersytet Wielkotyrnowski im. Świętych Cyryla i Metodego.
Etymologia nazwy.
Nazwa miasta pochodzi od słowiańskiego wyrazu oznaczającego „cierń” (podobnie jak polskiego Tarnów). Przez wieki ewoluowała ona od Tyrnow, poprzez Trynow, Tyrnowgrad i Tyrnowo, po obecne Wielkie Tyrnowo. Epitet "Weliko", oznaczający „wielkie”, nadany został w 1965 roku, aby podkreślić wspaniałą historię miasta (jako byłej stolicy).
Historia.
Pierwsze ślady osadnictwa na tym terenie, znalezione na górze Trapezica, datowane są na 3 tysiące lat przed Chrystusem. Większa osada powstała na zboczach góry Carewec pod koniec epoki brązu w okolicach XIII wieku p.n.e. Zamieszkiwali tam wówczas Trakowie, których osada przetrwała do końca epoki żelaza. Szczyt prosperity datowany jest na okres od VI wieku p.n.e. do końca I wieku n.e. Ślady ówczesnego panowania rzymskiego zostały z czasem zatarte.
Następnie Carewec zamieszkiwany był w okresie panowania bizantyjskiego, od V do pierwszej połowy VII wieku. Zbudowano tam wówczas silnie ufortyfikowane miasto, stanowiące podporę linii obronnej Bizancjum na Półwyspie Bałkańskim. Następnie na ruinach miasta bizantyjskiego powstała w VIII wieku osada, której znaczenie ekonomiczne oraz liczba mieszkańców systematycznie rosły w kolejnych wiekach.
Rok 1187 przyniósł powstanie Asena i Piotra, które położyło kres panowaniu bizantyjskiemu na ziemiach bułgarskich i ówczesne Tyrnowo zostało stolicą odrodzonego królestwa.
W szczytowym okresie istnienia państwa bułgarskiego, przypadającym na wieki XIII i XIV, Wielkie Tyrnowo było liczącym się w Europie ośrodkiem politycznym, ekonomicznym i kulturalnym. Działały tutaj wówczas znana szkoła malarstwa oraz szkoła piśmiennicza, których organizatorami i znanymi przedstawicielami byli Eutymiusz Tyrnowski oraz Teodozjusz Tyrnowski.
Złoty okres rozwoju miasta zakończył się gwałtownie 17 lipca 1393 roku, kiedy miasto po trzymiesięcznym oblężeniu zostało zdobyte przez Turków osmańskich. Dawna stolica została w znacznym stopniu zniszczona, jednak pod rządami osmańskimi miasto pozostało w dalszym ciągu aktywnym ośrodkiem kultury bułgarskiej, wspierając kolejno liczne powstania przeciwko okupantom:
7 lipca 1877 roku miasto zostało ponownie wyzwolone i już dwa lata później, od 10 lutego do 16 kwietnia 1879, gościło Zgromadzenie Narodowe, które w tym czasie opracowało pierwszą bułgarską konstytucję, nazywaną Konstytucją Tyrnowską. 17 lipca 1879 roku na głowę państwa wybrano Aleksandra I Battenberga, który 27 lipca tego samego roku przyjął tytuł księcia Bułgarii.
Po upadku Związku Radzieckiego, w roku 1990 w mieście odbyło się 7 Wielkie Zgromadzenie Narodowe, które zebrało się w tym samym budynku co zgromadzenie z 1879 roku. Opracowana została nowa konstytucja, określająca podstawowe prawa w obliczu nowego porządku demokratycznego.
Transport.
Kolej.
Miasto posiada dwa dworce kolejowe:
Obie stacje kolejowe znajdują się na głównej trasie Ruse–Gorna Orjachowica–Stara Zagora–Podkowa. Szczególnie istotna jest bliskość Gornej Orjachowicy, która jest największym węzłem kolejowym w Bułgarii.
Autobusy.
Dworzec autobusowy znajduje się na zachodnim końcu miasta (ul. Nikoła Grabovski 86) i oferuje połączenia z, między innymi, Sofią, Gabrowem, Ruse, Łoweczem, Kazanłykiem Gorną Orjachowicą i Warną.

</doc>
<doc id="643745" url="https://pl.wikipedia.org/wiki?curid=643745" title="Eberhard III Wirtemberski (książę)">
Eberhard III Wirtemberski (książę)

Eberhard III Wirtemberski (ur. 16 grudnia 1614, Stuttgart, zm. 2 lipca 1674, tamże) – książę Wirtembergii, drugi syn Jana Fryderyka i Barbary Zofii Brandenburskiej.
Życiorys.
Miał 14 lat, gdy zmarł jego ojciec. Do czasu jego pełnoletniości regencję sprawował brat Jana Fryderyka, Ludwik Wirtemberski-Mömpelgard, a po jego śmierci w 1631 roku drugi brat, Juliusz Wirtemberski-Weiltingen.
6 maja 1629 roku jedna trzecia Wirtembergii przypadła cesarzowi Ferdynandowi II na mocy edyktu restytucyjnego. Eberhard wraz z Juliuszem brał udział w bitwie pod Lützen, która była jedną z bitew wojny trzydziestoletniej. W 1633 roku Eberhard osiągnął pełnoletniość i otrzymał od cesarza Ferdynanda II zgodę na samodzielne rządy. Wojska Wirtembergii włączyły się do walk po stronie protestantów. Po bitwie pod Nördlingen, wygranej przez wojska katolickie, Eberhard uciekł do Strasburga.
20 października 1638 roku porozumiał się z nowym cesarzem Ferdynandem III co do zwrotu Wirtembergii. Cesarz zwrócił mu księstwo, jednak nadal duża jego część znajdowała się w rękach cesarstwa. Eberhard odzyskał cały kraj na mocy pokoju westfalskiego, ale liczba jego mieszkańców zmniejszyła się o połowę w wyniku wojen oraz epidemii dżumy. W 1649 roku nadał swojemu bratu Fryderykowi tytuł księcia Wirtembergii-Neuenstadt, zaś w 1651 roku najmłodszemu z braci Ulrykowi tytuł księcia Wirtembergii-Neuenbürg.
Małżeństwa i potomstwo.
26 lutego 1637 w Strasburgu ożenił się z Anną Katarzyną von Salm-Kyrburg. Para miała 14 dzieci:
20 czerwca 1656 roku ożenił się ponownie, z hrabiną Marią Dorotą zu Oettingen-Oettingen. Mieli 11 dzieci:
Zmarł 2 czerwca 1674 na udar mózgu.

</doc>
<doc id="643747" url="https://pl.wikipedia.org/wiki?curid=643747" title="Borówno Małe">
Borówno Małe

Borówno Małe – jezioro położone na Kociewiu w powiecie starogardzkim (województwo pomorskie) w kierunku południowo-wschodnim od Skarszew. W pobliżu zachodniego krańca jeziora przebiega linia kolejowa Skarszewy-Starogard Gdański-Skórcz (obecnie zawieszona).
Powierzchnia całkowita: 10,5 ha.

</doc>
<doc id="643748" url="https://pl.wikipedia.org/wiki?curid=643748" title="Medgidia">
Medgidia

Medgidia – miasto w południowo-wschodniej Rumunii, w okręgu Konstanca, nad Kanałem Dunaj-Morze Czarne. Liczy około 45 tys. mieszkańców.
W mieście rozwinął się przemysł maszynowy, materiałów budowlanych oraz spożywczy.

</doc>
<doc id="643749" url="https://pl.wikipedia.org/wiki?curid=643749" title="Onesti">
Onesti



</doc>
<doc id="643750" url="https://pl.wikipedia.org/wiki?curid=643750" title="Samer el Nahhal">
Samer el Nahhal

Samer el Nahhal, ps. OX (ur. 11 lipca 1975 w Espoo) – fiński muzyk, basista hardrockowego zespołu Lordi, z którym w 2006 roku zwyciężył 51. edycję Eurowizji. W zespole jest od 2005 roku, zastąpił Kalmę. Wcześniej grał w punkrockowym zespole Spoon.
OX, podobnie jak Awa, znał Kitę przed podjęciem pracy w Lordi. Gdy posada basisty i klawiszowca zwolniła się zadzwoniono do obojga, najprawdopodobniej z inicjatywy Kity i przesłuchano ich. Nie było żadnego kastingu, przypadli do gustu i dostali do podpisania umowę na współpracę.
OX pojawił się na okładce "The Arockalypse", choć nie grał na tej płycie (partie na tę płytę nagrał jeszcze Kalma). Nagrywał dopiero płytę "Deadache".

</doc>
<doc id="643751" url="https://pl.wikipedia.org/wiki?curid=643751" title="W. Hugh Woodin">
W. Hugh Woodin

William Hugh Woodin (ur. 23 kwietnia 1955 w Tucson) – amerykański matematyk specjalizujący się w logice matematycznej. Profesor matematyki na Uniwersytecie Kalifornijskim w Berkeley. Znany z wkładu w teorię mnogości, a w szczególności z badań związanych z dużymi liczbami kardynalnymi, aksjomatami determinacji oraz forsingiem. Członek American Academy of Arts and Sciences. W 1986 i 2002 wygłosił wykłady sekcyjne, a w 2010 wykład plenarny na Międzynarodowym Kongresie Matematyków.
Doktoryzował się w 1984 roku na Uniwersytecie Kalifornijskim w Berkeley pod kierunkiem Roberta Solovaya.
Najnowsze jego wyniki dotyczące tzw. Ω-logiki mogą być interpretowane jako argumenty za odrzuceniem hipotezy continuum.

</doc>
<doc id="643752" url="https://pl.wikipedia.org/wiki?curid=643752" title="Markiz Lothian">
Markiz Lothian

Informacje ogólne.
Starszą gałęzią Markizów Kerr była rodzina Kerr Hrabiów Roxburghe, oraz w linii żeńskiej rodzina Drummond-Kerr Hrabiów Roxburghe i obecnie rodzina Innes-Kerr Książąt Roxburghe.
Młodszą gałęzią Markizów Kerr jest rodzina McDonnell-Kerr Hrabiów Antrim
Lista markizów Lothian.
Naczelnicy Klanu Kerr 
Lordowie Jedburgh 1. kreacji (parostwo Szkocji) 
"Tytuł odziedziczony przez Roberta Kerra 1. markiza Lothian i 2.Hrabiego Lothian i 4.Hrabiego Lothian"
Hrabiowie Lothian 1. kreacji (parostwo Szkocji)
"Dodatkowy tytuł: Lord Newbattle"
"Tytuł odziedziczony przez Roberta Kerra 1. markiza Lothian i 2.Hrabiego Lothian i 4.Hrabiego Lothian"
Hrabiowie Lothian 2. kreacji (parostwo Szkocji)
"Dodatkowy tytuł: Lord Kerr of Newbattle"
"Tytuł odziedziczony przez Roberta Kerra 1. markiza Lothian i 2.Hrabiego Lothian i 4.Hrabiego Lothian"
Hrabiowie Ancram 1. kreacji (parostwo Szkocji)
"Dodatkowy tytuł: Lord Kerr of Nisbet, Longnewton &amp; Dolphinstoun"'
"Tytuł odziedziczony przez Roberta Kerra 1. markiza Lothian i 2.Hrabiego Lothian i 4.Hrabiego Lothian"
Markizowie Lothian 1. kreacji (parostwo Szkocji)
"Dodatkowy tytuł: Hrabia Ancram (1701), Hrabia Ancram (1633), Wicehrabia Brienne (1701, Lord Newbattle, Oxnam, Jedburght, Dolphinstoun i Nisbet (1701), Hrabia Lothian (1606), Hrabia Lothian (1631), Lord Newbattle (1591), Lord Kerr of Newbattle (1631), Lord Kerr of Nisbet, Longnewton &amp; Dolphinstoun (1633), Lord Jedbourgh (1622)"
"Dodatkowy tytuł: Baron Kerr of Kerrsheugh (1821)" 
Następca Markiza Lothian 1. kreacji (parostwo Szkocji)

</doc>
<doc id="643755" url="https://pl.wikipedia.org/wiki?curid=643755" title="Portal (budownictwo)">
Portal (budownictwo)



</doc>
<doc id="643756" url="https://pl.wikipedia.org/wiki?curid=643756" title="Schomberg Henry Kerr, 9. markiz Lothian">
Schomberg Henry Kerr, 9. markiz Lothian



</doc>
<doc id="643757" url="https://pl.wikipedia.org/wiki?curid=643757" title="Pașcani">
Pașcani

Pașcani – (wym. [paʃˈkanʲ]) miasto w północno-wschodniej Rumunii, w okręgu Jassy, na przedgórzu Karpat Wschodnich, w dolinie Seretu. Liczy około 45 tys. mieszkańców (2010). Pod administracją miasta znajduje się pięć wsi: Blăgești, Boșteni, Gâstești, Lunca i Sodomeni.
Miasto wzięło swą nazwę od nazwiska bojara: Oană Pașca. Urodzony tu Mihail Sadoveanu zlokalizował w Pașcani fabułę powieści "Miejsce, gdzie nic się nie stało".
W mieście rozwinął się przemysł maszynowy, spożywczy, włókienniczy oraz chemiczny.

</doc>
<doc id="643758" url="https://pl.wikipedia.org/wiki?curid=643758" title="Taller in More Ways">
Taller in More Ways

Taller in More Ways – czwarty studyjny album studyjny brytyjskiej grupy Sugababes, wydany 10 września 2005 roku.
Reedycja.
Po odejściu z zespołu Muty'i, do zespołu dołączyła Amelle Berrabah. Aby promować nową wokalistkę, dziewczyny nagrały reedycję ostatniego albumu, "Taller in More Ways". Reedycja miała swoją premierę 27 lutego 2006 roku w Wielkiej Brytanii, a 13 marca w pozostałych krajach Europy.

</doc>
<doc id="643760" url="https://pl.wikipedia.org/wiki?curid=643760" title="Pascani">
Pascani



</doc>
<doc id="643762" url="https://pl.wikipedia.org/wiki?curid=643762" title="II Liceum Ogólnokształcące im. Mieszka I w Szczecinie">
II Liceum Ogólnokształcące im. Mieszka I w Szczecinie

II Liceum Ogólnokształcące im. Mieszka I w Szczecinie, potocznie "Pobożniak" – jedna z najstarszych polskich placówek oświatowych w województwie zachodniopomorskim, założona w 1946. W 2020 zajęła 2. miejsce w rankingu liceów ogólnokształcących w województwie zachodniopomorskim i 44. miejsce w rankingu liceów ogólnokształcących w Polsce. 
Szkoła prowadzi oddziały realizujące program Matury Międzynarodowej. Numer szkoły w programie IB to 003885.
Budynek liceum.
Tereny na których powstała szkoła od XVIII wieku były częścią należącego do fortyfikacji miejskich Fortu Leopolda. W 1899 zniesiono twierdzę szczecińską, utrudniającą rozwój miasta, a Fort Leopolda zburzono. W latach 1902–1921 z inicjatywy nadburmistrza Szczecina Hermanna Hakena i dzięki jego następcy Freidrichowi Ackermanowi, zagospodarowano teren zburzonego fortu i włączono go w obręb miasta – zbudowano tu kompleks budynków publicznych i tarasów widokowych, które zaprojektował Wilhelm Meyer-Schwartau. W 1915 na jednym z planów budowy Wałów Chrobrego zaznaczono zaprojektowany przez berlińskiego architekta Blanckego budynek, który obecnie jest gmachem II Liceum Ogólnokształcącego. 
Poprzez swoją klasycystyczną formę miał nawiązywać do humanistycznego kierunku ówcześnie mieszczącego się w nim gimnazjum. W portalu umieszczono sześć kolumn stylizowanych na styl dorycki, a na dziedzińcu płaskorzeźby przedstawiające zawodników uprawiających pięciobój. Budynek, przeznaczony na 600 uczniów, był funkcjonalny, znajdowała się w nim duża aula i sala gimnastyczna oraz pracownie przedmiotowe.
Nauka w dzisiejszym budynku szkoły rozpoczęła się w 1916 roku, w wyniku przepełnienia Gimnazjum Mariackiego istniejącego wcześniej przy ulicy Farnej (dzisiejsze IX Liceum Ogólnokształcące im. Bohaterów Monte Cassino w Szczecinie).
Historia.
II Liceum Ogólnokształcące (wtedy II Gimnazjum i Liceum Męskie) powstało 3 września 1946 z inicjatywy Janiny Szczerskiej, dyrektorki I Liceum Ogólnokształcącego i przeciwniczki koedukacji. Doprowadziła do tego, że I Liceum zajęło się edukacją wyłącznie dziewcząt, a II Liceum edukacją chłopców. 
W latach 1951–1960 dyrektorem szkoły był Henryk Kański. Podczas jego kadencji w roku szkolnym 1955/56 w szkole wprowadzono koedukację. W 1957 roku aby pomieścić coraz liczniejsze roczniki młodzieży przebudowano pomieszczenia dawnej biblioteki niemieckiej, zyskując siedem nowych sal lekcyjnych. W roku szkolnym 1957/58 szkoła otrzymała imię Mieszka I, wybór patrona miał symbolizować powrót Pomorza Zachodniego do Polski. Przed nadaniem jej imienia przyjęło się jednak, że uczniowie i mieszkańcy miasta nazywali szkołę "Pobożniakiem", od nazwy ulicy Henryka Pobożnego, przy której znajduje się jej budynek.
W latach 80. w szkole zaczęły działać koła zainteresowań, m.in. Koło Miłośników Melpomeny, które skupiało osoby zainteresowane teatrem, organizowało inscenizacje i uczyło pisania recenzji. W 1985 do budynku "Dwójki" wprowadziło się Technikum Chemiczne wraz ze swoimi uczniami i kadrą pedagogiczną, jednak szkołę zlikwidowano w 1995 ze względu na brak zainteresowania młodzieży.
W 1993 powołano do życia Towarzystwo Przyjaciół Szkoły, z którego inicjatywy w budynku szkoły utworzone zostało Niepubliczne Liceum dla Pracujących, stanowiące jedno ze źródeł finansowania szkoły. Przeprowadzono dzięki temu remonty budynku oraz zakupiono środki techniczne dla sal lekcyjnych. Część funduszy Towarzystwa Przyjaciół Szkoły posłużyła również jako stypendia i nagrody dla uzdolnionych uczniów, o których przyznaniu decydowała Komisja Koordynująca Pracę z Uczniem Uzdolnionym i Twórczym. W 2015 Towarzystwo Przyjaciół Szkoły zostało zastąpione przez stowarzyszenie Towarzystwo Przyjaciół II Liceum Ogólnokształcącego w Szczecinie. 
W szkole odbywają się konkursy i imprezy, spośród których najważniejszymi są Wielki Przegląd Małych Form Teatralnych oraz konferencja Szczecin Model United Nations (StetiMUN), czyli modelowe obrady ONZ, która w 2018 roku otrzymała nagrodę za najlepszą małą konferencję MUN na świecie, a w 2019 za najlepszą średnią konferencję MUN na świecie, według portalu MyMUN. Organizowane są także konkursy dla szkół podstawowych i ponadpodstawowych z województwa zachodniopomorskiego m.in. Konkurs Piosenki Turystycznej i Poezji Śpiewanej „Na szlaku poezji..”.
7 kwietnia 2010 r. szkole zostało przyznane świadectwo autoryzacji IBO, które umożliwiło utworzenie oddziałów realizujących program matury międzynarodowej (IB DP). W roku szkolnym 2010/2011 otworzono dwa nowe oddziały: pre-IB oraz IB. W czerwcu 2019 roku szkoła otrzymała status szkoły kandydującej do oferowania programu International Baccalaureate Middle Years Programme (IB MYP), który w związku ze zmianą struktury szkolnictwa w Polsce, zastąpił oddział pre-IB. 
Profil szkoły.
Liceum prowadzi klasy:
Szkoła utrzymuje kontakt ze szczecińskimi uczelniami wyższymi, z którymi ma podpisane umowy patronackie (ZUT, US).

</doc>
<doc id="643763" url="https://pl.wikipedia.org/wiki?curid=643763" title="Kościół św. Anny w Poznaniu">
Kościół św. Anny w Poznaniu

Kościół św. Anny – neogotycka świątynia na planie krzyża greckiego znajdująca się na poznańskim Łazarzu na narożniku ulic Matejki i Limanowskiego (ul. Limanowskiego 13). Od 2017 r. wielkopostny kościół stacyjny.
Historia.
Świątynię wzniesiono w latach 1905-1907 dla łazarskiej gminy ewangelickiej jako kościół Chrystusa (niem. "Christuskirche"). Został zaprojektowany przez Oskara Hossfelda. W okresie międzywojennym należał do parafii Ewangelickiego Kościoła Unijnego. Od 1 kwietnia 1945 służy rzymskim katolikom.
Z zewnątrz ceglany kościół w dolnej partii pokryty jest łupkiem, a częściowo wzniesiony z ciosów granitowych. Od wschodu znajduje się portyk z trzema portalami. Wieża z zegarem sięga 48 m. Przedsionek przykrywa sklepienie kryształowe. Wnętrze o wymiarach maksymalnych 35 m x 25 m przykrywa sklepienie gwiaździste, a w "ramionach krzyża" krzyżowo żebrowe znajdujące się do 15 m nad poziomem posadzki.
Wnętrze zostało przebudowane w latach 1953-1957 (usunięto wówczas między innymi empory boczne). Z tego okresu pochodzi również polichromia zaprojektowana przez Wacława Taranczewskiego przedstawiająca sceny z życia św. Anny, św. Joachima i ich córki Marii. Do cennych elementów wyposażenia należą pochodzące z XIX wieku chrzcielnica, kopia gotyckiej chrzcielnicy z Bambergu, oraz brązowy żyrandol, kopia XV-wiecznego żyrandola z jednego z norymberskich kościołów. Z pierwotnego wystroju zachowały się również witraże. W prezbiterium przedstawiają one Chrzest w Jordanie, Zmartwychwstanie i Wniebowstąpienie, zaś rozeta pochodzi z frankfurckiego warsztatu Ottona i Rudolfa Linnemanów. Ponadto w nawie bocznej znajduje się pięć płaskorzeźb przedstawiających sceny z życia Chrystusa przeniesiona z dawnej ambony. Wykonał je Cirillo Dell'Antonio, nauczyciel snycerki ze szkoły snycerskiej w Cieplicach Śląskich. Krucyfiks, zdobiący niegdyś ołtarz główny znajduje się obecnie na dodanej w latach 90. XX wieku belce tęczowej, zaś pochodzące z tego samego ołtarza pięć rzeźb aniołów trafiło na balustradę chóru muzycznego.
Obecnie w prezbiterium znajduje się rzeźba św. Anny i Maryi wykonana przez Eugeniusza Olechowskiego w 1996 roku. Po lewej w ołtarzu bocznym Matka Boska Bolesna w koronie cierniowej, zaś w prawym ołtarzu przywieziony przez przybyszów z Kresów Wschodnich w 1945 XVIII-wieczny obraz Ecce Homo w srebrnej sukience. Pomiędzy ołtarzami bocznymi a prezbiterium znajdują się obrazy: po lewej Matka Boska Nieustającej Pomocy wraz z tablicą z 2000 roku upamiętniającą sybiraków i Matka Boska Częstochowska a po prawej obraz Miłosierdzia Bożego oraz Matka Boska Ostrobramska. Na krańcach naw bocznych dwie rzeźby: św. Józef z Dzieciątkiem autorstwa Czesława Woźniaka po lewej i św. Antoni padewski autorstwa Eugeniusza Olechowskiego. Pod chórem muzycznym znajdują się obrazy św. Teresy z Lisieux i św. Tadeusza Judy oraz tablica upamiętniająca członków 8. Drużyny Harcerskiej im. Stefana Batorego Poznań-Łazarz. Z trzech empor została jedna pełniąca obecnie rolę chóru muzycznego. Znajdujące się na niej organy wykonane przez Schlag und Söhne ze Świdnicy trafiły tam w latach 50. XX wieku ze zlikwidowanej empory północnej.
Na kościelnym terenie znajdują się jeszcze dwa budynki: przy ul. Limanowskiego znajduje się pastorówka z 1907 roku, obecnie pełniąca role plebanii, zaś od ul. Matejki znajduje się budynek z 1911 roku służący niegdyś zborowi, a obecnie będący domem katolickim.
W tym kościele Anna Jantar brała ślub z Jarosławem Kukulskim.

</doc>
<doc id="643767" url="https://pl.wikipedia.org/wiki?curid=643767" title="Cerkiew Przemienienia Pańskiego w Płocku">
Cerkiew Przemienienia Pańskiego w Płocku

Cerkiew pod wezwaniem Przemienienia Pańskiego – prawosławna cerkiew parafialna w Płocku. Należy do dekanatu Warszawa diecezji warszawsko-bielskiej Polskiego Autokefalicznego Kościoła Prawosławnego.
Świątynia mieści się przy ulicy Tadeusza Kościuszki 18.
Historia.
Pierwsza cerkiew została wzniesiona na placu Panieńskim, zwanym wówczas Floriańskim (dziś Obrońców Warszawy) w latach 1865–1867 przez Bronisława Brodzic-Żochowskiego (1836–1911), ucznia Georga F. Ziebalda z Monachium. Usytuowano ją w centralnym punkcie miasta przy przecięciu placu Floriańskiego z ulicą Tadeusza Kościuszki. Miała ona stanowić symbol panowania carskiego na ziemiach polskich związanego z prawosławiem. Wybudowano także pięć innych cerkiewek, między innymi na cmentarzu prawosławnym (istniejącą do dzisiaj), w więzieniu, w gimnazjum męskim, koszarach wojskowych. 
W 1919 cerkiew stanowiącą symbol niewoli rosyjskiej, a poza tym wybitnie obcy element architektoniczny w centrum miasta, początkowo zamieniono na kościół garnizonowy, a w 1929 rozebrano. Podobny los spotkał niektóre z istniejących wówczas cerkiewek.
W kwietniu 1921 na tle elewacji cerkwi odbyły się uroczystości nadania miastu Krzyża Walecznych przez Marszałka Józefa Piłsudskiego. 70 lat później Płockie Towarzystwo Numizmatyczne wydało pamiątkowy medal poświęcony Józefowi Piłsudskiemu, pierwszemu Honorowemu Obywatelowi Płocka. Na rewersie medalu autor utrwalił historyczne wydarzenie, jakim było uhonorowanie wybitnych płocczan, zasłużonych w wojnie 1920 roku, Krzyżami Walecznych. W tle widoczny jest zarys cerkwi. 
Obecnie parafia prawosławna w Płocku liczy kilkadziesiąt rodzin, jest więc nieliczna. Posiada kaplicę założoną w 1929 w byłym klasztorze dominikańskim przy ulicy Tadeusza Kościuszki 18. W niewielkiej kaplicy znajduje się ikonostas zaprojektowany i wykonany przez Aleksego Kiriuszyna. Zachowały się również liczne ikony jego autorstwa, które zdobią wnętrze kaplicy. Od 2011 trwa remont obiektu.
Od kwietnia 1993 proboszczem parafii prawosławnej jest ksiądz Eliasz Tarasiewicz.
Opis dawnej cerkwi.
Cerkiew płocka zbudowana była na planie wielokąta, schodkowo zwężającego się ku frontowi budowli, pięcioosiowa, trzynawowa z transeptem, posiadała w osi głównej smukłą, wysoką wieżę od frontu oraz niską zakończoną spłaszczoną kopułę w części centralnej, a ponadto sześć innych wieżyczek. Kopuły wieży były bogato złocone. Przed trzema wejściami znajdowały się schody o kilkunastu stopniach, rozdzielone podestami. Cerkiew utrzymywana była w jasnym pastelowym kolorze niebiesko-szarym. Wnętrze wyposażone było w bogate przedmioty liturgiczne przedstawiające dużą wartość artystyczną, podobnie jak obrazy sprowadzone ze stolicy cesarstwa. Przed cerkwią urządzono plac, na którym odbywały się parady wojskowe.

</doc>
<doc id="643768" url="https://pl.wikipedia.org/wiki?curid=643768" title="Kobiety w Wojsku Polskim">
Kobiety w Wojsku Polskim

Kobiety brały udział w wielu walkach w historii Polski. Największy udział kobiet w walkach był w czasie II wojny światowej w Armii Krajowej, zwłaszcza w czasie powstania warszawskiego. Niemcy byli zmuszeni do stworzenia specjalnych obozów jenieckich dla kobiet z AK.
Okres I RP.
Podczas wojny polsko-tureckiej 1672–1676 sławę zyskała żona komendanta wojska polskiego na zamku w Trembowli Anna Dorota Chrzanowska, która zagrzewała załogę polską podczas oblężenia Trembowli. Polacy stawili Turkom zacięty opór i odparli wszystkie szturmy armii tureckiej, a Anna Czarnowska stała się bohaterką twórczości patriotycznej. Została ona upamiętniona również pomnikiem w Trembowli, zniszczonym po II wojnie światowej, zrekonstruowanym w 2012.
Powstanie listopadowe.
W latach 1830–1831 w czasie powstania listopadowego polskie kobiety tworzyły organizacje pełniące pomocniczą służbę dla powstańców. Członkinie Związku Dobroczynności Patriotycznej Warszawianek opatrywały rannych, a w nocy pełniły na wzór wojskowy warty w ochronie lazaretów. Józefa Rostkowska pełniła funkcję starszego chirurga w 10 Pułku Piechoty Liniowej Królestwa Kongresowego. Opatrując rannych na polu walki została ranna w nogę. Za swoje zasługi otrzymała Krzyż srebrny Orderu Virtuti Militari. Kolejną felczerką odznaczoną orderem Virtuti Militari, która opatrywała rannych w czasie powstania była Anna Okęszyc.
Uczestnicy walk w swoich wspomnieniach opisali również Polki, które brały udział w walkach z bronią w ręku. Pierwszy taki przypadek odnotowano już 29 listopada w walkach pod arsenałem, gdzie u boku 4 Pułku Piechoty Liniowej Królestwa Kongresowego tzw. Czwartaków szła również niezidentyfikowana młoda kobieta z pałaszem w ręku. Legendą stała się wdowa po płk. Dembińskim, która w szeregach ochotników z karabinem w ręku walczyła z wojskami rosyjskimi na Woli. W walkach uczestniczyła również Barbara Bronisława Czarnowska, która została przyjęta jako kadet do 1 Pułku Jazdy Augustowskiej. Czarnowska odrzuciła propozycje żołnierzy, którzy w związku z jej płcią sugerowali pozostanie w sztabie i brała udział w walkach w Warszawie. Jesienią 1831 roku wzięła udział w Bitwie pod Sierpcem, po której została awansowana na podoficera oraz odznaczona Krzyżem Srebrnym Orderu wojennego Virtuti Militari.
Najsławniejszą kobietą, jaka brała udział w powstaniu listopadowym, była Emilia Plater, która wraz ze swoją przyjaciółką Marią Prószyńską obcięły długie włosy, przebrały się w męskie stroje i uzbrojone w pistolety i sztylet zwerbowały w miejscowości Dusiat na Litwie oddział 280 strzelców uzbrojonych w dubeltówki, 60 jeźdźców oraz kilkuset kosynierów. Oddział ten, który do historii przeszedł jako „hufiec hrabianki Platerówny” zajął 30 marca 1831 roku stację Dangiele, a 2 kwietnia stoczył zwycięską walkę z podjazdem rosyjskim pod Ucianą. Emilia i Cezary Plater dowodzili oddziałem, a Maria Prószyńska była adiutantką swojej przyjaciółki. Od 30 kwietnia oddział ten przyłączył się do wojsk powstańczych pod dowództwem Karola Załuskiego. Plater wzięła udział w bitwie pod Prystowianami. Po porażce wolni strzelcy udali się do swojego powiatu i 17 maja zajęli Wiłkomierz.
Tu Emilia spotkała się z kolejną kobietą walczącą w powstaniu, Marią Raszanowiczówną, która stała się odtąd jej nieodłączną towarzyszką. Razem z Marią Emilia walczyła w oddziałach partyzanckich Konstantego Parczewskiego pod Mejszagołą.
XX lecie międzywojenne.
Kobiety brały udział w walkach o granice, m.in. w wojnie polsko-ukraińskiej oraz wojnie polsko-bolszewickiej. Wiele kobiet uczestniczyło w walkach jako żołnierki. Istniały osobne kobiece drużyny Polskiej Organizacji Wojskowej. Do najbardziej znanych żołnierek należały organizatorka i komendantka Ochotniczej Legii Kobiet Aleksandra Zagórska oraz Janina Łada-Walicka, która była podoficerką Wojska Polskiego oraz ułanką.
Po odzyskaniu niepodległości w II Rzeczypospolitej ustawa Sejmu RP w kwietniu 1938 roku o powszechnym obowiązku wojskowym ustaliła prawa kobiet do pełnienia pomocniczej służby wojskowej w zakresie m.in. służby przeciwlotniczej, wartowniczej i łączności.
II wojna światowa.
W 1928 roku powstała Organizacja Przysposobienia Wojskowego Kobiet do Obrony Kraju (OPKdOK). W marcu 1939 roku została zreformowana i przybrała nazwę Przysposobienia Wojskowego Kobiet (PWK). Komendantką Naczelną PWK była Maria Wittek. W tym samym roku, 11 lutego, wydano rozporządzenie nadające organizacji PWK status stowarzyszenia wyższej użyteczności (Statut Organizacji PWK). 27 marca Główna Rada Społeczna PWK powołała Pogotowie Społeczne PWK. Pogotowie Społeczne PWK miało za zadanie koordynowanie i wzmożenie przygotowań społecznych w dziedzinie ochrony zdrowia, opieki nad dziećmi, propagandy, werbowania sił pomocniczych dla wojska i administracji w przygotowaniach do obrony kraju i pomocy ludności cywilnej w razie wybuchu wojny.
Kobiety licznie brały udział w polskim ruchu oporu. Istniały w szeregach AK nawet całkowicie kobiece oddziały, które brały aktywny udział w dywersji, a nawet przeprowadzały zamachy oraz wykonywały wyroki śmierci na konfidentach i agentach. W 1943 roku w czasie akcji „C” przeprowadzony został pierwszy zamach polskiego podziemia, w którym udział wzięły tylko kobiety. Celem była konfidentka Gestapo określana jako Ch., która została umieszczona na liście osób do usunięcia. Do jej eliminacji wyznaczono dwie kobiety ze złożonego z samych kobiet oddziału dywersyjno-sabotażowego Kedywu KG AK „Dysk”. W akcji wzięły udział komendantka Dysku Wanda Gertz ps. "Lena" oraz komendantka grupy minerskiej Dysku Maria Jankowska ps. "Margenta".
Obecnie.
Rozporządzenie Rady Ministrów z dnia 6 kwietnia 2004 ustala, że kobiety uczące się w szkołach dających wykształcenie w zawodzie pielęgniarki lub weterynarza mają obowiązek stawienia się do poboru dla służby w rolach medycznych. Ustawa, która obowiązuje od 1 lipca 2004, daje kobietom prawo do obejmowania stanowisk we wszystkich korpusach osobowych: szeregowych zawodowych, podoficerskim i oficerskim.
Jednak 1 stycznia 2005 w służbie czynnej Wojska Polskiego było tylko 512 kobiet, to jest 0,2% ogółu. Zainteresowanie kobiet służbą wojskową wzrasta. 30 czerwca 2007 w służbie czynnej było już 800 kobiet, w tym dwie w randze pułkownika. W akademiach i szkołach wojskowych szkoli się ponadto 220 kandydatek.
W 2016 roku po raz pierwszy kobieta objęła dowództwo okrętu Marynarki Wojennej.
W roku 2019 w Polsce służyło 6732 żołnierzy-kobiet, co stanowi niemal 7 procent wszystkich żołnierzy zawodowej służby wojskowej. Liczba kobiet w Wojsku Polskim systematycznie wzrasta. Obecnie w Wojsku jest o 632 kobiety więcej niż w roku 2018. Żołnierze-kobiety służą we wszystkich rodzajach Sił Zbrojnych RP.
Przedstawicielem żołnierzy-kobiet w resorcie obrony narodowej jest Rada ds. Kobiet. Do jej zadań należy przedstawianie Ministrowi Obrony Narodowej opinii i analiz w sprawach dotyczących wojskowej służby kobiet oraz udzielanie pomocy w sprawach służbowych. Rada jest wybierana demokratycznie przez kobiety służące w Siłach Zbrojnych RP.

</doc>
<doc id="643769" url="https://pl.wikipedia.org/wiki?curid=643769" title="Syhot">
Syhot

Syhot, Syhot Marmaroski (rum. "Sighetu Marmației", węg. "Máramarossziget", do 1964 "Sighet") – miasto w północnej Rumunii. Leży tuż przy granicy z Ukrainą, w okręgu Marmarosz (rum. "Maramureș"), nad Cisą. Liczy około 44,2 tys. mieszkańców.
Pod koniec I wojny światowej w czerwcu 1918 w Marmarosz rozpoczął się proces 114 byłych legionistów polskich.
W mieście znajduje się skansen Maramurskie Muzeum Wsi oraz Muzeum Pamięci Ofiar Komunizmu i Ruchu Oporu ("Muzeul Memorialului Victimelor Comunismului și, ale Rezistenței").

</doc>
<doc id="643771" url="https://pl.wikipedia.org/wiki?curid=643771" title="Sighetu Marmatiei">
Sighetu Marmatiei



</doc>
<doc id="643773" url="https://pl.wikipedia.org/wiki?curid=643773" title="Wilhelm Ludwik Wirtemberski">
Wilhelm Ludwik Wirtemberski

Wilhelm Ludwik Wirtemberski (ur. 7 stycznia 1647, Stuttgart - zm. 23 czerwca 1677, Hirsau) – książę Wirtemberski.
Życiorys.
Dziewiąte dziecko Eberharda III i Anny Katarzyny.
6 listopada 1673 roku w Darmstadt ożenił się z Magdaleną Sybillą, córką landgrafa Hesji-Darmstadt Ludwika VI i Marii Elżbiety Oldenburg, mieli 4 dzieci:

</doc>
<doc id="643775" url="https://pl.wikipedia.org/wiki?curid=643775" title="Us3">
Us3

Us3 – brytyjski zespół acid-jazzowy, założony w 1991 roku w Londynie. Jego muzycy używają klasycznych sampli z piosenek wydanych przez Blue Note Records. Najbardziej znani są z utworu "Cantaloop (Flip Fantasia)", w którym wykorzystali sample z kompozycji Herbie'ego Hancocka "Cantaloupe Island".

</doc>
<doc id="643776" url="https://pl.wikipedia.org/wiki?curid=643776" title="Rymnik">
Rymnik

Rymnik (rum. "Râmnicu Sărat") – miasto we wschodniej Rumunii, w okręgu Buzău, u podnóża Karpat Wschodnich, nad rzeką Rymnik. Liczy około 38,8 tys. mieszkańców. Znana jest z bitwy nad Rymnikiem w 1789.

</doc>
<doc id="643777" url="https://pl.wikipedia.org/wiki?curid=643777" title="Ricardo Rocha (ur. 1962)">
Ricardo Rocha (ur. 1962)

Ricardo Rocha, właśc. Ricardo Roberto Barreto da Rocha (ur. 11 września 1962 w Recife) – brazylijski piłkarz występujący na pozycji środkowego obrońcy; Mistrz Świata z 1994 roku.
Karierę zaczynał w klubach Santo Amaro i Santa Cruz FC. W 1985 roku przeszedł do Guarani FC, skąd trzy lata później trafił do Europy. Występował w portugalskim Sportingu, a następnie wrócił do Brazylii, zostając graczem zespołu FC São Paulo. W 1991 roku przeszedł do Realu Madryt. Spędził tam dwa sezony, a potem ponownie wrócił do Brazylii i reprezentował barwy Santos FC, CR Vasco da Gama oraz Fluminense FC. Zakończył karierę w 1998 roku w argentyńskim Newell’s Old Boys.
W reprezentacji Brazylii rozegrał 42 spotkania. Uczestniczył w dwóch finałach Mistrzostw Świata (1990 – II runda, 1994 – Mistrzostwo).
W 1990 roku był rezerwowym, jednak w trzecim meczu grupowym przeciwko Szkocji zajął miejsce pauzującego za żółte kartki Mozera. W spotkaniu II rundy z Argentyną utrzymał miejsce w składzie; jednak Brazylia przegrała 0:1 i odpadła z turnieju. W tym meczu, w 85 minucie, Rocha otrzymał czerwoną kartkę.
W 1994 roku był graczem podstawowej jedenastki, jednak już w pierwszym meczu grupowym z Rosją doznał kontuzji i nie zagrał do końca turnieju. Jego miejsce na środku obrony zajął Aldair.

</doc>
<doc id="643778" url="https://pl.wikipedia.org/wiki?curid=643778" title="Filtr podżwirowy">
Filtr podżwirowy

Filtr podżwirowy, filtr denny – mechaniczny i biologiczny wewnętrzny filtr akwarystyczny filtrujący przez żwir podłoża.
Budowa.
Podstawowym jego elementem jest ułożony na całości lub części powierzchni dna akwarium ruszt filtracyjny ze specjalnych płytek ułożonych i złączonych z sobą jedna obok drugiej na całej długości i szerokości zbiornika, na który wysypuje się podłoże dla roślin (żwir). Konstrukcja rusztu z typowych dostępnych w handlu elementów zapewnia utrzymanie ciężkiego podłoża żwirowego i swobodny przepływ wody w utworzonej między dnem akwarium a podłożem żwirowym przestrzeni. Najczęściej w jednym z rogów akwarium montuje się do rusztu filtra i wyprowadza pionowo do góry przez podłoże rurę, która (w zależności od wybranego trybu pracy) jest rurą ssącą lub tłoczącą. Na niej montuje się pompę wymuszającą ruch wody przez filtr, ewentualnie z filtrem mechanicznym wstępnie oczyszczającym wodę z zawiesin w przypadku tłoczenia jej pod żwir. Przez długie lata, przed rozpowszechnieniem pomp elektrycznych, filtry tego typu zasilano napowietrzaczem (w tym wypadku pracowały wyłącznie jako ssące). Wkład filtracyjny w filtrze podżwirowym stanowi cała objętość podłoża żwirowego zalegającego na ruszcie filtra, przez które przepływa woda.
Zależnie od kierunku przepływu wyróżniamy:
Stosowanie.
Filtr przez wiele lat był bardzo popularny i rozpowszechniony wśród akwarystów. Wpływ miała na to rewelacyjna wydajność i jakość pracy, niskie koszty budowy i możliwość prostego wykonania we własnym zakresie oraz brak na rynku innych rozwiązań filtracyjnych lub ich duży koszt. Obecnie jest wypierany z użycia przez inne modele nowoczesnych tanich filtrów – równie wydajnych i łatwiejszych w obsłudze w zakresie wymiany wkładów filtracyjnych. Jednak do dnia dzisiejszego jest jedynym rodzajem filtra biologicznego w powszechnym użyciu, który obok nitryfikacji może stworzyć warunki także dla procesów denitryfikacyjnych.

</doc>
<doc id="643779" url="https://pl.wikipedia.org/wiki?curid=643779" title="Ramnicu Sarat">
Ramnicu Sarat



</doc>
<doc id="643783" url="https://pl.wikipedia.org/wiki?curid=643783" title="Czechowice (Warszawa)">
Czechowice (Warszawa)

Czechowice – obszar MSI w dzielnicy Ursus w Warszawie.
Historia.
Najstarsza wzmianka o wsi pod nazwą "Czachowicze" pochodzi z roku 1407 - wymieniony w niej jest szlachcic Mikołaj trzymający sporną część Czechowic od 15 lat, tj. od 1392 roku. W XV - XVI wieku wieś była w posiadaniu drobnej szlachty, głównie herbu Wierzbowa (Radwan) a także herbu Łada, Herbarz Bonieckiego wymienia także Czechowskich herbu Oksza. W 1580 r. Czechowice należały do parafii Żbików..
W XVI wieku wieś szlachecka Czechowicze położona była w powiecie błońskim ziemi warszawskiej województwa mazowieckiego. 
Dawna wieś w gminie Skorosze, województwie warszawskim, w powiecie warszawskim. W latach 1952−1954 miasto, utworzone z Czechowic, Szamot, Gołąbek oraz Skorosz, w roku 1954 nazwę miasta zmieniono na Ursus. Od 1977 część Warszawy wchodząca najpierw w skład dzielnicy Ochota, a później dzielnicy Ursus.

</doc>
<doc id="643784" url="https://pl.wikipedia.org/wiki?curid=643784" title="Medal Wojny w Zatoce">
Medal Wojny w Zatoce

Medal Wojny w Zatoce (ang. "Gulf War Medal") – medal kampanii brytyjskich, ustanowiony w roku 1992 w celu nagradzania oficerów i personelu brytyjskich sił zbrojnych służących w Kuwejcie i Arabii Saudyjskiej podczas operacji Granby (o wyzwolenie Kuwejtu) w latach 1990–1991.
Zasady nadawania.
Za 30 dni służby na Bliskim Wschodzie lub Cyprze pomiędzy 2 sierpnia 1990 i 7 marca 1991 lub 7 dni służby pomiędzy 16 stycznia i 28 lutego 1991 roku.
Kwalifikowany był również personel wspomagający podczas inwazji irackiej na Kuwejt 2 sierpnia 1990 roku.
Klamry medalu.
Nadano następującą liczbę medali dla:
Około 1500 cywilów, w tym pracownicy "British Aerospace" zatrudnieni w Dharan, otrzymało ten medal z klamrą "16th Jan to 28th Feb".
Opis medalu.
Medal okrągły o średnicy 36 mm ze stopu niklu i miedzi, z obrotowym uchwytem.
awers: Królowa Elżbieta II w koronie z inskrypcją "ELIZABETH II DEI GRATIA REGINA FID. DEF."
rewers: trzy skrzyżowane emblematy wojsk: kotwica, orzeł i karabin maszynowy oraz inskrypcja "THE GULF MEDAL" na górze i "1990–91" pod spodem

</doc>
<doc id="643785" url="https://pl.wikipedia.org/wiki?curid=643785" title="Câmpina">
Câmpina

Câmpina – miasto w południowej Rumunii, w okręgu Prahova, u podnóża Karpat Południowych, nad rzeką Prahova. 
W mieście rozwinął się przemysł spożywczy, chemiczny, drzewny, materiałów budowlanych oraz petrochemiczny.

</doc>
<doc id="643787" url="https://pl.wikipedia.org/wiki?curid=643787" title="Mineros de Guayana">
Mineros de Guayana

Asociación Civil Mineros de Guayana – wenezuelski klub piłkarski założony 20 listopada 1981, z siedzibą w mieście Guayana, w stanie Bolívar.
Historia.
Położone w Puerto Ordaz pole "Colegio Loyola Gumilla" używane było powszechnie do rozgrywania meczów piłkarskich. Ludzie, którzy tam grali, postanowili założyć klub piłkarski. Dnia 11 listopada 1981 założony został klub Club Deportivo Mineros de Guayana. Później klub zmienił nazwę na Atlético Club Mineros de Guayana.
Dnia 20 listopada 1981 podpisany został akt założycielski klubu.
31 stycznia 1982 klub rozegrał swój pierwszy mecz przeciwko amatorskiemu zespołowi z Guayany - Villa Colombia FC. Mineros wygrał 2:0, a obie bramki zdobył José Pacheco.
5 września 1982 klub wygrał drugą ligę, awansując na pierwszy szczebel rozgrywek.
W 1989 klub zdobył mistrzostwo Wenezueli.
Informacje.
Barwy.
Barwy klubu są czarno-niebieskie.
Logo.
Logo klubu składa się z geometrycznej figury, którą jest elementarna komórka kryształu diamentu, powiększona miliony razy pod mikroskopem.
Stadion.
Drużyna Mineros rozgrywa swoje mecze na stadionie Estadio Polideportivo Cachamay, mogącym pomieścić maksymalnie 41600 widzów.

</doc>
<doc id="643789" url="https://pl.wikipedia.org/wiki?curid=643789" title="Gołąbki (Warszawa)">
Gołąbki (Warszawa)

Gołąbki – osiedle i obszar MSI w dzielnicy Ursus w Warszawie.
Historia.
Wieś szlachecka Gołembki w drugiej połowie XVI wieku znajdowała się w powiecie błońskim ziemi warszawskiej województwa mazowieckiego.
W odróżnieniu od pozostałych osiedli Ursusa, które wcześniej były zwykłymi wsiami, na terenie Gołąbek znajdowało się kilka folwarków oraz stawy rybne. Jeden z tych folwarków, o powierzchni ok. 40 hektarów, nabył w 1923 od Sulimierskich Władysław Grabski (premier RP, autor reformy walutowej z 1924) i nazwał go Grabkowo. Wkrótce rozpoczął jego parcelację chcąc stworzyć zgodnie z ówczesną tendencją willowe „Osiedle Ogród”. Osiedle to zamieszkali głównie urzędnicy miejscy, wojskowi i pracownicy kolei. Wybudował też dom dla swojego syna Władysława Jana Grabskiego, pisarza, gdy poślubił on w 1927 Zofię Wojciechowską, malarkę, córkę Stanisława Wojciechowskiego (prezydenta RP). Wojciechowski wraz z żoną zamieszkał w nim po powstaniu warszawskim.
Gołąbki początkowo miały status wsi w gminie Blizne, w województwie warszawskim, w powiecie warszawskim.
Granice.
Granicą Gołąbek od północy i zachodu jest towarowa linia kolejowa, od południa ul. Warszawska, od wschodu dawne tereny Zakładów Mechanicznych „Ursus” od ul. Gierdziejewskiego.
Opis.
W Gołąbkach dominuje niska zabudowa domków jednorodzinnych, a od strony ul. Warszawskiej, zamknięte osiedle wyższych bloków.
Na terenie osiedla znajduje się:
Edukacja.
W Gołąbkach, przy ul. Orłów Piastowskich znajduje się nowoczesny Zespół Szkół z Oddziałami Integracyjnymi nr 80. W jego skład wchodzą: Szkoła Podstawowa z Oddziałami Integracyjnymi nr 2 im. Jana Pawła II oraz Gimnazjum z Oddziałami Integracyjnymi nr 130. Obok szkoły są nowoczesne boiska do piłki nożnej, ręcznej, koszykowej, siatkowej, bieżnia oraz 2 korty tenisowe.

</doc>
<doc id="643792" url="https://pl.wikipedia.org/wiki?curid=643792" title="Atlético Club Mineros de Guayana">
Atlético Club Mineros de Guayana



</doc>
<doc id="643793" url="https://pl.wikipedia.org/wiki?curid=643793" title="Dej (miasto)">
Dej (miasto)

Dej (węg. "Dés", niem. "Deesch") – miasto w północnej Rumunii, w okręgu Kluż, nad rzeką Samosz (dorzecze Cisy). Liczy około 38,1 tys. mieszkańców.
W mieście rozwinął się przemysł drzewny, celulozowo-papierniczy, materiałów budowlanych oraz spożywczy.

</doc>
<doc id="643794" url="https://pl.wikipedia.org/wiki?curid=643794" title="C. R. Rao">
C. R. Rao



</doc>
<doc id="643795" url="https://pl.wikipedia.org/wiki?curid=643795" title="Freddy Heineken">
Freddy Heineken

Alfred Henry (Freddy) Heineken (ur. 4 listopada 1923 w Amsterdamie, zm. 3 stycznia 2002 w Noordwijk) – holenderski przedsiębiorca, prezes zarządu holenderskiej firmy piwowarskiej Heineken w latach 1971–1989.
Biografia.
Wczesne lata.
Heineken urodził się 4 listopada 1923 roku w Amsterdamie w Niderlandach. Był wnukiem Gerarda Adriana Heinekena, fundatora browaru Heineken. Rozpoczął pracę w firmie Heineken - która wówczas nie była już w posiadaniu rodziny - 1 lipca 1941 roku i kilka lat później wykupił pakiet akcji, by zapewnić ponownie rodzinie kontrolę nad firmą. Utworzył Heineken Holding, który był właścicielem 50,005% akcji Heineken International; osobiście był właścicielem większościowego pakietu akcji w Heineken Holding. Do czasu swej rezygnacji z funkcji prezesa zarządu w 1989 roku przekształcił firmę Heineken z marki znanej głównie w Niderlandach w markę rozpoznawaną na całym świecie.
Porwanie.
Freddy Heineken i jego kierowca Ab Doderer, zostali porwani w 1983 roku i uwolnieni po wypłaceniu okupu 35 milionów guldenów holenderskich. (ok.16 milionów Euro). Porywacze Cor van Hout, Willem Holleeder, Jan Boelaard, Frans Meljer i Martin Erkamps, zostali ostatecznie schwytani i odsiedzieli wyroki więzienia. Przed tym, kiedy byli poddani ekstradycji, Van Hout i Holleeder przebywali ponad trzy lata we Francji, najpierw w więzieniu, następnie oczekując na zmianę traktatu o ekstradycji, w domowym areszcie i ostatecznie ponownie w więzieniu. Meljer uciekł i przebywał w Paragwaju przez lata, zanim został wytropiony przez Petera R. de Vries i tam uwięziony. W 2003 roku Meljer przestał opierać się ekstradycji do Niderlandów i został przeniesiony do holenderskiego więzienia, by odbyć pozostałą część kary.
W 2013 roku powstał film "Kidnapping Mr. Heineken," oparty na tym zdarzeniu.
Życie osobiste.
Heineken poślubił Lucille Cummins, Amerykankę z Kentucky z rodziny producentów whiskey burbona. Heineken zmarł nagle na zapalenie płuc 3 stycznia 2002 w wieku siedemdziesięciu ośmiu lat w swym domu w Noordwijk. Biznesmen zmarł około 6 po południu w obecności najbliższej rodziny, w tym swej córki Charlene de Carvalho-Heineken. Heineken walczył w ostatnich latach z pogarszającym się zdrowiem, w 1999 roku przeszedł łagodny udar, ale wyzdrowiał. Krótko przed śmiercią złamał rękę po upadku. Heineken został pochowany na Cmentarzu Głównym w Noordwijk. Córka Heinekena, Charlene de Carvalho-Heineken, odziedziczyła fortunę. Heineken był członkiem Partii Ludowej na Rzecz Wolności i Demokracji.                                                 

</doc>
<doc id="643798" url="https://pl.wikipedia.org/wiki?curid=643798" title="Dambala">
Dambala



</doc>
<doc id="643801" url="https://pl.wikipedia.org/wiki?curid=643801" title="Mioveni">
Mioveni

Mioveni – miasto w Rumunii, w okręgu Ardżesz, nad rzeką Ardżesz. W 2002 roku miasto liczyło około 36 tys. mieszkańców. Między 1964 a 1996 rokiem znane pod nazwą Colibaşi.
Produkcja samochodów.
Znajduje się tu fabryka i siedziba przedsiębiorstwa Dacia. Zakłady powstały w 1966 roku w Mioveni pod nazwą Uzina de Autoturisme Piteşti. Produkowane tu były m.in. Dacie serii 1300. Obecnie w zakładach powstają modele takie jak Dacia Logan, Sandero czy Duster.
Sport.
W mieście tym swoją siedzibę ma klub piłkarski CS Mioveni.

</doc>
<doc id="643802" url="https://pl.wikipedia.org/wiki?curid=643802" title="Donald A. Martin">
Donald A. Martin

Donald A. (Tony) Martin (ur. 24 grudnia 1940) – amerykański matematyk specjalizujący się w logice matematycznej i filozofii matematyki. Profesor matematyki i filozofii na Uniwersytecie Kalifornijskim w Los Angeles (UCLA), dyrektor "Centrum Logicznego" na tymżesz uniwersytecie. Członek Amerykańskiej Akademii Sztuki i Nauki (j.ang. "American Academy of Arts and Sciences").

</doc>
<doc id="643813" url="https://pl.wikipedia.org/wiki?curid=643813" title="Eberhard Ludwik Wirtemberski">
Eberhard Ludwik Wirtemberski

Eberhard Ludwik Wirtemberski (ur. 18 września 1676 w Stuttgarcie, zm. 31 października 1733 w Ludwigsburgu) – książę Wirtembergii.
Życiorys.
Trzecie dziecko księcia Wilhelma Ludwika Wirtemberskiego i księżniczki Hesji-Darmstadt Magdaleny Sybilli.
W wieku 16 lat został władcą Wirtembergii. Regentem do czasu osiągnięcia przez niego pełnoletniości na mocy decyzji cesarza Leopolda I był wuj książę Fryderyk Karol. Spowodowało to niezadowolenie najstarszego członka rodziny Wirtembergów księcia Fryderyka II z Wirtembergii – Neuenstadt. Pełną władzę otrzymał w 1692 roku jednak młody książę wolał polowania niż administrowanie państwem dlatego też przekazał rządzenie swoim doradcom.
6 maja 1697 roku ożenił się z Joanną Elżbietą Badeńską córka margrabiego Fryderyka Magnusa i Augusty Marii von Schleswig-Holstein-Gottorf. Para miała jednego syna Fryderyka Ludwika (1698–1731).
Eberhard Ludwik zajmował się budowaniem silnej armii, brał udział w bitwie pod Blenheim. W 1707 roku dowodził wojskami Szwabii w wojnie o sukcesję hiszpańską.
Przed rokiem 1700 odwiedził Ludwika XIV w Wersalu. Będąc pod wrażeniem siedziby króla postanowił wybudować pałac Ludwigsburg. Budowa trwała 15 lat. Eberhard podniósł podatki, aby móc sfinansować to przedsięwzięcie. Spowodowało to niezadowolenia społeczne, które pogłębiały informacje o romansie księcia z Wilhelminą von Grävenitz. Dalsze niepokoje społeczne powodują małe zainteresowanie księcia sprawami kraju oraz jego coraz dłuższą nieobecność w Stuttgarcie.
W 1702 roku ufundował Order Myśliwski (później trzykrotnie przemianowany i znany pod nazwami: "Order Wielki Elektorski Wirtemberski, Order Orła Złotego, Order Korony Wirtemberskiej").
W 1731 roku umiera następca tronu Eberhard Ludwik. Pozostawił on po sobie jedynie córkę. Staje się jasne że po śmierci księcia tron przejdzie w ręce katolickiej gałęzi rodu Wirtembergii Winnental Karola Aleksandra.
Książę Eberhard Ludwik zmarł na zawał 31 października 1733 roku.

</doc>
