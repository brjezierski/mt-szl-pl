<doc id="643814" url="https://pl.wikipedia.org/wiki?curid=643814" title="Heliograwiura">
Heliograwiura

Heliograwiura (fotograwiura) (gr. "helio + grawiura") – rodzaj techniki druku wklęsłego, zbliżony do akwatinty, polegający na fotograficznym przenoszeniu obrazu na płytę metalową (najczęściej miedzianą) i wytrawienie za pomocą emulsji światłoczułej w ten sposób, by miejsca najjaśniejsze stworzyły najpłytsze zagłębienia. Wynaleziona w 1879 przez Karela Klíča.
Papier pigmentowy pokrywa się światłoczułą emulsją żelatynową i kopiuje się na nim pozytyw rysunku przy pomocy silnego źródła światła, uzyskując w ten sposób relief żelatyny. Następnie papier pigmentowy rozprasowuje się na płycie miedzianej posypanej asfaltem syryjskim lub kalafonią, przenosząc na nią cienką warstwę żelatyny (relief). Płytę wykonaną w powyższy sposób fotomechaniczny poddaje się trawieniu chlorkiem żelazowym przy czym rolę rastra spełnia tu proszek asfaltowy. Do druku używa się ręcznej prasy wklęsłodrukowej.
Heliograwiura rozpowszechniona w XIX wieku została wyparta później przez rotograwiurę, gdyż heliograwiura jest metodą drogą i bardzo czasochłonną. Obecnie bywa używana w grafice artystycznej przy łączeniu fotografii przedmiotów lub postaci z kompozycją plam czy linii. Płyty otrzymane techniką heliograwiury można uzupełniać innymi metodami technik druku wklęsłego. Sporadycznie używa się tej techniki także przy reprodukcji dzieł sztuki, gdy trzeba stworzyć niewielką liczbę kopii o bardzo wysokiej jakości.

</doc>
<doc id="643816" url="https://pl.wikipedia.org/wiki?curid=643816" title="Julian Niedźwiedzki">
Julian Niedźwiedzki

Julian Niedźwiedzki (; ur. 18 października 1845 w Przemyślu, zm. 7 stycznia 1918 we Lwowie) – ukraiński i polski mineralog i geolog, rektor Politechniki Lwowskiej, profesor. 
Badacz Karpat fliszowych oraz złóż soli kamiennej Wieliczki i Bochni, oraz złóż soli potasowej w okolicach Kałusza, Stebnika i Truskawca. Autor ponad stu prac naukowych. 
Życiorys.
Pochodził z rodziny ukraińskiej, był synem urzędnika magistratu Grzegorza i Zofii z domu Stupnickiej. W 1864 ukończył C.K. Gimnazjum w Przemyślu, w latach 1864-1872 odbył studia matematyczno-przyrodnicze na Uniwersytecie Wiedeńskim. 
Od 1873 był profesorem mineralogii i geognozji w Szkole Inżynierii Akademii Technicznej we Lwowie, zajmując w latach późniejszych kolejno stanowiska: dziekana Wydziału Chemii Technicznej i trzykrotnie (1879-1888) rektora Politechniki Lwowskiej. Od 1882 r. był również docentem prywatnym Uniwersytetu Lwowskiego. Członek czynny Akademii Umiejętności. 
Był założycielem bogatego Muzeum Geologicznego działającego przy Politechnice Lwowskiej. Eksponaty tego muzeum zostały przejęte przez władze radzieckie wraz z innym wyposażeniem Politechniki Lwowskiej w okresie po 17 września 1939 roku. W 1963 roku zostały przeniesione ze Lwowa do Stanisławowa, obecnie znajdują się jako ekspozycja w tamtejszym Narodowym Technicznym Uniwersytecie Nafty i Gazu. 
Wraz z m.in. Feliksem Kreutzem uczestniczył w Komitecie Redakcyjnym "Atlasu geologicznego Galicji". Wraz z m.in. Feliksem Kreutzem i Bronisławem Radziszewskim był założycielem i członkiem Polskiego Towarzystwa Przyrodników im. Kopernika we Lwowie. 
W 1908 przeniesiony w stan spoczynku, w 1912 mianowany profesorem honorowym Politechniki Lwowskiej. Członek rzeczywisty Polskiej Akademii Umiejętności i Towarzystwa Naukowego im. Szewczenki, któremu zapisał swoją bibliotekę i prywatne zbiory.
Grób Juliana Niedźwiedzkiego z biegiem lat uległ zatarciu. Jego ponownej budowy podjęto się po 1993 roku. Obecny nagrobek wykonany z granitu wzniesiono, umieszczając na nim popiersie Niedźwiedzkiego, lata życia, oraz napis w języku ukraińskim w którym obok treści, że był rektorem Politechniki widnieje informacja, że nagrobek ten wzniesiono ukraińskiemu patriocie.

</doc>
<doc id="643818" url="https://pl.wikipedia.org/wiki?curid=643818" title="Campina">
Campina



</doc>
<doc id="643819" url="https://pl.wikipedia.org/wiki?curid=643819" title="Hyvinkää">
Hyvinkää

Hyvinkää (szw. "Hyvinge") – miasto w Finlandii, w prowincji Finlandia Południowa, położone 59 km na północ od Helsinek. Populacja 45 343 (2010).

</doc>
<doc id="643821" url="https://pl.wikipedia.org/wiki?curid=643821" title="ITVP">
ITVP

iTVP ("Telewizja Interaktywna") – nieistniejący projekt badawczo-wdrożeniowy prowadzony w latach 2005–2008 przez Telewizję Polską S.A. (TVP) w zakresie telewizji interaktywnej, którego realizacja miała umożliwić udostępnianie – poprzez Internet – oferty interaktywnej w skali ogólnopolskiej.
W tym celu stworzono projekt celowy Nr 3184/CT11-6/2002 pt. „System udostępniania sygnału audiowizualnego w polskim Internecie optycznym w sposób zapewniający realizację telewizji interaktywnej”. iTVP zostało zastąpione portalem tvp.pl.
Historia.
Projekt rozpoczął się w 2002 roku po blisko rocznych przygotowaniach. Jego oficjalna prezentacja nastąpiła 11 października 2005 roku w warszawskiej Filharmonii Narodowej, jednak premierową transmisję przeprowadzono 9 stycznia 2005 z XIII Finału Wielkiej Orkiestry Świątecznej Pomocy. 10 czerwca 2005 bezpośrednio relacjonowano Krajowy Festiwal Piosenki Polskiej w Opolu (cieszyła się ona olbrzymią popularnością, gdyż oprócz samych występów – dostępnych również w TVP – zaprezentowano kulisy imprezy, wydarzenia kuluarowe oraz wywiady z artystami), zaś 3 października 2005 Konkurs Chopinowski, a wszystkie koncerty oglądało łącznie 125 000 osób z całego świata (głównie Japonii). Ponadto Telewizja Interaktywna przeprowadziła bezpośrednie relacje m.in. z Zimowych Igrzysk Olimpijskich w Turynie, Tour de Pologne oraz J&amp;S Cup.
iTVP finansowana była ze środków własnych polskiej telewizji publicznej, a także środków celowych Krajowej Rady Radiofonii i Telewizji (KRRiT) oraz Komitetu Badań Naukowych (KBN), posiadając ponadto siedmiu innych partnerów wspierających (m.in. akademicki ośrodek Cyfronet związany z krakowską Akademią Górniczo-Hutniczą (ACK Cyfronet AGH), Politechnikę Warszawską, "Instytut Łączności" i warszawską firmę teleinformatyczną ATM). Współpraca w projekcie regulowana była poprzez umowę trójstronną, podpisaną przez Ministerstwo Nauki i Informatyzacji (MNiI), TVP oraz ACK Cyfronet AGH (głównego wykonawcę).
Przygotowanie oferty programowej interaktywnej telewizji leżało w wyłącznej gestii TVP, zaś prace nad technologią jej udostępnienia prowadzone były w ramach projektu badawczo-rozwojowego finansowanego częściowo (kwotą 12 000 000 PLN) z grantu MNiI. Początkowo prezentowała ona najpopularniejsze programy (w tym filmy i seriale) wyprodukowane przez TVP1, TVP2 oraz TVP3, a także najważniejsze wydarzenia kulturalne, bądź sportowe, systematycznie poszerzając swą ofertę.
Aby system działał płynnie, źródłem strumienia danych nie była wyłącznie Warszawa, bowiem przy nadawaniu sygnału wykorzystane zostały regionalne centra danych (na początek w Krakowie i Poznaniu). Prototypową instalację systemu dystrybucji oferty interaktywnej (tzw. Pilot iTVP) uruchomiono w 2006 w Warszawie, Krakowie i Poznaniu, a docierała ona równocześnie do ponad 15 000 odbiorców.
Do końca 2007 iTVP została zaoferowana w docelowej (komercyjnej) formie na terenie całego kraju. Jej model biznesowy nie był jeszcze ostatecznie przesądzony i nie było do końca wiadomo, który podmiot miał oferować klientom tę usługę (być może miała być nim sama TVP, być może operatorzy telekomunikacyjni dostarczający Internet, bądź dostawcy telewizji kablowej). Pewnym jest natomiast, iż sygnał iTVP nie miał być przesyłany w ramach „publicznego” Internetu, więc przyszły operator musiałby wydzielić specjalnie dla niej odpowiednie pasmo, gwarantujące każdemu użytkownikowi właściwą jakość przekazu (widzowie mieli odbierać obraz i dźwięk nadawany w jakości porównywalnej ze zwykłą telewizją, tj. z prędkością co najmniej 750 kb/s). Wykorzystana miała zostać do tego ogólnopolska sieć akademicka PIONIER. Zakładane było uzyskanie wyższych prędkości transmisji, umożliwiającej odbiór programów telewizyjnych oraz filmów w jakości „cyfrowej”.
W docelowej formie iTVP łączyć miało w sobie kilka unikalnych funkcjonalności:
15 grudnia 2008 domena internetowa Telewizji Interaktywnej iTVP (www.itvp.pl) została przekierowana na oficjalną stronę TVP S.A. – www.tvp.pl.
Kwestie techniczne.
Materiały multimedialne udostępniane były przez serwery multimedialne iTVP jednocześnie w różnych jakościach. Dzięki temu możliwy był ich odbiór za pośrednictwem łączy internetowych o różnych przepustowościach (począwszy od klasycznych prędkości modemowych). Jakość odbieranego sygnału była uzależniona od szybkości połączenia z siecią internetową oraz wydajności komputera, z którego korzystał użytkownik. Materiały w serwisie iTVP były udostępniane w technologii strumieniowej, dzięki czemu dla rozpoczęcia ich odtwarzania nie było konieczne pobranie całego pliku na dysk komputera. Dla odbioru transmisji oraz plików multimedialnych dostępnych w serwisie iTVP niezbędny był program Windows Media Player oraz zainstalowany DirectX. Oficjalnie wspierany był tylko odbiór za pomocą systemu operacyjnego MS Windows. W systemie GNU/Linux materiały można było oglądać za pomocą programów: Totem, Kaffeine, VLC i innych, jednak możliwie było oglądanie tylko treści dostępnych bezpłatnie (odtwarzacze te nie obsługują zabezpieczeń DRM) i to nie wszystkich, ponieważ niektóre darmowe materiały również były zabezpieczone (najczęściej te, które stawały się nieodpłatne dopiero po jakimś czasie).
Od 1 maja 2008 TVP S.A., w ślad za innymi nadawcami publicznymi, udostępniała transmisje iTVP za pomocą technologii P2P TV. Zmiana ta została wprowadzona we współpracy z Europejską Unią Nadawców (EBU) oraz projektem OctoShape. Pierwszymi (i jedynymi jak do tej pory) transmisjami były relacje z zawodów CenterNet Mobile Speedway Ekstraligi Na chwilę obecną technologia P2P TV nie jest wykorzystywana

</doc>
<doc id="643822" url="https://pl.wikipedia.org/wiki?curid=643822" title="Donald Cameron of Lochiel">
Donald Cameron of Lochiel

Donald Cameron of Lochiel (ur. 5 kwietnia 1835 w Achnacarry, zm. 30 listopada 1905 w Achnacarry) – XXIV Naczelnik Klanu Cameronów, szkocki magnat i polityk, głowa jednego z najpotężniejszych i najbardziej wpływowych rodów na szkockich Wyżynach. Był synem Donalda Camerona of Lochiel, XXIII Naczelnika, i lady Vere Catherine Louisy Hobart, córki George’a Vere’a Hobarta.
Życiorys.
Wzorem swojego ojca kształcił się w londyńskiej Harrow School. Później wstąpił do służby dyplomatycznej. W 1857 r. był Pierwszym attaché podczas misji lorda Elgina w Chinach. Później był attaché ambasady brytyjskiej w Berlinie. Po śmierci ojca w 1859 r. został kolejnym Naczelnikiem Klanu Cameronów. Parę lat później zrezygnował ze służby w dyplomacji i zamieszkał w Achncarry, które zostało jego stałą siedzibą.
W 1868 r. został członkiem Izby Gmin z okręgu Inverness-shire, z ramienia Partii Konserwatywnej, i był nim przez następne 17 lat. Sprawował również funkcję Sędziego Pokoju (Justice of the Peace, JP) dla Argyllshire i Buckinghamshire. Był ponadto Lordem Namiestnikiem Inverness-shire w latach 1887–1905.
W 1873 r. witał królową Wiktorię podczas jej wizyty w Lothian (była to pierwsza wizyta brytyjskiego monarchy w Lothian).
Był wielkim posiadaczem ziemskim, właścicielem jednej z największych w kraju hodowli owiec. Był również członkiem wielu organizacji min. Napier Association (od 1883 r.) i Deer Forest Commision (od 1894 r.). Udzielał się również w kręgach kulturalnych. W 1884 r. został przewodniczącym Gaelic Society of Inverness, zaś w 1889 r. założył Clan Cameron Association, której został honorowym przewodniczącym. Stowarzyszenie Klanu Cameronów istnieje do dziś.
Cameron był zwolennikiem służby mieszkańców Wyżyn w brytyjskiej armii. Służbę wojskową odbyli wszyscy czterej jego synowie.
9 grudnia 1875 r. w Dalkeith poślubił lady Margaret Elizabeth Montagu-Douglas-Scott (10 października 1846 – 5 lutego 1918), córkę Waltera Montagu-Douglasa-Scotta, 5. księcia Buccleuch, i lady Charlotte Anne Thynne, córki 2. markiza Bath. Donald i Margaret mieli razem czterech synów:
Pomnik Donalda Camerona w pełnym stroju szkockich górali stoi obecnie w Fort William w The Parade.

</doc>
<doc id="643826" url="https://pl.wikipedia.org/wiki?curid=643826" title="Operacja Granby">
Operacja Granby

Operacja Granby – kryptonim brytyjskiej operacji wojennej podczas I wojny w Zatoce w roku 1991. Określał dyslokację wojsk podczas obrony Arabii Saudyjskiej i wyzwolenia Kuwejtu.
Te dwie części wojny są identyfikowane oddzielnie przez Amerykanów jako Pustynna Tarcza oraz Pustynna Burza.
Operacja Granby wzięła swoją nazwę od Johna Mannersa, markiza Granby, brytyjskiego dowódcy podczas wojny siedmioletniej.

</doc>
<doc id="643832" url="https://pl.wikipedia.org/wiki?curid=643832" title="Edward Jürgens">
Edward Jürgens

Edward Jürgens (ur. 11 października 1824 w Płocku, zm. 2 sierpnia 1863 w Warszawie) – polski działacz niepodległościowy w zaborze rosyjskim, przywódca liberalnej burżuazji warszawskiej (millenerów).
Pochodził z rodziny neofickiej pochodzenia żydowskiego (po matce). Syn majstra ciesielskiego Henryka (Heinricha) przybyłego z Holsztynu i Anny z Krygerów, wdowy po majstrze szklarskim.
1843 ukończył gimnazjum w Płocku. Kontaktował się z grupą „Przeglądu Naukowego”. Od 1847 pod nadzorem policji. 1852 ukończył studia na wydziale kameralnym uniwersytetu w Dorpacie, po czym osiadł w Warszawie. Od 1857 radca tytularny, a od listopada 1852 starszy rachmistrz. Był członkiem Konwentu Polonia.
Był przeciwnikiem konspiracji i zbrojnego powstania, a zwolennikiem pracy organicznej. Opowiadał się za rozszerzeniem autonomii Królestwa Polskiego i uwłaszczeniem chłopów.
Z wyznania był luteraninem.
Po przystąpieniu millenerów do „białych” był członkiem Dyrekcji Wiejskiej stronnictwa. W 1859 wszedł w skład komitetu powołanego przez Narcyza Jankowskiego, którego zadaniem miała być koordynacja przygotowań powstańczych, jednak nie dał się wciągnąć Ludwikowi Mierosławskiemu do akcji spiskowej. Wypowiadał się przeciw konspiracjom i narzucaniu krajowi linii politycznej z Paryża. Po wybuchu powstania w 1863 opowiedział się za czynną walką z rosyjskim zaborcą.
Aresztowany w czasie powstania styczniowego zmarł w X Pawilonie Cytadeli Warszawskiej w nocy z 2 na 3 sierpnia 1863 roku. Pochowany na cmentarzu ewangelicko-augsburskim w Warszawie (aleja 58, miejsce 13).
Malarstwo.
Był malarzem amatorem. Rysunku uczył go w płockim gimnazjum Julian Zawodziński.

</doc>
<doc id="643833" url="https://pl.wikipedia.org/wiki?curid=643833" title="Bajoranie">
Bajoranie

Bajoranie – to fikcyjna rasa, żyjąca we wszechświecie „Star Trek”.
Bajoranie są jedną z najstarszych ras w kwadrancie alfa, pochodzącą z planety Bajor. Fizjonomia Bajoran jest zbliżona do ludzkiej, poza wyróżniającymi ją poziomymi zgrubieniami w górnej części grzbietu nosa w liczbie od 4 do 7. Fizjologicznie od ludzi odróżnia ich poziomy układ komór serca, ciąża trwająca 5 miesięcy podczas której pomiędzy matką a dzieckiem wytwarza się bardzo silna sieć naczyń krwionośnych; w przeciwieństwie do kobiet rasy ludzkiej, Bajoranki nie doświadczają mdłości a nagłych ataków kichania. Długość życia przedstawiciela tej rasy często sięga ponad 100 lat.
Ich macierzystą planetą jest Bajor, jedna z 14 w układzie planetarnym o tej samej nazwie. Jako jedyna wśród nich posiada atmosferę, w której może istnieć życie. Znajduje się około 50 lat świetlnych od Ziemi. Największym miastem, a zarazem stolicą planety, jest Dahkur. 

</doc>
<doc id="643838" url="https://pl.wikipedia.org/wiki?curid=643838" title="PSS Zgoda">
PSS Zgoda

Powszechna Spółdzielnia Spożywców „Zgoda” - największa sieć sklepów osiedlowych w Płocku. Asortyment sklepów to przede wszystkim artykuły spożywcze i przemysłowe.
Historia „Zgody” sięga dziewiętnastego stulecia, kiedy Polska znajdowała się pod zaborami. Należy ona do jednego z trzech stowarzyszeń spożywczych, które w latach 1869 - 1870 zostały jako pierwsze zorganizowane na ziemiach polskich. Jako jedyna płocka „Zgoda” dotrwała do naszych czasów i działa nieprzerwanie od 1870 roku.
Obecnie sieć sklepów PSS Zgoda w Płocku działa pod szyldem „Top Market”.

</doc>
<doc id="643845" url="https://pl.wikipedia.org/wiki?curid=643845" title="Piaggio Vespa">
Piaggio Vespa

Vespa – nazwa linii włoskich skuterów należącej do firmy Piaggio. Pierwsze modele powstawały według projektu inżyniera Corradino D'Ascanio.
Historia.
Historia skuterów Vespa (pl. Osa) jest ściśle związana z historią firmy Piaggio. Vespa była pierwszym skuterem, który spopularyzował tę kategorię jednośladów. Jego nazwa nawiązywała do charakterystycznego kształtu pojazdu z wąską talią (przekrokiem) i szerokim odwłokiem (tylnym nadkolem). Został zaprojektowany w 1946 roku przez inżyniera Corradino D'Ascanio. Miał być tanim pojazdem dla masowego odbiorcy. Posiadał prosty w obsłudze dwusuwowy silnik o pojemności 98 cm³, koło zapasowe oraz skrzynię biegów, w której biegi zmieniało się poprzez przekręcenie lewej manetki. Od początku pojazd znalazł wielu nabywców, ponieważ idealnie wpasowywał się w potrzeby ówczesnych Włochów. Był dostępnym dla każdego, tanim i łatwym w prowadzeniu środkiem transportu. Zapotrzebowanie wśród Włochów spowodowane brakiem takiego środka transportu po II wojnie światowej dodało mu jeszcze większego zainteresowania wśród nabywców. Dzięki skuterom Vespa zniszczona w czasie II wojny światowej fabryka Piaggio, wcześniej produkująca samoloty i części silnikowe dla przemysłu zbrojeniowego w Pontedera, została odbudowana. Później zaczęto sprzedawać Vespy poza Włochami, gdzie również zdobyły popularność. Zaczęto je produkować na licencjach w Anglii, Hiszpanii, Indiach, Niemczech, Francji, Brazylii i Belgii. 
Do dziś z taśm fabryki Piaggio zjechało 39 modeli vespy, a jej charakterystyczna sylwetka wciąż nawiązuje do pojazdów produkowanych po II wojnie światowej. Na jej wzór w latach sześćdziesiątych powstały radziecka Wiatka i polska WFM Osa. Na licencji Piaggio produkowane są w Indiach Bajaj Chetak i LML. W Pontederze, w mieście w którym została wyprodukowana pierwsza Vespa działa muzeum Piaggio. W 2007 roku powstał film dokumentalny "Forever Vespa" (reż. Pippo Cappellano, Marina Cappabianca), w którym można zobaczyć również klubowe pojazdy z Polski.
Dla spopularyzowania skutera Vespy duże znacznie miało jego wykorzystanie w komedii romantycznej "Rzymskie wakacje" (1953) z Audrey Hepburn i Gregorym Peckiem w rolach głównych.
Największym konkurentem Vespy były skutery, również włoskiej marki, Lambretta.

</doc>
<doc id="643846" url="https://pl.wikipedia.org/wiki?curid=643846" title="Robert M. Solovay">
Robert M. Solovay

Robert M. Solovay (ur. 1938 w Brooklynie) – amerykański matematyk specjalizujący się w logice matematycznej. Emerytowany profesor matematyki na Uniwersytecie Kalifornijskim w Berkeley. Znany głównie za wkład w teorię mnogości. Członek Amerykańskiej Akademii Sztuki i Nauki (ang. "American Academy of Arts and Sciences").
Doktoryzował się w 1964 na Uniwersytecie Chicagowskim pod kierunkiem Saundersa Mac Lane’a. Wypromował kilkunastu doktorów, wśród jego wychowanków są m.in. Matthew Foreman i William Woodin.

</doc>
<doc id="643848" url="https://pl.wikipedia.org/wiki?curid=643848" title="Hyvinkaa">
Hyvinkaa



</doc>
<doc id="643849" url="https://pl.wikipedia.org/wiki?curid=643849" title="Van den Budenmayer">
Van den Budenmayer



</doc>
<doc id="643850" url="https://pl.wikipedia.org/wiki?curid=643850" title="Rekonstrukcja (Stany Zjednoczone)">
Rekonstrukcja (Stany Zjednoczone)

Rekonstrukcja (ang. "Reconstruction") – historyczna dla Stanów Zjednoczonych nazwa okresu odbudowy państwa w latach 1865–1877.
Po zakończonej wojnie secesyjnej należało ustabilizować trudną sytuację polityczną w kraju dotychczas stanowczo podzielonym. Jeszcze przed zakończeniem działań zbrojnych zaczęły narastać spory co do przyszłych losów pokonanych Skonfederowanych Stanów Ameryki. Radykalni Republikanie opowiadali się za modelem zbliżonym do okupacji wojskowej, bardziej pojednawcze stanowisko zajmował Abraham Lincoln, ogłaszając 8 grudnia 1863, wraz z dorocznym orędziem do Kongresu, "Proklamację amnestii i odbudowy". Amnestią objęci mieli być wszyscy mieszkańcy stanów ogarniętych secesją pod warunkiem złożenia przysięgi o przestrzeganiu Konstytucji Stanów Zjednoczonych oraz wszystkich aktów prawnych wydanych w czasie wojny, a dotyczących likwidacji niewolnictwa. Z amnestii mieli być wyłączeni członkowie Kongresu Konfederacji i wyżsi jej funkcjonariusze cywilni i wojskowi oraz ci zawodowi oficerowie, którzy w latach 1860 i 1861 ze służby w Armii Stanów Zjednoczonych przeszli do Armii Stanów Skonfederowanych (lub odpowiednio Floty Stanów Skonfederowanych). Ponadto plan przewidywał, że jeśli 10% uprawnionych do głosowania mieszkańców danego stanu złoży wspomnianą przysięgę, stan ten będzie miał prawo wybrać swoje władze. Po potwierdzeniu ich legalności przez Kongres stan miał wrócić do Unii na zasadzie pełnoprawnego członkostwa. Na powyższych zasadach nowe konstytucje stanowe Arkansas i Luizjany zostały opracowane jeszcze w okresie wojny.
Republikańska większość Kongresu uznała te warunki za zbyt łagodne. Z kontrprojektem wystąpili poseł Henry Winter Davis i senator Benjamin Wade. Projekt zakładał podwyższenie liczby zobowiązanych do złożenia przysięgi z 10 do 50%. Tylko oni mogliby następnie wziąć udział w wyborze nowych władz stanowych. Te zaś po uformowaniu się miały nadać wolność wszystkim niewolnikom, nie przyznając im wszak praw politycznych. "Wade-Davis Bill" został przyjęty 2 lipca 1864 przez obie izby i od razu przedstawiony do podpisu prezydentowi. Lincoln skorzystał z weta kieszonkowego i zwrócił się z proklamacją do społeczeństwa, wyjaśniając, że w sprawie odbudowy nie może być związany planem kongresowym, który anulowałby uchwalone już na podstawie jego planu nowe konstytucje Arkansas i Luizjany oraz ich zarządy.
Po zamachu na Lincolna w kwietniu 1865 jego politykę w tym zakresie próbował kontynuować kolejny prezydent Andrew Johnson. Często nie był jednak w stanie przeciwstawić się większości działań Republikanów.
W lutym 1866, odrzucając weto Johnsona, Kongres uchwalił ustawę o Biurze Wyzwoleńców ("Freedmens Bureau Bill") przedłużającą okres funkcjonowania powstałej 3 marca 1865 agendy, zwanej Biurem Uchodźców, Wyzwoleńców i Opuszczonych Ziem ("Bureau of Refugees, Freedmen and Abandoned Lands"). Wchodziła w skład Departamentu Wojny, zajmowała się pomocą medyczną i aprowizacyjną oraz zakładaniem szkół. W marcu tego samego roku uchwalono ustawę o prawach obywatelskich ("Civil Rights Act") nakazującą równe w sensie prawnym traktowanie białych i czarnych. W marcu 1867 ustawa o uprawnieniach wojskowych ("Army Appropriation Act") ograniczała uprawnienia prezydenta jako naczelnego wodza, wzmacniając jednocześnie pozycję generała armii (sprawowaną wówczas przez późniejszego prezydenta gen. Granta). Kongres pragnął wyłączyć wprowadzony system rządów wojskowych na Południu (p. niżej) spod gestii prezydenta. Również w marcu 1867 Kongres przegłosował odrzucenie prezydenckiego weto w sprawie ustawy o piastowaniu urzędów (Tenure of Office Act). Ustawa ta zabraniała prezydentowi dymisjonować urzędników cywilnych, w tym także członków rządu, bez zgody Senatu. Chodziło o ochronę sekretarza wojny, Edwina M. Stantona, który reprezentował poglądy partii republikańskiej. Gdy Johnson zdymisjonował sekretarza wojny, w przekonaniu o niekonstytucyjności tego posunięcia wszczęto procedurę impeachmentu. 13 marca 1868 rozpoczęło się przesłuchiwanie prezydenta przez Senat, lecz do usunięcia go z urzędu zabrakło jednego głosu (za usunięciem Johnsona opowiedziało się 35 senatorów, przeciwko 19). Po tym wydarzeniu nastąpiło swego rodzaju zawieszenie broni – Johnson przez ostatni rok swej kadencji nie próbował już blokować kongresowej rekonstrukcji, Kongres zaś nie występował przeciwko niemu z nowymi ostrymi atakami.
Na podstawie uchwalonej 4 marca 1867 ustawy o odbudowie wojskowej ("Military Reconstruction Act") obszar Południa podzielono na 5 okręgów wojskowych, obejmujących 10 tamtejszych stanów. Wyjątkiem było Tennessee, które bez oporów ratyfikowało 14. poprawkę. Dowódcami okręgów zostali: gen. John McAllister Schofield (Wirginia), gen. Daniel E. Sickles (obie Karoliny), gen. John Pope (Georgia, Floryda i Alabama), gen. Edward O.C. Ord (Missisipi i Arkansas) i gen. Philip H. Sheridan (Luizjana i Teksas). Przyznano im na podstawie osobnej ustawy z 23 marca 1867 uprawnienia gubernatorów, a zatem sprawowali władzę wykonawczą nie tylko w sensie wojskowym, ale i cywilnym.
Byli to najczęściej weterani poprzednich zmagań wojennych przybyli z Północy. Przybywali na Południe wraz z rzeszami popleczników którzy działając na pograniczu prawa zbijali ogromne majątki, głównie na sprzedaży urzędów i skonfiskowanych ziem. Miejscowa ludność nazywała ich "carpetbaggerami" (ang. człowiek z dużą torbą podróżną), ponieważ zjawiali się na Południu tylko ze swoimi torbami podróżnymi – napełniając je podczas urzędowania. Białych Południowców współdziałających z nimi zwano "scalawags" (ang. nicponie). Gdy w 1869 na czele państwa stanął republikanin Ulysses Grant, bohater Północy z czasów wojny secesyjnej, doszło dalszego nasilenia represji wobec mieszkańców Południa, gdyż nowy prezydent, w przeciwieństwie do poprzednika, nie próbował nawet powściągać republikańskiego radykalizmu. Sama mocna pozycja partii republikańskiej w tym okresie była wynikiem nie tylko wygranej wojny, ale poparcia Afroamerykanów, o których prawa wyborcze konsekwentnie walczyli republikanie.
Jeszcze w 1865 ogłoszono amnestię dla uczestników walk po stronie Konfederacji, pod warunkiem złożenia przysięgi na wierność Unii. Powołano do życia Zjednoczony Komitet ds. Rekonstrukcji Kongresu Stanów Zjednoczonych, w którym obradowały oba "Domy" Republikanów i byłych Konfederatów. Komitet pod przewodnictwem senatora z Maine Williama Pitta Fessendena zajął się opracowywaniem nowych konstytucji stanowych. Wprowadzenie do nich postanowień wynikających z ustawy o prawach obywatelskich oraz XIV poprawki było warunkiem wstępnym uznania owych konstytucji za podstawę prawną działania przyszłych stałych legislatur stanowych. Dopiero po zaakceptowaniu przez Kongres nowych konstytucji stany mogły powrócić do Unii. Najwcześniej (w 1867) została przyjęta Alabama, najpóźniej zaś (w 1870) Wirginia, Missisipi i Teksas. Zwycięzcy Republikanie całkowicie znieśli prawa wprowadzone na szczeblu centralnym przez Konfederatów. Dla sytuacji społecznej czarnej ludności (żyjącej nie tylko na terenie stanów wchodzących wcześniej w skład Konfederacji) największe znaczenie miała znosząca niewolnictwo 13. poprawka do Konstytucji Stanów Zjednoczonych, która weszła w życie 18 grudnia 1865. Tym niemniej rzeczywista sytuacja czarnoskórej ludności nie uległa większym zmianom; w tym samym czasie powstał bowiem Ku Klux Klan, a odpowiedzią legislatur stanowych południa na nowe porządki było uchwalanie tzw. Czarnych Kodeksów (Prawa Jima Crowa), które dyskryminacyjnie regulowały sytuacje ludności murzyńskiej po odzyskaniu przez nią wolności. W zakresie praw wyborczych kres dyskryminacji rasowej położyła 15. poprawka do konstytucji, która weszła w życie w 1870; w innych dziedzinach życia dyskryminacja w większym lub mniejszym stopniu utrzymała się aż do lat 60. XX wieku, a niekiedy nawet dłużej.
Rekonstrukcja nie była okresem szczególnej pomyślności. Prezydentura Johnsona upłynęła pod znakiem sporów między prezydentem demokratą a republikańską większością w kongresie, dotyczących oprócz spraw czysto personalnych polityki wobec pokonanych stanów południa. Czas rządów Ulyssesa Granta kojarzony jest głównie z nieudolnością polityczną byłego wodza naczelnego i aferami, które szczególnie zaważyły na obrazie jego drugiej kadencji. Odbudowa gospodarcza po wojnie totalnej, jaką była wojna secesyjna była procesem długotrwałym, mimo początków dynamicznej industrializacji, dopiero w 1871 zbiory bawełny powróciły do poziomu sprzed 10 lat. Era rekonstrukcji była okresem również ważnych wydarzeń w USA takich jak ukończenie budowy kolei transkontynentalnej, ostatnie zwycięstwo Indian nad armią USA, które miało miejsce 25 czerwca 1876 nad Little Bighorn czy zakup Alaski.
Okres rekonstrukcji kończy zawarcie w 1877 umowy, nazwanej później od tej daty kompromisem 1877. Było to porozumienie zawarte przed ostatecznym ustaleniem wyników wyborów prezydenckich przez specjalną Komisję Kongresu między przywódcami Partii Demokratycznej i Partii Republikańskiej. Republikanie zobowiązali się do zakończenia okupacji stanów Południa w razie zwycięstwa ich kandydata, Rutherforda Hayesa nad demokratą Samuelem J. Tildenem, który w 1876 zdobył przewagę w głosowaniu powszechnym, a mimo to komitet elektorów wybrał na prezydenta Hayesa, który dotrzymał umowy i wycofał wojska okupujące Południe.

</doc>
<doc id="643852" url="https://pl.wikipedia.org/wiki?curid=643852" title="Margot Honecker">
Margot Honecker

Margot Honecker z domu Feist (ur. 17 kwietnia 1927 w Halle, zm. 6 maja 2016 w Santiago) – niemiecka polityk, w latach 1963–1989 minister edukacji Niemieckiej Republiki Demokratycznej; żona zmarłego w 1994 przywódcy komunistycznego Ericha Honeckera.
Życiorys.
Pochodziła z rodziny robotniczej, jej ojciec był szewcem, a matka pracowała w fabryce. W 1945 wstąpiła do Komunistycznej Partii Niemiec, a po powstaniu NRD stała się członkiem Niemieckiej Socjalistycznej Partii Jedności. Pracowała wówczas jako stenotypistka w siedzibie Wolnych Niemieckich Związków Zawodowych (FDGB) w Saksonii-Anhalcie. Jej działalność polityczna wiązała się z organizacjami młodzieżowymi. W 1948 została sekretarzem ruchu młodzieżowego "Freie Deutsche Jugend" (FDJ), a w latach 1949–1955 była przewodniczącą Organizacji Pionierskiej „Ernst Thälmann”. W 1949, w wieku 22 lat została najmłodszą posłanką Parlamentu NRD ("Volkskammer").
W latach 1963–1989 była ministrem oświaty NRD. Otrzymała parokrotnie najwyższe odznaczenie tego państwa, Order Karla Marksa. Z racji sprawowanych funkcji była „skoszarowana” wraz z mężem w partyjno-rządowych osiedlach kierownictwa NRD – początkowo wokół Majakowskiring w Berlinie-Pankow, następnie na Osiedlu Leśnym pod Bernau. Ze względu na farbowane włosy przezywano ją „Fioletowy Smok” ("Der lila Drache").
W 1953 wyszła za mąż za Ericha Honeckera. W publikacjach z czasów NRD podawano wcześniejszą datę, aby ukryć fakt, że ich córka Sonja (ur. 1 grudnia 1952) była dzieckiem pozamałżeńskim.
Od 1992 przebywała u rodziny córki w chilijskim Santiago, gdzie otrzymała azyl polityczny. W 1999 przegrała proces sądowy z Republiką Federalną Niemiec o utracony w Niemczech majątek. Jako obywatelka Republiki Federalnej Niemiec otrzymywała miesięczną emeryturę. Zmarła w Santiago 6 maja 2016 na raka. 7 maja 2016 roku odbył się jej dyskretny pogrzeb na cmentarzu Memorial Park, a potem według przekazanych informacji przez AFP jej ciało poddano kremacji.
Odznaczenia i nagrody.
10 stycznia 1974 Uniwersytet im. Adama Mickiewicza w Poznaniu przyznał Margot Honecker tytuł doktora honoris causa.

</doc>
<doc id="643853" url="https://pl.wikipedia.org/wiki?curid=643853" title="Polikalizm">
Polikalizm

Polikalizm – odkryte w połowie XIX wieku zjawisko, polegające na tworzeniu przez jedną kolonię mrówek od kilku do kilkudziesięciu gniazd utrzymujących między sobą łączność. W obrębie takiej rozsianej kolonii nie zachodzi agresja, natomiast zamieszkujące różne gniazda mrówki mają wspólne terytorium (pola troficznego), bronione przed innymi koloniami. 
W koloniach polikalicznych występuje podział na stałe mrowiska macierzyste i potomne (filialne). W mrowiskach stałych wychowywane jest potomstwo i tworzą się roje potomne, filialne mogą służyć jako stacje pokarmowe, gniada letnie, w których także wychowuje się potomstwo, albo pełnić inne wyspecjalizowane funkcje.
Przejście od monokalizmu do polikalizmu zależne jest od struktury społecznej mrowiska, od tego czy występuje w nim monogynia (w mrowisku występuje tylko jedna matka), czy też są one poliginiczne. W przypadku rojów monoginicznych występuje większy poziom agresji wewnątrzgatunkowej wobec osobników spoza kolonii. Mrowisko poliginiczne i monokaliczne może być potencjalnym gniazdem macierzystym dla kolonii polikalicznej.

</doc>
<doc id="643854" url="https://pl.wikipedia.org/wiki?curid=643854" title="TVP Sport">
TVP Sport

TVP Sport – polska stacja telewizyjna o charakterze sportowym, należąca do Telewizji Polskiej S.A., nadająca od 18 listopada 2006 (od 12 stycznia 2014 w systemie wysokiej rozdzielczości).
Redakcja powstała z połączenia redakcji sportowych TVP1 oraz TVP2. Jest odpowiedzialna również za transmisje na tych antenach, m.in. tę z rekordem oglądalności w Polsce: konkurs skoków narciarskich na igrzyskach w Salt Lake City w 2002 roku (16,8 mln szczytowej oglądalności, średnio 13,3 mln widzów).
W momencie założenia kanału był to pierwszy komercyjny i kodowany kanał w historii polskiej telewizji publicznej. Od 7 czerwca 2018 roku kanał dostępny jest bezpłatnie – w naziemnej telewizji cyfrowej (MUX3), a 22 grudnia 2018 roku na MUX8 pojawiła się kopia kanału w jakości HD. Od 23 października 2019 roku stacja jest dostępna wyłącznie na MUX3, w jakości HD.
Historia.
Koncepcja utworzenia kanału o profilu sportowym w polskiej telewizji publicznej narodziła się w grudniu 2004, w momencie pojawienia się w niej Roberta Korzeniowskiego i powierzenia mu stanowiska kierownika redakcji audycji sportowych oraz przewodniczącego kolegium sportowego. 26 grudnia 2005 Zarząd TVP S.A. przyjął projekt kanału, zaś 29 grudnia 2005 zatwierdziła go rada nadzorcza TVP S.A. Pierwotnie jego start planowano na wrzesień lub październik 2006, jednak z różnych przyczyn termin ten przesuwano.
14 czerwca 2006 stacja uzyskała od Krajowej Rady Radiofonii i Telewizji koncesję na nadawanie programu na terenie całej Polski, toteż w sierpniu 2006 skompletowano ostateczny skład zespołu redakcyjnego, a także rozpoczęto tworzenie ramówki oraz pierwszych programów (w tym czasie dyrektorem i redaktorem naczelnym TVP Sport został Robert Korzeniowski). Jej oficjalna prezentacja odbyła się 23 października 2006 na specjalnym wieczorze promocyjnym, zorganizowanym przy okazji Międzynarodowej Konferencji Polskiej Izby Komunikacji Elektronicznej w Zakopanem, zaś 15 listopada 2006 uroczystego otwarcia kanału dokonał Prezes Zarządu TVP S.A. Bronisław Wildstein, podczas konferencji prasowej w siedzibie stacji. Faktycznie rozpoczęła ona nadawanie 18 listopada 2006 o godzinie 16:00, magazynem "Jacy jesteśmy". Pierwszą transmisją był natomiast półfinał warszawskiego "ITTF Pro Tour Polish Open" w tenisie stołowym.
6 listopada 2009 Robert Korzeniowski złożył rezygnację z pełnienia funkcji dyrektora kanału. 12 listopada 2009 na stanowisku zastąpił go Włodzimierz Szaranowicz.
1 stycznia 2010 stacja zmieniła oprawę graficzną i logo (lekko zmodyfikowane, w stosunku do poprzedniego) i rozpoczęła nadawanie w formacie 16:9. Zmianie uległy także oprawy graficzne programów informacyjnych Sportowy Wieczór i Sportowa Niedziela.
2 września 2012 poinformowano, że TVP nie będzie transmitować meczów polskiej reprezentacji piłkarskiej, gdyż nie doszło do porozumienia z firmą SportFive, która sprzedaje prawa transmisyjne z ramienia PZPN. Pierwsze mecze eliminacyjne do Mistrzostw Świata 2014, które Polska rozegrała z Czarnogórą i Mołdawią można było zobaczyć w usłudze "pay per-wiew" na wybranych platformach cyfrowych oraz w sieciach kablowych. Wcześniej i później od momentu powstania TVP Sport zawsze transmitowała mecze polskiej drużyny piłkarskiej.
1 stycznia 2013 TVP Sport jako pierwszy kanał polskiej telewizji publicznej podczas bloków reklamowych wprowadził timer, który odmierza czas do zakończenia się emisji spotów reklamowych (wcześniej timera używało tylko część polskich stacji komercyjnych). Obecnie nie jest on nadawany.
12 stycznia 2014 wystartował TVP Sport HD. Jest to czwarty kanał TVP w jakości HDTV. Tego samego dnia TVP Sport zmieniło ponownie logo i oprawę graficzną.
3 stycznia 2015 nastąpiły zmiany w programach informacyjnych stacji. Pojawiły się nowe programy "Echa Stadionów" (emitowany w poniedziałek) i "Sportowa Sobota". Tego dnia programy informacyjne zyskały nową oprawę graficzną. "Sportowy wieczór" jest obecnie emitowany siedem razy w tygodniu (od poniedziałku do niedzieli).
6 kwietnia 2017 TVP Sport w wersji SD przestał być nadawany na satelicie Hot Bird (13⁰E). Obecnym szefem stacji (od czerwca 2017) jest Marek Szkolnikowski, który zastąpił na tym stanowisku Włodzimierza Szaranowicza.
Od 7 czerwca 2018 do 23 października 2019 kanał jest dostępny w standardowej rozdzielczości w DVB-T MUX-3. Od 22 grudnia 2018 kanał jest dostępny również w wersji HD w DVB-T MUX-8.
Od 23 października 2019 kanał jest dostępny w wersji HD w DVB-T MUX-3.
Ludzie TVP Sport.
Kierownictwo stacji.
Poprzedni dyrektorzy:
Oferta programowa.
Najważniejsze prawa transmisyjne.
Letnie igrzyska olimpijskie, Zimowe igrzyska olimpijskie, Mistrzostwa świata w piłce nożnej, Mistrzostwa Europy w piłce nożnej, Lekkoatletyczne mistrzostwa świata, Lekkoatletyczne mistrzostwa Europy, Liga Mistrzów UEFA, Liga Europy UEFA, Liga Konferencji Europy UEFA, PKO BP Ekstraklasa, PGNiG Superliga kobiet, PGNiG Superliga mężczyzn, Rugby Ekstraliga, PHL, Tour de Pologne, NHL, Igrzyska paraolimpijskie.
Wyróżnienia.
Dla TVP Sport.
„Demes” – Nagroda Biznesu Sportowego w kategorii „Sportowy projekt medialny” za relacje z zimowych igrzysk olimpijskich Vancouver 2010 i Tour de Pologne 2011
„Laur Honorowy” – nagroda 28. Festiwalu Filmów i Programów Telewizyjnych w Mediolanie (Sport Movies &amp; TV 2010) za multimedialny serwis internetowy vancouver.tvp.pl (dotyczący zimowych igrzysk), film „Droga Agaty” (poświęcony siatkarce Agacie Mróz; autor Bartosz Heller), program „Pełnosprawni” i film „Dzieci Mniejszego Księcia” (autor Zbigniew Rytel)
„Filmowy Laur” – nagroda IV Międzynarodowego Festiwalu Filmów i Programów Sportowych Gdynia 2010 za film „Droga Agaty” w kategorii Mistrzowie Sportu i „EUROexpress” wśród programów sportowych
3. miejsce podczas 2. Festiwalu Filmu i Sportu w Wałczu 2011 – za film „Krzysztof Wiłkomirski – najważniejsza walka” (autor Zbigniew Rytel)
Kryształowa Antena – nagroda Konkursu Złotych i Kryształowych Anten Świata Telekomunikacji i Mediów za obsługę telewizyjną Euro 2012
„Oczy Otwarte” i „Motyl 2014” podczas Europejskiego Festiwalu Filmowego „Integracja, Ty i Ja” – nagrody dla magazynu „Pełnosprawni”
Dla dziennikarzy TVP Sport.
Włodzimierz Szaranowicz – trzykrotny laureat Telekamery i Złotej Telekamery tygodnika „Tele Tydzień”, nagrodzony Wiktorem oraz Super Wiktorem Akademii Telewizyjnej, nagrodą im. Bohdana Tomaszewskiego Grand Press, Statuetką Demes w kategorii „Osobowość mediów” – Nagrodą Biznesu Sportowego, Złotym Kolcami i gwiazdą w Alei Gwiazd Sportu we Władysławowie; odznaczony Krzyżem Oficerskim Orderu Odrodzenia Polski
Dariusz Szpakowski – trzykrotny laureat Telekamery i Złotej Telekamery, nagrodzony Super Wiktorem i Statuetką Demes; odznaczony Krzyżem Kawalerskim Orderu Odrodzenia Polski
Maciej Kurzajewski – trzykrotny laureat Telekamery i Złotej Telekamery oraz nagrodzony Statuetką Demes
Przemysław Babiarz – trzykrotny laureat Telekamery i Złotej Telekamery oraz nagrodzony Statuetką Demes
Zbigniew Rytel – „Srebrny Wawrzyn Olimpijski 2012” – nagroda Polskiego Komitetu Olimpijskiego pod Honorowym Patronatem Ministra Kultury i Dziedzictwa Narodowego, medal „Pro Patria” – wyróżnienie przyznawane „za szczególne zasługi w kultywowaniu pamięci o walce o niepodległość Rzeczypospolitej Polskiej.” Jego produkcje były nagradzane na wielu festiwalach filmowych
Internet.
Strona internetowa.
Kanał posiada własny serwis internetowy – TVPSPORT.PL. Serwis należy do czołówki stron sportowych w Polsce. Dostarcza nie tylko najnowsze informacje, wywiady i analizy. Dzięki niemu można też bez dodatkowych opłat oglądać transmisje TVP Sport. Na stronie pokazywanych jest większość transmisji z anteny TVP Sport, ale również takie, które nie znajdą się w ramówce kanału. Witryna posiada również bogatą bazę materiałów VOD.
Na stronie TVPSPORT.PL znaleźć można również m.in. zarchwizowane transmisje telewizyjne magazyny tworzone przez dziennikarzy TVP Sport i felietony.
Media społecznościowe.
TVP Sport jest obecne również w mediach społecznościowych: na Facebooku, Twitterze, YouTube oraz Instagramie.
Aplikacja mobilna TVP Sport.
Od 2017 roku transmisje TVP Sport, treści VOD oraz artykuły są także dostępne w aplikacji mobilnej TVP Sport, która jest dostępna dla użytkowników urządzeń z systemami Android oraz IOS. 16 listopada 2020 roku udostępniona została nowa aplikacja mobilna TVP Sport, która umożliwia oglądać transmisje online, przeglądać newsy sportowe oraz personalizować ją pod swoje upodobania. Nowa aplikacja pozwala również na przesyłanie ekranu z aplikacji na ekran telewizora za pomocą AirPlay oraz Google Chromecast.
Aplikacja na telewizory Smart TV.
W czerwcu 2021 (przed rozpoczęciem Euro 2020) stacja udostępniła aplikację TVP Sport na telewizory ze Smart TV. Aplikacja dostępna jest do pobrania na telewizory LG (webOS), Samsung (Tizen), oraz innych markach telewizorów z systemem Android TV. W aplikacji dostępne są transmisje nadawane na żywo, skróty meczów, wywiady oraz szereg innych materiałów - nie tylko z piłki nożnej, ale również siatkówki, lekkoatletyki, koszykówki, hokeja, boksu oraz MMA.
Logo.
Zmiany logotypów następowały ok. 6.00 rano.
W latach 2006–2009 logo na ekranie było prezentowane w wersji kolorowej. Od 2010 roku logotyp stacji na ekranie jest półprzezroczysty. Wyjątek stanowi okres żałoby narodowej, a także śmierci utytułowanych sportowców, kiedy logo przybiera kolor czarny, a od 2022 roku także obok niego pojawia się czarna wstążka. Żałobna wersja pojawiła się z powodu śmierci m.in. Ireny Szewińskiej, Diega Maradony, Bjorga Lambrechta (przy okazji wyścigu Tour de Pologne w 2019 roku), Ryszarda Szurkowskiego i Pelé.
Dostępność.
TVP Sport w sieciach kablowych.
Kanał TVP Sport dostępny jest w wielu naziemnej telewizji cyfrowej, sieciach satelitarnych i kablowych w całej Polsce:
Naziemna telewizja cyfrowa - 32
Polsat Box – 19, 122
Canal+ – 183
Orange – 113
UPC – 501 (Horizon/Kaon), 552 (Mediabox)
Vectra – 201
Multimedia – 130
Toya – 420
Netia – 67
Inea – 506
Parametry techniczne odbioru TVP Sport HD na satelicie.
Częstotliwość 11,449 GHz
Polaryzacja H
SR 27500
Satelita Hot Bird 13C (13° E)
FEC – 3/4
Kodowanie: Conax, Irdeto, Nagravision, Viaccess
Sieci DVB-C, DVB-S2, DVB-T i IPTV.

</doc>
<doc id="643858" url="https://pl.wikipedia.org/wiki?curid=643858" title="Irlandzki Związek Sportów Zimowych">
Irlandzki Związek Sportów Zimowych

Irlandzki Związek Narciarski (ang. "Snowsports Association of Ireland ", dawniej "Ski Association of Ireland") – irlandzkie stowarzyszenie kultury fizycznej pełniące rolę irlandzkiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz snowboardingu.
Związek powstał w 1971 roku. Jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Irlandii m.in. poprzez szkolenia zawodników i instruktorów i organizację zawodów.

</doc>
<doc id="643860" url="https://pl.wikipedia.org/wiki?curid=643860" title="Rajmund Jaworowski">
Rajmund Jaworowski

Rajmund Jaworowski, ps. "Świętopełk" (ur. 31 sierpnia 1885 w Birzule, zm. 24 kwietnia 1941 w Warszawie) – działacz Polskiej Partii Socjalistycznej i Organizacji Bojowej PPS, współpracownik Józefa Piłsudskiego. Radny Warszawy od 1917 do 1931, zaś od 1927 przewodniczący Rady Miejskiej Warszawy. Poseł na Sejm I i II kadencji w II Rzeczypospolitej.
Życiorys.
Syn Witolda, właściciela ziemskiego i Józefy z domu Szechlegel. W trakcie uczęszczania do gimnazjum w Kijowie, wstąpił w 1901 do kółka socjalistycznego związanego z PPS. W 1903 zbiegł do Lwowa, gdy w czasie rewizji znaleziono u niego skład bibuły. We Lwowie przystąpił do organizacji studenckiej „Nieprzejednani”, przygotowującej kadry do walki powstańczej. Pracował w laboratorium wytwarzającym materiały wybuchowe. W 1904 został członkiem PPS.
Po ukończeniu krakowskiej szkoły bojowej w 1905, był członkiem Organizacji Bojowej PPS. Został skierowany jako instruktor OB do Kalisza. Po zdekonspirowaniu przeniesiony do Łodzi, gdzie uczestniczył w kilku akcjach bojowych. Ranny podczas nieudanego zamachu na pociąg k. Grodziska, brał udział w przygotowaniach do zamachu na generała-gubernatora Skałona.
Od 1906 w szeregach PPS – Frakcji Rewolucyjnej, uczestniczył w IX Zjeździe PPS. Działał jako okręgowiec w Częstochowie i Zagłębiu. W 1907 na konferencji w Radomiu aresztowany wraz z uczestnikami, uwięziony, a następnie skazany na 2 lata zesłania do Surgutska w guberni tobolskiej.
W 1909 powrócił do Krakowa gdzie został członkiem Wydziału Organizacyjnego PPS (b. PPS – Frakcji Rewolucyjnej), wstąpił także do Związku Walki Czynnej. Ukończył kurs wyższy (szkołę oficerską). Był jednym z 66 słuchaczy kursu odznaczonych przez Józefa Piłsudskiego znakiem oficerskim – tzw. „Parasolem”. Reprezentował PPS (jako zastępca delegata) w Komisji Skonfederowanych Stronnictw Niepodległościowych.
W okresie I wojny światowej służył w Legionach Polskich. Był komendantem oddziału wywiadowczego. Brał udział w bitwach: pod Kielcami, Nowym Korczynem, Opatowem, Konarami, Ożarowem, Sitkowicami. Oddelegowany do pracy w Lublinie, gdzie organizował Polską Organizację Wojskową. Uczestniczył też w organizacji ruchu chłopskiego. Następnie powrócił do Legionów. Po 1917 przeszedł do działań nielegalnych w Warszawie.
Od 1918 organizował Warszawski Okręgowy Komitet Robotniczy. Na XIV Zjeździe PPS w listopadzie 1918 wszedł w skład Centralnego Komitetu Robotniczego. Działał w Radach Delegatów Robotniczych, gdzie został w 1919 przewodniczącym.
We wrześniu 1918, został przewodniczącym Warszawskiego OKR PPS i pełnił tę funkcję nieprzerwanie do 1928. W lutym 1917 został wybrany radnym Warszawy i pełnił funkcję wiceprzewodniczącego do 1927.
W czasie wojny polsko-bolszewickiej w 1920 został członkiem Wydziału Wojskowego PPS i wszedł w skład powołanego 5 sierpnia 1920 Robotniczego Komitetu Obrony Warszawy. Z jego inicjatywy organizowano Robotniczy Pułk Obrony Warszawy. Jako ochotnik wstąpił do wojska i został przydzielony do batalionu zapasowego 5 pułku piechoty Legionów. Zdemobilizowany w grudniu 1920. Zweryfikowany w stopniu kapitana ze starszeństwem z dniem 1 czerwca 1919. W 1924 zajmował 28. lokatę na liście starszeństwa oficerów rezerwowych piechoty i był oficerem rezerwy 5 pp Leg. Dziesięć lat później zajmował 4 lokatę, pozostawał na ewidencji Powiatowej Komendy Uzupełnień Warszawa Miasto III i posiadał przydział mobilizacyjny do Oficerskiej Kadry Okręgowej Nr I w Warszawie.
W 1919 i 1920 dokooptowany do Rady Naczelnej PPS. Od 1921 był w składzie Centralnego Komitetu Wykonawczego (od stycznia 1926 był wiceprzewodniczącym CKW).
W wyborach parlamentarnych w 1922 został wybrany z listy PPS w okręgu wyborczym nr 1 (Warszawa). W Sejmie I kadencji był członkiem komisji administracyjnej oraz komisji wojskowej.
Dnia 3 sierpnia 1924 r. dowodził bojówką PPS, która dokonała udanego zamachu na działacza komunistycznego Wiktora Białego.
W maju 1927 ponownie został wybrany z ramienia PPS do Rady Warszawy, następnie wybrany na przewodniczącego Rady miejskiej (pełnił tę funkcję do 1931). W wyborach parlamentarnych w 1928 ponownie wybrany do Sejmu z ramienia PPS w ramach listy państwowej.
W 1928 po konflikcie z kierownictwem PPS na tle stosunku do rządu i Józefa Piłsudskiego, którego popierał, utworzył ugrupowanie PPS – dawna Frakcja Rewolucyjna, stając na czele Centralnego Komitetu Robotniczego i okręgu w Warszawie, dokonując jednocześnie rozłamu w Związku Parlamentarnym Polskich Socjalistów, tworząc odrębny klub parlamentarny, popierający obóz sanacji.
Był również inicjatorem rozłamu w ruchu związkowych, powołując Centralne Zrzeszenie Klasowych Związków Zawodowych (CZKZZ). Podobnie dokonał podziału w TUR, tworząc Stowarzyszenie Oświaty Robotniczej.
W wyborach parlamentarnych w 1930 nie uzyskał mandatu parlamentarnego (tak jak i inni kandydaci PPS – dawnej Frakcja Rewolucyjna), co wywołało kryzys w partii. W wyniku sporu pomiędzy Jaworowskim a Jędrzejem Moraczewskim, forsującym oderwanie CZKZZ od partii, doszło do rozłamu w tej centrali związkowej. Spowodowało to znaczny spadek wpływów Jaworowskiego i jego partii. W 1939 w istocie PPS – dawna Frakcja Rewolucyjna przestała funkcjonować.
W czasie II wojny światowej członek Służby Zwycięstwu Polski oraz Związku Walki Zbrojnej. Zmarł w Warszawie w kwietniu 1941. Został pochowany w alei głównej na Cmentarzu Komunalnym na Powązkach (kwatera A22-tuje-4).
Odznaczony m.in. Krzyżem Virtuti Militari V kl. oraz Krzyżem Niepodległości z Mieczami. Uhonorowany Odznaką Pamiątkową „Pierwszej Kadrowej”.
Żoną Rajmunda była znana działaczka PPS Konstancja Jaworowska. Córką Rajmunda była Janina, która wyszła za mąż za Jerzego Staszewskiego (ppor. „Oksza”) – oboje zginęli w ostatni dzień Powstania Warszawskiego (spoczywają na Powązkach).

</doc>
<doc id="643861" url="https://pl.wikipedia.org/wiki?curid=643861" title="Bajor (Star Trek)">
Bajor (Star Trek)



</doc>
<doc id="643864" url="https://pl.wikipedia.org/wiki?curid=643864" title="Otton Nikodym">
Otton Nikodym

Otton Marcin Nikodym (ur. 3 sierpnia 1887 w Zabłotowie w Królestwie Galicji i Lodomerii, zm. 4 maja 1974 w Utica w USA) – polski matematyk mający wkład w rozwój teorii miary, analizy funkcjonalnej, równań różniczkowych i opisowej teorii mnogości. Jeden z założycieli Polskiego Towarzystwa Matematycznego w 1919.
Życiorys.
Był synem Ottona Bogusława, inżyniera chemika. Ukończył w 1905 gimnazjum matematyczne we Lwowie z wyróżnieniem. Studia matematyczne na wydziale matematyki Uniwersytetu Lwowskiego ukończył w 1911. Doktoryzował się w 16 czerwca 1924 na Uniwersytecie Warszawskim na podstawie rozprawy "Przyczynki do teorii zbiorów", a w lipcu 1927 się tam habilitował. Do roku 1944 mieszkał w Warszawie, po powstaniu warszawskim zamieszkał w Krakowie. 1 kwietnia 1945 został profesorem nadzwyczajnym na tworzącej się Politechnice Krakowskiej, ale w 1946 razem z żoną Stanisławą opuścił Polskę. Wyjechali do Belgii, następnie do Francji. Od 1948 do 1965 pracował w "Kenyon College" w stanie Ohio w Stanach Zjednoczonych. Po 1947 napisał około 50 prac badawczych.
Członek Polskiego Towarzystwa Naukowego na Obczyźnie (od 1960).
Nikodym był dydaktykiem i popularyzatorem matematyki, autorem audycji radiowych o matematyce. Posługiwał się biegle i wykładał w 5 językach.

</doc>
<doc id="643865" url="https://pl.wikipedia.org/wiki?curid=643865" title="Adelfofagia">
Adelfofagia

Adelfofagia (łac. "adelphophagia") – rodzaj kanibalizmu, odżywianie się zarodkami lub osobnikami tego samego miotu lub innych miotów tego samego lub pokrewnego gatunku, zjadanie osobników młodszych przez starsze lub samca przez samicę w trakcie albo po kopulacji.
Zjawisko to występuje między innymi u niektórych płazów (aksolotl i płazy z rodziny salamandrowatych), zarodków ryb chrzęstnoszkieletowych i u niektórych stawonogów (gąsienice niektórych sówkowatych). Do adelofagii może dochodzić już w jajowodach ciężarnej samicy na skutek przetrzymywania larw przed urodzeniem w niesprzyjających warunkach (np. u salamandry plamistej).
Adelfofagia występuje u złotooka, u którego powstało nawet specjalne przystosowanie przeciwdziałające temu zjawisku i chroniące najmłodsze stadia. Złotooki składają swoje jaja (około 30 jaj w zniesieniu) na trzoneczkach mierzących 10-20 milimetrów. Dzięki temu jaja są bezpieczniejsze, natomiast larwy są odizolowane od siebie. Daje to większą szansę, że po zejściu na liść nie zetkną się ze sobą, lecz odejdą dalej, gdzie trafią na mszyce.

</doc>
<doc id="643868" url="https://pl.wikipedia.org/wiki?curid=643868" title="Wierzbówka kiprzyca">
Wierzbówka kiprzyca

Wierzbówka kiprzyca ("Epilobium angustifolium"), przez wielu botaników klasyfikowana jako wierzbownica kiprzyca – gatunek rośliny należący do rodziny wiesiołkowatych ("Onagraceae"). Znana też jako wierzbówka wąskolistna. Polska nazwa gatunkowa pochodzi od liści wierzbówki, które podobne są do liści wierzby. Synonimiczna łacińska nazwa rodzajowa ("Chamaenerion") wskazuje na podobieństwo rośliny do oleandra (gr. "chamai" = niski, "nerion" = oleander).
Ma zasięg okołobiegunowy, występuje w Ameryce Północnej, Azji i w Europie. W Polsce jest rośliną pospolitą zarówno na niżu, jak i w górach. 

</doc>
<doc id="643871" url="https://pl.wikipedia.org/wiki?curid=643871" title="Autostrada A18 (Belgia)">
Autostrada A18 (Belgia)

 Autostrada A18 (fla. "Autosnelweg A18") - autostrada w Belgii w ciągu trasy europejskiej E40. 
Autostrada łączy Brugię i Ostendę z granicą Francji w pobliżu Dunkierki. Jest fragmentem szlaku komunikacyjnego umożliwiającego przejazd z Antwerpii do Calais.

</doc>
<doc id="643875" url="https://pl.wikipedia.org/wiki?curid=643875" title="Szybkościomierz">
Szybkościomierz



</doc>
<doc id="643876" url="https://pl.wikipedia.org/wiki?curid=643876" title="Drosera anglica">
Drosera anglica



</doc>
<doc id="643878" url="https://pl.wikipedia.org/wiki?curid=643878" title="Drosera longifolia">
Drosera longifolia



</doc>
<doc id="643882" url="https://pl.wikipedia.org/wiki?curid=643882" title="Epilobium angustifolium">
Epilobium angustifolium



</doc>
<doc id="643889" url="https://pl.wikipedia.org/wiki?curid=643889" title="Ronaldao">
Ronaldao



</doc>
<doc id="643892" url="https://pl.wikipedia.org/wiki?curid=643892" title="Romodanowscy">
Romodanowscy

Romodanowscy – rodzina książęca będąca jedną z gałęzi staroruskiej dynastii Rurykowiczów. 
Pochodzenie nazwiska.
Nazwisko pochodzi od miejscowości Romodanowo, położonej na wschód od Staroduba nad rzeką Klaźmą (pn.-wsch. od Moskwy). Romodanowo w XV wieku było siedzibą niezależnego, udzielnego księstwa ruskiego. Za panowania wielkiego księcia moskiewskiego Iwana III Srogiego, Romodanowo podobnie jak większość udzielnych ruskich księstw, straciło swoją niezależność na rzecz Moskwy. 
Historia rodu.
Protoplastą Romodanowskich był Iwan Kasza (zm. 1247) – ósmy syn Wsiewołoda Wielkie Gniazdo. Był on pierwszym księciem Staroduba nad Klaźmą i od niego idzie linia książąt starodubskich. Potomkiem w piątym pokoleniu od Iwana Kaszy był książę Fiodor Starodubski. Młodszy syn Fiodora Starodubskiego – Wasyl otrzymał od ojca Romodanowo. Wasyl, który żył w połowie XV wieku był pierwszym księciem Romodanowskim. Synowie Wasyla Romodanowskiego tracą jednak status niezależnych książąt udzielnych i stają się bojarami moskiewskimi za czasów Iwana III Srogiego. Jeden ze synów Wasyla – też Wasyl, był okolniczym Iwana III, drugi syn Iwan zasiadał w Dumie Bojarskiej za Wasyla III. Prawnuk Wasyla – Andriej Romodanowski był za Iwana IV Groźnego ambasadorem w Kopenhadze. Inny z prawnuków Wasyla Romodanowskiego – Iwan Piotrowicz został zabity w 1607 roku przez Kałmuków podczas powrotu z misji dyplomatycznej w Persji. 
Najbardziej znanym w XVII wieku przedstawicielem rodu był kniaź Grigorij Grigoriewicz Romodanowski. Brał on udział w Radzie Perejasławskiej w 1654 roku i prowadził strzelców przeciwko Polsce podczas wojny polsko-rosyjskiej. W latach 60. i 70. XVII stulecia starał się rozszerzyć wpływy Rosji na Ukrainie, często ingerując przy wyborze atamana siczowego. Grigorij wsławił się w kampanii czehryńskiej (1676) podczas wojny rosyjsko-tureckiej w latach 1676-1681. Książę Grigorij Romodanowski został zamordowany podczas zamieszek wywołanych przez strzelców moskiewskich w 1682 r. Innym sławnym przedstawicielem tej rodziny był Fiodor Romodanowski, który w 1686 roku stanął na czele Prikazu Preobrażeńskiego. Dzięki swojemu zdecydowaniu i bezwzględności, Fiodor został wkrótce wielkim przyjacielem młodego Piotra Wielkiego, który uczynił nawet Romodanowskiego dowódcą swoich „pociesznych pułków”. Książę Fiodor Romodanowski był najbardziej zaufaną osobą dla Piotra I Wielkiego i w czasie podróży cara w latach 1695–1699 po Zachodniej Europie to Romodanowski był faktycznym zastępcą monarchy i wielkorządcą Rosji. Kiedy strzelcy podnieśli bunt w czasie nieobecności Piotra I, to Fiodor Romodanowski szybko i zdecydowanie pokonał opozycję. Oddziały strzeleckie uległy likwidacji. Strzelców rozformowano po odległych twierdzach rozproszonych na obrzeżach Rosji. Przywódcy buntu położyli swoje głowy pod topór. Po powrocie z Wielkiego Poselstwa po Europie Piotr sowicie wynagrodził lojalność Romodanowskiego, przekazując mu pałac w Ropszy i nadając mu tytuł „Cesarska Wielmożność”. Fiodor Romodanowski aż do swej śmierci w 1717 r. był również dowódcą tajnej policji państwowej (wybudował wiele więzień na Syberii). Ostatnim męskim przedstawicielem tego rodu był Iwan Fiodorowicz (zm. 1730) – gubernator Moskwy i członek rządu rosyjskiego – czyli Rady Państwa – po śmierci cara Piotra Wielkiego.

</doc>
<doc id="643894" url="https://pl.wikipedia.org/wiki?curid=643894" title="Reprezentacja Hiszpanii w skokach narciarskich">
Reprezentacja Hiszpanii w skokach narciarskich

Reprezentacja Hiszpanii w skokach narciarskich – grupa skoczków narciarskich wybrana przez Hiszpański Związek Sportów Zimowych do reprezentowania Hiszpanii w międzynarodowych zawodach. Reprezentacja istniała do roku 1996.
Historia.
Raz w historii zdarzyło się, że reprezentant Hiszpanii zdobył indywidualne punkty Pucharu Świata w skokach narciarskich. Było to, gdy Bernat Solà 24 stycznia 1987 na skoczni w Sapporo zajął 14. lokatę. 16 lutego 1990 na skoczni w Predazzo zajął on 19. miejsce, jednak według ówczesnych zasad punktacji nie zdobył pucharowych punktów.
Bernat Solà występował w Pucharze Świata w latach 1983–1990. Startował także (bez sukcesów) na igrzyskach olimpijskich w 1984 i 1988, na mistrzostwach świata w 1985, 1987 i 1989 oraz na mistrzostwach świata w lotach w 1990. Inni hiszpańscy skoczkowie występujący w PŚ to:
Na igrzyskach olimpijskich w 1984 na skoczni normalnej José Rivera był 54., Bernat Solà 56., a Ángel Janiquet 58. Na skoczni dużej José Rivera był 48., a Bernat Solà 50. Na IO w 1988 Bernat Solà był 57. na skoczni normalnej i 51. na dużej.
W latach 1979–1992 w hiszpańskiej La Molinie rozgrywano zawody o Puchar Króla, od 1982 zaliczane do klasyfikacji Pucharu Europy (dwukrotnie zostały one odwołane). W 1984 zwyciężył w nich Bernat Solà, dwukrotnie zajął też 2. miejsce (w 1986 i 1989). W 1981 2. był Tomás Cano, a 3. Ángel Janiquet.
Ostatni występ reprezentanta Hiszpanii w PŚ miał miejsce 20 grudnia 1992 w Sapporo, kiedy Francisco Alegre zajął 59. miejsce. W sezonie 1995/1996 po raz ostatni Hiszpanie startowali w Pucharze Kontynentalnym (Artur Samará i David Caballero). Następnie uprawianie skoków w Hiszpanii zanikło.

</doc>
<doc id="643896" url="https://pl.wikipedia.org/wiki?curid=643896" title="Pawło Fyłypowycz">
Pawło Fyłypowycz

Pawło Fyłypowycz ukr. Павло́ Петро́вич Филипо́вич (ur. 2 września 1891 w Kajtanówce, gubernia kijowska, zm. 3 listopada 1937 na uroczysku Sandarmoch w Karelii) – ukraiński poeta i historyk literatury. Jeden z przedstawicieli "rozstrzelanego odrodzenia". Członek grupy tzw. "neoklasyków". 
Życiorys.
Ukończył studia na Uniwersytecie Kijowskim. Zbiory wierszy: "Zemla i witer" (1922), "Prostir" (1925). Tworzył także prace historycznoliterackie: "Szewczenko i dekabrysty" (1926), "Puszkin w ukrajinśkij literaturi" (1927). Został profesorem Kijowskiego Instytutu Oświaty Narodowej (teraz Uniwersytetu Kijowskiego).
5 września 1935 aresztowany przez NKWD, pod zarzutem udziału w kontrrewolucyjnej organizacji nacjonalistycznej. 22 listopada 1935 został przyłączony do śledztwa przeciw "grupie Mykoły Zerowa. Sąd Kijowskiego Okręgu Wojskowego na zamkniętym posiedzeniu w dniach 1-4 lutego 1936 rozpoznał oskarżenie Mykoły Zerowa, Pawła Fyłypowycza, Marka Woronego i towarzyszy o "kontrrewolucyjną działalność terrorystyczną" skazując wszystkich na 10 lat łagru i konfiskatę mienia. Karę odbywał w obozie SŁON na Sołowkach.
9 października 1937 "trójka specjalna" NKWD obwodu leningradzkiego RFSRR skazała jednym wyrokiem listę 1116 więźniów Sołowek na śmierć. Na liście znajdowało się nazwisko Fyłypowycza. Zginął w masowej egzekucji wraz z innymi ukraińskimi twórcami i działaczami społecznymi (Łesiem Kurbasem, Mykołą Kuliszem, Ołeksą Slisarenką, Mykołą Zerowem, Myrosławem Irczanem, Wołodymyrem Czechiwskim i in.) 3 listopada 1937 na uroczysku Sandarmoch w Karelii.
Został zrehabilitowany postanowieniem Kolegium Wojskowego Sądu Najwyższego ZSRR z 31 marca 1958.

</doc>
<doc id="643899" url="https://pl.wikipedia.org/wiki?curid=643899" title="Chamerion angustifolium">
Chamerion angustifolium



</doc>
<doc id="643903" url="https://pl.wikipedia.org/wiki?curid=643903" title="Eduardo Camaño">
Eduardo Camaño

Eduardo Oscar Camaño (ur. 17 czerwca 1946 w Buenos Aires) – polityk argentyński. Zasiada on w Izbie Deputowanych tego kraju. Jest też byłym prezydentem kraju na okres dwóch dni. Ten członek Partii Justycjalistycznej (peronistów) reprezentuje prowincję Buenos Aires.
W wyniku bezprecedensowego kryzysu ekonomicznego, który wybuchł pod koniec 2001 roku zmuszony został do rezygnacji prezydent Fernando de la Rúa, reprezentujący Partię Radykalną, urząd prezydenta objął początkowo przewodniczący Senatu, Ramón Puerta (peronista), zanim Kongres nie wybrał na to stanowisko Adolfo Rodrígueza Saá. Saá piastował urząd tylko zaledwie tydzień, kiedy i on zrezygnował.
Konstytucja Argentyny nie zna pojęcia „pełniącego obowiązki prezydenta” (chyba że niezdolnego do pełnienia swoich funkcji urzędującego szefa państwa czasowo zastępuje, kiedy stanowisko nie jest opróżnione, odpowiednia osoba). W momencie, kiedy prezydent umiera, składa rezygnację lub zostaje usunięty ze stanowiska, jego funkcję przejmuje wiceprezydent na okres potrzebny do dokończenia mandatu. Jednakże w czasie owych zawirowań na szczycie funkcja wiceprezydenta była nieodsadzona. W takich wypadkach następnymi w linii są kolejno przewodniczący Senatu i Izby Deputowanych.
Jednakże Puerta, po rezygnacji de la Rui, oznajmił, iż będzie prezydentem tylko do czasu potrzebnego na wybór następcy przez Kongres. Zaś po dymisji Saá, kiedy zaprzysiężono przewodniczącego Izby Deputowanych Camaño, on także zadeklarował, iż nie przyjmuje urzędu na dłużej, tylko do czasu potrzebnego na wyłonienie kolejnego przez Kongres. Po dwóch dniach kadencji Camaño (31 grudnia 2001 – 1 stycznia 2002) został nim były wiceprezydent i gubernator Buenos Aires Eduardo Duhalde, który dokończył kadencję de la Rui. Tak więc w okresie zaledwie kilkunastu dni Argentyna miała pięciu kolejnych prezydentów.
Dziś Camaño, który wciąż jest członkiem Kongresu, jest przewodniczącym peronistów i jednym z liderów frakcji popierającej Dhualdego, a stojącej w partyjnej opozycji do Néstora Kirchnera, mimo iż popierają go jako reprezentanta partii na fotelu prezydenta.

</doc>
<doc id="643905" url="https://pl.wikipedia.org/wiki?curid=643905" title="Lokomotiv Jarosław">
Lokomotiv Jarosław



</doc>
<doc id="643906" url="https://pl.wikipedia.org/wiki?curid=643906" title="Szkodniki">
Szkodniki

Szkodniki – organizmy powodujące straty w działalności rolnej, leśnej, magazynowej, także uszkadzające kolekcje, zbiory muzealne, biblioteczne itp.
Szacuje się, że straty spowodowane przez szkodniki w uprawianych roślinach sięgają około 10–15% wartości całego plonu w skali światowej.
Rodzaje szkodników.
Do szkodników należą zwierzęta uszkadzające rośliny uprawne oraz zbiory tych roślin przechowywane w magazynach, spichrzach, zakładach przetwórczych, uszkadzające drzewa, krzewy leśne i parkowe, materiały drewnopochodne, materiały tekstylne, książki i całe księgozbiory, produkty spożywcze itd. 
Do szkodników należą niektóre gatunki nicieni, ślimaków, wijów, roztoczy oraz owadów (grupa najliczniejsza), a z kręgowców głównie gryzonie. 
Szkodniki oprócz oczywistych szkód jakie wywołują, to znaczy oprócz uszkadzania i zniekształcania różnorodnych części roślin i w efekcie znacznego często obniżenia plonu (nierzadko powodują zamieranie roślin), przenoszą czasem również czynniki chorobotwórcze – szkodliwe wirusy, bakterie lub grzyby. 
Za masowe pojawianie się szkodników odpowiedzialna jest w dużym stopniu uprawa jednego gatunku rośliny na dużej powierzchni (monokultura), a także intensyfikacja rolnictwa.
Ochrona przed szkodnikami.
Pośród metod ochrony roślin przed szkodnikami wyróżnia się: 
Najskuteczniejsze jest zwalczanie kompleksowe, czyli łączące różne metody w jeden zespół. W rzadkich przypadkach stosuje się kwarantannę roślin. 
Występowaniu szkodników wśród zbiorów można zapobiegać utrzymując czystość produktów, przewietrzanie, chroniąc je przed wilgocią. 
Nauką określającą szkodliwe gatunki, badającą terminy ich pojawiania się, ich biologię, ekologię i szkodliwość oraz opracowującą metody zapobiegania ich pojawieniu się i bezpośredniego zwalczania jest entomologia stosowana.

</doc>
<doc id="643907" url="https://pl.wikipedia.org/wiki?curid=643907" title="Hieronim Canavesi">
Hieronim Canavesi

Hieronim Canavesi (, ur. ok. 1525 prawdopodobnie w Mediolanie, zm. 11 listopada 1582 w Krakowie) – włoski rzeźbiarz, od ok. 1562 r. był w Polsce nadwornym artystą Zygmunta Augusta.
Życiorys.
Urodził się w 1. poł. XVI wieku we Włoszech, prawdopodobnie w Mediolanie, który należał wówczas do Królestwa Francji. W 2 poł. XVI wieku został wysłany do Królestwa Polskiego. Gdy w 1573 roku otrzymał obywatelstwo miasta Krakowa, przy wpisie do księgi miejskiej zanotowano, że pochodził z Mediolanu (łac. Mediolanensis). Podobne określenie znajduje się na grobowcu rzeźbiarza. Najstarszy zapis krakowski dotyczący Canavesiego pochodzi z 1562 roku. Rzeźbiarz źle wykonał nagrobek dla zarządzającego kopalnią soli na terenach wschodnich królestwa Stanisława Orlika i zmuszony był przez wdowę po zmarłym Katarzynę do ponownego wykonania zamówienia. W 1574 roku rodzina zapłaciła Canavesiemu za wykonaną pracę. Nagrobek istniał do 1850 roku w Kościele Dominikanów przy ul. Stolarskiej. Uległ zniszczeniu w wyniku pożaru.
Canavesi współpracował w Polsce z Janem Marią Padovano. Tworzył głównie nagrobki, z ornamentyką w stylu renesansu niderlandzkiego i z charakterystycznym łączeniem marmurów o różnych barwach.
Warsztat rzeźbiarski Canavesiego w Krakowie znajdował się przy ul. Floriańskiej. Artysta był właścicielem kamienicy, którą zostawił w spadku dzieciom. Canavesi był żonaty z Giulią Buzeti. Małżeństwo miało dwóch synów i cztery córki. Rzeźbiarz zmarł w 1582 roku w Krakowie.
Dzieła.
Źródła wymieniają następujące prace Canavesiego:

</doc>
<doc id="643909" url="https://pl.wikipedia.org/wiki?curid=643909" title="Szkodnik">
Szkodnik



</doc>
<doc id="643911" url="https://pl.wikipedia.org/wiki?curid=643911" title="Wierzbownica kiprzyca">
Wierzbownica kiprzyca



</doc>
<doc id="643914" url="https://pl.wikipedia.org/wiki?curid=643914" title="Chamaenerion angustifolium">
Chamaenerion angustifolium



</doc>
<doc id="643915" url="https://pl.wikipedia.org/wiki?curid=643915" title="Adam Frączek">
Adam Frączek

Adam Stanisław Frączek (ur. 1 listopada 1935 w Podegrodziu, zm. 18 października 2020) – polski psycholog, profesor nauk humanistycznych, rektor Akademii Pedagogiki Specjalnej im. Marii Grzegorzewskiej w Warszawie przez trzy kadencje.
Życiorys.
W 1958 ukończył studia z zakresu psychologii na Uniwersytecie Warszawskim, w 1965 uzyskał na tej uczelni stopień doktora nauk humanistycznych w zakresie psychologii. Habilitował się w 1977 również na UW. W 1987 otrzymał tytuł profesorski w zakresie nauk humanistycznych. Pracował na Wydziale Pedagogicznym UW, w Instytucie Psychiatrii i Neurologii oraz Instytucie Psychologii Polskiej Akademii Nauk, związany także z Akademią Pedagogiki Specjalnej im. Marii Grzegorzewskiej w Warszawie (m.in. jako profesor zwyczajny w Katedrze UNESCO im. Janusza Korczaka Interdyscyplinarnych Studiów nad Rozwojem i Dobrostanem Dziecka). Był także rektorem tej uczelni w latach 1991–1994 i 2002–2008 (łącznie przez trzy kadencje). Na UW kierował Katedrą Psychologii Edukacyjnej. W 1971 został członkiem Komitetu Nauk Psychologicznych PAN. Wchodził w skład rad redakcyjnych czasopism, tj. „Aggressive Behavior”, „Polish Psychological Bulletin”, „Studia Psychologiczne”.
W pracy naukowej zajmował się głównie problematyką agresji i innych zjawisk z zakresu patologii społecznej i psychopatologii, ze szczególnym nastawieniem na badanie i przeciwdziałanie tym zjawiskom wśród młodzieży. Był zaangażowany także w działalność społeczną i charytatywną, m.in. jako przewodniczący rady programowej Fundacji Rozwoju Dzieci im. Jana Amosa Komeńskiego oraz członek zarządu Krajowego Funduszu na rzecz Dzieci.
Pochowany na cmentarzu w Radości.
Odznaczenia.
W 2011, "za wybitne zasługi w pracy naukowo-dydaktycznej, za osiągnięcia w działalności charytatywnej i społecznej", został odznaczony Krzyżem Kawalerskim Orderu Odrodzenia Polski.

</doc>
<doc id="643920" url="https://pl.wikipedia.org/wiki?curid=643920" title="Anna Guzowska">
Anna Guzowska

Anna Pacholak-Guzowska (ur. 15 stycznia 1980 w Sieradzu) – polska lekkoatletka specjalizująca się w biegach sprinterskich.
Życiorys.
Międzynarodową karierę zaczynała od zdobycia – jako 17-latka – brązowego medalu mistrzostw Europy juniorów w sztafecie 4 x 100 metrów. W 1998 w biegu rozstawnym była piąta na mistrzostwach świata juniorów, a indywidualnie dotarła do półfinału biegu na 200 metrów. Podczas juniorskiego czempionatu Starego Kontynentu w Rydze (1999) sztafeta 4 × 100 metrów z Pacholak w składzie uplasowała się tuż za podium na czwartym miejscu.
Pierwsze sukcesy w gronie seniorek odniosła zimą 2002 zdobywając wraz z koleżankami ze sztafety 4 x 400 metrów halowe wicemistrzostwo Europy. Dotarła do ćwierćfinału biegu na 200 metrów podczas mistrzostw świata w Paryżu (2003) oraz igrzysk olimpijskich w Atenach (2004). Na halowych mistrzostwach Starego Kontynentu w 2005 zdobyła ponownie srebrny medal w biegu rozstawnym 4 × 400 metrów, a indywidualnie uplasowała się na czwartym miejscu w biegu na 200 metrów. W tym samym sezonie podczas mistrzostw świata sztafeta 4 × 400 metrów zajęła czwarte miejsce ustanawiając wynikiem 3:24,49 rekord Polski. Kilka miesięcy później – 27 maja 2006 – ostatni raz wystartowała w oficjalnych zawodach i zakończyła karierę. Do sportu powróciła po kilkuletniej przerwie jesienią 2010 roku. W pierwszym starcie od prawie pięciu lat – 15 maja 2011 na stadionie warszawskiej AWF – uzyskała w biegu na 100 metrów wynik 12,15. Wielokrotna medalistka mistrzostw Polski seniorów oraz reprezentantka kraju w pucharze Europy.

</doc>
<doc id="643921" url="https://pl.wikipedia.org/wiki?curid=643921" title="Otton Marcin Nikodym">
Otton Marcin Nikodym



</doc>
<doc id="643922" url="https://pl.wikipedia.org/wiki?curid=643922" title="Chemik/Zawisza Bydgoszcz">
Chemik/Zawisza Bydgoszcz



</doc>
<doc id="643923" url="https://pl.wikipedia.org/wiki?curid=643923" title="Hrvatski Skijaski Savez">
Hrvatski Skijaski Savez



</doc>
<doc id="643925" url="https://pl.wikipedia.org/wiki?curid=643925" title="Slovensky lyziarsky zvaz">
Slovensky lyziarsky zvaz



</doc>
<doc id="643927" url="https://pl.wikipedia.org/wiki?curid=643927" title="Otto Nikodym">
Otto Nikodym



</doc>
<doc id="643929" url="https://pl.wikipedia.org/wiki?curid=643929" title="Odra II Opole">
Odra II Opole



</doc>
<doc id="643934" url="https://pl.wikipedia.org/wiki?curid=643934" title="Stasiak Opoczno">
Stasiak Opoczno



</doc>
<doc id="643937" url="https://pl.wikipedia.org/wiki?curid=643937" title="Donald Walter Cameron of Lochiel">
Donald Walter Cameron of Lochiel

Donald Walter Cameron of Lochiel KT, CMG (ur. 4 listopada 1876, zm. 11 października 1951) − szkocki arystokrata, posiadacz ziemski i wojskowy, XXV Naczelnik Klanu Cameronów. Najstarszy syn Donalda Camerona of Lochiel, XXIV Naczelnika i lady Margaret Elizabeth Montagu-Douglas-Scott, córki 5. księcia Buccleuch.
Wzorem swojego ojca i dziadka studiował w londyńskiej Harrow School. Później uczęszczał do Sandhurst Millitary College. Później służył w regimencie Grenadier Guards w Kraju Przylądkowym i brał udział w II wojnie burskiej w latach 1899-1902. Został parokrotnie ranny podczas bitwy o Belmont w 1902 r. Rok później został awansowany do rangi kapitana.
W 1905 r., po śmierci ojca, został następnym Naczelnikiem Klanu Cameronów. Niedługo później odszedł z wojska. Kiedy w 1914 r. wybuchła I wojna światowa, poproszono go o sformowanie nowego batalionu do armii lorda Kitchenera. Batalion ten ("3rd Battalion, Queen's Own Cameron Highlanders") został sformowany w tym samym roku. Swój chrzest bojowy przeszedł podczas bitwy pod Loos, gdzie atak osobiście poprowadził Donald Cameron. Podczas walk zginął jego młodszy brat.
W 1916 r. Cameron został kawalerem Orderu św. Michała i św. Jerzego. W tym samym roku został wycofany z frontu. W latach 1918-1919 ponownie był dowódcą 3 Batalionu Cameron Highlanders. Po wojnie był członkiem Komitetu Szkockiego Narodowego Muzeum Wojennego. W latach 1920-1936 był adiutantem króla Jerzego V, zaś w latach 1936-1943 Jerzego VI.
Donald Cameron popierał używanie języka gaelickiego. Był trzykrotnie wybierany na przewodniczącego Gaelic Society of Inverness - w 1909, 1919 i 1922 r. Od 1923 r. był honorowym przewodniczącym stowarzyszenia. W latach 1923-1925 odbył podróż po Kanadzie i Stanach Zjednoczonych, gdzie spotkał się z przedstawicielami szkockiej emigracji.
W 1934 r. został kawalerem Orderu Ostu. W 1939 r. otrzymał urząd Lorda Namiestnika Inverness-shire. Podczas II wojny światowej dowodził oddziałami Home Guard w hrabstwie Inverness. W 1942 r. udostępnił swoją rodową siedzibę w Achnacarry British Army, jako miejsce treningów oddziałów komandosów (komandosi nazwali zamek "Castle Commando").
29 marca 1906 r. poślubił lady Hermione Emily Graham (22 lutego 1882 - 1978), córkę Douglasa Grahama, 5. księcia Montrose, i Violet Hermione Graham, córki sir Fredericka Grahama, 3. baroneta. Donald i Hermione mieli razem trzech synów i dwie córki:
Donald Cameron zmarł w 1951 r. Kolejnym Naczelnikiem został jego najstarszy syn.

</doc>
<doc id="643938" url="https://pl.wikipedia.org/wiki?curid=643938" title="Chołmscy">
Chołmscy

Chołmscy – ruska rodzina książęca będąca jedną z licznych gałęzi dynastii Rurykowiczów. Nazwisko pochodzi od miasta Chołm, leżącego nad rzeką Szoszą w rejonie zubcowskim obwodu twerskiego (na zachód od Moskwy). Bratem wielkiego księcia włodzimierskiego Aleksandra Newskiego - był Jarosław III (zm.1271) - wielki książę twerski, od którego pochodzi twerska linia Rurykowiczów. Jednym z wielu jego praprawnuków był Wsiewołod Aleksandrowicz książę Chołmski (zm. 1364).
Syn Wsiewołoda - Iwan Chołmski ożeniony był z Anastazją Moskiewską - córką wielkiego księcia Dymitra Dońskiego. W roku 1485 Chołmscy sprzedali swoje udzielne księstwo Iwanowi III Srogiemu i przeszli na jego służbę jako bojarzy. Do wielkich godności w państwie moskiewskim za Iwana III Srogiego doszedł kniaź Daniel Chołmski, którego wielki książę uczynił nawet wojewodą. Daniel Chołmski uczestniczył w zwycięskiej wyprawie na Kazań w 1469 roku. Starszy syn Daniela - Siemion Chołmski ożeniony był z Marią Czeliadniną - siostrą Iwana Czeliadnina - pierwszego okolniczego (najbliższego doradcy) i wybitnego wodza wielkiego księcia Iwana III Srogiego. Młodszy syn Daniela - Wasyl Chołmski poślubił Fieodosję - córkę wielkiego księcia moskiewskiego Iwana III. Wysokie koligacje i zasługi wojenne nie uchroniły książąt Chołmskich przed "opałą" (niełaską). W 1498 zostali na rozkaz Iwana III pozbawieni urzędów, odsunięci od dworu i osadzeni w areszcie. Dobra Chołmskich skonfiskowano a ośmiu innych bojarów musiało ręczyć za nich, że nie uciekną na Litwę. Chodziło o sprawę następstwa tronu rosyjskiego. Iwan III Srogi u schyłku swego życia zadecydował, że jego następcą nie będzie jego wnuk Dymitr (po najstarszym synu przedwcześnie zmarłym Iwanie) ale jego młodszy syn Wasyl (późniejszy Wasyl III). Chołmscy razem z księciem Siemionem Riapołowskim i z księciem Iwanem Patrikiejewym bronili zasady primogenitury i uwzięli się za Dymitrem. Losy przeważyła druga żona Iwana III - wielka księżna Zoe Paleolog. W 1505 roku Czapkę Monomacha uzyskał Wasyl III (młodszy syn Iwana III Srogiego a ojciec Iwana IV Groźnego). Wnuk wielkiego księcia Dymitr razem z Riapołowskimi i z Patrikiejewymi trafili do ciężkiego więzienia, gdzie zostali postrzyżeni na mnichów i dokonali wkrótce żywota. Natomiast Chołmscy zostali odsunięci na kilka dziesięcioleci od wszelkiego znaczenia.

</doc>
<doc id="643943" url="https://pl.wikipedia.org/wiki?curid=643943" title="Ołoniec">
Ołoniec

Ołoniec (ros. "Олонец", karelski "Anus" lub "Anuksenlinnu", fiń. Aunus) – miasto w północno-zachodniej Rosji, na terenie wchodzącej w skład tego państwa Republiki Karelii.
Położenie.
Miasto leży na południowym krańcu Karelii, nad niewielką rzeką, kilkanaście kilometrów od południowo-wschodniego wybrzeża jeziora Ładoga. Ołoniec leży w rejonie ołonieckim i stanowi jego centrum administracyjne. Ołoniec jest jedynym miastem na terenie tego rejonu.
Ludność.
1 stycznia 2021 roku Ołoniec liczył 7942 mieszkańców, co stanowiło ok. 40% populacji rejonu ołonieckiego. Liczba mieszkańców miasta po rozpadzie ZSRR spada, co jest spowodowane emigracją mieszkańców do większych ośrodków miejskich, głównie pobliskiego Petersburga w poszukiwaniu pracy.
Zmiany liczby mieszkańców miasta
Historia.
Ołoniec jest jednym ze starszych osiedli w Karelii.
Na terenie dzisiejszego miasta znaleziono pozostałości osady sprzed 4-5 tysięcy lat.
Dzisiejsze miasto założono w 1137 r. W 1649 w Ołońcu zbudowano twierdzę, mającą bronić Karelii przed najazdami szwedzkimi. Od tej pory przez cały XVII i XVIII miasto pełniło funkcję stolicy Karelii. Później jego znaczenie zmniejszyło się.
W mieście tym urodzili się powstaniec styczniowy Walerian Mroczkowski i rotmistrz Witold Pilecki.
Gospodarka.
Gospodarka miasta, podobnie jak całej Karelii od czasów rozpadu ZSRR przeżywa kryzys. Podstawą utrzymania mieszkańców miasta są szeroko rozumiane usługi. W Ołońcu znajduje się przemysł drzewny, a także niewielkie zakłady spożywcze, zatrudniające po kilka-kilkanaście osób, produkujące na potrzeby rynku lokalnego.

</doc>
<doc id="643944" url="https://pl.wikipedia.org/wiki?curid=643944" title="Twój Styl">
Twój Styl

Twój Styl – miesięcznik dla kobiet wydawany w Polsce przez Wydawnictwo Bauer.
Historia.
Pierwszy numer pisma ukazał się na przełomie lipca i sierpnia 1990. Pierwszą redaktor naczelną przez blisko 12 lat była Krystyna Kaszuba, kolejnymi Anna Achmatowicz i Jolanta Pieńkowska. Od numeru 2/2008 red. nacz. jest Jacek Szmidt.
Od 1991 czytelniczki "Twojego Stylu" wybierają „Kobietę Roku”; jako pierwsza nagrodę tę otrzymała Rzecznik Praw Obywatelskich Ewa Łętowska. W drugiej połowie lat 90. miesięcznik był na polskim rynku prasowym jednym z inicjatorów nowego standardu społecznej edukacji mającej uświadomiać zagrożenia rakiem piersi u kobiet. Z miesięcznikiem współpracują znani publicyści: Agata Passent, Krystyna Kofta i inni.
W październiku 2016 ukazał się pierwszy numer pisma „Twój Styl Man” – mutacji czasopisma przeznaczonej dla mężczyzn.

</doc>
<doc id="643945" url="https://pl.wikipedia.org/wiki?curid=643945" title="Zbigniew Rogowski">
Zbigniew Rogowski

Zbigniew Karol Rogowski (ur. 15 lipca 1923 w Krakowie, zm. 14 lipca 2007 w Sopocie) – polski dziennikarz, publicysta, aktor epizodyczny i krytyk filmowy.
Życiorys.
Jego rodzina w latach 40. XX w. była prześladowana przez Urząd Bezpieczeństwa za pomoc udzieloną Mieczysławowi Dąbrowskiemu - sekretarzowi premiera Stanisława Mikołajczyka, a także krakowskim Żydom w czasie okupacji niemieckiej.
Studiował na Uniwersytecie Karola w Pradze i Uniwersytecie Warszawskim.
Był współtwórcą krakowskiego „Przekroju”, a także jego korespondentem w Hollywood. Publikował w warszawskich i krakowskich gazetach, m.in. w „Expressie Wieczornym” i „Stolicy”. Ostatnimi laty współpracował z warszawskim tygodnikiem „Nasza Polska”, w którym publikował teksty-korespondencje z Hollywood. Na łamach tygodnika był inicjatorem akcji mających doprowadzić do przywrócenia polskiej świadomości historycznej osoby gen. Władysława Andersa, m.in. powołania przez Senat RP Roku Andersa, a także nadania ulicom w Warszawie i Krakowie imienia generała. Dzięki jego inicjatywie w Suchej Beskidzkiej wmurowano tablicę, a także nadano ulicy nazwę Billy’ego Wildera, który tam się urodził.
Był również autorem wywiadów z ludźmi Solidarności, m.in. z Anną Walentynowicz. Jego teksty można było także czytać w amerykańskiej prasie polonijnej, m.in. w „Dzienniku Związkowym”. W latach 60. XX w. wystąpił w kilku filmach fabularnych jako aktor.
Filmografia.
"Źródło": 

</doc>
<doc id="643948" url="https://pl.wikipedia.org/wiki?curid=643948" title="Badanie trzeciego stopnia">
Badanie trzeciego stopnia

Badanie trzeciego stopnia (ang. third degree) – określenie używane przez kryminologów amerykańskich. Oznacza przesłuchanie przez organy ścigania podejrzanego, mające na celu wymuszenie przyznania się do winy przy użyciu brutalnych metod.

</doc>
<doc id="643951" url="https://pl.wikipedia.org/wiki?curid=643951" title="Miasto stołeczne">
Miasto stołeczne



</doc>
<doc id="643953" url="https://pl.wikipedia.org/wiki?curid=643953" title="Murtaz Szelia">
Murtaz Szelia

Murtaz Szelia, (gruz. მურთაზ შელია)(ur. 25 marca 1969 w Tbilisi), gruziński emerytowany piłkarz, występujący na pozycji środkowego obrońcy. W reprezentacji wystąpił 29 razy, pomiędzy rokiem 1994 a 1998. Odznaczał się wyśmienitymi warunkami fizycznymi.
Grał w takich zespołach jak Dinamo Tbilisi, 1. FC Saarbrücken, Ałania Władykaukaz, Manchester City czy Lokomotiw Tbilisi. Wraz z Dinamem wywalczył czterokotnie z rzędu mistrzostwo ligi gruzińskiej (1991, 1992, 1993, 1994), wraz z zespołem z Władykawkazu wywalczył mistrzostwo ligi rosyjskiej w roku 1995. Karierę zakończył w roku 1998 z powodu długotrwałej kontuzji więzadeł krzyżowych.

</doc>
<doc id="643955" url="https://pl.wikipedia.org/wiki?curid=643955" title="Objaw Weila-Edelmana">
Objaw Weila-Edelmana

Objaw Weila-Edelmana – objaw charakterystyczny dla zapalenia opon mózgowo-rdzeniowych, szczególnie przebiegającego z obrzękiem mózgu. W czasie wywoływania objawu Kerniga (dolnego) stwierdza się grzbietowe zgięcie palucha (tak jak w objawie Babińskiego).

</doc>
<doc id="643956" url="https://pl.wikipedia.org/wiki?curid=643956" title="Dystrykt Naursky">
Dystrykt Naursky



</doc>
<doc id="643957" url="https://pl.wikipedia.org/wiki?curid=643957" title="Dystrykt Shelkovsky">
Dystrykt Shelkovsky



</doc>
<doc id="643958" url="https://pl.wikipedia.org/wiki?curid=643958" title="Walery Gazzajew">
Walery Gazzajew



</doc>
<doc id="643961" url="https://pl.wikipedia.org/wiki?curid=643961" title="Funkcja Tau">
Funkcja Tau



</doc>
<doc id="643963" url="https://pl.wikipedia.org/wiki?curid=643963" title="Dystrykt Gudermessky">
Dystrykt Gudermessky



</doc>
<doc id="643968" url="https://pl.wikipedia.org/wiki?curid=643968" title="Dystrykt Achkhoy-Martanovsky">
Dystrykt Achkhoy-Martanovsky



</doc>
<doc id="643969" url="https://pl.wikipedia.org/wiki?curid=643969" title="Anna Żemła-Krajewska">
Anna Żemła-Krajewska

Anna Żemła-Krajewska (ur. 13 lutego 1979 w Jastrzębiu-Zdroju) – polska judoczka, olimpijka z Aten. Jest zawodniczką klubu Judo KOKA Jastrzębie. Ma 160 cm wzrostu i waży 50 kg. Żemła-Krajewska posiada stopień mistrzowski judo 3 dan oraz dyplom trenera judo II stopnia. Obecnie pracuje w Szkole Podstawowej nr 12 im. Jerzego Kukuczki w Jastrzębiu-Zdroju jako nauczyciel wychowania fizycznego.

</doc>
<doc id="643970" url="https://pl.wikipedia.org/wiki?curid=643970" title="The Stranglers">
The Stranglers

The Stranglers (ang. „Dusiciele”) – brytyjska grupa muzyczna założona 11 września 1974 w Guildford w hrabstwie Surrey. Początkowo zespół nazywał się The Guildford Stranglers, a jego członkami byli Hugh Cornwell (śpiew i gitara), Hans Warmling (instrumenty klawiszowe, gitary; po 2 latach zastąpił go Dave Greenfield), Jean-Jacques Burnel (gitara basowa) oraz Jet Black (perkusja).
Swoją karierę zaczynali grając ponurą muzykę rockową w angielskich pubach, jednak szybko zainteresowali się innymi gatunkami muzycznymi. Po trasie koncertowej zespołu Ramones w 1976 zaczęli porównywać swoją muzykę do stylu punk rock, chociaż używali w swojej twórczości tak pogardzany przez styl punk syntezator. W mniejszym stopniu interesowali się także muzyką new wave oraz rockiem gotyckim. Burnel powiedział kiedyś w wywiadzie: „Zdecydowanie uważam się za punkrockowca”. Przez lata ich styl muzyczny ewoluował w rejony coraz bardziej związane z klasycznym rockiem, przy czym ich znakiem rozpoznawczym była charakterystyczna gra na gitarze basowej J.J. Burnela. (styl Burnela był związany z uzyskiwaniem metalicznych dźwięków poprzez grę kostką w pobliżu mostka).

</doc>
<doc id="643971" url="https://pl.wikipedia.org/wiki?curid=643971" title="Hausen im Wiesental">
Hausen im Wiesental

Hausen im Wiesental (alem. "Huuse") – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Schopfheim. Leży nad rzeką Wiese, przy drodze krajowej B317, pomiędzy Schopfheim a Zell im Wiesental.
Współpraca.
Miejscowości partnerskie:

</doc>
<doc id="643975" url="https://pl.wikipedia.org/wiki?curid=643975" title="Dystrykt Urus-Martanovsky">
Dystrykt Urus-Martanovsky



</doc>
<doc id="643976" url="https://pl.wikipedia.org/wiki?curid=643976" title="GiB">
GiB



</doc>
<doc id="643982" url="https://pl.wikipedia.org/wiki?curid=643982" title="TiB">
TiB



</doc>
<doc id="643984" url="https://pl.wikipedia.org/wiki?curid=643984" title="Kybyn">
Kybyn

Kybyn (kibin, kar."kybyn" l.mn."kybynłar"; lit. "kibinas", l.mn. "kibinai") to rodzaj pieroga z ciasta drożdżowego wielkości ok. 10–15 cm. Farsz mięsny – tradycyjnie z baraniny – ostatnio coraz częściej z wieprzowiny. 
Tradycyjna potrawa Karaimów, obecna także w kuchni litewskiej.

</doc>
<doc id="643985" url="https://pl.wikipedia.org/wiki?curid=643985" title="Fenolosulfoftaleina">
Fenolosulfoftaleina



</doc>
<doc id="643987" url="https://pl.wikipedia.org/wiki?curid=643987" title="Positron">
Positron

Positron PPS (Positive Pre-Select) System – technologia sterowania tylną przerzutką firmy Shimano a zarazem niepełna grupa osprzętu. Positron był pierwszą próbą indeksacji biegów podjętą przez japońskiego producenta. Mechanizm zapadkowy został wbudowany w przerzutkę i składał się z wycinka koła zębatego oraz kulki przyciskanej do niego sprężyną. Dzięki temu wózek przerzutki nie przesuwał się płynnie w poziomie, lecz skokowo, w założeniu tak, by górne kółko znajdowało się dokładnie pod zębatką wielotrybu. Pantograf przerzutki nie był wyposażony w sprężynę powrotną. Manetka pracowała w standardowym trybie ciernym (płynnie).
W pierwszej wersji systemu, wprowadzonej w 1977 roku, linka biegła między manetką a przerzutką dwukrotnie. Manetka przestawiała przerzutkę ciągnąc za jedną lub drugą linkę. W drugiej wersji (Positron II) opracowanej rok później, linkę zastąpiono elastycznym drutem, który mógł być ciągnięty lub pchany.
Shimano wyszło z założenia, że doświadczeni kolarze opanowali zmianę biegów do perfekcji i nie potrzebowali indeksacji. Positron został więc skierowany do początkujących rowerzystów, jako system ułatwiający operowanie przerzutką. Przerzutki Positron były zbudowane na bazie najniższych modeli (Tourney), wykonanych tanio z niskiej jakości materiałów. Takie posunięcie okazało się zgubne dla systemu, który wymagał wysokiej precyzji. Co więcej, mechanizm zapadkowy w przerzutce był narażony na zabrudzenia i uszkodzenia podczas jazdy. Positron był produkowany do połowy lat 80. XX wieku. W 1984 roku Shimano zaprezentowało nowy, doskonalszy system indeksacji - SIS - który szybko opanował rynek i przyczynił się do potężnego wzmocnienia pozycji japońskiego potentata.

</doc>
<doc id="643988" url="https://pl.wikipedia.org/wiki?curid=643988" title="Polskie Towarzystwo Agronomiczne">
Polskie Towarzystwo Agronomiczne

Polskie Towarzystwo Agronomiczne (dawniej Polskie Towarzystwo Nauk Agrotechnicznych) – stowarzyszenie naukowe, założone 1985 z siedzibą w Poznaniu. Zrzesza pracowników uczelni rolniczych, pracowników Instytutu Uprawy Nawożenia i Gleboznawstwa oraz inne osoby związane zawodowo z pracą naukową w zakresie produkcji roślinnej.
Celem PTA jest: działanie na rzecz rozwoju oraz postępu naukowego i technicznego w produkcji roślinnej oraz upowszechnianie osiągnięć naukowych i wymiana doświadczeń w zakresie produkcji roślinnej i ochrony środowiska.
Przy PTA afiliowana jest polska sekcja ESA .
PTA wydaje kwartalnik „Fragmenta Agronomica” i „Bibliotheca Fragmenta Agronomica”.

</doc>
<doc id="643990" url="https://pl.wikipedia.org/wiki?curid=643990" title="Dystrykt Shalinsky">
Dystrykt Shalinsky



</doc>
<doc id="643993" url="https://pl.wikipedia.org/wiki?curid=643993" title="Dystrykt Kurchaloyevsky">
Dystrykt Kurchaloyevsky



</doc>
<doc id="643994" url="https://pl.wikipedia.org/wiki?curid=643994" title="Podstawka">
Podstawka



</doc>
<doc id="643996" url="https://pl.wikipedia.org/wiki?curid=643996" title="System nakładczy">
System nakładczy

System nakładczy (również chałupnictwo) – forma organizacji pracy, funkcjonująca głównie w okresie późnego średniowiecza i renesansu, poprzedzająca system manufaktur.
Forma ta dotyczyła zazwyczaj biednych rzemieślników, niezrzeszonych w cechach, którzy zazwyczaj nie posiadali własnych narzędzi i surowców, ani środków na ich zakup. Te były im dostarczane przez bogatych kupców, którzy następnie odkupowali gotowe produkty po odpowiednio niższej cenie. Pozwalało to ominąć wysokie ceny cechów i ograniczyć liczbę pośredników, co zwiększało zysk zbywającego towar kupca, zwanego też "nakładcą".
Ten sposób znany był w końcowym okresie średniowiecza głównie w bogatych miastach włoskich i niderlandzkich. Był też jedną z przyczyn stopniowego upadku i zaniku systemu cechowego. Charakteryzował się jednak stosunkowo niższą jakością, gdyż ubodzy rzemieślnicy nie zdawali egzaminów mistrzowskich, do których zobowiązani byli członkowie cechów.
W ograniczonym stopniu system nakładczy funkcjonuje do dziś. Międzynarodowa Organizacja Pracy określa go w Konwencji nr 177 i Zaleceniu nr 184 (obu z 1996 r.) jako pracę wykonywaną przez pracownika w jego domu (ang. "home work", fr. "travail à domicile") lub w wybranych przez niego pomieszczeniach, innych niż miejsce pracy przedsiębiorcy. Bez znaczenia pozostaje, kto dostarcza wykorzystywane wyposażenie, materiały lub inny wkład, dopóki pracownik pozbawionym jest stopnia swobody i niezależności gospodarczej niezbędnej do uznania go za pracownika samodzielnego. Chałupnicy powinni mieć zagwarantowaną wolność zrzeszania i inne prawa przysługujące pracownikom najemnym. Konwencja Nr 26 z 1928 o ustanowieniu metod ustalania płac minimalnych zobowiązuje strony "ustanowić lub zachować metody pozwalające ustalać minimalne stawki płacy dla pracowników zatrudnionych w przemysłach lub w częściach przemysłów (a w szczególności w przemysłach nakładczych), gdzie nie istnieje skuteczny system ustalania płac w drodze zbiorowych układów pracy lub inaczej, i gdzie płace są wyjątkowo niskie". Trzy inne konwencje (1933) określają ubezpieczenie szeregu kategorii zawodowych, w tym chałupników, na starość, inwalidztwo i śmierć.
W Polsce osobom wykonującym pracę nakładczą przysługują ograniczone prawa pracownicze, których katalog reguluje rozporządzenie Rady Ministrów z 1975 r., wydane na podstawie art. 303 ustawy z 26 czerwca 1974 r. – Kodeks pracy.
Przykłady dawniejszych definicji:
Według art. 12 dekretu z 11 stycznia 1919 o obowiązkowym ubezpieczeniu na wypadek choroby chałupnikami "są wszyscy, wytwarzający u siebie w domu lub innym lokalu pracy wyłącznie lub przeważnie dla jednego lub więcej przedsiębiorców, dla pośrednika, majstra lub kupca, choćby używali własnych surowców i narzędzi pracy i zatrudniali członków rodziny lub obcych pracowników, tych ostatnich jednak nie więcej niż dwóch". Definicję tę powtarzała ustawa z 19 maja 1920 r. w art. 6 dodając w zakończeniu "... członków rodziny lub obcych pracowników, jeżeli ta praca stanowi główną podstawę ich utrzymania." Za chałupników w rozumieniu art. 3 ustawy z 28 marca 1933 r. o ubezpieczeniu społecznym uważane były "osoby, które zawodowo wyrabiają, przerabiają lub wykańczają własną pracą, chociażby korzystały z pomocy osób innych, przedmioty zamówione przez jednego lub więcej przedsiębiorców (fabrykantów, kupców, majstrów, pośredników i t. p.) zazwyczaj z dostarczanych przez nich materiałów, jeżeli ta praca wykonywana jest zazwyczaj dla przedsiębiorcy i na jego ryzyko i jeżeli osoby te pracują we własnym mieszkaniu lub w jakiemkolwiek innym miejscu, w którym tryb pracy nie jest normowany przez przedsiębiorcę". Obecnie obowiązująca ustawa z 13 października 1998 r. o systemie ubezpieczeń społecznych w art. 8 "za osobę wykonującą pracę nakładczą" uważa "osobę zatrudnioną na podstawie umowy o pracę nakładczą".
System ten został sparodiowany w książce Terry’ego Prachetta pt. Świat finansjery (tytuł oryginalny – "Making money" ang. "Robienie pieniędzy"), gdzie główny bohater, Moist von Lipwig, po przejęciu zarządu nad mennicą miasta Ankh-Morpork dowiaduje się między innymi, że część drobnych monet jest pieczołowicie wytwarzana w domach przez ubogie rodziny, dla których jest to jedyne, przekazywane z pokolenia na pokolenie źródło utrzymania.

</doc>
<doc id="643998" url="https://pl.wikipedia.org/wiki?curid=643998" title="Shimano Positron">
Shimano Positron



</doc>
<doc id="643999" url="https://pl.wikipedia.org/wiki?curid=643999" title="Dystrykt Vedensky">
Dystrykt Vedensky



</doc>
<doc id="644003" url="https://pl.wikipedia.org/wiki?curid=644003" title="Dystrykt Nozhay-Yurtovsky">
Dystrykt Nozhay-Yurtovsky



</doc>
<doc id="644005" url="https://pl.wikipedia.org/wiki?curid=644005" title="Józef Stachowski">
Józef Stachowski

Józef Stachowski (ur. 3 marca 1913 w Żabieńcu koło Garwolina, zm. 30 grudnia 1944 w Garwolinie) – polski poeta.
Pochodził z rodziny chłopskiej, miał troje rodzeństwa. Jego matka zmarła gdy miał trzy lata, zaś ojciec gdy Józef miał lat osiem. Wychowywało go starsze rodzeństwo (dwaj bracia oraz siostra). W 1932 roku ukończył gimnazjum w Garwolinie, studiował na Wydziale Humanistycznym Uniwersytetu Warszawskiego.
Podczas studiów związany był z Klubem Artystycznym "S" oraz kręgiem poetów skupionych wokół Józefa Czechowicza z którym łączyło go pokrewieństwo tematyki. Tytuł magistra uzyskał w 1936 roku pisząc pracę magisterską o poezji C. K. Norwida.
Debiutował na łamach prasy w 1935 roku w "Lewarze" oraz "Okolicy poetów". Uczył w szkołach średnich w Milanówku i w Garwolinie. W czasie wojny brał udział w tajnym nauczaniu i konspiracyjnym życiu literackim. 30 grudnia 1944 r. zginął w wypadku samochodowym w okolicach Garwolina.

</doc>
<doc id="644010" url="https://pl.wikipedia.org/wiki?curid=644010" title="Kuango">
Kuango

Kuango (Kwango, Cuango) – rzeka w Angoli i Demokratycznej Republice Konga, lewy dopływ rzeki Kasai. Długość ok. 1200 km. Wypływa ze środkowej Angoli, posiada liczne wodospady i progi, żeglowna w środkowym biegu, gdzie stanowi linię graniczną między obydwoma państwami. 
Dopływy Kuango:

</doc>
<doc id="644011" url="https://pl.wikipedia.org/wiki?curid=644011" title="Krajobraz antropogeniczny">
Krajobraz antropogeniczny

Krajobraz antropogeniczny – krajobraz przekształcony przez człowieka. W jego skład wchodzą np. bloki, chodniki, fabryki, mosty, drogi itp. Jego przeciwieństwem jest krajobraz pierwotny.
W krajobrazie antropogenicznym wyróżniamy dwa typy:

</doc>
<doc id="644012" url="https://pl.wikipedia.org/wiki?curid=644012" title="Fotograwiura">
Fotograwiura



</doc>
<doc id="644013" url="https://pl.wikipedia.org/wiki?curid=644013" title="VEB Automobilwerk Eisenach">
VEB Automobilwerk Eisenach



</doc>
<doc id="644014" url="https://pl.wikipedia.org/wiki?curid=644014" title="Automobilwerk Eisenach">
Automobilwerk Eisenach

VEB Automobilwerk Eisenach (AWE) – były producent samochodów w Eisenach w Niemczech, a do 1990 roku w Niemieckiej Republice Demokratycznej.
Historia.
Fahrzeugfabrik Eisenach.
Historia przedsiębiorstwa zaczyna się 3 grudnia 1896 roku, kiedy to Heinrich Erhardt założył Fahrzeugfabrik Eisenach (FFE) w Eisenach. Początkowo zakład zajmował się produkcją rowerów i broni. Dwa lata później fabryka rozpoczęła produkcję samochodów na licencji francuskiego Decauville. Przedsiębiorstwo było trzecim co do wielkości producentem samochodów w Niemczech, po Daimler-Motoren-Gesellschaft i Benz &amp; Cie. Syn Heinricha Erhardta – Gustav rozwinął fabrykę, która pod koniec XIX wieku zatrudniała już 1300 pracowników.
Era Dixi.
W 1903 roku rodzina Ehrhardtów wycofała się z prowadzenia przedsiębiorstwa z powodu problemów i wygaśnięcia licencji Decauville’a. Rok później przedsiębiorstwo zaczęło wytwarzać samochody pod nową nazwą Dixi. Głównym inżynierem został Willi Seck. Topowy model "U 35" z 65-konnym silnikiem produkowano od 1907 roku, wkrótce przeszedł modernizację, w wyniku której znacznie poprawiono jego osiągi (prędkość maksymalna 85 km/h).
Podczas I wojny światowej fabryka produkowała ciężarówki i broń. W czasie wojny zniszczono wyposażenie zakładu. W 1919 roku produkcję samochodów wznowiono. Trudności finansowe zmusiły przedsiębiorstwo do mariażu z Gothaer Waggonfabrik AG. Spadek koniunktury spowodował zmianę profilu produkcji. Nastawiono się na wytwarzanie małych samochodów.
W 1927 roku rozpoczęto produkcję modelu DA-1 3/15, na licencji brytyjskiego Austin 7.
Era BMW.
W listopadzie 1928 roku zakład i prawa do marki Dixi wykupiło BMW. Fahrzeugfabrik Eisenach stała się kolebką osobowych samochodów BMW. Po zakończeniu produkcji BMW Dixi, nazwa Dixi wkrótce zniknęła z samochodów z Eisenach, a samą fabrykę przemianowano na BMW-Werk Eisenach. Niebawem rozpoczęto produkcję zmodernizowanej wersji samochodu BMW Dixi o nazwie BMW 3/15. Do 1931 roku wyprodukowano 25 000 egzemplarzy tego samochodu w wersjach od DA 1 do DA 4 (DA – niem. "Deutsche Ausführung" – produkcja niemiecka).
Rok później rozpoczęto produkcję nowego modelu BMW 3/20 AM-1 z niezależnym zawieszeniem wszystkich kół i silnikiem o pojemności skokowej 788 cm³.
W 1933 roku BMW rozpoczęło w Eisenach produkcję automobili z 6-cylindrowymi silnikami. Pierwszym z nich był model 303, a następnie 315, 319, 327 oraz eleganckie sportowe coupé BMW 328. Łącznie wytworzono 62 864 egzemplarzy nowej serii modeli.
W 1942 roku z powodu wybuchu II wojny światowej wstrzymano seryjną produkcję samochodów. Fabryka BMW w Eisenach rozpoczęła produkcję motocykli dla Wehrmachtu i silników samolotowych dla Luftwaffe. W wyniku działań wojennych fabryka została zniszczona w blisko 60 procentach.
Lata powojenne – Eisenacher Motorenwerk.
Po II wojnie światowej Turyngia znalazła się na terenie sowieckiej strefy okupacyjnej. Znacjonalizowana fabryka dostała pod zarząd Radziecka Administracja Wojskowa w Niemczech (niem. "Sowjetische Militäradministration in Deutschland"). Zmieniono także jej nazwę na Sowjetische AG Maschinenbau Awtowelo, Werk BMW Eisenach.
Produkcję samochodów wznowiono w 1945 roku. Były to zmodyfikowane przedwojenne BMW 340, 321, 326. Wkrótce zmieniono oznaczenie samochodów opuszczających fabrykę, odtąd nosiły one nazwę ("Eisenacher Motorenwerk" dla odróżnienia od BMW – "Bayerische Motoren Werke"). Powstawały kolejne modele BMW / EMW 327-1, 327-2, 327-3 i BMW / EMW 340, 340-1, 340-2. Tak długo jak fabryką zarządzali sowieci BMW nie mogło dochodzić swoich praw co do marki i znaku handlowego.
W 1952 roku Związek Radziecki przekazał fabrykę władzom powstałej trzy lata wcześniej Niemieckiej Republice Demokratycznej. W imieniu państwa zarząd nad przedsiębiorstwem objęło "Ludowe Stowarzyszenie Przemysłowe Zakładów Samochodowych", czyli Industrieverband Fahrzeugbau (w skrócie IFA). BMW zażądało zmiany loga , które niczym nie odbiegało od znaku przedsiębiorstwa z Monachium. Ostatecznie przedsiębiorstwo w Eisenach musiało zmienić swój znak handlowy (charakterystyczną dla BMW niebiesko-białą szachownicę wewnątrz okręgu zastąpiono biało-czerwoną), zdecydowano także o zmianie nazwy przedsiębiorstwa na Eisenacher Motorenwerk (EMW). W 1953 roku EMW wystawiało nawet swój zespół w Formule 1 – pierwszym kierowcą był Niemiec – Edgar Barth.
VEB Automobilwerk Eisenach.
W rok później ostatecznie zmieniono nazwę przedsiębiorstwa na VEB Automobilwerk Eisenach w skrócie AWE. Początkowo wytwarzano stare modele DKW z trzycylindrowymi dwusuwowymi silnikami – IFA F9. Równolegle, aż do roku 1955, produkowano przedwojenne modele BMW.
W 1956 roku pojawiła się pierwsza seria nowych Wartburgów. Początkowo był to typ 311, potem dołączył do niego model 312. Konstrukcja i dwusuwowe silniki obu pojazdów bazowały na modelu IFA F9. Kolejny model Wartburga 353 był już o wiele nowocześniejszy. Planowano nawet produkcję 4-suwowych silników, jednak zgodnie z wolą państwowych prominentów musiano zrezygnować z tego zamiaru. Ostatecznie dopiero w 1988 roku rozpoczęto w Wartburgach montaż czterosuwowych jednostek napędowych (Wartburg 1.3). Produkcję Wartburgów zakończono trzy lata później.
Dodatkowo AWE zajmowała się także produkcją motocykli. Produkowano model ze sztywną ramą EMW R 35, zastąpiony R35/2 z amortyzowanym widelcem przednim, ostatecznie zastąpiony R35/3 z resorowanym także zawieszeniem tylnym.
Losy przedsiębiorstwa po zjednoczeniu Niemiec.
Zjednoczenie Niemiec oznaczało upadek przedsiębiorstwa w Eisenach.
Automobilwerk Eisenach, który nie był w stanie konkurować na rynku ze względu na przestarzałą konstrukcję swojego głównego produktu – Wartburga, w 1991 roku został przejęty i zamknięty przez Treuhandanstalt (instytucja państwowa odpowiedzialna za prywatyzację przedsiębiorstw w byłej NRD). Wielu pracowników znalazło zatrudnienie w nowo powstałych w Eisenach zakładach koncernu Opla.
W części dawnej fabryki AWE stworzono muzeum motoryzacji Automobilbaumuseum Eisenach.

</doc>
<doc id="644015" url="https://pl.wikipedia.org/wiki?curid=644015" title="Bad Langensalza">
Bad Langensalza

Bad Langensalza (hist. "Salza") – miasto uzdrowiskowe w Niemczech, w kraju związkowym Turyngia, w powiecie Unstrut-Hainich.
Historia.
Najstarsza wzmianka o osadzie pochodzi z ok. 932 roku. W 1075 w pobliżu Salzy miała miejsce bitwa, w której król Niemiec Henryk IV Salicki zwyciężył Sasów. W 1212 Salza uzyskała prawa miejskie. Po traktacie lipskim w 1485 znalazła się we władaniu albertyńskiej linii Wettynów. Od XVI wieku pod nazwą Langensalza. Miasto zostało splądrowane w trakcie wojny trzydziestoletniej. W latach 1697-1763 Langensalza była jednym z najbardziej na zachód położonych miast znajdujących się pod panowaniem królów Polski Augusta II Mocnego i Augusta III Sasa. Pamiątką z tego okresu jest pocztowy słup milowy z 1729 z monogramem Augusta II ("AR – Augustus Rex – Król August"), stojący na ulicy "Marktstraße". W 1711 miasto ucierpiało z powodu pożaru. Spłonął m.in. ratusz, który odbudowano w l. 1742-1752. W trakcie wojny siedmioletniej w 1761 miejsce potyczki Francuzów z siłami prusko-hanowerskimi. Od 1806 w granicach Królestwa Saksonii, połączonego w l. 1807-1815 unią z Księstwem Warszawskim.
Na mocy postanowień kongresu wiedeńskiego w 1815 Langensalza została przyłączona do Prus. W 1866 miejsce bitwy prusko-hanowerskiej. Od 1871 część Niemiec. W kwietniu 1945 miasto zostało zdobyte przez Amerykanów, a następnie w lipcu przekazane Sowietom. Znalazło się w granicach radzieckiej strefy okupacyjnej Niemiec, z której w 1949 utworzono NRD. Od 1952 administracyjnie przynależało do okręgu Erfurt. Od 1956 miasto funkcjonuje pod nazwą "Bad Langensalza". Od 1990 w granicach Wolnego Kraju Turyngii Republiki Federalnej Niemiec. W 1992 do miasta przyłączono miejscowości Eckardtsleben i Illeben, w 1993 Grumbach, Henningsleben, Waldstedt, Wiegleben, a w 1994 Aschara, Großwelsbach, Merxleben, Nägelstedt, Thamsbrück (wcześniej samodzielne miasto) i Zimmern. 1 stycznia 2019 przyłączono do miasta gminę Klettstedt.
Współpraca.
Miejscowości partnerskie:

</doc>
<doc id="644016" url="https://pl.wikipedia.org/wiki?curid=644016" title="Windows XP Professional x64 Edition">
Windows XP Professional x64 Edition

Windows XP Professional x64 Edition – system operacyjny firmy Microsoft stanowiący wariację na temat typowych systemów Windows XP dla komputerów domowych opartych na procesorach opartych o architekturę 64-bitową. System został wydany 25 kwietnia 2005 roku.
System operacyjny Microsoft Windows Professional x64 Edition bazuje na kodzie Microsoft Windows Server 2003 Service Pack 1 (build 5.2.3790.1830) – najnowszej dostępnej w trakcie prac edycji systemu Windows. Jednak w nazwie systemu pojawia się odniesienie do rodziny systemów Windows XP. System został napisany, by obsługiwać rozszerzoną 64-bitową przestrzeń adresową procesora, dostępną w architekturze AMD64. Intel swoją wersję rozwiązań 64-bitowych ochrzcił mianem EM64T.
Najważniejszą zaletą zmiany systemu operacyjnego na 64-bitowy jest znaczny wzrost ilości możliwej do alokacji pamięci systemowej komputera (RAM). 32-bitowe wersje systemu Windows XP używające adresowania x86 (bez PAE) ograniczały tę wielkość 4 GB z czego część przestrzeni adresowej rezerwowały sterowniki urządzeń. W wyniku czego ilość pamięci RAM w zależności od zainstalowanego sprzętu była ograniczana jeszcze od 300 do 1024 MB. Wersja 64-bitowa jest w stanie obsłużyć o wiele więcej pamięci; mimo że teoretycznie komputer 64-bitowy może zaadresować około 16 eksabajtów (16 miliardów gigabajtów) pamięci, Windows XP Professional x64 Edition obsługuje w chwili obecnej pamięć o wielkości do 128 gigabajtów (237 bajtów) pamięci fizycznej i 16 terabajtów (244 bajtów) pamięci wirtualnej. 
64-bitowe procesory obliczają dwa razy szybciej specyficzne zadania (na przykład silnię dużych liczb) korzystając z aplikacji 64-bitowych. 64-bitowy Kalkulator potrzebuje zwykle 50% czasu mniej niż 32-bitowy, obliczając silnię ze 100 000. Daje to odczucie teoretycznych możliwości architektury 64-bitowej w połączeniu z odpowiednim oprogramowaniem.
Kompatybilność z aplikacjami 32-bitowymi.
Windows XP x64 Edition korzysta z technologii WOW64, zezwalającej na uruchamianie aplikacji 32-bitowych. Po raz pierwszy technologia ta została zastosowana w systemie Microsoft Windows XP 64-bit Edition, później została jednak zaadaptowana również w wersji "x64" systemu Windows Server 2003.
Z uwagi na fakt, że architektura x86-64 obsługuje na poziomie sprzętowym 32-bitowe rozkazy procesora, zadaniem WOW64 jest przełączanie procesora między trybami 32-bitowym a 64-bitowym. Wskutek zastosowania takich rozwiązań, procesory o architekturze x86-64 nie wykonują aplikacji 32-bitowych wolniej. W przypadku architektury IA-64 (procesory Itanium), platforma WOW64 była elementem niezbędnym w procesie tłumaczenia 32-bitowych instrukcji procesorów x86 na ich 64-bitowe odpowiedniki architektury IA-64 (co odbywało się czasami na zupełnie odmiennych zasadach), które dopiero potem były wykonywane przez procesor.
Mimo iż uruchamianie aplikacji 32-bitowych może następować w sposób zupełnie przezroczysty dla użytkownika, niedozwolone jest mieszanie kodu obydwu typów w obrębie jednego procesu. Aplikacja 64-bitowa nie może więc sięgać do 32-bitowych bibliotek DLL, podobnie, jak aplikacje 32-bitowe nie mogą korzystać z zasobów bibliotek 64-bitowych. Może to prowadzić do konieczności dostarczania przez deweloperów procedur bibliotecznych zarówno 32- jak i 64-bitowych wersji swojego kodu. Windows XP x64 Edition zawiera zarówno 32- jak i 64-bitowe wersje programu Internet Explorer. Podyktowane jest to możliwością napotkania rozszerzeń (wtyczek) firm trzecich, czy kontrolek ActiveX, które mogą jeszcze nie być dostępne w nowej 64-bitowej wersji.
Starsze 32-bitowe sterowniki i usługi nie są już obsługiwane przez 64-bitowy system, ale kodeki audio i wideo, takie, jak XviD, czy OggDS (będące w zasadzie 32-bitowymi bibliotekami DLL) mogą być uruchamiane, pod warunkiem, że korzystają z nich również 32-bitowe programy odtwarzające.
Kompatybilność z innymi aplikacjami.
Odwrotnie, niż miało to miejsce w przypadku wcześniejszych wersji systemu z linii Windows NT, 64-bitowe wersje Windows nie zawierają maszyn wirtualnych NTVDM, więc niemożliwe jest uruchomienie w nich aplikacji przeznaczonych dla systemów MS-DOS, POSIX, OS/2 2.x i 16-bitowych programów Windows. Istnieją jednak emulatory programowe firm trzecich (na przykład DOSBox pozwalający na uruchamianie programów dla MS-DOS).
Drugim możliwym rozwiązaniem jest wykorzystanie oprogramowania do wirtualizacji, takiego, jak VMware czy Virtual PC i instalacja starszych wersji systemu Microsoft Windows czy MS-DOS. Wyżej wspomniany DOSBox zezwala również na uruchomienie 16-bitowych programów Windows, po zainstalowaniu Windows 3.1.
Znane problemy.
Mimo że przyszłość techniki komputerowej należy do 64-bitowych systemów operacyjnych, istnieje jeszcze pewna liczba kwestii, które należy przeanalizować przed podjęciem decyzji o instalacji takiego właśnie systemu.
Różne.
Podczas wstępnych prac deweloperskich (2003–2004) system Windows XP Professional x64 otrzymał nazwę "Windows XP 64-bit Edition for x86 Extended Systems", którą zmieniono nieco później na "Windows XP 64-bit Edition for Extended Systems", co miało stanowić odniesienie do nazwy "64-bit Edition for Itanium Systems".
Dzięki swojemu pochodzeniu od systemu Microsoft Windows Server 2003, Windows XP Professional x64 Edition oraz Microsoft Windows XP 64-bit Edition są jedynymi systemami rodziny XP wyposażonymi w serwer IIS 6.0 (wszystkie pozostałe wersje wyposażone są w IIS 5.1).

</doc>
<doc id="644021" url="https://pl.wikipedia.org/wiki?curid=644021" title="Kościół Świętego Krzyża w Żytawie">
Kościół Świętego Krzyża w Żytawie

Kościół Świętego Krzyża w Żytawie (niem. "Museum Kirche zum Heiligen Kreuz") – data powstania nie jest znana, stare kroniki wspominają o jego istnieniu około 1400 roku. Zarys kościoła stanowi kwadrat o bokach 16x16m. Sklepienie palmowe wsparte jest na jednym filarze wys. 12 m. W okresie wojny trzydziestoletniej służył jako bastion obronny, doszczętnie spalony 19 grudnia 1643 roku. 
W 1651 odbudowany dzięki finansom rodzin i burmistrzów żytawskich. Świadczą o tym herby umieszczone w jego wnętrzu. Został poświęcony 2 grudnia 1654 roku. Przez 300 lat był miejscem pochówków. Jego ściany i empory pokrywają liczne epitafia rodzin żytawskich, tablice te w złocie i czerni zaliczane są do najpiękniejszych kościelno-kaligraficznych dzieł sztuki Saksonii. Wewnątrz zachowały rzeźbione ławy z 1654 r. W 1712 otworzono sklepienie chóru, które w 1793 zamknięto z powodu wad konstrukcyjnych i zastąpiono je do dziś istniejącym sufitem gipsowym. W 1805 wykonano nieliczne prace naprawcze w obrębie murów kościoła. W 1842 odmalowano kościół, od tamtego czasu nie wykonano żadnych zasadniczych zmian w jego konstrukcji i wyglądzie. Kontrast pomiędzy gotyckimi murami i szczątkowo pozostałymi rysunkami ściennymi oraz barokowym wyposażeniem nadaje kościołowi niepowtarzalny urok. W 1972 został sekularyzowany i do 1986 był miejscem spotkań wandali. W 1986 kilka osób podjęło się jego naprawy i zabezpieczenia. W 1990 przejęty przez miasto Żytawa za symboliczną markę. Od 1995 jest miejscem wystawienia Wielkiej zasłony Wielkopostnej. 

</doc>
<doc id="644023" url="https://pl.wikipedia.org/wiki?curid=644023" title="Bad Liebenstein">
Bad Liebenstein

Bad Liebenstein – miasto uzdrowiskowe w Niemczech, w kraju związkowym Turyngia, w powiecie Wartburg.
31 grudnia 2012 do miasta przyłączono dwie gminy: Schweina oraz Steinbach, które stały się jego dzielnicami. Aktualnie (2016) burmistrzem miasta jest Michael Brodführer
Historia.
W roku 1610 Andreas Libavius opisał efekt gojenia ran miejscową wodą. Bad Liebenstein jest najstarszym uzdrowiskiem w Turyngii i miało swój największy rozkwit w wieku XIX. Nazwa miejscowości pochodzi od nazwy miejscowego zamku zbudowanego w wieku XIV na okolicznym wzgórzu. W miejscowości tej mieszkał i założył pierwszą szkołę dla nauczycieli przedszkolnych Friedrich Fröbel.
Historia Żydów.
W roku 1871 społeczność żydowska liczyła tutaj 22 mieszkańców, a w roku 1895 dziesięciu w tym rodzina Liebenstein, a w roku 1924 ośmiu. Po roku 1933 część mieszkańców wyemigrowała, a sklep rodziny Liebenstein został w roku 1938 zniszczony i część rodziny wywieziono do obozu zagłady w Buchenwaldzie, innych skazano na pracę przymusową lub poddano eutanazji.
Demografia historyczna.
Miejscowość w latach 1648-2014 liczyła mieszkańców (dane oficjalne (Thüringer Landesamt)):
Współpraca.
Miejscowości partnerskie:

</doc>
<doc id="644026" url="https://pl.wikipedia.org/wiki?curid=644026" title="Inzlingen">
Inzlingen

Inzlingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Lörrach. Leży przy granicy ze Szwajcarią, na południe od Lörrach.
Polityka.
Wyniki wyborów samorządowych, które odbyły się 13 czerwca 2004:
¹ 

</doc>
<doc id="644028" url="https://pl.wikipedia.org/wiki?curid=644028" title="Piotr Wawrzyńczak">
Piotr Wawrzyńczak

Piotr Wawrzyńczak (ur. 12 marca 1967 w Białymstoku, zm. 6 czerwca 2001) – polski aktor filmowy i teatralny.
Debiutował jako nastolatek w głównej roli w filmie "Kronika wypadków miłosnych" (1985) w reżyserii Andrzeja Wajdy. Ukończył studia na Wydziale Aktorskim Państwowej Wyższej Szkoły Teatralnej im. Ludwika Solskiego w Krakowie w 1992. W tym samym roku na X Ogólnopolskim Przeglądzie Spektakli Dyplomowych Szkół Teatralnych w Łodzi otrzymał nagrodę aktorską.
Zginął w 2001 roku w wypadku samochodowym, został pochowany na Cmentarzu Komunalnym Północnym w Warszawie (SVIII7-4-2).

</doc>
<doc id="644031" url="https://pl.wikipedia.org/wiki?curid=644031" title="Bad Lobenstein">
Bad Lobenstein

Bad Lobenstein – miasto uzdrowiskowe w Niemczech, w kraju związkowym Turyngia, w powiecie Saale-Orla.
Współpraca.
Miejscowość partnerska:

</doc>
<doc id="644033" url="https://pl.wikipedia.org/wiki?curid=644033" title="Objaw Laseguè'a">
Objaw Laseguè'a



</doc>
<doc id="644039" url="https://pl.wikipedia.org/wiki?curid=644039" title="SAGEM myX5-2">
SAGEM myX5-2

SAGEM myX5-2 – telefon komórkowy firmy SAGEM.

</doc>
<doc id="644041" url="https://pl.wikipedia.org/wiki?curid=644041" title="Finlandia Zachodnia">
Finlandia Zachodnia

Finlandia Zachodnia (Länsi-Suomen lääni) była jedną z 6 prowincji Finlandii. Graniczyła z prowincjami Oulu, Finlandia Wschodnia i Finlandia Południowa. Stolicą prowincji było Turku. Zajmowała tereny historycznych regionów Häme, Ostrobotnia, Satakunta i Finlandia Południowo-Zachodnia.
Historia.
Finlandia Zachodnia została utworzona w 1997 roku z dotychczasowych prowincji Vaasa, Turku-Pori, Finlandia Środkowa oraz z północnej części prowincji Tavastia. Została zniesiona 1 stycznia 2010 r.
Regiony.
Finlandia Zachodnia jest podzielona na 7 regionów.

</doc>
<doc id="644042" url="https://pl.wikipedia.org/wiki?curid=644042" title="Jan Kurnakowicz">
Jan Kurnakowicz

Jan Kurnakowicz (ur. 27 stycznia 1901 w Wilnie, zm. 4 października 1968 w Warszawie) – polski aktor teatralny i filmowy.
Życiorys.
Urodził się w rodzinie Kazimierza, kolejarza i Marii z Progulbickich. W 1920 ukończył państwową szkołę dramatyczną w Piotrogradzie. Występował od 1 lutego 1921 początkowo w Pawłowsku pod Petersburgiem. Szczególnie zasłużony dla Sceny Narodowej, na której zaczął występować w 1925. Popularny już przed wojną, zwłaszcza jednak po wojnie stworzył tam wielkie role klasyczne takie, jak wielki książę Konstanty w "Kordianie" czy Cześnik w "Zemście", którą to rolę zagrał również w filmie Antoniego Bohdziewicza z 1956. Występował często w słuchowiskach radiowych i jako recytator.
W 1952 otrzymał nagrodę państwową I stopnia za rolę Horodniczego w przedstawieniu "Rewizor" Mikołaja Gogola w Teatrze Narodowym w Warszawie.
Według Marty Fik, Kurnakowicz posiadał niezwykłą umiejętność "wcielania się w postać – nie tylko jej cech wewnętrznych, lecz i fizycznych – i to przy minimalnej charakteryzacji". 
Był mężem Anny z Tymińskich. 
Jan Kurnakowicz został pochowany na cmentarzu Stare Powązki (aleja zasłużonych-1-155).

</doc>
<doc id="644043" url="https://pl.wikipedia.org/wiki?curid=644043" title="Malsburg-Marzell">
Malsburg-Marzell

Malsburg-Marzell – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Kandern. Leży nad rzeką Kander, na północny wschód od Kandern.

</doc>
<doc id="644051" url="https://pl.wikipedia.org/wiki?curid=644051" title="Kazimierz Kamiński (aktor)">
Kazimierz Kamiński (aktor)

Kazimierz Kamiński (ur. 1 marca 1865 w Warszawie, zm. 9 września 1928 tamże) – polski aktor i reżyser.
Życiorys.
Kariera aktorska rozpoczęła się od występów od roku 1884 na scenie ogródkowej „Eldorado” w Warszawie oraz w wielu zespołach teatralnych na polskiej prowincji, później także w Odessie, Petersburgu (1891) i Chicago (1892). W latach 1893-1901 pracował w Krakowie, a w latach 1901-1904 we Lwowie. W roku 1908
zaczął występować w Warszawie (m.in. w Teatrze Rozmaitości i Teatrze Narodowym).
Uznawany za jednego z najwybitniejszych polskich aktorów. Jego kreacje poprzedzała szczegółowa analiza psychologiczna. Jako pierwszy zastosował realizm gry aktorskiej w pełnym rozumieniu tego słowa.
Jako aktor odznaczał się wybitną inteligencją i niezwykłą starannością w opracowaniu ról, z których stwarzał prawdziwe arcydzieła sztuki scenicznej, zwłaszcza w zakresie dramatu psychologicznego. 
Pracując w krakowskim Teatrze Miejskim stworzył m.in. rolę Stańczyka w "Weselu" Wyspiańskiego. Dla tego samego autora stał się "przyczyną" stworzenia studium o "Hamlecie", Bajdalski w „Panu Damazym”, król w „Mazepie”, kardynał w „Don Carlosie”, Mefisto w „Fauście”, „Bogaty wujaszek” Kalwersa, Łącki w „Złotem runie”, „Fryderyk Wielki” Nowaczyńskiego i in.
W Warszawie reżyserował m.in. "Głupiego Jakuba" Tadeusza Rittnera (1920) i "Mazepę" Juliusza Słowackiego (1924).
2 maja 1924 został odznaczony Krzyżem Oficerskim Orderu Odrodzenia Polski.
Kazimierz Kamiński został pochowany na cmentarzu Powązkowskim (kwatera 20-6-17).

</doc>
<doc id="644052" url="https://pl.wikipedia.org/wiki?curid=644052" title="Bad Salzungen">
Bad Salzungen

Bad Salzungen (do 1923 Salzungen) – uzdrowiskowe miasto powiatowe w Niemczech, w kraju związkowym Turyngia, siedziba powiatu Wartburg. Miasto jest znane z kąpielisk solankowych.
Miasto pełni funkcję "gminy realizującej" (niem. "erfüllende Gemeinde") dla gminy wiejskiej Leimbach. 6 lipca 2018 do miasta przyłączono gminy Ettenhausen a.d. Suhl, Frauensee praz Tiefenort, które stały się automatycznie jego dzielnicami. 1 grudnia 2020 do miasta przyłączono gminę Moorgrund.
Współpraca.
Miejscowości partnerskie:

</doc>
<doc id="644054" url="https://pl.wikipedia.org/wiki?curid=644054" title="Pałac Radziwiłłów">
Pałac Radziwiłłów

Nazwa wielu pałaców należących do Radziwiłłów:

</doc>
<doc id="644055" url="https://pl.wikipedia.org/wiki?curid=644055" title="1,1-dimetylohydrazyna">
1,1-dimetylohydrazyna



</doc>
<doc id="644058" url="https://pl.wikipedia.org/wiki?curid=644058" title="Okręg Buzau">
Okręg Buzau



</doc>
<doc id="644059" url="https://pl.wikipedia.org/wiki?curid=644059" title="Jakub Chojnacki">
Jakub Chojnacki

Jakub Chojnacki (ur. 21 sierpnia 1922 w Sierpcu, zm. 18 września 2006 w Płocku) – prawnik, inżynier technologii drewna, doktor nauk politycznych.
Życiorys.
Absolwent Liceum Ogólnokształcącego im. Marszałka Stanisława Małachowskiego (maturę uzyskał w 1945), w 1949 – dyplom magistra prawa w Uniwersytecie Łódzkim, w 1953 – dyplom inżyniera technologa drewna w SGGW, a w 1975 – stopień doktora nauk politycznych w Uniwersytecie Warszawskim.
Działacz społeczny, członek prezydium związków zawodowych (Pracowników Przemysłu Drzewnego i Terenowego oraz Pracowników Leśnych i Przemysłu Leśnego), członek PZPR. W 1961 został zastępcą przewodniczącego prezydium Miejskiej Rady Narodowej Płocka.
Prezes Towarzystwa Naukowego Płockiego od 1968 do 2002, następnie prezes honorowy.
Bibliografia drukowanych prac Jakuba Chojnackiego liczy około 300 pozycji.
Zmarł 18 września 2006, pochowany na Cmentarzu Zabytkowym w Płocku.
Odznaczenia i wyróżnienia.
W uznaniu zasług Jakuba Chojnackiego na rzecz Towarzystwa Naukowego Płockiego, miasta i regionu, uhonorowany czterema klasami krzyży Orderu Odrodzenia Polski: Kawalerskim, Komandorskim i Komandorskim z Gwiazdą oraz postanowieniem prezydenta Lecha Wałęsy z 12 sierpnia 1992 „w uznaniu szczególnych zasług dla kultury narodowej oraz wybitnych osiągnięć naukowych” Krzyżem Wielkim Orderem Odrodzenia Polski. Udekorowany nim został 21 sierpnia tego samego roku w czasie uroczystego posiedzenia Towarzystwa Naukowego Płockiego poświęconego jego 70 rocznicy urodzin.
Wpisany do Księgi Zasłużonych miasta Sierpca, miasta Płocka i woj. płockiego.
Honorowy członek Mazowieckiego Towarzystwa Kultury i Towarzystwa Naukowego Płockiego (1982). Trzykrotny laureat nagrody Wojewody Płockiego I stopnia, laureat nagrody im. Włodzimierza Pietrzaka. 
W grudniu 1986 uhonorowany indywidualną Nagrodą Ministra Nauki i Szkolnictwa Wyższego stopnia pierwszego z tytułu osiągnięć naukowych. W lutym 1994 uhonorowany nagrodą Polskiej Fundacji Upowszechniania Nauki za szczególne zasługi dla kultury Polskiej i upowszechnianie osiągnięć polskiej nauki poprzez społeczny ruch naukowy w 1993.

</doc>
<doc id="644063" url="https://pl.wikipedia.org/wiki?curid=644063" title="Wilczomlecz ogrodowy">
Wilczomlecz ogrodowy

Wilczomlecz ogrodowy ("Euphorbia peplus" L.) – gatunek rośliny należący do rodziny wilczomleczowatych. Występuje w Północnej Afryce, Azji i Europie. W Polsce archeofit, roślina pospolita.
Biologia i ekologia.
Roślina jednoroczna. Kwitnie od czerwca do września, przedsłupne kwiaty zapylane są przez muchówki. Występuje zwłaszcza na polach uprawnych i w pobliżu osiedli ludzkich na glebach piaszczystych i gliniastych zasobnych w azot, czasami całymi łanami. Chwast segetalny. W klasyfikacji zbiorowisk roślinnych gatunek charakterystyczny dla Ass. "Galinsogo-Setarietum". Roślina trująca. Jest to jeden z najbardziej trujących gatunków wilczomleczy. Może powodować oparzenia skóry, pęcherze, owrzodzenia. Mleko kóz, owiec i krów, które najadły się wilczomleczu jest czerwone i może spowodować zatrucia. Liczba chromosomów 2n = 16.
Zastosowanie.
W testach klinicznych sok tego gatunku okazał się skuteczny w leczeniu nowotworów skóry – raka podstawnokomórkowego i kolczystokomórkowego. Aktywnym składnikiem jest ingenol, który nie tylko niszczy komórki raka, ale i pobudza aktywność białych krwinek – neutrofilów, co najwyraźniej zmniejsza ryzyko wznowy choroby.

</doc>
<doc id="644072" url="https://pl.wikipedia.org/wiki?curid=644072" title="BioPace">
BioPace

BioPace – rodzaj zębatek rowerowego mechanizmu korbowego zaprojektowany i opatentowany przez Shimano. Pierwsze mechanizmy korbowe wyposażone w zębatki BioPace pojawiły się w pierwszej połowie lat 80. XX wieku w grupie 600EX.
Od początków XX wieku projektanci części rowerowych próbowali sił z eliptycznymi zębatkami. Ich założeniem było wykorzystanie dużego momentu obrotowego, jaki jest generowany w chwili, gdy korby są równoległe do podłoża oraz zmniejszenie czasu przechodzenia przez tzw. "martwy punkt", w którym moment obrotowy jest bliski zeru, gdy korby są ustawione pionowo. Rozwiązaniem okazały się zębatki w kształcie owalu, którego dłuższa oś jest równoległa do ramion mechanizmu korbowego. W praktyce okazało się, że rowerzyści mieli tendencje do zbyt wolnego obracania korbami, co prowadziło do zbyt dużych obciążeń stawów kolanowych.
Przy projektowaniu BioPace Shimano przeanalizowało dynamiczną pracę nóg rowerzysty. Efektem okazały się zębatki, których dłuższa oś nie była równoległa do korb, ale przesunięta o kilkadziesiąt stopni a sam kształt odbiega nieco od elipsy. Według analityków Shimano, gdy rowerzysta naciska na korby, nogi nabierają rozpędu, który jest wytracany w "martwym punkcie". Przejście przez ten punkt zabiera też nieco więcej czasu, dzięki czemu nogi zmieniają kierunek pracy wolniej. Zębatki BioPace powodowały, że rowerzyści używali efektywnie lżejszych przełożeń i dzięki temu obciążenie stawów kolanowych było mniejsze przy mniejszych obrotach niż przy użyciu okrągłych tarcz.
W założeniu zębatki BioPace zostały zaprojektowane do kręcenia 90 obrotów/minutę lub wolniej. Mimo że bez problemu da się ich używać z większymi prędkościami obrotowymi, rynek wymusił na Shimano zmianę kształtu zębatek. Nowa wersja, w której tarcze były bardziej zbliżone do okręgu i teoretycznie pozwalały na szybsze obracanie korbami, otrzymała nazwę BioPace HP (High Performance). 
Po opracowaniu systemów SuperGlide i HyperDrive-C, przystosowanie do nich nieokrągłych zębatek Shimano okazało się sporym problemem a sam BioPace powoli wychodził z mody. Z tego powodu zębatki BP powoli wycofywano z rynku od początku lat 90. XX wieku. Produkcja BioPace została zarzucona wraz z ostatnimi mechanizmami korbowymi 300EX.

</doc>
<doc id="644075" url="https://pl.wikipedia.org/wiki?curid=644075" title="Paraná Clube">
Paraná Clube

Paraná Clube – brazylijski klub piłkarski z siedzibą w mieście Kurytyba w stanie Parana założony 19 grudnia 1989.
Stroje składają się z niebiesko-czerwonych koszulek, białych spodenek i białych getrów. Przez swych kibiców klub zwanych jest Tricolor.
Historia.
Dnia 19 grudnia 1989 w wyniku fuzji klubów EC Pinheiros i Colorado EC powstał w Kurytybie Paraná Clube. Pierwszym prezesem klubu został Emerson de Andrade, a pierwszym trenerem drużyny nowego klubu – Rubens Minelli.
Swój pierwszy mecz klub rozegrał 4 lutego 1990, w którym Coritiba FBC pokonał Paraná 1-0 na stadionie Estádio Couto Pereira.
W roku 1991, czyli dwa lata po założeniu klubu, Paraná zdobyła swój pierwszy tytuł mistrza stanu (Campeonato Paranaense). Później, od 1993 do 1997, klub pięć razy z rzędu zdobywał mistrzostwo stanu.
W roku 1992 klub wygrał drugą ligę (Campeonato Brasileiro Série B) i awansował do najwyższej ligi. W 1999 roku klub spadł z pierwszej ligi, ale tylko na jeden sezon. W roku 2000 Paraná pokonał AD São Caetano wygrywając puchar João Havelange’a. Puchar ten zastąpił Campeonato Brasileiro (wszystkie ligi), zawieszone przez brazylijski wymiar sprawiedliwości.
W roku 2003 Paraná Clube oraz L.A. Sports (sportowa firma marketingowa) podpisały umowę o współpracy. Celem umowy była pomoc klubowi w utrzymaniu szkółki piłkarskiej. Innym celem umowy była pomoc klubowi w zawieraniu umów z nowymi piłkarzami. Ponieważ umowa z firmą L.A. Sports wygasła i nie została wznowiona, w 2005 Paraná Clube utworzył fundusz inwestycyjny, który miał realizować cele wyznaczone przez umowę.
W lutym 2006 Paraná Clube ponownie zaczął rozgrywać swoje domowe mecze na stadionie Estádio Vila Capanema. Stadion przeszedł gruntowną modernizację, zwiększając pojemność stadionu do 16660 miejsc, nie mówiąc o znacznym rozbudowaniu infrastruktury zarówno sportowej, jak i komercyjnej.
Dnia 9 kwietnia 2006 Paraná Clube wygrał stanową ligę siódmy raz w swej historii pokonując ADAP 3:0 w Maringá i remisując 1:1 na stadionie Pinheirão Stadium. Mecz finałowy oglądało 25,306 widzów.
Informacje.
Stadiony.
Paraná Clube ma dwa stadiony:
Logo.
Logo klubu stylizowane jest na kształt szyszki w kolorze czerwonym z białym konturem, a wewnątrz tego znajduje się błękitna sójka i biała sosna. Nazwa klubu napisana kolorem niebieskim, tak samo słowo "Brasil". Słowo "Clube" napisane jest kolorem białym.
Kibice.
 zorganizowana grupą kibiców jest "Torcida Fúria Independente", zwana także TFI, utworzona 29 września 1993. Uważani są za najlepszą grupę kibiców na południu Brazylii. Innymi zorganizowanymi grupami kibiców są Torcida Esquadrão Tricolor (albo Força do Sul), Tricolores do Tarumã, Torcida Desorganizada, oraz Torcida Virtual Paran@utas (grupa internetowo zorganizowanych kibiców).
Maskotka klubu.
Maskotką klubu Paraná Clube jest błękitna sójka, najbardziej pospolity ptak w stanie Paraná.

</doc>
<doc id="644076" url="https://pl.wikipedia.org/wiki?curid=644076" title="Anna Jakubowska (szachistka)">
Anna Jakubowska (szachistka)

Anna Jakubowska (z domu Gasik, ur. 21 sierpnia 1988 w Warszawie) – polska szachistka, mistrzyni międzynarodowa od 2010 roku.
Kariera szachowa.
Wielokrotnie brała udział w finałach mistrzostw Polski juniorek, zdobywając w 2002 r. w Żaganiu tytuł wicemistrzyni kraju do lat 14. Jest wielokrotną medalistką mistrzostw Polski w szachach szybkich i błyskawicznych. W 2003 r. wygrała turniej "Rubicon Cup" w Budapeszcie, w grupie dziewcząt do lat 15. Jest medalistką drużynowych mistrzostw Polski juniorów w barwach „Damisu” Warszawa - złotą (Łączna 2002) i srebrną (Wisła 2001) oraz złotą medalistką drużynowych mistrzostw Polski kobiet w grze błyskawicznej (Polanica-Zdrój 2005). Największy sukces w dotychczasowej karierze osiągnęła w 2006 r., zdobywając w Hercegu Novim złoty medal mistrzostw Europy juniorek do lat 18. W październiku 2007 r. zajęła 15. miejsce w mistrzostwach świata do lat 20 w Erywaniu. W 2008 r. wystąpiła w rozegranym w Nalczyku pucharowym turnieju o mistrzostwo świata, gdzie przegrała w II rundzie z Lilit Mkrtczjan. W 2012 r. zdobyła w Katowicach brązowy medal Akademickich Mistrzostw Polski. W lipcu 2013 r. podzieliła I m. w kołowym turnieju rozegranym na duńskiej wyspie Bornholm. W styczniu 2015 została akademicką wicemistrzynią Polski w Zabrzu, a w sierpniu tego roku była w kadrze Polski, która zdobyła drużynowo złoty medal Akademickich Mistrzostw Świata w Katowicach.
Najwyższy ranking w dotychczasowej karierze osiągnęła 1 maja 2014 r., z wynikiem 2264 punktów zajmowała wówczas 12. miejsce wśród polskich szachistek.
Jest zawodniczką klubu MLKS Nadnarwianka Pułtusk oraz absolwentką Uniwersytetu Warszawskiego, magistrem z geologii inżynierskiej.
Życie prywatne.
W 2016 roku wyszła za mąż za czołowego polskiego szachistę, arcymistrza Krzysztofa Jakubowskiego. Mają dwóch synów.

</doc>
<doc id="644077" url="https://pl.wikipedia.org/wiki?curid=644077" title="Ricky Steamboat">
Ricky Steamboat

Richard Blood, znany jako "Ricky "The Dragon"" oraz "Ricky Steamboat" (ur. 28 lutego 1953 w West Point w Nowym Jorku) – amerykański wrestler pochodzenia japońskiego. pracuje w federacji World Wrestling Entertainment jako producent rosteru WWE Raw.
Kariera.
Zadebiutował w 1976 w federacji American Wrestling Association. Z federacji AWA przeszedł do Championship Wrestling na Florydzie, a stamtąd do federacji Georgia Championship Wrestling. W latach 1977–1985 walczył w Mid-Atlantic Championship Wrestling, gdzie zdobył dwa razy tytuł Mid-Atlantic television, trzykrotnie tytuł United States Championship i sześciokrotnie tytuł World Tag Team. W 1985 podpisał kontrakt z World Wrestling Federation.
W WWF Blood występował przez kolejne trzy lata. 29 marca 1987, na gali WrestleMania III, zdobył WWF Intercontinental Championship, a 2 czerwca 1987 tytuł mistrza interkontynentalnego. W styczniu 1989 przeszedł do World Championship Wrestling (w miesiąc po powrocie był posiadaczem tytułu NWA World Heavyweight Championship). Latem i jesienią 1991 ponownie walczył w federacji WWF, a w listopadzie 1991 powrócił do federacji World Championship Wrestling. W ciągu pobytu w federacji (do 1994) dwukrotnie zdobył pasy WCW World Tag Team Championship oraz indywidualnie tytuły Television i United States Heavyweight Championships.
Od momentu zakończenia kariery, Blood pojawiał się okazyjnie w różnych federacjach (m.in. był sędzią w federacji Total Nonstop Action Wrestling). Na początku 2005 powrócił do federacji World Wrestling Entertainment, pełniąc funkcję Road Agenta. W październiku 2005 roku na gali WWE Homecoming został dodany do Legend WWE. Jest sędzią na house showach.
Osiągnięcia.
National Wrestling Alliance
Pro Wrestling Illustrated
World Championship Wrestling
World Wrestling Federation
Wrestling Observer Newsletter

</doc>
<doc id="644079" url="https://pl.wikipedia.org/wiki?curid=644079" title="Aleksandar Kazulin">
Aleksandar Kazulin



</doc>
<doc id="644083" url="https://pl.wikipedia.org/wiki?curid=644083" title="Okręg Calarasi">
Okręg Calarasi



</doc>
<doc id="644085" url="https://pl.wikipedia.org/wiki?curid=644085" title="Calarasi">
Calarasi



</doc>
<doc id="644087" url="https://pl.wikipedia.org/wiki?curid=644087" title="Zbigniew Pazdro">
Zbigniew Pazdro

Zbigniew Walenty Pazdro (ur. 9 lutego 1873 w Przewłoce k. Buczacza, zm. 13 września 1939 we Lwowie) – polski prawnik, ekonomista i działacz polityczny, członek Tymczasowego Wydziału Samorządowego we Lwowie w 1926 roku.
Życiorys.
Urodził się w rodzinie Jana i Walerii Pazdro. W 1890 ukończył klasę Vb (ze stopniem celującym), zaś w 1893 – C. K. IV Gimnazjum we Lwowie. Podjął studia na Uniwersytecie Lwowskim. Podczas czwartego roku studiów na Wydziale Prawa Uniwersytetu Lwowskiego w 1899 otrzymał stypendium fundacji Głowińskiego. W 1900 obronił doktorat, następnie przez rok był aplikantem we Lwowie, zaś w 1902 przebywał na stypendium na uniwersytecie w Monachium. W latach 1902–1909 pracował w namiestnictwie we Lwowie. W 1908 habilitował się z ekonomii społecznej na Politechnice Lwowskiej, w latach 1908–1910 był docentem prywatnym ekonomii społecznej na PLw i profesorem nadzwyczajnym Akademii Rolniczej w Dublanach. 
W czasie I wojny światowej służył w armii austro-węgierskiej, ranny dostał się do niewoli rosyjskiej. W 1918 uczył w polskim gimnazjum w Kazaniu. Podczas wojny polsko-ukraińskiej listopadzie 1918 uczestnik obrony Lwowa. W Wojsku Polskim został awansowany do stopnia kapitana ze starszeństwem z dniem 1 czerwca 1919 w korpusie oficerów piechoty.
Od 1919 profesor zwyczajny nauk prawniczych Politechniki Lwowskiej, od 1920 profesor zwyczajny administracji i polskiego prawa administracyjnego Uniwersytetu Jana Kazimierza, od tego roku kierownik Zakładu Prawa Administracyjnego i Biblioteki Administracyjnej. W latach 1922/23, 1924/25, 1932/33 i 1933/34 dziekan Wydziału Prawa UJK. Od 1931 był wykładowcą KUL. Radny miasta Lwowa, działacz Stronnictwa Narodowego.
Pisywał także artykuły o historii sądownictwa polskiego, m.in. w Kwartalniku Historycznym. Był członkiem Towarzystwa Naukowego we Lwowie i Towarzystwa Prawniczego. 
11 listopada 1937 został odznaczony Krzyżem Komandorskim Orderu Odrodzenia Polski. 
Zmarł śmiercią naturalną 13 września 1939 we Lwowie, w domu przu ul. Gipsowej 28. W związku z walkami o Lwów, ciało prof. Zbigniewa Pazdro zostało pochowane w ogrodzie jego domu, a po pewnym czasie ekshumowane i przeniesione na cmentarz Łyczakowski we Lwowie.
Miał czworo dzieci. Był ojcem prof. Zdzisława Pazdro i dziadkiem prof. Przemysława Pazdro.

</doc>
<doc id="644088" url="https://pl.wikipedia.org/wiki?curid=644088" title="The Perry Bible Fellowship">
The Perry Bible Fellowship

The Perry Bible Fellowship (PBF) – komiks internetowy publikowany przez Nicholasa Gurewitcha, przypominający absurdalnym humorem "The Far Side", ale opierający się na innym układzie graficznym i stylu szkicowania, który sam w sobie zmienia się między poszczególnymi odcinkami.
Nazwa komiksu nawiązuje do schematu nazewnictwa zgrupowań religijnych, a swoim charakterem wizualnym często przypomina pamflety Jacka Chicka i innych kaznodziejów. Typowy komiks składa się z trzech lub czterech kadrów, gdzie ostatni przedstawia zaskakujący, często ponury zwrot akcji. Tematy regularnie poruszane przez komiks to religia, samobójstwa, seks i śmierć.
"PBF" ukazywał się początkowo w gazecie "The Daily Orange" na Uniwersytecie Syracuse, gdzie autor wówczas studiował. Obecnie publikowany jest w ponad 20 magazynach w Stanach Zjednoczonych i innych krajach.

</doc>
<doc id="644089" url="https://pl.wikipedia.org/wiki?curid=644089" title="Hrabstwo Cochise">
Hrabstwo Cochise

Hrabstwo Cochise – hrabstwo w USA w południowym wschodzie stanu Arizona. W roku 2010 liczba mieszkańców wyniosła 131 346. Stolicą jest Bisbee.
Historia.
Powstało 3 stycznia 1881 roku poprzez secesję ze wschodniej części hrabstwa Pima.
Geografia.
Całkowita powierzchnia wynosi 16 107 km² z tego 137 km² (0,79%) stanowi woda.

</doc>
<doc id="644091" url="https://pl.wikipedia.org/wiki?curid=644091" title="Okręg Valcea">
Okręg Valcea



</doc>
<doc id="644094" url="https://pl.wikipedia.org/wiki?curid=644094" title="Rejon tungussko-tszunijski">
Rejon tungussko-tszunijski



</doc>
<doc id="644099" url="https://pl.wikipedia.org/wiki?curid=644099" title="Chochołowski Potok">
Chochołowski Potok

Chochołowski Potok – potok płynący dnem Doliny Chochołowskiej w Tatrach Zachodnich. Jest uważany za środkowy bieg Czarnego Dunajca. Górnym biegiem jest Wyżni Chochołowski Potok. Nazwą Chochołowski Potok obejmuje się potok na odcinku od ujścia Jarząbczego Potoku do ujścia Koryciańskiej Siklawy. Odcinek od ujścia tej ostatniej do ujścia Kirowej Wody nosi nazwę Siwej Wody.
Charakterystyka potoku.
Na swojej trasie potok przepływa przez wszystkie rodzaje skał budujących Dolinę Chochołowską. W górnej jej części (Dolina Chochołowska Wyżnia) jego dno zbudowane jest z twardych skał metamorficznych i krystalicznych. Tutaj wpływ potoku na rzeźbę terenu jest niewielki – doliny ukształtowane zostały głównie przez lodowiec. Poniżej Polany Chochołowskiej potok płynie miękkimi skałami osadowymi – wapieniami i dolomitami. W tych właśnie skałach wapiennych potok wyrzeźbił głęboki wąwóz i liczne podziemne koryta i szczeliny, do których wpływa woda. Skutkiem tych zjawisk krasowych są liczne ponory, czyli miejsca, gdzie potok gubi wodę, a następnie wypływa ona w innym miejscu poniżej. To tracenie wody jest znaczne, w niektórych latach przy długotrwałych okresach bezdeszczowych zdarza się, że na niektórych odcinkach cały potok zanika. Największy wypływ wody znajduje się w Wywierzysku Chochołowskim.
Największe dopływy: Jarząbczy Potok, Starorobociański Potok, Litworowy Potok, Dolinczański Potok, Bobrowiecki Potok, Ptasiniec, Koryciańska Siklawa.
Powierzchnia zlewni do ujścia Koryciańskiej Siklawy wynosi 22,728 km², średni spadek w obrębie Tatr 6,47%, od ujścia Starorobociańskiego Potoku do wylotu z Tatr 3,22%. Długość potoku w obrębie Tatr wynosi 8,86 km.
Bieg potoku.
Źródła Wyżniego Chochołowskiego Potoku znajdują się na wysokości około 1430 m w progu skalnym kotła lodowcowego Dziurawe pod Wołowcem. Poniżej ujścia Jarząbczego Potoku powstaje Chochołowski Potok. Jego średni przepływ w tym miejscu wynosi 300-400 l/s, a koryto w niektórych miejscach rozszerza się do 4 m. Zasilany jest początkowo tylko dopływami lewostronnymi. Są to: Dolinczański Potok, Litworowy Potok, Bobrowiecki Potok. Jedynym prawostronnym dopływem jest potok Ptasiniec spływający Doliną Trzydniowiańską. Spadek potoku stopniowo maleje, od ujścia Jarząbczego Potoku do ujścia Bobrowieckiego Potoku wynosi 6,5%. Polanę Chochołowską opływa po wschodniej stronie, rozlewając się w tym miejscu szeroko i tworząc kilka koryt oraz kamienisko.
Poniżej ujścia Starorobociańskiego Potoku jego koryto zwęża się. W Wyżniej Bramie Chochołowskiej po prawej stronie wypływają trzy źródła krasowe zasilające Chochołowski Potok przepływami podziemnymi. Jesienią maleje w nich ilość wody i na powierzchni zanikają. W tej okolicy Chochołowski Potok traci część wody, która zanika w ponorze – przepływa podziemnymi przepływami przez Jaskinię Rybią po lewej stronie Wyżniej Bramy Chochołowskiej. Poniżej niej potok także gubi wodę w podziemnych krasowych przepływach, oraz w aluwiach. Latem ilość utraconej wody dochodzi nawet do 60%. Od tego miejsca potok aż do ujścia płynie w kierunku północnym. W 1948 r. miała miejsce duża powódź, podczas której koło Kolesy skrócił on swój bieg i zmienił koryto, tak, że od tego czasu płynie po lewej stronie drogi.
Dopływy powierzchniowe z obszaru zbudowanego ze skał węglanowych są zazwyczaj okresowe. Bezwodne są stoki Kominiarskiego Wierchu, okresowo tylko spływają wody z doliny Głębowiec i Doliny Dudowej. Okresowo spływający potok z Doliny Dudowej tworzy przy ujściu stożek napływowy z naniesionego rumoszu skalnego, zwężający koryto Chochołowskiego Potoku, nanos ten jest jednak stale przez Chochołowski Potok znoszony w dół. Tuż poniżej ujścia potoku z Doliny Dudowej na wysokości 988 m znajduje się Wywierzysko Chochołowskie odwadniające masyw Kominiarskiego Wierchu, wypływa nim także część wód Chochołowskiego Potoku zanikająca w ponorze powyżej. Wywierzysko ma wydajność około 500 l/s i temperaturę wody około 5 °C. Niewielkie wywierzysko o wydajności około 12 l/s znajduje się także po przeciwnej, lewej stronie potoku.
W dolnym biegu do Chochołowskiego Potoku uchodzą niewielkie cieki z Doliny Długiej, Małych Korycisk i Wielkich Korycisk. Na polanie Huciska potok rozlewa się szeroko. U wylotu z Tatr koryto osiąga szerokość do 8 m i w całości utworzone jest w naniesionym przez potok materiale akumulacyjnym. Od ujścia potoku z Wielkich Korycisk zmienia nazwę na Siwą Wodę. Płynie ona dalej przez Rów Kościeliski i w Roztokach (część Witowa) na wysokości około 880 m łączy się z Kirową Wodą, tworząc rzekę Czarny Dunajec.

</doc>
<doc id="644100" url="https://pl.wikipedia.org/wiki?curid=644100" title="Okręg Ialomita">
Okręg Ialomita



</doc>
<doc id="644102" url="https://pl.wikipedia.org/wiki?curid=644102" title="Okręg Maramures">
Okręg Maramures



</doc>
<doc id="644103" url="https://pl.wikipedia.org/wiki?curid=644103" title="Zenon Paźniak">
Zenon Paźniak



</doc>
<doc id="644105" url="https://pl.wikipedia.org/wiki?curid=644105" title="Okręg Maramuresz">
Okręg Maramuresz



</doc>
<doc id="644107" url="https://pl.wikipedia.org/wiki?curid=644107" title="Zbiornik Nasera">
Zbiornik Nasera



</doc>
<doc id="644108" url="https://pl.wikipedia.org/wiki?curid=644108" title="Okręg Mehedinti">
Okręg Mehedinti



</doc>
<doc id="644112" url="https://pl.wikipedia.org/wiki?curid=644112" title="Okręg Neamt">
Okręg Neamt



</doc>
<doc id="644113" url="https://pl.wikipedia.org/wiki?curid=644113" title="Berga/Elster">
Berga/Elster

Berga/Elster – miasto w Niemczech, w kraju związkowym Turyngia, w powiecie Greiz.
Do 31 grudnia 2011 miasto pełniło funkcję "gminy realizującej" (niem. "erfüllende Gemeinde") dla dwóch gmin wiejskich: Mohlsdorf oraz Teichwolframsdorf. Dzień później obie gminy połączyły się w gminę Mohlsdorf-Teichwolframsdorf. 
W mieście znajduje się stacja kolejowa Berga-Kelbra.
Współpraca.
Miejscowości partnerskie:

</doc>
<doc id="644114" url="https://pl.wikipedia.org/wiki?curid=644114" title="Bitwa pod Segesvar">
Bitwa pod Segesvar



</doc>
<doc id="644115" url="https://pl.wikipedia.org/wiki?curid=644115" title="Flouer o Scotland">
Flouer o Scotland



</doc>
<doc id="644116" url="https://pl.wikipedia.org/wiki?curid=644116" title="Związek niestechiometryczny">
Związek niestechiometryczny



</doc>
<doc id="644119" url="https://pl.wikipedia.org/wiki?curid=644119" title="Objaw Lasegue'a">
Objaw Lasegue'a



</doc>
<doc id="644120" url="https://pl.wikipedia.org/wiki?curid=644120" title="Lista amerykańskich okrętów nazwanych po żyjących Amerykanach">
Lista amerykańskich okrętów nazwanych po żyjących Amerykanach

United States Navy ma długą tradycję nienazywania okrętu imieniem pochodzącym od żyjącej osoby, ma także równie długą tradycję rzadkiego łamania tej tradycji. Była ona łamana zarówno w US Navy jak i Continental Navy. Nazwy te to jednak bardzo mała część dziesiątek tysięcy nazw statków jakie zostały przyjęte do służby. Zazwyczaj nazwę nadawano w momencie chrztu statku, który odbywał się w trakcie wodowania - jakiś czas przed nabyciem go przez Marynarkę i długo przed przyjęciem do aktywnej służby.
Wszyscy wymienieni na tej liście poza Jimmy Carter i George H.W. Bush nie żyją.
Carl Vinson, John Stennis, i Paul Nitze zmarli przed przyjęciem do służby.
Joshua Talbott i Richmond K. Turner zmarli po położeniu stępki, ale przed zwodowaniem.

</doc>
<doc id="644121" url="https://pl.wikipedia.org/wiki?curid=644121" title="Okręg Timis">
Okręg Timis



</doc>
<doc id="644124" url="https://pl.wikipedia.org/wiki?curid=644124" title="Julio César Turbay Ayala">
Julio César Turbay Ayala

 
Julio César Turbay Ayala (ur. 18 czerwca 1916, zm. 13 września 2005 w Bogocie) - polityk kolumbijski, prezydent tego kraju w latach 1978 - 1982.
Julio César Turbay Ayala pełnił funkcję prezydenta Kolumbii od 7 sierpnia 1978 do 7 sierpnia 1982.

</doc>
<doc id="644125" url="https://pl.wikipedia.org/wiki?curid=644125" title="The Fragile">
The Fragile

The Fragile – trzeci album studyjny amerykańskiego zespołu industrialnego Nine Inch Nails, wydany 21 września 1999 roku przez Interscope Records. Został wyprodukowany przez frontmana grupy Trenta Reznora oraz Alana Mouldera i jest poniekąd kontynuacją wydanego w 1994 roku "The Downward Spiral". "The Fragile", które zostało wydane na dwóch płytach CD, listą utworów różni się od wydań winylowego i kasetowego. Album promowały cztery single – "The Day the World Went Away", "We're in This Together", "Into the Void" i "Starfuckers, Inc.". W 2000 roku wydano "Things Falling Apart" – album zawierający remiksy z "The Fragile".
Lista utworów.
Wydanie winylowe jako jedyne zawiera dwa nowe utwory – "10 Miles High" i "The New Flesh", które później pojawiły się na singlach "We're in This Together" i "Into the Void". "The Day the World Went Away", "The Wretched", "Even Deeper" i "La Mer" są utworami wydłużonymi, a utwór "Ripe (With Decay)" został skrócony i zatytułowany po prostu "Ripe".
Wydanie kasetowe jest identyczne jak wydanie CD, z wyjątkiem piosenki "Please", która została wydłużona i zatytułowana "Please (+appendage)".

</doc>
<doc id="644126" url="https://pl.wikipedia.org/wiki?curid=644126" title="Kronika Wiosen i Jesieni">
Kronika Wiosen i Jesieni

Kronika Wiosen i Jesieni (, niekiedy nazywana także ) – oficjalna kronika państwa Lu obejmująca lata 722–481 p.n.e., najwcześniejszy z zachowanych chińskich tekstów mających postać rocznika opisującego wydarzenia historyczne.
Tekst "Kroniki" jest niezwykle lakoniczny i liczy zaledwie 16 tysięcy znaków. Oznacza to, że żeby pojąć sens opisywanych wydarzeń niezbędna jest lektura "Kroniki" łącznie ze starożytnymi komentarzami, z których za najważniejszy uznawany jest Zuozhuan.
Ponieważ tradycyjnie jej redakcję przypisywano Konfucjuszowi, została ona zaliczona do pięciu najważniejszych ksiąg konfucjańskich. Obecnie jednak większość badaczy sądzi, że Konfucjusz miał co najwyżej niewielki wpływ na kształtowanie się jej tekstu, a autorami byli różni anonimowi kronikarze z państwa Lu.
Treść i struktura.
W starożytnych Chinach wyrażenie „wiosny i jesienie” było powszechnie stosowaną metonimią na oznaczenie roku jako całości i było stosowane jako tytuł kronik różnych ówczesnych chińskich państw. Np. rozdział „Oczywistość istnienia duchów” w traktacie Mozi wymienia „Kroniki Wiosen i Jesieni” państw Zhou, Yan, Song i Qi. Ze wszystkich tych kronik przetrwała jedynie kronika państwa Lu.
Zakres opisywanych wydarzeń jest stosunkowo wąski i obejmuje przede wszystkim stosunki dyplomatyczne pomiędzy feudalnymi państwami, sojusze i działania wojenne, oraz narodziny i śmierć członków rodzin panujących. Odnotowane są także klęski żywiołowe: powodzie, trzęsienia ziemi, plagi szarańczy i zaćmienia słońca, ponieważ ich występowanie było uważane za przejawy działania Niebios.
Poszczególne wydarzenia są zapisane w kolejności chronologicznej i datowane według lat panowania kolejnych książąt Lu, pory roku, miesiąca i dnia. Struktura rocznika zachowana jest w ścisły formalny sposób, do tego stopnia, że wymienione jest wystąpienie kolejnych pór roku, nawet jeśli w danym czasie nie zanotowano żadnych zdarzeń.
Styl jest zwięzły i bezosobowy, i nie daje żadnych wskazówek odnośnie do autorstwa.

</doc>
<doc id="644129" url="https://pl.wikipedia.org/wiki?curid=644129" title="De Tomaso Pantera">
De Tomaso Pantera

De Tomaso Pantera – samochód sportowy produkcji włoskiej, produkowany w latach 1971–1991 przez firmę De Tomaso. Głównym rynkiem sprzedażowym dla Pantery miały być Stany Zjednoczone oraz Włochy. Wyprodukowano ich 7260 egzemplarzy. Prezentacja modelu odbyła się w Modenie w 1970 roku. Samochód posiadał m.in. Elvis Presley, Tim Horton i Vince Neil

</doc>
<doc id="644131" url="https://pl.wikipedia.org/wiki?curid=644131" title="Bekes">
Bekes



</doc>
<doc id="644133" url="https://pl.wikipedia.org/wiki?curid=644133" title="Tomasz Wójtowicz">
Tomasz Wójtowicz

Tomasz Grzegorz Wójtowicz (ur. 22 września 1953 w Lublinie, zm. 24 października 2022) – polski siatkarz, złoty medalista mistrzostw świata (1974) i igrzysk olimpijskich (1976), zdobywca Pucharu Europy Mistrzów Krajowych, nominowany do grona najlepszej „8” siatkarzy świata i amerykańskiej galerii siatkarskich sław – Volleyball Hall of Fame.
Kariera sportowa.
Zawodnik MKS Lublin i AZS Lublin, Avii Świdnik oraz Legii Warszawa (łącznie 1968–1982).
Był wicemistrzem Europy juniorów z Hiszpanii (1972) i brązowym medalistą ME w holenderskim Voorburgu (1973).
2-krotny mistrz Polski 1982, 1983 i wicemistrz 1981 z Legią Warszawa oraz 3-krotny brązowy medalista MP: 1976 (Avia Świdnik) i 1978, 1980 (Legia Warszawa). W jego klubowych osiągnięciach jest także Klubowy Puchar Europy Siatkarzy, jako owoc 8-letnich występów we Włoszech, w Santalu Parma (1985).
W barwach narodowych rozegrał 325 spotkań (1973–1984) zdobywając m.in.: tytuł mistrza świata w Meksyku (1974) i 2-krotnie miejsce w finałach MŚ 1978 w Rzymie (8. miejsce) i 1982 w Buenos Aires (6. miejsce) oraz 4 srebrne medale w ME w Belgradzie (1975), Helsinkach (1977), Paryżu (1979) i Berlinie (1983, najlepszy atakujący). Był także 3-krotnym uczestnikiem Pucharu Świata: w Pradze (1973) – 2. miejsce, w Tokio (1977) – 4. miejsce i ponownie w Tokio (1981) – 4. miejsce.
Dwukrotnie występował na igrzyskach olimpijskich: w Montrealu (1976 – złoty medal) i Moskwie (1980 – 4. miejsce).
Po IO w Moskwie wyjechał do Włoch, gdzie przez 8 lat występował w zespołach w Modenie, Parmie (z Santal Parma zdobył PEMK 1985), Ferrarze i Città di Castello.
Po zakończeniu kariery.
Został nominowany do nagrody dla siatkarza stulecia w wielkim plebiscycie organizowanym przez FIVB (ostatecznie na siatkarza stulecia wybrano Amerykanina Karcha Kiraly’ego), a w 2002 jako pierwszy Polak trafił do siatkarskiej Galerii Sław mieszczącej się w Holyoke.
Był właścicielem restauracji w Lublinie. Komentował także w telewizji Polsat mecze siatkarskie. W 2003 roku wystąpił w filmie "Zmruż oczy", gdzie zagrał ochroniarza.
Zmarł wskutek nowotworu trzustki, który zdiagnozowano w grudniu 2019.
Polityka.
Bez powodzenia kandydował do Parlamentu Europejskiego w 2004 z listy Inicjatywy dla Polski oraz do Sejmu w 2005 z listy Prawa i Sprawiedliwości. W 2005 był także członkiem Honorowego Komitetu Poparcia Lecha Kaczyńskiego w wyborach prezydenckich.
Upamiętnienie.
W dniach 17–19 września 2022 roku został rozegrany w Lublinie turniej siatkarski Bogdanka Volley Cup im. Tomasza Wójtowicza. Natomiast w dniu 21 października 2021 roku Rada Miasta Lublin nadała imię Tomasza Wójtowicza lubelskiej Hali Sportowo-Widowiskowej „Globus”

</doc>
<doc id="644134" url="https://pl.wikipedia.org/wiki?curid=644134" title="Oroshaza">
Oroshaza



</doc>
<doc id="644135" url="https://pl.wikipedia.org/wiki?curid=644135" title="Chunqiu">
Chunqiu



</doc>
<doc id="644136" url="https://pl.wikipedia.org/wiki?curid=644136" title="Sis">
Sis



</doc>
<doc id="644137" url="https://pl.wikipedia.org/wiki?curid=644137" title="Wiosny i Jesienie">
Wiosny i Jesienie



</doc>
<doc id="644139" url="https://pl.wikipedia.org/wiki?curid=644139" title="Frankétienne">
Frankétienne

Frankétienne (właśc. Franck Étienne, ur. 12 kwietnia 1936 w Ravine-Sèche) – haitański pisarz, poeta, dramaturg, muzyk i malarz.
Życiorys.
Frankétienne pisze teksty silnie osadzone w rzeczywistości swojego kraju, chętnie wykorzystując jako główne motywy ludowe wierzenia haitańskie, przesądy i zwyczaje (voodoo, walki kogutów, itp.). Posługuje się żywym językiem, który nie unika ekspresji, dzięki której tworzy świat na pograniczu rzeczywistości i snu. Unika czystych gatunków, często wprowadza zabiegi zacierające narrację powieściową i poezję. Tworzy w języku francuskim oraz kreolskim haitańskim.
Za swój dorobek otrzymał szereg nagród literackich.

</doc>
<doc id="644141" url="https://pl.wikipedia.org/wiki?curid=644141" title="Mury obronne">
Mury obronne



</doc>
<doc id="644142" url="https://pl.wikipedia.org/wiki?curid=644142" title="Jasz-Nagykun-Szolnok">
Jasz-Nagykun-Szolnok



</doc>
<doc id="644143" url="https://pl.wikipedia.org/wiki?curid=644143" title="Leptoancistrus">
Leptoancistrus

Leptoancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Kolumbia i Panama.
Klasyfikacja.
Gatunki zaliczane do tego rodzaju:
Gatunkiem typowym jest "Acanthicus canensis" ("L. canensis").

</doc>
<doc id="644147" url="https://pl.wikipedia.org/wiki?curid=644147" title="Lithoxus">
Lithoxus

Lithoxus – rodzaj słodkowodnych ryb sumokształtnych z rodziny zbrojnikowatych (Loricariidae), obejmujący małe ryby o ciele silnie spłaszczonym grzbietobrzusznie. 
Zasięg występowania.
Rzeki Wyżyny Gujańskiej.
Taksonomia.
Rodzaj "Lithoxus" ma burzliwą historię taksonomiczną. Został ustanowiony w 1910 przez Carla Eigenmanna, który wyznaczył gatunek typowy "Lithoxus lithoides". W zależności od metody przyjętej przez późniejszych badaczy do tego rodzaju zaliczano od 8 do 1 gatunku. Na podstawie zewnętrznych cech morfologicznych proponowano (Boeseman, 1982) podział rodzaju "Lithoxus" na podrodzaje "Lithoxus" i "Paralithoxus" (do którego zaliczono 7 gatunków z rzek Wyżyny Gujańskiej na wschód od Wenezueli). 
W 1990 podrodzaj "Paralithoxus" został uznany za synonim (Nijssen i Isbrücker), a wskazane przez Boesemana gatunki włączono ponownie do "Lithoxus". Analizy filogenetyczne wykazały istnienie kladu (nazwanego kladem "Lithoxus"), obejmującego rodzaje "Exastilithoxus" i "Lithoxus" oraz wiele gatunków bez naukowego opisu. Do tego kladu dołączony został nowo opisany "Avalithoxus" oraz przywrócony "Paralithoxus", a cały klad opisano w randze plemienia Lithoxini.
Klasyfikacja.
Po przeprowadzonej w 2018 rewizji taksonomicznej rodzaj "Lithoxus" stał się taksonem monotypowym obejmującym gatunek typowy:

</doc>
<doc id="644149" url="https://pl.wikipedia.org/wiki?curid=644149" title="Fejer">
Fejer



</doc>
<doc id="644150" url="https://pl.wikipedia.org/wiki?curid=644150" title="Megalancistrus">
Megalancistrus

Megalancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Klasyfikacja.
Gatunki zaliczane do tego rodzaju:
Gatunkiem typowym jest "Chaetostomus gigas", obecnie klasyfikowany jako "Megalancistrus parananus".

</doc>
<doc id="644152" url="https://pl.wikipedia.org/wiki?curid=644152" title="Lejowy Potok">
Lejowy Potok

Lejowy Potok – potok, dopływ Kirowej Wody. Płynie dnem Doliny Lejowej w Tatrach Zachodnich. Jego źródło o niewielkiej wydajności oraz liczne wycieki znajdują się na wysokości 1240 m n.p.m. Wydatnie zasila go ciek wodny spływający z północnych zboczy Kominiarskiego Wierchu. Dwa największe lewostronne dopływy wypływają ze skalnych źródeł pod Kominiarskiem Siodłem i Lejowym Siodłem, z prawej strony brak wyraźnych dopływów. Koryto wyżłobione jest w wapieniach i łupkach i zawalone skalnym rumoszem. W rozszerzeniach doliny potok często zmienia swój bieg i przerzuca koryto.
Po wypłynięciu z Doliny Lejowej poniżej skał Między Ściany potok wpływa do Rowu Kościeliskiego. Przy wylocie gubi część wód w stożku napływowym. Dolny odcinek od wylotu z Tatr do ujścia ma mały spadek i nazywany jest Przybielanką. Płynie ona przez środek polany Biały Potok, rozdzielając ją na dwie części, i w Białym Potoku wpada do Kirowej Wody tuż przed jej połączeniem się z Siwą Wodą. Następuje to na wysokości 878 m. Dawniej Przybylanka uchodziła do Siwej Wody, ma jednak tendencję do zmieniania i skracania swojego biegu.
Powierzchnia zlewni wynosi 5,92 km², długość potoku 6,24 km, średni spadek 5,28%, średni przepływ 150 l/s.

</doc>
<doc id="644153" url="https://pl.wikipedia.org/wiki?curid=644153" title="Neblinichthys">
Neblinichthys

Neblinichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Ameryka Południowa: Gujana i Wenezuela.
Klasyfikacja.
Gatunki zaliczane do tego rodzaju:
Gatunkiem typowym jest "Neblinichthys pilosus".

</doc>
<doc id="644155" url="https://pl.wikipedia.org/wiki?curid=644155" title="Potok Lejowy">
Potok Lejowy



</doc>
<doc id="644156" url="https://pl.wikipedia.org/wiki?curid=644156" title="Kalman Kando">
Kalman Kando



</doc>
<doc id="644157" url="https://pl.wikipedia.org/wiki?curid=644157" title="Miksa Fenyo">
Miksa Fenyo



</doc>
<doc id="644158" url="https://pl.wikipedia.org/wiki?curid=644158" title="Pogonopoma">
Pogonopoma

Pogonopoma – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Plecostomus wertheimeri" ("Pogonopoma wertheimeri").

</doc>
<doc id="644159" url="https://pl.wikipedia.org/wiki?curid=644159" title="Antal Dorati">
Antal Dorati



</doc>
<doc id="644160" url="https://pl.wikipedia.org/wiki?curid=644160" title="Zdzisław Pazdro">
Zdzisław Pazdro

Zdzisław Pazdro (ur. 13 października 1903 we Lwowie, zm. 23 lipca 1987 w Warszawie) – polski hydrogeolog. Twórca polskiej szkoły hydrogeologicznej.
Życiorys.
Jako 15-letni uczeń C. K. IV Gimnazjum we Lwowie walczył w 1 Pułku Strzelców Lwowskich w obronie Lwowa (do kwietnia 1919). Dwa lata później, 5 sierpnia 1920, w wieku siedemnastu lat zgłosił się we Włocławku, na ochotnika, do walki z bolszewikami. Został odznaczony Krzyżem Obrony Lwowa, odznaka pamiątkową V Odcinka „Obrony Lwowa” (Szkoła Sienkiewicza), Odznaką Pamiątkową Ochotników Artylerii 1920.
W 1921, po ukończeniu szkoły średniej, wstąpił na Wydział Matematyczno-Przyrodniczy Uniwersytetu Jana Kazimierza we Lwowie. Specjalizował się w geologii i paleontologii pod kierunkiem prof. Wojciecha Rogali i prof. Juliana Tokarskiego. Studia kończy w roku 1925. Doktoryzował się w roku 1926 na podstawie pracy pt. "Mszywioły z łupków menilitowych w Skalniku i ich znaczenie stratygraficzne". W roku 1934 habilitował się z geologii na Uniwersytecie Jana Kazimierza we Lwowie na podstawie pracy pt. "Pasmo Gór Czywczyńskiego". Po studiach wyjechał na roczny staż geologiczny na Uniwersytet w Lozannie do prof Maurycego Lugeona. W październiku 1936 otrzymał prawo "veniam legendi" z zakresu geologii na Wydziale Matematyczno-Przyrodniczym Uniwersytetu Jana Kazimierza we Lwowie. Do 1939 pracował jako asystent, starszy asystent i docent na Uniwersytecie Jana Kazimierza.
Podczas wojny w latach 1940–1941 pracował w Instytucie Politechnicznym we Lwowie na stanowisku pomocniczego pracownika nauki, a następnie w latach 1942–1944 na Kursach Technicznych we Lwowie na stanowisku asystenta. Podczas okupacji niemieckiej Lwowa był również zastępcą prezesa i kierownikiem działu szkolnictwa Zarządu Okręgowego Stronnictwa Narodowego. Od maja do sierpnia 1943 aresztowany przez gestapo, wypuszczony po wkroczeniu Armii Czerwonej do Lwowa. Został zatrudniony jako geolog w Ukraińskim Kombinacie Naftowym. W latach 1945–1946 aresztowany przez NKWD (po półrocznym śledztwie) za działalność patriotyczną, więziony w Złoczowie z zamiarem zesłania na wschód.
Na wniosek Politechniki Gdańskiej zwolniony z zesłania i powołany na kierownika Katedry Geologii na Wydziale Inżynierii Lądowej Politechniki Gdańskiej, na podstawie porozumienia między ZSRR a Polską o zwrocie kadr naukowych. W latach 1946–1958 był profesorem na Politechnice Gdańskiej, w roku 1958 na prośbę Rady Wydziału Geologii Uniwersytetu Warszawskiego przeniósł się do Warszawy, gdzie objął kierownictwo Zakładu Hydrogeologii w Instytucie Hydrogeologii i Geologii Inżynierskiej.
W latach 1953–1954 pełnił funkcję dziekana Wydziału Budownictwa Wodnego Politechniki Gdańskiej, a w latach 1965–1968 pełnił funkcję dziekana Wydziału Geologii Uniwersytetu Warszawskiego.
Był członkiem Komitetu Geologicznego PAN, przez kilkanaście lat pełnił funkcję prezesa Oddziału Warszawskiego PTG.
Pochowany na Cmentarzu Komunalnym Północnym w Warszawie.
Był synem prof. Zbigniewa Pazdro i ojcem prof. Przemysława Pazdro.

</doc>
<doc id="644163" url="https://pl.wikipedia.org/wiki?curid=644163" title="Pseudacanthicus">
Pseudacanthicus

Pseudacanthicus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Ameryka Południowa: Surinam, Brazylia, Gujana, Gujana Francuska i Ekwador.
Klasyfikacja.
Gatunki zaliczane do tego rodzaju:
Gatunkiem typowym jest "Hypostomus serratus" ("P. serratus").

</doc>
<doc id="644164" url="https://pl.wikipedia.org/wiki?curid=644164" title="Kiskunfelegyhaza">
Kiskunfelegyhaza



</doc>
<doc id="644165" url="https://pl.wikipedia.org/wiki?curid=644165" title="Holenderski Związek Narciarski">
Holenderski Związek Narciarski

Holenderski Związek Narciarski (hol. "Nederlandse Ski Vereniging") – holenderskie stowarzyszenie kultury fizycznej pełniące rolę holenderskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Holandii m.in. poprzez szkolenia zawodników i instruktorów i organizację zawodów.

</doc>
<doc id="644166" url="https://pl.wikipedia.org/wiki?curid=644166" title="Kibiny">
Kibiny



</doc>
<doc id="644168" url="https://pl.wikipedia.org/wiki?curid=644168" title="Bobodżan Gafurow">
Bobodżan Gafurow

Bobodżan Gafurowicz Gafurow (ros. Бободжан Гафурович Гафуров, ur. 18 grudnia 1908 w Ispisar k. Chodżentu, zm. 12 lipca 1977 w Duszanbe) – tadżycki historyk, publicysta i polityk Komunistycznej Partii Związku Radzieckiego.
Życiorys.
Od 1930 pracował jako urzędnik w Duszanbe. Rok później podjął studia w Instytucie Dziennikarstwa w Moskwie, a ukończył je w 1935. W 1941 ukończył studia podyplomowe w Instytucie Historii Akademii Nauk ZSRR. Po powrocie do Tadżyckiej SRR pracował na różnych stanowiskach w administracji i aparacie partii komunistycznej. W latach 1946–1956 pełnił funkcję I sekretarza Komitetu Centralnego Komunistycznej Partii Tadżykistanu. Stojąc na czele partii przyczynił się do powstania w 1948 Uniwersytetu Państwowego, a w 1951 Akademii Nauk w Tadżykistanie. Jednocześnie zajmował się badaniami i publikacjami w zakresie historii kraju i narodu tadżyckiego. W 1947 na podstawie pracy na temat historii Tadżyków uzyskał stopień doktora.
W latach 1956–1977 jako dyrektor Instytutu Orientalistyki Akademii Nauk ZSRR kierował pracami badawczymi w dziedzinie historii państw, narodów i kultur Azji Centralnej i Bliskiego Wschodu. Był autorem wielu rozpraw naukowych, książek i publikacji na ten temat. W Polsce najbardziej znaną są "Dzieje i kultura ludów Azji Centralnej" (wyd. pol. 1978).
Został odznaczony m.in. sześciokrotnie Orderem Lenina oraz Orderem Czerwonego Sztandaru Pracy.
26 kwietnia 1997 roku Chodżencki Uniwersytet Państwowy został nazwany jego imieniem. Jego imieniem nazwano również miasto Gafurow oraz dystrykt Gafurow w Tadżykistanie.

</doc>
<doc id="644169" url="https://pl.wikipedia.org/wiki?curid=644169" title="Franketienne">
Franketienne



</doc>
<doc id="644170" url="https://pl.wikipedia.org/wiki?curid=644170" title="Pseudancistrus">
Pseudancistrus

Pseudancistrus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Ameryka Południowa: Brazylia, Gujana Francuska, Gujana, Surinam, Wenezuela i Kolumbia.
Klasyfikacja.
Gatunki zaliczane do tego rodzaju:
Gatunkiem typowym jest "Hypostomus barbatus" (="P. barbatus").

</doc>
<doc id="644171" url="https://pl.wikipedia.org/wiki?curid=644171" title="Franck Etienne">
Franck Etienne



</doc>
<doc id="644173" url="https://pl.wikipedia.org/wiki?curid=644173" title="Murtaz Szelija">
Murtaz Szelija



</doc>
<doc id="644176" url="https://pl.wikipedia.org/wiki?curid=644176" title="Pseudolithoxus">
Pseudolithoxus

Pseudolithoxus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Ameryka Południowa: Wenezuela, Kolumbia i Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Lasiancistrus tigris" ("P. tigris").

</doc>
<doc id="644179" url="https://pl.wikipedia.org/wiki?curid=644179" title="Julio Cesar Turbay Ayala">
Julio Cesar Turbay Ayala



</doc>
<doc id="644180" url="https://pl.wikipedia.org/wiki?curid=644180" title="Rhinelepis">
Rhinelepis

Rhinelepis – rodzaj słodkowodnych ryb sumokształtnych z rodziny zbrojnikowatych (Loricariidae), typ nomenklatoryczny podrodziny Rhinelepinae. Spotykane w hodowlach akwariowych. 
Występowanie.
Dorzecza São Francisco, Parany i Urugwaju.
Klasyfikacja.
Gatunki zaliczane do tego rodzaju:
Gatunkiem typowym jest "Rhinelepis aspera".

</doc>
<doc id="644181" url="https://pl.wikipedia.org/wiki?curid=644181" title="Wasil Bykow">
Wasil Bykow



</doc>
<doc id="644184" url="https://pl.wikipedia.org/wiki?curid=644184" title="Ślązak">
Ślązak

Osoby:
Inne:

</doc>
<doc id="644185" url="https://pl.wikipedia.org/wiki?curid=644185" title="Buick Riviera">
Buick Riviera

Buick Riviera − samochód osobowy klasy aut luksusowych i klasy wyższej produkowany pod amerykańską marką Buick w latach 1962 – 1999.
Pierwsza generacja.
Buick Riviera I został zaprezentowany po raz pierwszy w 1962 roku, na 1963 rok modelowy.
Nazwa "Riviera" oznacza po łacinie "wybrzeże". Miała nawiązywać do piękna Lazurowego wybrzeża (Riviera Francuska). Po raz pierwszy została ona użyta w nazwie modelu tego producenta w roku 1949, w modelu Buick Roadmaster Riviera Coupé. W latach 1951-1953 człon "Riviera" był dodawany do nazw istniejących już wcześniej modeli czterodrzwiowych sedanów Bucik Roadmaster i Buick Super w wersji z bogatszym wyposażeniem oraz wydłużonym o 4 cale (102mm) rozstawie osi.
Pierwsza generacja Buicka Riviera została wprowadzona do sprzedaży 4 października 1962 roku jako model na rok 1963. Początkowo model ten był dostępny jedynie z silnikiem V8 o pojemności 401 in³ (6,6 l) o mocy 325 KM oraz automatyczną skrzynią "Dynaflow". Ceną wersji podstawowej wynosiła 4333$. W grudniu 1962 roku Buick dodał do oferty silnik o pojemności 425 in³ (7l) i mocy 340 KM jako opcję. Produkcja została celowo ograniczona do 40 000 pojazdów rocznie, w celu podkreślenia ekskluzywności modelu oraz zwiększenia popytu. Jedynie 2601 samochodów z roku modelowego 1963 zostało dostarczonych z silnikiem 425 in³ (7 l).
Riviera dysponując tą samą mocą jak większe modele Buicka, oraz mniejszą wagą, była w stanie rozpędzić się od 0 do 60 mph (0–97 km/h) w czasie poniżej 8 sekund. Jej czas na 1/4 mili wynosił około 16 sekund, a prędkość maksymalna 115 mph (185 km/h). Zużycie paliwa wynosiło około 17,8 l/100 km.
Zmiany w wyposażeniu na rok modelowy 1964 były minimalne. Główną różnicą pomiędzy w porównaniu do poprzedniego roku była zamiana skrzyni biegów na nową, trzybiegową automatyczną skrzynię Super Turbine 400. W tym roku po raz pierwszy pojawił się emblemat "R", który był używany przez kolejne 36 lat produkcji. Pod maską w standardzie znalazł się obecny wcześniej tylko opcjonalnie silnik 425 in³ (7 l). Pojawiła się także opcja silnika "Super Wildcat" z podwójnym gaźnikiem o mocy 360 KM.
W 1965 roku została zaprezentowana opcja "Gran Sport", która zawierała m.in. silnik Super Wildcat, wyższe przełożenie przekładni głównej 3,42 oraz sztywniejsze zawieszenie. Jako standard powrócił silnik V8 o pojemności 401 in³ (6,6 l). Łączna sprzedaż pierwszej generacji modelu wyniosła 112 244 sztuki, stanowiąc pierwszą poważną konkurencję dla Forda Thunderbirda.
Druga generacja.
Buick Riviera II został zaprezentowany po raz pierwszy w 1966 roku.
Riviera na rok 1966 zyskała nowe, większe nadwozie. Oznaczało to także wzrost masy o 91 kg, co wiązało się także z pogorszeniem osiągów w porównaniu do poprzedniej generacji, dla wersji z silnikiem 425 in³ (7 l), który uniknął modyfikacji. We wnętrzu można było w standardzie wybrać pomiędzy fotelami lub kanapą, dzięki czemu Riviera po raz pierwszy mogła pomieścić 6 osób. Sprzedaż w 1966 roku wyniosła 45 308 sztuk, co było nowym rekordem tego modelu.
W 1967 roku stary silnik 425 in³ został zastąpiony przez zupełnie nową jednostkę napędową V8 o pojemności 430 in³ (7 l) o mocy 360 KM i momentem obrotowym wynoszącym 644 N·m, co dało zauważalną poprawę osiągów. Modele na rok 1968 miały przeprojektowane przednie oraz tylne zderzaki. W tym roku został ustanowiony nowy rekord sprzedaży wynoszący od tego czasu 49 284 sztuki. 1969 rok nie przyniósł znaczących zmian w stylistyce, jednak sprzedaż wyniosła 52 872 sztuki, po raz kolejny ustanawiając rekord. W 1970 roku pojemność silnika została zwiększona do 455 in³ (7,46 l) i był on największym silnikiem oferowanym przez Buicka w tamtym czasie. Jego moc wynosiła 370 KM, a moment obrotowy 680 N·m. Sprzedaż modelu spadła do 37 355 sztuk, jednak druga generacja i tak okazała się większym sukcesem od pierwszej, gdyż liczba sprzedanych egzemplarzy przez 5 lat obecności modelu na rynku wyniosła 227 669 sztuk.
Trzecia generacja.
Buick Riviera III został zaprezentowany po raz pierwszy w 1971 roku.
Całkowicie zmieniona stylistyka modelu na rok 1971 zyskała miano "boat tail", ze względu na swoje podobieństwo do łódki. Nowa Riviera została zaprojektowana pod kierownictwem Billa Mitchella, przez przyszłego głównego projektanta marki Nissan – Jerr'ego Hirscherberg'a.
Aby sprostać wymaganiom EPA, zmniejszony został stopień kompresji w silniku 455 in³ (7,5 l) V8, co skutkowało spadkiem mocy do 255 KM (265 KM w wersji Gran Sport). Riviera została wyposażona także w "Max Trac" – system kontroli trakcji zaprojektowany przez Buicka, który miał zapobiegać utraty przyczepności podczas przyśpieszania na mokrej nawierzchni. Pomimo tych usprawnień, sprzedaż modeli spadła do 33 810 sztuk w 1971 roku i 33 728 sztuk w roku 1972. W 1973 roku odnotowano nieznaczny wzrost sprzedaży, która wyniosła 34 080 sztuk. Prawdopodobnie słabe wyniki sprzedażowe spowodowane były zbyt odważną jak na gusta klientów Buicka stylistyką "boat-tail".
Czwarta generacja.
Buick Riviera IV został zaprezentowany po raz pierwszy w 1974 roku.
Czwarta generacja, pomimo wykorzystania tej samej płyty podłogowej, części mechanicznych oraz pewnych elementów karoserii, zyskała nowy wygląd. Zrezygnowano z kontrowersyjnego wyglądu "boat-tail" na rzecz bardziej konwencjonalnej sylwetki. Riviera zyskała także słupki B i przestała być samochodem hardtop coupé. Nowy wygląd nie przełożył się jednak na sprzedaż która wyniosła 20 129 sztuk w roku 1974, 17 306 sztuk w roku 1975 i 20 082 sztuki w roku 1976.
Piąta generacja.
Buick Riviera V został zaprezentowany po raz pierwszy w 1977 roku.
Piąta generacja została zbudowana na mniejszej płycie podłogowej "B-body" i przeszła gruntowną metamorfozę w stosunku do dotychczasowego modelu. Riviera V stała się mniejsza, zyskując mniej masywną sylwetkę w stosunku do dotychczasowych modeli. Produkcja zakończyła się zaledwie po roku rynkowej obecności.
Szósta generacja.
Buick Riviera VI został zaprezentowany po raz pierwszy w 1979 roku.
Szósta generacja Riviery była ewolucją poprzednika, zyskując zarazem bardziej luksusowy charakter. Samochód wyróżniał się charakterystycznym przedim pasem, który tym razen nie biegł prostopadle do linii maski, lecz ukształtowany był pod kątem. Charakterystycznym rozwiązaniem była możliwość zamówienia samochodu z innym malowaniem dachu, który opcjonalnie mógł być wykończony materiałem.
Po raz pierwszy i zarazem ostatni, Riviera była oferowana też poza odmianą coupe także jako 2-drzwiowy kabriolet z materiałowym składanym dachem.
Siódma generacja.
Buick Riviera VII został zaprezentowany po raz pierwszy w 1986 roku.
Siódma generacja Buicka Riviery trafiła na rynek w 1986 roku, przechodząc duże wizualne i techniczne zmiany w stosunku do dotychczasowych wcieleń sztandarowego coupe marki. Sylwetka zyskała mniej kantów i bardziej wygładzone proporcje, po raz pierwszy długość modelu nie była znacznie większa od 5 metrów, a znacznie mniejsza - równając się jedynie 4,7 metra.
Ósma generacja.
Buick Riviera VII został zaprezentowany po raz pierwszy w 1994 roku.
Po roku przerwy w produkcji, Buick przywrócił do produkcji Rivierę pod postacią zupełnie nowej, ósmej i zarazem ostatniej w historii modelu generacji. Przyjęła ona radykalnie inną formułę niż dotychczasowe modele, zyskując awangardową sylwetkę, w której dominował motyw owalu. Oparty na wspólnej platformie z m.in. Oldsmobile Aurora samochód był produkowany do listopada 1998 roku, po czym Buick zdecydował się trwale wycofać Rivierę ze swojej oferty bez następcy.
Samochody koncepcyjne.
Na targach motoryzacyjnych Shanghai Motor Show w 2007 roku, Buick zaprezentował samochód koncepcyjny o nazwie Riviera
. Był on także pokazywany na North American International Auto Show w 2008 roku. Samochód został zaprojektowany przez Pan Asia Technical Automotice Center.
Nowy samochód koncepcyjny także został zaprezentowany na targach motoryzacyjnych Shanghai Motor Show. Został on zaprojektowany również przez Pan Asia Technical Automotice Center. Posiada on napęd elektryczny.

</doc>
<doc id="644186" url="https://pl.wikipedia.org/wiki?curid=644186" title="Oroszlany">
Oroszlany



</doc>
<doc id="644187" url="https://pl.wikipedia.org/wiki?curid=644187" title="Komarom">
Komarom



</doc>
<doc id="644191" url="https://pl.wikipedia.org/wiki?curid=644191" title="Kajetan Morykoni">
Kajetan Morykoni

Kajetan Morykoni (ur. 2 września 1774 w Wełczu, zm. 27 grudnia 1830 w Płocku) – polski nauczyciel, w latach 1819–1830 rektor Szkoły Wojewódzkiej Płockiej, organizator i członek założyciel Towarzystwa Naukowego Płockiego (1820); wolnomularz.
Studiował od 1793 na Wydziale Prawa w Akademii Lwowskiej, gdzie w listopadzie 1810 przyjął obowiązki nauczyciela Szkoły Departamentowej w Lublinie. Tam uczył geografii, historii, filozofii i literatury polskiej. W latach 1811–1812 brał udział w organizowaniu pierwszej biblioteki publicznej w Lublinie. Był sekretarzem Lubelskiego Towarzystwa Dobroczynności, komisarzem oświecenia oraz członkiem Komisji Wojewódzkiej Podlaskiej w Siedlcach. W styczniu 1819 otrzymał stanowisko rektora Szkoły Wojewódzkiej Płockiej.

</doc>
<doc id="644192" url="https://pl.wikipedia.org/wiki?curid=644192" title="Obserwatorium w Tartu">
Obserwatorium w Tartu

Obserwatorium w Tartu () – obserwatorium astronomiczne w Tartu (Dorpacie), założone w 1802, do 1946 obserwatorium Uniwersytetu w Dorpacie; położone na wzgórzu Tõravere. 
Pierwsze obserwatorium, należące do Uniwersytetu w Tartu () utworzono w 1802 roku. Budynek został ukończony w 1810 roku, a w 1814 r. Friedrich Georg Wilhelm Struve zakończył montaż wyposażenia i rozpoczął prowadzenie obserwacji. 
W 1946 roku obserwatorium zostało wydzielone ze struktur uniwersytetu i stało się jednostką Estońskiej Akademii Nauk. W 1958 roku rozpoczęto budowę nowego budynku, a ukończono 5 lat później. 
Obserwatorium posiada trzy duże teleskopy, największy to 1,5-metrowy teleskop zwierciadlany w układzie Cassegraina.

</doc>
<doc id="644194" url="https://pl.wikipedia.org/wiki?curid=644194" title="Obserwatorium Dorpat">
Obserwatorium Dorpat



</doc>
<doc id="644195" url="https://pl.wikipedia.org/wiki?curid=644195" title="Zitny ostrov">
Zitny ostrov



</doc>
<doc id="644197" url="https://pl.wikipedia.org/wiki?curid=644197" title="Obserwatorium Tartu">
Obserwatorium Tartu



</doc>
<doc id="644198" url="https://pl.wikipedia.org/wiki?curid=644198" title="Pterygoplichthys">
Pterygoplichthys

Pterygoplichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Hypostomus duodecimalis", obecnie klasyfikowany pod nazwą "Pterygoplichthys etentaculatus".

</doc>
<doc id="644203" url="https://pl.wikipedia.org/wiki?curid=644203" title="Spectracanthicus">
Spectracanthicus

Spectracanthicus – rodzaj słodkowodnych ryb sumokształtnych z rodziny zbrojnikowatych (Loricariidae).
Zasięg występowania.
Ameryka Południowa: dorzecza Araguaia, Tapajós, Xingu i Tocantins w Brazylii.
Klasyfikacja.
Gatunki zaliczane do tego rodzaju:
Gatunkiem typowym jest "Spectracanthicus murinus".

</doc>
<doc id="644204" url="https://pl.wikipedia.org/wiki?curid=644204" title="Varpalota">
Varpalota



</doc>
<doc id="644206" url="https://pl.wikipedia.org/wiki?curid=644206" title="Oulu (prowincja)">
Oulu (prowincja)

Oulu była jedną z 6 prowincji Finlandii. Graniczyła z prowincjami Laponia, Finlandia Zachodnia i Finlandia Wschodnia. Stolicą prowincji było Oulu. Zajmowała teren historycznego regionu Österbotten.
Historia.
Prowincja Oulu powstała w 1775. Od początku XIX w. aż do 1936 do prowincji należała część Laponii. Została zniesiona 1 stycznia 2010 r.
Regiony.
Prowincja Oulu była podzielona na 2 regiony.
Linki zewnętrzne.
Oficjalna strona Prowincji Oulu

</doc>
<doc id="644208" url="https://pl.wikipedia.org/wiki?curid=644208" title="Jack Chick">
Jack Chick

Jack Thomas Chick (ur. 13 kwietnia 1924, zm. 23 października 2016) – amerykański autor i wydawca, najlepiej znanym ze swoich fundamentalistycznych, chrześcijańskich "Chick traktatów". Wyrażał swoją perspektywę w rozmaite sposoby za pomocą komiksowych, moralizujących historyjek. Założyciel "Chick Publications". Był baptystą i zwolennikiem "King James Only Movement".
Życiorys.
Wiele jego poglądów było kontrowersyjnych, ponieważ oskarżał rzymskich katolików, masonów, muzułmanów i członków innych grup o morderstwa i konspiratorstwo Jego komiksy zostały określone przez Roberta Ito w magazynie "Los Angeles" jako "równe innym częściom literatury nienawiści oraz karzące ogniem i siarką".
Poglądy Chicka rozpowszechniły się dzięki traktatom, a w ostatnich latach szczególnie przez internet. Jego firma "Chick Publications" twierdzi, że zostało sprzedanych około 750 mln traktatów, traktatów komiksowych, książek-komiksów, filmów, książek i plakatów promujących ewangeliczny protestantyzm z perspektywy chrześcijańskiego fundamentalizmu. Zostały przetłumaczone na ponad 100 języków.
Chick był niezależnym baptystą, który wyznawał premillenialistyczną, dyspensacjonalistyczną wizję Czasów Ostatnich. Był zwolennikiem ruchu "King James Only Movement", który głosi, że każde angielskie tłumaczenie Biblii późniejsze niż wydane przed 1611 r. promuje herezje i niemoralność.
Chick jest znany z kontrowersyjnego stylu swoich komiksów („traktatów”), które przedstawiają wierzenia chrześcijańskie z perspektywy protestanckiego fundamentalizmu. Wiele z nich obraca się wokół teorii spiskowych dotyczących Watykanu i katolicyzmu – włączając w to twierdzenie, że holokaust był zaplanowany i zorganizowany przez papieża; autor często posądza też naukowców, muzyków rockowych, oraz graczy RPG o przymierze z szatanem i okultyzm. W niektórych traktatach pojawiają się wątki antysemickie. Ze względu na ów radykalizm i swoją popularność, traktaty często stają się przedmiotem internetowych parodii.
Autor prowadził bardzo skryte życie – nie udzielał wywiadów i nie występował publicznie. Istnieje tylko kilka dostępnych fotografii jego osoby, choć kilka osób próbowało tworzyć szkice.
Urodził się w dzielnicy Boyle Highs w Los Angeles, później przeprowadził się z rodziną do Alhambry. W szkole średniej był aktywny w klubie teatralnym. Nie był religijny w tym czasie. Po skończeniu szkoły kontynuował edukację teatralną na Pasadena Playhouse School of Theater w trybie dwuletnim.
W lutym 1943 r. w czasie II wojny światowej został powołany jako szeregowiec do armii USA. Przez trzy lata pracował dla teatru "Pacyfik", służąc w Nowej Gwinei, Australii, Japonii i na Filipinach. Chick poświęcił swój czas za granicą na inspirowanie się do tłumaczenia jego traktatów na wiele innych języków i powiedział, że miał "szczególny nacisk na misje i misjonarzy".
Po wojnie powrócił do teatru w Pasadenie, gdzie spotkał swoją przyszłą żonę pracującą tam nad produkcjami. Lola Lynn Priddle (1926-1998), kanadyjska imigrantka pochodziła z bardzo religijnej rodziny i Chick powiedział, że była "instrumentem jego zbawienia". Priddle i jej rodzice wprowadzili Chick'a w radiowe show Charlesa E. Fullera "Old-Fashioned Revival Hour" (Staromodna godzina przebudzenia) i Chick powiedział, że był nawrócony w czasie słuchania jednego odcinka tego show.
Chick i Priddle pobrali się w 1948 r. Mieli córkę, Carol, która zmarła w 2001 r.
W lutym 1998 Priddle zmarła. Chick powtórnie ożenił się z azjatycką kobietą, której nazwisko było zgłaszane jako Susie i Susy.
W 2005 r. został wydany biuletyn "Battle Cry (Okrzyk Wojenny)"; w tym czasie Chick poinformował, że w latach 2003-2005 miał zagrażający życiu stan zdrowia. Powiedział: "Mój zespół zmienił się w zapalenie płuc, poziom cukru spadł do 20 (jestem diabetykiem)...Zapadłem w śpiączkę. Moja żona zadzwoniła pod 911 i kiedy pogotowie było w drodze, miałem zawał serca. Dzień po lub później musiałem mieć założone potrójne bypass-y."
Chick miał ograniczone kontakty publiczne, udzielił tylko jednego, znanego profesjonalnego wywiadu po 1975. Brak publicznie dostępnych informacji o nim wywołał spekulacje, że był pseudonimem dla anonimowych autorów. Chick zmarł we śnie w wieku 92 lat. Jego ciało zostało odkryte wieczorem 23 października 2016 r. w jego domu w Alhambrii (Kalifornia). Pogrzeb był prywatny.
Kariera.
Pomiędzy 1953, a 1955 rokiem narysował jednopanelowe rysunki, do których tekst został napisany przez P. S. Claytona, zatytułowane "Czasy się zmieniły"? Tematycznie przypominały komiksy "BC" opowiadające żartobliwie o życiu jaskiniowców, które były codzienne publikowane w amerykańskiej prasie. Rysunki te przypominały także kreskówkę „Flinstonowie”, ale wersję wcześniejszą. Były one syndykowane przez Mirros Enterprises Co. w okręgu prasowym Los Angeles.
Po nawróceniu się na chrześcijaństwo, Chick chciał ewangelizować innych, ale był zbyt nieśmiały, aby rozmawiać z ludźmi bezpośrednio o religii. Chick usłyszał od misjonarza Boba Hammonda, który miał transmisję w Azji w „Głosie Ameryki” o tym, że Komunistyczna Partia Chin zyskała znaczący wpływ wśród zwykłych Chińczyków w latach 50. XX w. dzięki dystrybucji małych komiksów. Chick zaczął pracować z zarządem więzienia i stworzył flip chart z ilustracjami używanymi do swoich prezentacji. Wpadł na pomysł stworzenia ewangelizacyjnych traktatów, które mogły być wręczane ludziom bezpośrednio lub nie.
W trakcie pracy dla korporacji AstroScience (wykonywanie magnetofonów i elektroniki lotniczej dla rządu USA) w El Monte (Kalifornia), samodzielnie opublikował swój pierwszy traktat „Dlaczego nie ma przebudzenia?" (""Why No Revival?")" w 1960 r. Zapłacił za to pożyczką ze swojej unii kredytowej. Swój drugi traktat „Koszmar demona” opublikował w 1962 r. Zdecydował, aby stworzyć więcej traktatów i rozpocząć „używanie jego kuchennego stołu jako biura i warsztatu plastycznego” Księgarnie chrześcijańskie nie były chętne, aby zaakceptować te traktaty, ale były popularne wśród misjonarzy i w kościołach.
Oficjalnie założył Chick Publications w 1970 r. w Rancho Cucamonga (Kalifornia). Początkowo, Chick pisał i ilustrował wszystkie traktaty samodzielnie, ale w 1972 r. wynajął innych artystów do ilustrowania wielu traktatów. Fred Carter ilustrował traktat anonimowo do 1980, kiedy został (zidentyfikowany) w jednym numerze Chicka biuletynu „Battle Cry” ("Okrzyk wojenny"). Cater także zilustrował olejne malowidła umieszczone w „The Light of the World”, film wyprodukowany przez Chicka nawiązujący do chrześcijańskiej dobrej nowiny.
Chick Publications.
Chick Publications jest znane z wydawania małych, pełnokolorowych „Chick komiksów” od momentu założenia. Wydawane były także pełnowymiarowe książki-komiksy, opublikowane w większości pomiędzy 1974 a 1985 rokiem. Pierwsze jedenaście z serii „Crusader comics”, które ukazywały historie dwóch fundamentalistycznych chrześcijan i poruszały takie tematy jak okultyzm, proroctwa biblijne i teoria ewolucji.
Chick Publication dystrybuował także „Chick traktaty”, małe traktaty z religijnym przesłaniem. Większość z nich może być oglądana w całości na stronie internetowej kompanii. Najbardziej popularnym traktatem Chicka był „Takie było twoje życie”. Przetłumaczony został na około 100 języków. Wiele innych traktatów jest dostępnych w powszechnie używanych językach takich jak arabski, niemiecki, hiszpański i tagalski. Niektóre traktaty Chicka zostały przetłumaczone na nawet tak nietypowe języki jak Gha-Mu, huichol, ngiembun, język luba i sztuczny język esperanto.
Wyznawca wicca, autor Kerr Cuhulain opisał Chicka i jego teorie jako będące „antyfeministyczne” i „antypogańskie”, zaznaczając że komiksy Chick Publications były źródłem policyjnej, detektywistycznej prezentacji satanizmu w Rapid City (Południowa Dakota) przedstawionej w 1989 r. i opisującej jego go jako „po prostu najmniej renomowane źródło niezawodnych informacji o grupach religijnych”.
Sześć komiksów Jacka Chicka opisuje Alberto Rivera, a są to: „Alberto”, „Podwójny krzyż”, „Ojcowie Święci”, „Moc”, „Czterech Jeźdźców”, „Prorok”. Rivera był antykatolickim aktywistą, który twierdził, że był jezuickim księdzem zanim stał się fundamentalistycznym protestantem. Rivera był źródłem wielu teorii konspiracyjnych na temat Watykanu i jezuitów popieranych przez Jacka Chicka. Wiele z tych konspiracji znalazło się w komiksach wpłynęło do głównego nurtu chrześcijaństwa i wpłynęło na wierzenia, które wielu utrzymuje do dzisiaj.
„Catholic Answers” nazwało Chicka „brutalnie antykatolickim”, opisując Chicka opinię o Kościele Katolickim jako „dziwaczną” i „często groteskową w swej argumentacji”, i wezwało do wycofania traktatów z rynku i ich poprawienia. We wczesnych latach 80., Chicka stanowisko odnośnie do katolicyzmu doprowadziło niektóre chrześcijańskie księgarnie do zaprzestania magazynowania jego traktatów, a on wycofał się z Christian Booksellers Association, po tym jak stowarzyszenie wydaliło go. „Christianity Today opisało Chicka jako przykład „świata ordynarnych, niedouczonych ewangelików”, dla których „atawistyczny katolicyzm pozostaje tak kolorowy i nieomylny jak zawsze”. Michael Ian Borer, profesor socjologii na Furman University w tamtym czasie, pokazał mocne antykatolickie motywy Chicka w 2007 r. w prezentacji Amerykańskiego Towarzystwa Socjologicznego i jako recenzowany artykuł w następnym roku w „Religion and American Culture”. Chick odpowiedział na te oskarżenia twierdząc, że jest przeciwny Kościołowi Rzymskokatolickiemu jako socjopolitycznej organizacji, a nie jego poszczególnym członkom. Na jego „Rzymski Katolicyzm FAG”, Chick powiedział, że zaczął publikować swoje teorie o Kościele Rzymskokatolickim, ponieważ „kocha katolików i chce, aby byli zbawieni przez wiarę w Jezusa”.
W następstwie śmierci Jacka Chicka, w 2017 r. Chick Publications opublikowało jego biografię „Nie Znasz Jacka: Autoryzowana Biografia Chrześcijańskiego Rysownika Jacka T. Chicka” autorstwa Dawida Daniels. Książka zawiera numery wcześniej nieopublikowanych fotografii Chicka.

</doc>
<doc id="644210" url="https://pl.wikipedia.org/wiki?curid=644210" title="Nyirseg">
Nyirseg



</doc>
<doc id="644211" url="https://pl.wikipedia.org/wiki?curid=644211" title="Nyiregyhaza">
Nyiregyhaza



</doc>
<doc id="644212" url="https://pl.wikipedia.org/wiki?curid=644212" title="Video Toaster">
Video Toaster

Video Toaster – system do tworzenia i edycji wideo, przeznaczony początkowo dla komputerów Amiga. Jego producentem jest firma NewTek, założona przez Tima Jenisona.
Pierwsza generacja systemu.
Prototyp karty został skonstruowany przez Brada Carvey'a, a za oprogramowanie odpowiadał Steve Kell. Video Toaster został wydany jako komercyjny produkt w październiku 1990 roku dla komputera Commodore Amiga 2000. Element sprzętowy systemu był umieszczany w slocie karty wideo komputera. Z tego powodu nie mógł pracować we wcześniejszych modelach komputerów Amiga (500 i 1000), które takiego slotu nie miały. Karta była wyposażona w cztery wejścia i dwa wyjścia wideo (gniazda typu BNC). System umożliwiał miksowanie do czterech sygnałów wideo w czasie rzeczywistym. Powstała również wersja dla komputera Amiga 4000.
Do Video Toastera dołączony był program LightWave umożliwiający modelowanie i renderowanie scen oraz animacji 3D. Program z czasem zdobył tak dużą popularność, że został wydany jako samodzielny produkt.
The Video Toaster Flyer.
Drugą generację systemu NewTek nazwał Video Toaster Flyer. Flyer był już systemem edycji nieliniowej. Sprzęt został stworzony dla komputerów Amiga ze slotami Zorro II. Karta w praktyce była drugim komputerem, wyposażonym we własny mikroprocesor z wbudowanym oprogramowaniem i trzy kontrolery SCSI: dwa wykorzystywane do przechowywania danych video i jeden dla dźwięku.
W roku 2004 został upubliczniony kod źródłowy oprogramowania dla komputerów Amigi .
Późniejsze generacje.
Następne generacje systemu tworzone były dla Komputerów typu PC pracujących pod kontrolą systemu operacyjnego Microsoft Windows. W roku 2002, razem z pojawieniem się wersji drugiej systemu dla komputerów typu PC, jego nazwa został zmieniona na „VT”. Od wersji 4.6 system obsługuje standard SDI (przy użyciu dodatkowego adaptera SX-SDI). Najnowsza wersja, wydana w roku 2007, nazwana jest VT[5].
W roku 2005 firma NewTek rozpoczęła sprzedaż uproszczonej wersji VT, przeznaczonej do zastosowań mobilnych, o nazwie „TriCaster”. Jest to komputer PC zamknięty w niewielkiej obudowie z wyjściami i wejściami wideo rozmieszczonymi na płycie czołowej. Obecnie istnieją trzy wersje systemu TriCaster: podstawowy TriCaster, TriCaster PRO oraz TriCaster STUDIO – ten ostatni używający nieco większej obudowy. Wersje te różnią się od siebie rodzajami i ilością dostępnych wejść i wyjść, a także dodatkową funkcjonalnością, taką jak wirtualne studio. 13 grudnia 2007 roku firma NewTek na swoim forum ogłosiła czwarty produkt z tej serii: TriCaster PRO FX, będący modelem pośrednim pomiędzy TriCasterem PRO a TriCasterem STUDIO.
Filmy.
Filmy, w których efekty specjalne były tworzone z wykorzystaniem systemu Video Toaster:

</doc>
<doc id="644213" url="https://pl.wikipedia.org/wiki?curid=644213" title="Sóstófurdo">
Sóstófurdo



</doc>
<doc id="644215" url="https://pl.wikipedia.org/wiki?curid=644215" title="Spirituals Singers Band">
Spirituals Singers Band

Spirituals Singers Band – polska grupa wokalna wykonująca m.in. gospel, standardy muzyki jazzowej i rozrywkowej oraz kolędy powstała w 1978 roku we Wrocławiu pod przewodnictwem kompozytora i aranżera Włodzimierza Szomańskiego. Do dziś zespół występuje z koncertami w całym kraju.
Działalność.
Do pierwszej połowy lat 90. XX wieku współpracowała z grupą instrumentalną, obecnie zaś prezentuje repertuar a cappella. W swym długoletnim okresie działalności grupa koncertowała m.in. w Niemczech, Francji, Włoszech, Holandii, Litwie, Rosji i Czechach oraz podczas festiwali Jazz Jamboree, Złota Tarka, Festival International de Chant Choral, Unsere Zeit, Festiwal Piosenki w Sopocie, Wratislavia Cantans oraz Międzynarodowym Festiwalu Chóralistyki Jazzowej.
Nagrody i wyróżnienia.
Zespół otrzymał również nagrody m.in. za dokonania artystyczne uhonorowany został nagrodą im. Vacka – Wacka Kisielewskiego, natomiast przez czasopismo Jazz Forum mianowany tytułem najlepszej polskiej jazzowej grupy wokalnej oraz Nagrodą Artystyczną Polskiej Estrady "Prometeusz 2000".
Wypadek.
1 maja 2014 w drodze na koncert w Sanktuarium św. Józefa w Siedlcach (zespół miał wystąpić z koncertem-misterium pt. "Santo Subito Litania do polskich Świętych"), bus z członkami zespołu uległ wypadkowi na drodze krajowej nr 2, między Kałuszynem a Siedlcami, w miejscowości Bojmie. W wypadku zginął lider zespołu Włodzimierz Szomański. Sześć innych osób zostało rannych. 

</doc>
<doc id="644216" url="https://pl.wikipedia.org/wiki?curid=644216" title="Felsozsolca">
Felsozsolca



</doc>
<doc id="644219" url="https://pl.wikipedia.org/wiki?curid=644219" title="Sarospatak">
Sarospatak



</doc>
<doc id="644221" url="https://pl.wikipedia.org/wiki?curid=644221" title="Brygada Acapulco">
Brygada Acapulco

Brygada Acapulco (ang. "Acapulco HEAT", 1993-94) – amerykański serial kryminalno-przygodowy o grupie specjalnie wyszkolonych detektywów zwalczających terroryzm pod przykrywką modeli i hotelarzy.
Powstały dwie serie odcinków.

</doc>
<doc id="644224" url="https://pl.wikipedia.org/wiki?curid=644224" title="Mała epoka lodowa">
Mała epoka lodowa

Mała epoka lodowa (w skrócie MEL, – LIA) – okres ochłodzenia znany głównie z rejonu północnego Atlantyku, który nastąpił po okresie średniowiecznego optimum klimatycznego. Średnie temperatury na półkuli północnej spadły o około 1°C.
Był to ostatni z wielu chłodnych okresów holocenu (tzw. ang. "Little Ice Age Type Events") i zarazem jeden z najchłodniejszych z nich. Pierwotnie termin „mała epoka lodowa” dotyczył okresu progresywnej fluktuacji lodowców górskich w późnym holocenie, jakie zaobserwowano w górach Sierra Nevada w USA. Obecnie okres ten (ostatnie 4–5 tys. lat) nazywany jest neoglacjałem, a MEL stanowi jego ostatnią transgresję glacjalną.
Początkowo sądzono, że zmiany temperatury były globalne. Pogląd ten zakwestionowano; raport IPCC podsumował te badania, oświadczając, że „...obecne dowody naukowe nie popierają globalnie synchronicznych okresów nietypowego oziębienia lub ocieplenia w tym przedziale czasowym, a konwencjonalne terminy ‘mała epoka lodowa’ i ‘średniowieczne optimum klimatyczne’ okazują się mieć ograniczoną użyteczność w opisywaniu trendów hemisferycznych lub globalnych zmian temperatury w ostatnich stuleciach”.
Chronologia MEL.
Glacjologicznie okres ten trwał od 1300 do 1850 r. – w tym czasie lodowce górskie w wielu obszarach górskich miały nieprzerwanie większy zasięg niż w okresie poprzedzającym MEL (czyli w średniowiecznym optimum klimatycznym) i po tym okresie, czyli obecnym ociepleniu.
Klimatycznie okres ten trwał od 1570 do 1900 r. Cechowało go ochłodzenie klimatu półkuli północnej, z temperaturą ok. 1°C niższą niż w XX wieku.
W Alpach podczas MEL lodowce osiągnęły maksima w trzech głównych etapach: XIV w. (ok. 1350), XVII w. (1600–1660) i XIX w. (1820–1850 r.). Jednak trzeba zaznaczyć, że zarówno zmiany klimatyczne, jak i awanse lodowców w różnych regionach Ziemi podczas MEL nie były synchroniczne. Mimo że najwięcej dowodów na znaczące awanse lodowców podczas MEL znajduje się na półkuli północnej (głównie w Alpach, Skandynawii i górach Ameryki Północnej), nieliczne badania na półkuli południowej także świadczą o ich większym zasięgu. W Alpach Południowych ostatnie dwa holoceńskie maksima, lodowce osiągnęły w 1725–1740 i 1860–1890/95. Podobnie w Andach patagońskich największym holoceńskim awansem lodowców była MEL, i podobnie jak w Alpach, lodowce osiągnęły tam trzy maksima, co potwierdzają badania dendrochronologiczne.
Od 1850 r. (czyli maksimum zasięgu lodowców podczas MEL) do 2000 r. lodowce w Alpach straciły średnio 50% swojej powierzchni, a linia wiecznego śniegu w tych górach podniosła się o około 150 m. Czoło największego lodowca alpejskiego Grosser Aletsch wycofało się w tym czasie o ok. 3,4 km.

</doc>
<doc id="644225" url="https://pl.wikipedia.org/wiki?curid=644225" title="Nyekladhaza">
Nyekladhaza



</doc>
<doc id="644226" url="https://pl.wikipedia.org/wiki?curid=644226" title="Komlo">
Komlo



</doc>
<doc id="644227" url="https://pl.wikipedia.org/wiki?curid=644227" title="Adresat (literatura)">
Adresat (literatura)

Adresat – osoba istniejąca rzeczywiście, do której dany utwór literacki bezpośrednio się zwraca, wymieniona (zazwyczaj z imienia i nazwiska) w tytule utworu (np. w wierszu "Do Joachima Lelewela" Adama Mickiewicza), w dedykacji lub w samym tekście utworu. Także inny termin na określenie odbiorcy dzieła literackiego.
Rodzaje adresatów:

</doc>
<doc id="644228" url="https://pl.wikipedia.org/wiki?curid=644228" title="Sandalfon">
Sandalfon

Sandalfon ( „współbrat”, związane z „mający rodzeństwo”; ) – w judaizmie: anioł modlitwy, anioł stróż ptaków, rzecznik unii Boga z człowiekiem, pan niebiańskich pieśni, brat bliźniak Metatrona. Należy do najbardziej znanych aniołów w judaizmie rabinicznym.
Zgodnie z tradycją nadaje kształt płodowi w łonie kobiety; przypisuje się mu ognistą naturę. Zamieszkuje sefirę Malchut.
Jest często utożsamiany z prorokiem Eliaszem, według niektórych tradycji bowiem Eliasz, zstępując na ziemię jako posłaniec Boga, przebiera imię Sandalfon – może wówczas pojawić się wszędzie i przybrać dowolną postać.

</doc>
<doc id="644229" url="https://pl.wikipedia.org/wiki?curid=644229" title="Choroba Carolego">
Choroba Carolego

Choroba Carolego (ang. Caroli disease) – to dziedziczne schorzenie wewnątrzwątrobowych dróg żółciowych, o typie dziedziczenia najczęściej autosomalnym recesywnym, rzadziej autosomalnym dominującym, przejawiające się powstawaniem poszerzeń (tak zwanych torbieli, które jednak nie spełniają kryteriów histologicznych rozpoznania torbieli, gdyż nie są wysłane nabłonkiem) dróg żółciowych.
W jej przebiegu dochodzi do rozwoju nadciśnienia wrotnego i marskości wątroby.

</doc>
<doc id="644230" url="https://pl.wikipedia.org/wiki?curid=644230" title="Mako">
Mako

Ludzie:
Miejsca:
Fikcja:
Hasła o pisowni z niepolską diakrytyką:
Informatyka:

</doc>
<doc id="644232" url="https://pl.wikipedia.org/wiki?curid=644232" title="Sztalinvaros">
Sztalinvaros



</doc>
<doc id="644233" url="https://pl.wikipedia.org/wiki?curid=644233" title="Wojciech Rubinowicz">
Wojciech Rubinowicz

Wojciech Sylwester Piotr Rubinowicz (ur. 22 lutego 1889 w Sadagórze koło Czerniowiec, zm. 13 października 1974 w Warszawie) – polski fizyk teoretyk, wieloletni profesor Uniwersytetu Warszawskiego i współtwórca tamtejszego Instytutu Fizyki Teoretycznej (IFT); wcześniej także wykładowca Uniwersytetu Jana Kazimierza we Lwowie, Politechniki Lwowskiej i Uniwersytetu Lublańskiego. Członek rzeczywisty Polskiej Akademii Nauk, członek czynny Polskiej Akademii Umiejętności, prezes Polskiego Towarzystwa Fizycznego (1949–1952, 1961–1974) i doktor honorowy kilku uczelni; kawaler Krzyża Komandorskiego z Gwiazdą Orderu Odrodzenia Polski oraz pierwszy laureat Medalu Mariana Smoluchowskiego przyznawanego przez PTF (1965).
Rubinowicz współpracował z pionierami fizyki kwantowej jak Niels Bohr i Arnold Sommerfeld; badał też matematyczne aspekty dyfrakcji oraz opublikował kilka podręczników do mechaniki klasycznej i kwantowej, wielokrotnie wznawianych i tłumaczonych.
Życiorys.
Przed II wojną światową.
Syn Damiana, powstańca z 1863, aptekarza, i Małgorzaty z Brodowskich. Zgodnie z życzeniem ojca miał zostać farmaceutą, ale ze względu na wątłe zdrowie wybrał po maturze w 1908 studia na Wydziale Fizyko-Matematycznym Uniwersytetu w Czerniowcach. Studiował fizykę doświadczalną u Josepha von Geitlera, fizykę teoretyczną u Michaela Radakovicia, matematykę u Josipa Plemelja.
W 1912 został asystentem w instytucie fizyki doświadczalnej Uniwersytetu. Doktorat uzyskał w lipcu 1914. Podczas I wojny światowej Czerniowce były czasowo okupowane przez Rosjan. W 1916 opuścił Czerniowce. W Grödig koło Salzburga w latach 1916–1917 działał w komendanturze obozu dla uchodźców w St. Leonhard, potem przeniósł się do Monachium, gdzie kontynuował studia u prof. Arnolda Sommerfelda, w 1917 został jego asystentem jako stypendysta Fundacji im. Hermanna Anschütza-Kämpfe.
Po zakończeniu działań wojennych powrócił w 1918 na krótko do Czerniowiec, które znalazły się w granicach Rumunii. W 1919 wyjechał do Wiednia. W 1921 ożenił się z dr Elżbietą Norst.
W latach 1919–1920 pracował w Kopenhadze u Nielsa Bohra, w latach 1920–1922 na zaproszenie prof. Plemelja został profesorem na uniwersytecie w Lublanie (Słowenia), w 1922 powołany na katedrę fizyki teoretycznej na Wydziale Ogólnym Politechniki Lwowskiej. W roku akademickim 1924–1925 odmówił wygłaszania wykładów w proteście przeciw nagonce na jego żonę. W 1931 urodził się syn Jan, późniejszy architekt. 
W 1937 powołany na katedrę fizyki teoretycznej na uniwersytecie Jana Kazimierza we Lwowie.
Od II wojny światowej.
Po zajęciu Lwowa przez ZSRR, w latach 1939–1941 i 1944–1945, profesor Uniwersytetu Lwowskiego, podczas okupacji hitlerowskiej (1941–1944) w tajnym nauczaniu. Od maja 1946 profesor mechaniki teoretycznej na Wydziale Matematyczno-Przyrodniczym Uniwersytetu Warszawskiego. W latach 1950–1953 także profesor Instytutu Matematycznego w Warszawie. Od 1960 na emeryturze. Zmarł 13 października 1974. Wojciech Rubinowicz spoczywa na cmentarzu Powązkowskim w Warszawie (kw. 216–I–13).
Do grona uczniów i współpracowników należeli m.in.: we Lwowie Jan Blaton, Wanda Hanusowa, Roman Stanisław Ingarden, Wasyl Milianczuk, Jerzy Rayski, Kazimierz Vetulani, w Warszawie Bohdan Karczewski, Wojciech Królikowski, Adam Kujawski, Jan Petykiewicz, Jerzy Plebański.
Uznanie świata naukowego.
W zagranicznych publikacjach naukowych posługiwał się niemiecką formą imienia Wojciech – Adalbert.
Na XXXV. Zjeździe Fizyków Polskich w Białymstoku prof. Andrzej Kajetan Wróblewski (Instytut Fizyki Doświadczalnej UW) przedstawił referat nt. „Fizyka w Polsce wczoraj, dziś i jutro” – krótką charakterystykę fizyki w Polsce XX w. Zaprezentował wskaźniki bibliometryczne, liczby dotyczące stopni i tytułów naukowych oraz liczby studentów fizyki. W podsumowaniu ocenił wkład Polaków do światowej fizyki XX w., wyodrębniając przede wszystkim – poza Marią Skłodowską-Curie (która w światowych zestawieniach jest wymieniana jako obywatelka francuska) – czterech fizyków, którzy dokonali odkryć na miarę Nagrody Nobla: Mariana Smoluchowskigo, Mariana Danysza, Jerzego Pniewskiego i Karola Olszewskiego. Wśród osiemnastu mniej zasłużonych, którzy jednak wnieśli bardzo poważny wkład do rozwoju fizyki i w pewnym okresie należeli do liderów światowej fizyki (których nazwiska są wymieniane w syntetycznych obcojęzycznych historycznych opracowaniach) znalazł się Wojciech Rubinowicz.
Twórczość.
Ok. 90 publikacji naukowych:
Najważniejsze prace naukowe dotyczą:
18 publikacji książkowych, w tym 8 wznowień:

</doc>
<doc id="644234" url="https://pl.wikipedia.org/wiki?curid=644234" title="Kapuvar">
Kapuvar



</doc>
<doc id="644235" url="https://pl.wikipedia.org/wiki?curid=644235" title="O Stworzycielu Duchu, przyjdź">
O Stworzycielu Duchu, przyjdź



</doc>
<doc id="644237" url="https://pl.wikipedia.org/wiki?curid=644237" title="Tongatapu">
Tongatapu

Tongatapu – największa wyspa w archipelagu wysp Tonga, o powierzchni 259 km², zamieszkana przez ok. 71 tys. osób (2006) co stanowi 68% mieszkańców Królestwa Tonga. Najważniejszym miastem Tongatapu, a jednocześnie stolicą Tonga jest Nukuʻalofa. Z Tongatapu wywodzi się królewska dynastia Tupou, sprawująca władzę w Tonga, której przedstawiciele od XVI wieku władali wyspą jako Tuʻi Kanokupolu (suwereni). Tongatapu stanowi centrum gospodarcze i handlowe państwa, przyciągając przybyszów z innych wysp. Umiejscowione jest tu stołeczne lotnisko. Znajdują się tu ważne, związane z historią i tradycją Tonga miejsca. Tongatapu została odkryta przez Abela Tasmana 21 stycznia 1643, nadano wówczas wyspie nazwę Amsterdam.

</doc>
<doc id="644238" url="https://pl.wikipedia.org/wiki?curid=644238" title="Laszlo Polgar">
Laszlo Polgar



</doc>
<doc id="644242" url="https://pl.wikipedia.org/wiki?curid=644242" title="Torokszentmiklos">
Torokszentmiklos



</doc>
<doc id="644245" url="https://pl.wikipedia.org/wiki?curid=644245" title="Stefan Rogowicz">
Stefan Rogowicz

Stefan Rogowicz (ur. 23 marca 1891 w Warszawie, zm. 23 grudnia 1946 w Łodzi) – polski architekt ogrodnictwa, ogrodnik, planista i publicysta naukowy, określany twórcą łódzkich parków.
Życiorys.
Stefan Rogowicz urodził się w Warszawie jako syn warszawskiego lekarza Jakuba Ignacego Rogowicza (1839–1896) i Marii z Zawadzkich (1841–1939). Był młodszym bratem Wacława (1876–1960), Jadwigi (1878–1971) i Jana (1881–1945). Rogowiczowie mieszkali w kamienicy przy ul. Nowogrodzkiej 26 w Warszawie, tuż obok ulicy Marszałkowskiej, w miejscu dzisiejszego hotelu Novotel Warszawa Centrum.
W 1916 po uprzednim ukończeniu szkoły realnej, został absolwentem Państwowej Wyższej Szkoły Ogrodniczej w Warszawie. Pracował m.in. przy tworzeniu stacji doświadczalnej Towarzystwa Ogrodniczego Warszawskiego – arboretum w Morach.
Zaprojektował wiele parków i ogrodów. Począwszy od 1918 tworzył parki dworskie w całej Polsce, ogrody przy willach prywatnych właścicieli, a także ogrody przy instytucjach państwowych i fabrykach. Ponad 40 jego projektów umieszczono w „Rejestrze ogrodów polskich”.
W latach 1925–1929 pracował jako ogrodnik-planista w Dziale Ogrodniczym Wydziału Technicznego Zarządu Zieleni w Warszawie. W 1928 roku podczas Krajowej Wystawy Ogrodniczej w Poznaniu, zdobył nagrodę za projekt zagospodarowania przestrzennego Polesia Konstantynowskiego zwanego Zdrowiem. 
1 października 1929 już jako znany planista objął stanowisko naczelnika Wydziału Plantacji Zarządu Miejskiego w Łodzi, gdzie z przerwą na okupację pozostał do końca życia. Przystosował istniejące parki (m.in. park Poniatowskiego, Źródliska, Sienkiewicza, 3 Maja) do współczesnych wymagań wielkomiejskich. Ukierunkował plan zadrzewienia miasta. Zaprojektował i tworzył Park Ludowy na Zdrowiu. Był to wówczas największy park w Polsce i jeden z największych w Europie. Budowę parku Rogowicz prowadził osobiście do wybuchu II wojny światowej. Ponadto stworzył i zrealizował m.in. projekt kompleksu ogródków działkowych przy al. Unii Lubelskiej, które obecnie noszą jego imię (ROD im. Stefana Rogowicza). Był propagatorem ogródków jordanowskich i ogrodów szkolnych. Zmodernizował większość parków łódzkich i w parku na Zdrowiu zaprojektował ZOO.
W okresie okupacji niemieckiej pracował jako robotnik w Zieleni Miejskiej, pozbawiono go stanowiska służbowego i mieszkania. W 1945 po zakończeniu II wojny światowej powrócił na stanowisko naczelnika Wydziału Plantacji. Uczestniczył w naradach dotyczących utworzenia Łódzkiego Ogrodu Botanicznego.
Zmarł 23 grudnia 1946 w wieku 56 lat. Został pochowany w części katolickiej Starego Cmentarza w Łodzi (kwatera XIX-2-23). Jego żona, Irena Rogowiczowa (ur. 7 marca 1906), zmarła 3 lutego 1982 i została pochowana na cmentarzu Zarzew w Łodzi (kwatera XLV-10-44).
Upamiętnienie.
Jego imieniem nazwano ulicę na łódzkim osiedlu Olechów, a także park Zielona Ostoja pomiędzy ulicami Centralną i Wycieczkową w Łodzi. W 1996 w 50. rocznicę śmierci planisty w parku im. J. Piłsudskiego na Zdrowiu w Łodzi odsłonięto kamień z tablicą pamiątkową. Z okazji 130. rocznicy urodzin i 75. rocznicy jego śmierci, rok 2021 ogłoszony został Społecznym Rokiem Stefana Rogowicza. W tym samym roku dzięki dotacji miejskiej odnowiono jego nagrobek. 

</doc>
<doc id="644247" url="https://pl.wikipedia.org/wiki?curid=644247" title="Salgotarjan">
Salgotarjan



</doc>
<doc id="644249" url="https://pl.wikipedia.org/wiki?curid=644249" title="Salgótarjan">
Salgótarjan



</doc>
<doc id="644250" url="https://pl.wikipedia.org/wiki?curid=644250" title="Edward Mandell House">
Edward Mandell House

Edward Mandell House (ur. 26 lipca 1858, zm. 28 marca 1938) – amerykański dyplomata i polityk.
Był doradcą prezydenta USA Woodrowa Wilsona od zakończenia I wojny światowej do późnych lat 30. XX wieku. Uważano, że miał bardzo duży wpływ na prezydenta, zwłaszcza w sprawach dotyczących polityki zagranicznej. Sprawami Polski zainteresował się po spotkaniu z Ignacym Paderewskim. W 1918 House był odpowiedzialny za opracowanie paktu Ligi Narodów. Brał udział w pracach nad terytoriami mandatowymi jako doradca.
8 września 1924 Uniwersytet im. Adama Mickiewicza przyznał mu tytuł "doktora honoris causa".

</doc>
<doc id="644252" url="https://pl.wikipedia.org/wiki?curid=644252" title="Edward M. House">
Edward M. House



</doc>
<doc id="644254" url="https://pl.wikipedia.org/wiki?curid=644254" title="Atlético Colegiales">
Atlético Colegiales

Club Atlético Colegiales jest paragwajskim klubem z siedzibą w mieście Asunción przy ulicy 4 Mojones. Klub założony został w roku 1977 przez rodzinę Zacarías.
Historia.
Rodzina Zacaríasów, która założyła klub, nazwała klub "Colegiales" ze względu na posiadaną przez nich sieć księgarni zwanych "El Colegio". Klub przystąpił do rozgrywek ligi paragwajskiej w roku 1982. Colegiales nigdy jeszcze nie został mistrzem kraju, jakkolwiek kilka razy udało im się zakwalifikować do międzynarodowych rozgrywek, i to pomimo faktu, że jest stosunkowo małym klubem. Największym sukcesem klubu było dotarcie do półfinału Copa CONMEBOL w roku 1995. Ponadto klub wziął dwukrotnie udział w Copa Libertadores. W 1991 piłkarze Colegiales zakwalifikowali się do następnej rundy, a w 2000 zakończyli swój udział na rozgrywkach grupowych. Aż od 21 lat trenerem klubu jest Juan Desiderio Zacarías.

</doc>
<doc id="644257" url="https://pl.wikipedia.org/wiki?curid=644257" title="Objaw Adsona">
Objaw Adsona

Objaw Adsona (ang. Adson's sign) – objaw występujący w zespole żebra szyjnego, zespole górnego otworu klatki piersiowej. Polega on na zaniku tętna na tętnicy promieniowej, gdy badany po wzięciu głębokiego wdechu zwraca głowę w stronę chorą.
Objaw opisał amerykański neurochirurg Alfred Washington Adson.

</doc>
<doc id="644260" url="https://pl.wikipedia.org/wiki?curid=644260" title="Kaposvar">
Kaposvar



</doc>
<doc id="644261" url="https://pl.wikipedia.org/wiki?curid=644261" title="Wygoda (Nakla)">
Wygoda (Nakla)

Wygoda (dodatkowa nazwa w j. kaszub. Wigòda) – przysiółek wsi Nakla w Polsce, położony w województwie pomorskim, w powiecie bytowskim, w gminie Parchowo, przy drodze krajowej nr 20 ze Stargardu do Gdyni. Wchodzi w skład sołectwa Nakla.
W latach 1975–1998 przysiółek administracyjnie należał do województwa słupskiego.
Historia.
Przed 1920 przysiółek nosił nazwę niemiecką "Wigodda". Po I wojnie światowej Wygoda wróciła do Polski. Granica polsko-niemiecka była jednocześnie zachodnią granicą wsi. Miejscowość należała do ówczesnego powiatu kartuskiego. Po II wojnie światowej do połowy lat 50. Wygoda znajdowała się w ówczesnym województwie gdańskim. W połowie lat 50. osada, podobnie jak i całą gminę Parchowo przyłączono do nowo utworzonego województwa koszalińskiego.

</doc>
<doc id="644262" url="https://pl.wikipedia.org/wiki?curid=644262" title="Adynata">
Adynata

Adynata – występujące w utworach fabularnych motywy nonsenowne, groteskowe, rzeczy niemożliwe, kłócące się ze zdrowym rozsądkiem (np. Baron Münchhausen wyciągający się sam za włosy z bagna). Adynata występują najczęściej w opowieściach humorystycznych, literaturze ludowej i literaturze sowizdrzalskiej.

</doc>
<doc id="644264" url="https://pl.wikipedia.org/wiki?curid=644264" title="Fonyod">
Fonyod



</doc>
<doc id="644265" url="https://pl.wikipedia.org/wiki?curid=644265" title="Club Atlético Colegiales">
Club Atlético Colegiales



</doc>
<doc id="644266" url="https://pl.wikipedia.org/wiki?curid=644266" title="Balatonfoldvar">
Balatonfoldvar



</doc>
<doc id="644267" url="https://pl.wikipedia.org/wiki?curid=644267" title="Eat The Flesh... And Vomica/Dreams Come True..In Death">
Eat The Flesh... And Vomica/Dreams Come True..In Death

Eat The Flesh... And Vomica/Dreams Come True..In Death – split album grup muzycznych Malignant Tumour i Squash Bowels. Wydany został w 1997 roku nakładem Obscene Productions. Utwory Squash Bowels zostały zarejestrowane i zmiksowane latem 1996 roku w Salman Studio. Z kolei utwory formacji Malignant Tumour zostały nagrane i zmiksowane w marcu 1997 roku w Megasound Studio.
Lista utworów.
Opracowano na podstawie materiału źródłowego.

</doc>
<doc id="644269" url="https://pl.wikipedia.org/wiki?curid=644269" title="Kekfrankos">
Kekfrankos



</doc>
<doc id="644270" url="https://pl.wikipedia.org/wiki?curid=644270" title="Dombovar">
Dombovar



</doc>
<doc id="644271" url="https://pl.wikipedia.org/wiki?curid=644271" title="Finlandia Wschodnia">
Finlandia Wschodnia

Finlandia Wschodnia (, ) – prowincja Finlandii istniejąca w latach 1997–2009. Graniczyła z prowincjami Oulu, Finlandia Zachodnia i Finlandia Południowa. Stolicą prowincji było Mikkeli. Zajmowała tereny historycznych regionów Karelia, Savonia.
Historia.
Finlandia Wschodnia została utworzona w 1997 roku z dotychczasowych prowincji Mikkeli, Kuopio oraz z Pohjois-Karjala. Została zniesiona 1 stycznia 2010 r.
Regiony.
Finlandia Wschodnia była podzielona na 3 regiony.

</doc>
<doc id="644272" url="https://pl.wikipedia.org/wiki?curid=644272" title="Dombóvar">
Dombóvar



</doc>
<doc id="644277" url="https://pl.wikipedia.org/wiki?curid=644277" title="Puchar Europy Mistrzów Krajowych siatkarzy">
Puchar Europy Mistrzów Krajowych siatkarzy



</doc>
<doc id="644278" url="https://pl.wikipedia.org/wiki?curid=644278" title="Ryszard Szretter">
Ryszard Szretter

Ryszard Szretter (ur. 28 marca 1892 w Piotrkowie Trybunalskim, zm. 15 kwietnia 1955 w Warszawie) – polski fizjolog.
Studiował nauki przyrodnicze na Kursach Przemysłowo-Rolniczych w Warszawie (1912-1916) oraz w Uniwersytecie Warszawskim (1916-1920). W latach 1918-1920 pracował jako asystent w Katedrze Fizjologii Zwierząt Wolnej Wszechnicy Polskiej, a od 1920 do 1929 asystentem w Zakładzie Fizjologii Instytutu Biologii Doświadczalnej Towarzystwa Naukowego Warszawskiego. W 1928 otrzymał stopień doktora filozofii Uniwersytetu Warszawskiego (praca:"O głodowej przemianie materji u wężów"). W 1929 objął funkcję kierownika Laboratorium Fizjologicznego w Słupie, gmina Szczawin Kościelny, woj. mazowieckie.
Podczas wojny utrzymywał się z wyrobu zabawek, a po powstaniu warszawskim został wysiedlony w okolice Krakowa. W latach 1940-1944 brał udział w tajnym nauczaniu licealnym.
Od 1945 pracownik naukowy SGGW, do 1952 kierownik Zakładu Fizjologii, a następnie adiunkt w Katedrze Fizjologii Zwierząt i w 1955 po otrzymaniu tytułu profesora nadzwyczajnego, profesor w tej katedrze.
W pracy naukowej zajmował się fizjologią pracy oraz żywienia zwierząt gospodarskich. Badał między innymi: znaczenie kończyn przednich w rozwijaniu siły fizycznej u koni pociągowych, opracował wyniki pozwalające na oznaczenie wysiłku maksymalnego i określenie cech kwalifikujących organizm do wykonywania pracy fizycznej.
Od 1948 członek korespondent Towarzystwa Naukowego Warszawskiego.
Pochowany na Cmentarzu Ewangelicko-Augsburskim przy ulicy Młynarskiej w Warszawie (aleja E, grób 17).

</doc>
<doc id="644279" url="https://pl.wikipedia.org/wiki?curid=644279" title="IBM Roadrunner">
IBM Roadrunner

Roadrunner - superkomputer zbudowany przez IBM dla amerykańskiego Departamentu Energii, mieszczący się w Narodowym Laboratorium Los Alamos w stanie Nowy Meksyk w Stanach Zjednoczonych. 25 maja 2008 roku osiągnął moc obliczeniową 1,026 PFLOPSa w benchmarku LINPACK. Czyni go to pierwszym w historii superkomputerem o mocy obliczeniowej przewyższającej 1 PFLOPS.
Roadrunner zbudowany jest w oparciu o 12999 mikroprocesorów PowerXCell 8i oraz 6912 dwurdzeniowych mikroprocesorów AMD Opteron. Roadrunner działa pod kontrolą systemów operacyjnych Red Hat Enterprise Linux oraz Fedora. Zajmuje powierzchnię 560 m². Został uruchomiony w 2008 roku.
Roadrunner jest wykorzystywany do symulacji procesu starzenia się materiałów nuklearnych, co ma pomóc w odpowiedzeniu na pytanie, jak długo amerykańskie głowice nuklearne mogą być uznawane za sprawne. Poza tym zastosowania Roadrunnera obejmują takie dziedziny, jak nauki ścisłe, ekonomia, przemysł lotniczy i samochodowy.

</doc>
<doc id="644280" url="https://pl.wikipedia.org/wiki?curid=644280" title="Resected Excoriated Cavity/Tested Creatures">
Resected Excoriated Cavity/Tested Creatures

Resected Excoriated Cavity/Tested Creatures – split album grupy muzycznych WTN i Squash Bowels. Wydany został w 2002 roku nakładem Incise To Excise Productions.

</doc>
<doc id="644283" url="https://pl.wikipedia.org/wiki?curid=644283" title="Pornografia (ujednoznacznienie)">
Pornografia (ujednoznacznienie)



</doc>
<doc id="644286" url="https://pl.wikipedia.org/wiki?curid=644286" title="Aequidicium">
Aequidicium

Aequidicium (łac. "brzmiące jednakowo") – gatunek literacki przez starożytne i renesanowe poetyki zaliczany do literatury kunsztownej, w którym wszystkie wyrazy utworu zaczynają się od tej samej litery. Występuje przede wszystkim w literaturze łacińskiej, współcześnie funkcjonuje głównie jako żart literacki.

</doc>
<doc id="644287" url="https://pl.wikipedia.org/wiki?curid=644287" title="Arrakis (Diuna)">
Arrakis (Diuna)

Arrakis (z języka arabskiego: الراقص, "ar-rāqiṣ" – "tancerz") – nieformalnie Diuna, później także Rakis – fikcyjna pustynna planeta w uniwersum Diuny stworzonym przez Franka Herberta, trzeci glob układu planetarnego gwiazdy Kanopus. Planetę zamieszkują Fremeni, lud doskonałych wojowników przybyłych w czasach Dżihadu Butleriańskiego. Dzięki występującym na planecie czerwiom pustyni jest to jedyne znane źródło tzw. "melanżu" – najcenniejszej substancji w fikcyjnym Wszechświecie Diuny. W późniejszym okresie jest to także stolica rządzonego przez Atrydów Imperium.
Fikcyjna planeta posiada dwa księżyce: Krelln, pierwszy księżyc (większy, z charakterystycznym wizerunkiem ludzkiej pięści w rzeźbie powierzchni) oraz Arvon, drugi księżyc (mniejszy, z wizerunkiem skoczka pustynnego).
Arrakis jest też tradycyjną nazwą rzeczywistej gwiazdy "mi Draconis" nadaną przez arabskich astronomów. Na cześć tej fikcyjnej planety jedna z równin na Tytanie została nazwana Arrakis. Oprócz tego planeta jest miejscem akcji kilku filmów i gier komputerowych.
Historia.
Akcja "Diuny" rozpoczyna się w momencie przekazania planety w lenno Atrydom przez Padyszacha Imperatora Shaddama IV, po 80 letnim panowaniu Harkonnenów. Okazuje się to jednak pułapką – Atrydzi zostają zaskoczeni przez Harkonnenów (wspomaganych przez imperialnych Sardaukarów) i wybici. Uciec na pustynię udaje się jednak Paulowi Atrydzie, który poznaje i zjednuje sobie Fremenów – żyjących na pustyni doskonałych wojowników. W momencie przybycia na planetę Imperatora Paul (z pomocą nowych sojuszników) przypuszcza na niego atak, w wyniku którego przejmuje władzę i sam zostaje Imperatorem, władcą Wszechświata. W tym okresie Diuna jest pustynnym pustkowiem, królestwem czerwi pustyni i melanżu.
Później, w "Mesjaszu Diuny" i "Dzieciach Diuny", autor opowiada o formowaniu się Imperium Atrydów i ich panowaniu na Diunie (nowej stolicy cesarstwa), gdzie rozpoczęta została transformacja ekologiczna. Jej rezultatem jest zielona planeta, spełnienie marzeń Fremenów. W tym okresie Leto II Atryda łączy swoje ciało z trociami przyprawowymi, stając się pół człowiekiem, pół czerwiem, który panuje w Imperium przez ponad trzy i pół tysiąca lat jako Bóg Imperator, o czym opowiada książka "Bóg Imperator Diuny". Wraz z jego śmiercią na Arrakis powracają czerwie.
W "Heretykach Diuny", około 5 tysięcy lat po wydarzeniach opisanych w "Diunie" planeta odzyskuje, w wyniku powrotu czerwi, swój pustynny charakter. Po Czasach Głodu i Rozproszenia do dawnego Imperium przybywają Dostojne Matrony. Próbując zabić ostatniego gholę Duncana Idaho, używają unicestwiaczy do zniszczenia powierzchni Rakis. W rezultacie niszczą całe życie na planecie.
Geografia.
Większość powierzchni planety zajmował Wielki Blech – otwarta, płaska pustynia ciągnąca się od 60° N do 70° S, a dzięki niewielkim różnicom wysokości na całej swojej powierzchni stanowiła podstawę określania wysokości na globie. Południk 0° przechodził przez górę Obserwatorium – najwyższe wzniesienie na planecie o wysokości 8110 metrów.
Na północnej półkuli istniało ogromne wypiętrzenie skalne – Mur Zaporowy, którego wysokość dochodziła do 4600 m, ciągnący się od 60° E aż do około 70° W, gdzie przechodził on w tzw. płaskowyż strasowy. Na północ od niego znajdował się tzw. Erg Mniejszy, zamykany od wschodu przez Nibymur Wschodni, a od południa przez Nibymur Południowy. Od 90° W do 130° W ciągnął się Nibymur Zachodni.
Większość ludności planety skupiała się na dwóch mniejszych pustyniach zwanych Basenem Imperialnym oraz Basenem Hagga, obydwa mające kształt klina, którego grot skierowany był ku biegunowi północnemu. Były one otoczone przez Mur Zaporowy, który w znaczący sposób chronił mieszkańców przed zagrożeniami otwartej pustyni. Znajdowało się tam Arrakin – miasto stołeczne planety za czasów Atrydów – umiejscowione w najbardziej wysuniętej na południe dolinie Basenu Imperialnego, niedaleko Wieńcomuru Zachodniego – wąskiego i wysokiego wypiętrzenia skalnego (dochodzącego do 6240 metrów nad poziom blechu). Około dwieście kilometrów na północny wschód od Arrakin znajdowało się miasto Kartagin, stolica planety za czasów Harkonnenów.
W czasach Boga Imperatora geografia Arrakis uległa zmianie. Aby wyrównać powierzchnię planety oraz pozyskać surowce do budowy osad, miast (na przykład Onn), a głównie Cytadeli Leto II, rozebrano większość Muru zaporowego. Wydrążono także koryta nowych rzek: na przykład rzeka Idaho miała sztuczny bieg, wyznaczony przez ixańskie maszyny.
Klimat i ekologia.
Klimat oraz ekologia Arrakis zmieniały się wraz z rozwojem fabuły książek. Planeta od niepamiętnych czasów była pustynnym pustkowiem, lecz w czasach Paula Atrydy rozpoczęto transformację ekologiczną, która w ciągu kilkunastu wieków zmieniła oblicze globu, czyniąc go zieloną planetą, z otwartymi zbiornikami wodnymi. Skutkiem tego było wyginięcie czerwi, które jako gatunek przetrwały tylko jako ciało Boga Imperatora. Po jego śmierci proces transformacji odwraca się, a planeta odzyskuje swój pustynny charakter. Ostatecznie wszelkie życie ginie wraz z nadejściem Dostojnych Matron, które unicestwiaczami – potężną bronią pochodzącą z Rozproszenia – wypalają powierzchnię planety.
Przed transformacją.
Przed transformacją ekologiczną większość powierzchni planety zajmowały ciągnące się na tysiące kilometrów równiny piasku, będące królestwem czerwi pustyni. Na powierzchni występowały ogromne huragany, tzw. Kurzawy Coriolisa, podczas których prędkość wiatru dochodziła do 700 km/h (tak duże prędkości wynikały z łączenia się impetu kilku huraganów na rozległych równinach, dodatkowo wzmacnianych siłą Coriolisa), które miały wielką siłę niszczącą.
Wśród wypiętrzeń skalnych na północnej części globu, oprócz ludzi, mieszkały także nieliczne gatunki zwierząt (drobne gryzonie, ptactwo). W niektórych miejscach, szczególnie wokół biegunów, rosły przystosowane do klimatu planety rośliny.
Pardot Kynes w swoich badaniach nad planetą znalazł dowody na to, że w przeszłości na Arrakis występowała woda powierzchniowa (na podstawie m.in. odnalezionej na pustyni panwi solnej – zagłębienia wypełnionego solą). Według niego na globie pojawiły się organizmy wchłaniające wodę – piaskopływaki, a gdy cała woda na planecie została przez nie opanowana, zaczęły ewoluować, dając początek czerwiom pustyni.
Ekosystem.
Główną rolę w ekosystemie Diuny stanowiły czerwie pustyni, a dokładniej, różne stadia rozwoju tego zwierzęcia. Cały cykl ich rozwoju można przedstawić za pomocą prostego schematu:
Wszystkie te stworzenia należą do tego samego gatunku (można jedynie przypuszczać, że plankton piaskowy zawiera też inne mikroorganizmy).
Proces życiowy zaczyna się wraz z pojawieniem się planktonu piaskowego żywiącego się melanżem na powierzchni. Stworzenia są pierwszym etapem rozwoju czerwia pustyni, których zadaniem jest urośnięcie do odpowiednich rozmiarów i zagrzebanie się w piasku, by dać początek troci przyprawowej, czyli piaskopływakom. To te stworzenia są rozwiązaniem tajemnicy wody na planecie – dążą one do wchłonięcia całej dostępnej w otoczeniu wody (dokładnie przeciwnie niż dorosłe osobniki, dla których woda jest trucizną). Kiedy cała wilgoć z otoczenia zostanie wyssana przez piaskopływaki, tworzą one charakterystyczną masę preprzyprawową, w której gromadzą się wybuchowe gazy. Pod ich wpływem masa preprzyprawowa wybucha, wyrzucając miliony martwych troci przyprawowych na powierzchnię i tworząc substancję, która pod wpływem arrakańskiego słońca zamienia się w melanż. Wybuch przeżywa niewielka liczba piaskopływaków, które na 6 dni przechodzą w stan hibernacji, po czym budzą się jako maleńkie stworzyciele (czerwie mające około trzech metrów długości). Niektóre z nich unikają swoich większych braci (gdyż czerwie żywiły się także mniejszymi okazami) czy wybuchów przyprawowych i na przestrzeni lat wkraczają w stan dorosłości. Stworzenia te w swoim cyklu życiowym wytwarzają porównywalną do roślin ilość tlenu, a produktem ich procesów życiowych jest wszechobecny na planecie piasek. Gdy czerw umierał, jego ciało zamieniało się w nowe trocie przyprawowe kontynuujące gatunek.
Temperatura i skład atmosfery.
Skład atmosfery to 75,4% azotu, 23% tlenu, 0,23% dwutlenku węgla. Resztę stanowiły śladowe ilości innych gazów oraz para wodna. Wilgotność powietrza, choć marginalna, podczas pewnych wiatrów i na średnich wysokościach wzrastała (to zainspirowało Kynesa do rozpoczęcia badań nad obecnością troci przyprawowej). Dzięki tej wilgoci możliwe było odzyskiwanie wody z powietrza przez oddzielacze wiatru.
Temperatura na planecie była zmienna w zależności od szerokości geograficznej. Można było jednak wyróżnić pas zamknięty równoleżnikami siedemdziesiątego stopnia szerokości północnej i południowej, w którym od tysięcy lat temperatury nie przekraczały zakresu -19 °C – 59 °C i w którym występowały długie pory roku, podczas których temperatura wahała się od -9 °C do 29 °C.
Książka wspomina także o temperaturze powierzchni:
Transformacja ekologiczna.
Wraz z przybyciem na planetę Imperialnego planetologa, Pardota Kynesa, marzenie mieszkańców o otwartych zbiornikach wodnych zaczęło nabierać realnych kształtów. Zdobył on zaufanie tubylców (m.in. zabijając harkonneńskich najeźdźców) a następnie przedstawił swój plan w jednej z największych siczy, Wrotach Wiatru. Tam przekonał Fremenów do realizacji planu ekologicznej transformacji, mającej zmienić oblicze planety.
Najpierw powstały podziemne baseny i tajne oddzielacze wiatru. Od razu do basenów zaczęła spływać woda, a ”dla Fremenów stało się jasne, że Kynes nie jest zupełnym szaleńcem, a jedynie człowiekiem szalonym na tyle, by zostać świętym”. Łapówką w przyprawie przekupiono Gildię Kosmiczną, aby nie dopuścić do wprowadzenia na orbitę satelity meteorologicznego (a Gildia dotrzymała umowy), tak aby nikt niepowołany nie zobaczył śladów działalności Fremenów na planecie.
W ukryciu przed Harkonnenami na dalekim południu globu zaczęto na odwietrznych zboczach starych wydm sadzić sucholubną trawę o czepliwych rzęskach, która miała utrwalać wydmy, pozbawiając wiatr drobin piasku unoszących się z powierzchni. Później trawę tę zaczęto sadzić także po drugiej stronie zboczy, w ten sposób stworzono sify (długie wydmy o wijącej się linii grzbietu) wysokie na ponad 1500 metrów, stanowiące swoistą zaporę dla niszczących wiatrów. Później przyszła kolej na odporniejsze rośliny, zakotwiczane już w piasku: różne odmiany efemerydów, płożący eukaliptus (odmiana sprowadzona z północnych regionów Kaladanu), karłowaty kamaryszek, łubin niski i tym podobne. Następnie zasadzono prawdziwe rośliny pustynne (na przykład: szałwia wielbłądzia, różne rodzaje kaktusów itd.), a w miejscach, gdzie te rośliny się przyjęły, wprowadzano bardziej rozbudowaną florę: bawełnę, palmy daktylowe, melony, zioła lecznicze oraz ponad 200 innych gatunków. Na planetę przybywały transporty z różnymi gatunkami zwierząt: począwszy od lisów długouchych, przez zające i skoczki pustynne aż do pająków, skorpionów, ważek czy nietoperzy.
Na granicy stworzonych przez Fremenów oaz z otwartą pustynią plankton przyprawowy ginął w zetknięciu z nowymi formami życia. W miejscach tych zbierała się trująca woda, a arrakańskie życie omijało je z daleka. Wokół sadzonek powstała jałowa strefa, której unikały nawet czerwie pustyni, pozwalając na dalszą ekspansję zielonego krajobrazu.
Od chwili obalenia Padyszacha Imperatora przez Paula Atrydę plan transformacji został wprowadzony na całej powierzchni planety. W tych czasach na Arrakis stopniowo pojawiało się coraz więcej zieleni, pustynia zaś ciągle się cofała. Zaczęto także tworzyć otaczane fosami, chroniącymi je przed czerwiami pustyni, osady w głębokiej pustyni. U schyłku życia Boga Imperatora transformacja ekologiczna planety zakończyła się: na Diunie zwanej w tamtych dniach Rakis pojawiły się oceany i morza, lasy i zielone doliny zaś ostatnią, sztucznie utrzymywaną przez nadzór pogody, pustynią został Serir, gdzie "Muzealni Fremeni" próbowali zachować zwyczaje przodków w nowym, zmienionym świecie.
Powrót czerwi.
W czasach Boga Imperatora Rakis była tętniącym życiem zielonym globem. Gdy Tyran zginął, utopiony w rzece po zniszczeniu mostu na którym stał, jego ciało rozpadło się na tysiące piaskopływaków, które powoli zaczęły przywracać planecie jej pierwotny pustynny krajobraz. Wkrótce pojawiły się nowe czerwie (mówiono, że każdy z nich ma cząstkę świadomości Leto II). Około dwa tysiące lat po jego śmierci, podczas najazdu Dostojnych Matron planeta została zniszczona – wypalona przez unicestwiacze. Całe życie na planecie zostało unicestwione.
W "Czerwiach z Diuny" Brian Herbert przekonuje jednak, że pomimo zniszczenia planety, niektóre z wielkich czerwi przetrwały exodus, zakopując się głęboko w piasku i przeczekując czyhające na powierzchni zagrożenie. W momencie, gdy Tylwyth Waff próbował uratować – jak sądził – wymarłe stworzenia, wypuszczając swoje genetycznie zmodyfikowane okazy (które wszakże, zginęły kilka minut po uwolnieniu), z głębi planety wydostały się ogromne czerwie, które na nowo zaczęły przywracać planecie jej pierwotny charakter.
Ludność.
Na Arrakis władzę sprawowały w okresie trwania fabuły powieści "Diuna" dwa wysokie rody. Przez ponad 80 lat byli to Harkonnenowie, później zaś Padyszach Imperator przekazał planetę w lenno Atrydom. Ta zmiana jednak nie dotknęła niższych warstw hierarchii społecznej Diuny – Niskich Rodów, czyli planetarnych zarządców i przedsiębiorców, oraz tzw. pyonów, czyli przypisanych do planety chłopów i robotników (na Diunie skupiali się na półkuli północnej, w szczególności w Basenie Imperialnym i Basenie Hagga). Oprócz tych kast społecznych na planecie mieszkali także rdzenni Fremeni oraz przemytnicy przyprawy.
Z obrazu struktury społecznej na globie często wyłania się ogólny jej kształt na większości planet w znanym Wszechświecie (jeszcze większy nacisk na tego rodzaju uniwersalizm został położony przez Leto II, w owym czasie Rakis była wzorem planet jego cesarstwa). Diuna stanowi więc pryzmat, przez który można patrzeć na inne planety. Przykładem jest Gojgoia – mała wioska, w której ghola Duncana Idaho i Siona spędzili noc. Wiadomo, że większość ludności Imperium Czerwia żyła w podobny sposób, nawet stolice planet to tylko duże wsie. W taki też sposób rozsiani na tysiącach zielonych łąk żyli mieszkańcy globu. Również specyficzny dla Arrakis system transportu ("pieszo z ciężkimi ładunkami na paletach unoszonych polami dryfowymi; w powietrzu, za pośrednictwem ornitopterów; i międzyplanetarnie, dzięki transportowcom Gildii") dominował na większości planet Imperium.
Po śmierci Leto II Atrydy wraz z powrotem czerwi na planetę i Czasami Głodu zaludnienie Arrakis stopniowo się zmniejszało. Kres ludzkiemu osadnictwu przyniosły powracające z Rozproszenia Dostojne Matrony.
Fremeni.
Fremeni byli rdzennymi mieszkańcami Diuny, potomkami przybyłych w czasie Dżihadu Butleriańskiego niewolników z planety Poritrin. Twardzi, doskonale przystosowani do surowego klimatu planety ludzie, gromadzący się w małych, zdyscyplinowanych społecznościach – siczach – rozproszonych po całym globie. Po odpowiednim przeszkoleniu okazali się doskonałymi wojownikami, lepszymi nawet niż imperialni Sardaukarzy. Aby przetrwać na pustyni, używali filtrfraków, zaś czerwie pustyni nazywali "stworzycielami" albo "Szej-huludami", darząc je ogromnym szacunkiem (używali ich także jako środków transportu po pustyni). Czerwie były równocześnie podstawą ich religii.
Osadnictwo.
Początki osadnictwa na Arrakis można datować na okres Dżihadu Butleriańskiego lub nawet wcześniej – czasy "Starego Imperium".
Arrakin.
Arrakin było jednym z najstarszych miast na planecie, gdzie znajdowała się rządowa rezydencja z tego okresu (ta sama, w której ksiażę Leto zamieszkał po przybyciu na Diunę). Później ludność na planetę przybywała głównie w celach zarobkowych, w poszukiwaniu bogactwa melanżu. W czasach Atrydów na Diunie zaczęto wznosić ogromne budowle, mające być przypieczętowaniem ich panowania zarówno na planecie, jak i w całym znanym Wszechświecie.
W czasach powrotu Rozproszonych i panowania kapłaństwa Podzielonego Boga nazwa miasta została skrócona do Kin.
Twierdza.
Twierdza to zbudowana w czasie pomiędzy akcją "Diuny" i "Mesjasza Diuny" ”największa budowla w historii ludzkości, sfinansowana dzięki handlowi przyprawą. W jej skład weszły liczne budynki z ujarzmionych przez dżihad planet, które przewieziono w całości liniowcami Gildii”. Matka Wielebna Gaius Helena Mohiam podczas swojej wizyty w Twierdzy stwierdziła, że „tuzin starożytnych miast mógłby się schować za tymi murami”. Drzwi do Sali Audiencyjnej Paula Muad'Diba miały osiemdziesiąt metrów wysokości i czterdzieści szerokości, otwierały się zaś bezgłośnie dzięki ixańskiemu mechanizmowi, zaś w samej Sali „zmieściłaby się calutka twierdza dowolnego władcy w historii ludzkości”. Na końcu sali stał zielony tron, wyrzeźbiony z jednego kawałka hagalskiego szmaragdu. Za nim ”spływały kaskady draperii koloru palonego oranżu, złotego piasku Diuny i w rdzawobrązowych niczym melanż cętkach”. Za tronem znajdował się korytarz do saloniku, mającym kształt sześcianu o dwudziestometrowym boku i mniej oficjalny wystrój wnętrza.
Świątynia Alii.
Świątynia Alii wybudowana została w tym samym czasie co Twierdza, była darem Paula Muad'Diba dla jego siostry Alii. Usytuowana była na skraju Arrakin, a Paul stwierdził, że przybytek sprawia wrażenie ”prastarego, pełnego tradycji i odwiecznej tajemnicy”. W książce "The Dune Encyclopedia" podano, że świątynia była ogromna: o bokach długości 2 kilometrów i ”drzwiach tak wielkich, że mogłyby pomieścić gmach jednej ze starożytnych katedr”.
Cytadela Boga Imperatora.
Cytadela to miejsce, skąd Leto II rządził swoim Imperium. Zbudowana około pięć wieków po wydarzeniach opisanych w "Diunie", wraz z Serrirem – ostatnią pustynią, była jednym z największych przedsięwzięć budowlanych na Rakis. Pustynię, oprócz Zakazanego Lasu (którego pilnowały tzw. D-Wilki – stworzony przez Boga Imperatora gatunek specjalnie przystosowany tylko do tego celu), otaczał wysoki na ponad 900 metrów mur, na którego budowę zużyto materiały pozyskane z rozbiórki Muru Zaporowego oraz Góry Idaho. W centrum Serriru wznosiła się Mała Cytadela – wysoka na ponad trzy tysiące metrów wieża, skąd Bóg Imperator mógł obserwować całą pustynię (dostawano się do niej ornitroperami). Ponadto pod całym kompleksem Cytadeli wydrążone były liczne tunele (jeden z nich prowadził do Małej Cytadeli i z tego też tunelu korzystał tyran, kiedy chciał dostać się do wieży).
Leto II rozbudował także Arrakin, by stworzyć Onn, miasto specjalnie wzniesione w celu oglądania Boga Imperatora podczas "Święta Dziesięciolecia" (z tego powodu Onn było także nazywane "Świątecznym miastem"). Szeroki na ponad 2 kilometry plac otoczony był zabudowaniami, skąd można było oglądać Leto. Reszta budynków, chociażby szkoły dla Rybomównych, czy ambasady różnych frakcji zajmowały jedynie około 10% powierzchni miasta.
Sicz Tabr.
Najbardziej znaną fremeńską siczą była Sicz Tabr, skąd pochodził naib Stilgar i gdzie Paul Atryda stał się Fremenem, przyjmując imię Muad'dib. Tutaj syn księcia Leto rozpoczął rebelię, która wyniosła go na imperialny tron. Było to centrum życia politycznego i religijnego Fremenów, jak również miejsce pielgrzymek wierzących, że Paul Muad'dib to oczekiwany mesjasz. W czasach Boga Imperatora sicz Tabr (znana pod nazwą Tabur) była miejscem składowania ogromnych zasobów melanżu, dzięki którym utrzymywany był pokój w galaktyce. W jej okolicach ginie także sam Bóg Imperator.
W "Heretykach Diuny" ukryte przez Leto II zasoby melanżu odkryła Matka Wielebna Darwi Odrade. Zasoby te zostały określone na 90 tysięcy ton melanżu. Na ścianie jaskini, w której były przechowywane, Bóg Imperator wyrył przesłanie dla Bene Gesserit, w którym, oprócz zdemaskowania ówczesnej sytuacji w Starym Imperium, napomina Zgromadzenie do poszukiwania „szlachetnego celu” swojego istnienia oraz wybrania jego Złotego Szlaku.
Inne lokacje.
Gdy władzę nad planetą sprawowali Harkonnenowie, za stolicę obrali sobie "tandetną i jarmarczną" metropolię Kartagin.
W czasach, o których mówi powieść "Heretycy Diuny", nazwę Arrakin (przebudowanego przez Leto II) zaczęto skracać do Kin. To tutaj znajdowały się świątynie Podzielonego Boga, gdzie Sziena spędziła dzieciństwo pod czujnym okiem kapłanów. Tutaj też doszło do nieudanego zamachu na nią, w wyniku którego dziewczynka dostaje się pod opiekę Bene Gesserit.
Innym ważnym miejscem na planecie było Dar-es-Balat, gdzie w prymitywnej kapsule pozaprzestrzennej odkryto całość dzienników Boga Imperatora, które rzuciły nowe światło na panowanie Tyrana. W czasach przedstawionych w "Heretykach Diuny" znajdowało się tam muzeum Leto II. W tym miejscu rozpoczął się atak Dostojnych Matron na ład Starego Imperium, zamordowana została Matka Przełożona Taraza oraz Mistrz Tleilaxański Waff.
Znaczenie polityczne.
Diuna była jedynym znanym we Wszechświecie źródłem niezwykłego narkotyku – melanżu, na którym opierała się ekonomia zarówno świata Imperium rządzonego przez Ród Corrinów jak i w późniejszych czasach Atrydów. Gospodarką międzygwiezdną rządziło motto "przyprawa musi płynąć". Znaczenie każdego rodu odzwierciedlane było przez jego udziały w KHOAM, konsorcjum międzygalaktycznego handlu. Mimo że formalną stolicą Imperium był Kaitain, to Wszechświat "krążył" wokół Diuny. Gdy Harkonnenowie sprawowali władzę nad Arrakis, ich zysk roczny wynosił 10 miliardów solaris, co było ogromną sumą w Uniwersum Diuny. W tym samym czasie cena melanżu na rynku imperialnym dochodziła do 620 tysięcy za dekagram, co daje wyobrażanie o wartości tego surowca.
Oprócz olbrzymiej wartości rynkowej, melanż pozwalał na podróże międzygwiezdne (nawigatorzy Gildii Kosmicznej żyli w środowisku rozpylonego w powietrzu melanżu i dzięki temu mogli wyznaczać bezpieczną drogę wśród gwiazd) oraz wywoływanie transu przyprawowego podczas szkolenia Bene Gesserit, w szczególnych przypadkach pozwalał także na prorocze wizje u Kwisatz Haderach. Oprócz tego zażywanie substancji zwiększało wydajność umysłu (szczególnie przydatne u mentatów) oraz podnosiło sprawność fizyczną.
Już gdy Corrinowie zasiadali na imperatorskim tronie, a później w czasach Atrydów, szczególnie podczas panowania Boga Imperatora, przyprawa stała się narzędziem politycznym. Kontrolę nad wrogami sprawowano poprzez ograniczanie dostaw melanżu z Diuny, na przykład dla Gildii Kosmicznej, której nawigatorzy zużywali ogromne jej ilości. W czasach Tyrana pokój w Imperium utrzymany był przez uzależnienie Rodów i Organizacji od Imperatorskich dostaw (wiadomo, że za walizkę melanżu można było kupić całą planetę). Około pięć tysięcy lat po wydarzeniach przedstawionych w "Diunie" znaczenie Arrakis stopniowo spadło wraz ze zsyntetyzowaniem melanżu (wcześniej niemożliwym) i spowodowanym przez to znacznym spadkiem jego wartości. Ostatecznie kres znaczeniu politycznemu planety przynosi wypalenie jej powierzchni przez Dostojne Matrony.
Miejsce w kulturze.
O wydarzeniach na Arrakis opowiadają książki autorstwa Franka Herberta oraz jego syna, Briana i Kevina Andersona, a także adaptacje filmowe i gry komputerowe.
Pierwszą ekranizacją powieści "Diuna" był film Davida Lyncha pod tym samym tytułem. W adaptacji tej pustynną planetę udawała Kalifornia oraz pustynia Samalayuca w Meksyku. W 2000, a później w 2003 roku nakręcono 2 miniseriale ("Diuna – miniserial 2000" oraz "Dzieci Diuny – miniserial 2003") oba rozgrywające się na Arrakis.
Na planecie rozgrywa się także akcja kilku gier komputerowych. Pierwszą z nich jest wydana w 1992 gra przygodowa "Dune", graficznie bazująca na filmie z 1984 roku, a następnie wydana w tym samym roku ', będąca jedną z pierwszych gier RTS. Kontynuacją "Dune II: Battle for Arrakis" była wydana w 1998 roku "Dune 2000", posiadająca lepszą grafikę i balans jednostek. Oprócz tego powstało kilka nieoficjalnych remake'ów stworzonych przez fanów tego tytułu, jak np. "Dune II: The Maker". Istnieje także gra przygodowa "Frank Herbert’s Dune", zaś całą serię gier, rozgrywających się na Arrakis, kończy trójwymiarowa strategia, '.
Na cześć tej fikcyjnej planety jedna z równin na Tytanie, księżycu Saturna, w kwietniu 2010 roku została nazwana Arrakis.

</doc>
<doc id="644289" url="https://pl.wikipedia.org/wiki?curid=644289" title="Krzczonowski Park Krajobrazowy">
Krzczonowski Park Krajobrazowy

Krzczonowski Park Krajobrazowy – park krajobrazowy położony w województwie lubelskim na Wyniosłości Giełczewskiej. Utworzony w 1990 roku.
Powierzchnia parku wynosi 124,21 km², natomiast jego otulina liczy 138,54 km².
Obejmuje pofałdowany teren z licznymi wąwozami. Znajduje się tu kilkanaście ostańców denudacyjnych zbudowanych z piaskowców. Najwyższy z nich ma wysokość 281 m n.p.m. Przez park przepływa rzeka Giełczew oraz jej dopływ Radomirka, a także struga Olszanka ze swoimi mniejszymi dopływami. Teren parku jest ważnym rejonem źródliskowym. Znajduje się tu 45 źródeł.
24,8% powierzchni parku zajmują lasy. Występują tu lasy dębowo-grabowe z domieszką buka, lasy mieszane, dąbrowy świetliste i lasy łęgowe. Największe kompleksy leśne położone na terenie parku to Las Chmielowski i Las Królewski.
W parku występują liczne gatunki ptaków chronionych, m.in. kruki, myszołowy, grubodzioby, wilgi, dzięcioły czarne, pełzacze leśne, perkozki, perkozy rdzawoszyje; a także płazów: rzekotki drzewne, ropuchy szare oraz kumaki nizinne.
Ochrona przyrody.
Na obszarze parku znajdują się następujące rezerwaty przyrody:
Ponadto utworzono tu dwa zespoły przyrodniczo-krajobrazowe: „Szabałowa Góra” i „Kamienny Wąwóz”.

</doc>
<doc id="644290" url="https://pl.wikipedia.org/wiki?curid=644290" title="Jacek Tittenbrun">
Jacek Tittenbrun

Jacek Stanisław Tittenbrun (ur. 14 kwietnia 1952 w Poznaniu, zm. 12 kwietnia 2018 tamże) – polski socjolog, profesor nauk humanistycznych o specjalności socjologia gospodarki i struktury społecznej, socjologia ogólna.
Poglądy i zainteresowania naukowe.
Był kierownikiem Katedry Socjologii Przedsiębiorczości i Pracy oraz Zespołu Badań Socjoekonomicznych w Wyższej Szkole Nauk Humanistycznych i Dziennikarstwa w Poznaniu i profesorem zwyczajnym Uniwersytetu im. Adama Mickiewicza w Poznaniu. Tytuł profesora nauk humanistycznych otrzymał 27 grudnia 1993.
Krytyk z pozycji ortodoksyjnego marksizmu koncepcji tzw. „poznańskiej szkoły metodologicznej”, głównie zaś koncepcji Leszka Nowaka. Był członkiem powołanego po wprowadzeniu w Polsce stanu wojennego „Zespołu Partyjnych Socjologów przy KC PZPR”.
Jego główne zainteresowania naukowe obejmowały socjologię gospodarki ze szczególnym uwzględnieniem problematyki własności oraz zagadnienia zróżnicowania społecznego. Jakkolwiek jego praca badawcza koncentrowała się zasadniczo na pograniczu między socjologią a ekonomią, to niejednokrotnie wkraczała ona w obszary zainteresowań filozofii, politologii i innych nauk społecznych. Implikacją owej interdyscyplinarności mogło być przesłanie do czytelników, które autor tak lubił określać trawestując Talcotta Parsonsa: "Pragnąłbym, aby moje prace nie były uznane przez socjologów za zbyt ekonomiczne, a z kolei przez ekonomistów za zbyt socjologiczne".
Należał do wielu zagranicznych towarzystw naukowych m.in.:
Został pochowany na Cmentarzu Junikowskim w Poznaniu (pole 5-5-94-10).
Dorobek naukowy.
Jego dorobek publikacyjny obejmował niemal 150 szkiców i artykułów w naukowych czasopismach zagranicznych i krajowych oraz pracach zbiorowych, nie licząc wielkiej liczby pozycji publicystyki teoretycznej. Autor ponad 100 publikacji naukowych, w tym 11 samodzielnych książek (2 wydane w Londynie) i współautorstwo 5 innych.
Książka "Upadek socjalizmu realnego w Polsce" zajęła pierwszą pozycję na liście bestsellerów wydawniczych „Nowej Europy”. Tłumaczył również literaturę piękną, m.in. studium antropologiczne "Żelazny Jan" Roberta Bly, popularną i wysoce cenioną pozycję poświęconą męskości i męskiej inicjacji, a także problemom i życiowym wyzwaniom współczesnego mężczyzny.
Nagrody.
Laureat wielu nagród naukowych oraz stypendiów zagranicznych:
Uhonorowany m.in.:

</doc>
<doc id="644292" url="https://pl.wikipedia.org/wiki?curid=644292" title="Pyra (Rosja)">
Pyra (Rosja)

Pyra (ros. Пыра) - osiedle typu miejskiego w obwodzie niżnonowogrodzkim Rosji.
Leży na szosie Moskwa-Niżny Nowogród, około 35 km od stolicy rejonu i około 15 km od miasta Dzierżynsk, do którego administracyjnie przynależy. Liczy około 2 tysiące mieszkańców (2005). Status osiedla typu miejskiego posiada od 1951.

</doc>
<doc id="644293" url="https://pl.wikipedia.org/wiki?curid=644293" title="Masztalscy">
Masztalscy

Masztalscy – śląska grupa kabaretowa, założona w latach 80. XX wieku przez redaktorów Polskiego Radia w Katowicach – Aleksandra Trzaskę ("Masztalskiego") i Jerzego Ciurloka ("Ecika").
Nazwa kabaretu pochodzi od nazwiska fikcyjnego górnika, bohatera szeregu popularnych anegdot, opowiadanych po śląsku w latach 70. Prawdopodobnie postać Masztalskiego wymyślił Stanisław Ligoń, a w każdym razie nie są znane wcześniejsze dowcipy z tą postacią, niż jego autorstwa.
Kabareciarze są twórcami serii książek z dowcipami wydawanych pod tytułem „"Klub Masztalskiego"”. Łącznie Masztalscy wydali 10 książek i około 30 kaset. Na antenie Telewizji Silesia oraz w Internecie można znaleźć program autorski Masztalskich: „A nóm się to podobo”.
Masztalscy występowali również za granicą, m.in. w Niemczech, Austrii, Czechach, Słowacji, Kanadzie, Stanach Zjednoczonych i Australii.

</doc>
<doc id="644294" url="https://pl.wikipedia.org/wiki?curid=644294" title="Finlandia Południowa">
Finlandia Południowa

Finlandia Południowa (fiń. Etelä-Suomen lääni, szw. Södra Finlands län) była jedną z 6 prowincji Finlandii. Graniczyła z prowincjami Finlandia Wschodnia i Finlandia Zachodnia. Stolicą prowincji była Hämeenlinna. Zajmowała tereny historycznych regionów Tavastia, Karelia i Uusimaa.
Historia.
Finlandia Południowa została utworzona w 1997 roku z dotychczasowych prowincji Uusimaa, Kymi, oraz z południowej części prowincji Tavastia. Została zniesiona 1 stycznia 2010 r.
Regiony.
Finlandia Południowa była podzielona na 6 regionów.
Linki zewnętrzne.
Oficjalna strona Finlandii Południowej

</doc>
<doc id="644295" url="https://pl.wikipedia.org/wiki?curid=644295" title="Racica">
Racica

Racica – hodowlana nazwa kopyta osłaniającego III lub IV palec ssaków parzystokopytnych. Stanowi wytwór naskórka w formie puszki rogowej, będącej okrywą dla ostatniego członu palca. Osłony na palcach II i V nazywane są raciczkami ("paraungulae") lub racicami rzekomymi.
Budowa racicy różni się od typowego planu budowy kopyta (np. kopyta końskiego) głównie kształtem puszki rogowej, w tym podeszwy. Zewnętrzne ściany boczne puszki racicznej mają kształt zależny od gatunku. U większości są w różnym stopniu łukowato wygięte. Ściany wewnętrzne (międzyraciczne) są lekko wklęsłe. Gładka podeszwa racicy nie tworzy typowej dla kopyta nieparzystokopytnych strzałki kopytowej.
Racice występują u takich gatunków zwierząt hodowlanych jak: bydło, owce, kozy i świnie.
Profilaktyka i leczenie chorób racic stanowi istotne wyzwanie, zwłaszcza w wielkostadnej hodowli zwierząt. Do podstawowych schorzeń racic i skóry palców u bydła należą:

</doc>
<doc id="644296" url="https://pl.wikipedia.org/wiki?curid=644296" title="Radio Boss">
Radio Boss

Radio Boss – płockie radio powstałe w 1992 r.
Emisja programu próbnego nastąpiła dopiero po 2 latach, w maju 1994 po otrzymaniu promesy koncesyjnej. Regularną emisję programu radio rozpoczęło 22 września 1994 po otrzymaniu koncesji KRRiTV. Działalność zakończyło w 2001 roku, pod koniec zatrudniało 12 osób.
Radio Boss nadawało na częstotliwości UKF 67,7 MHz w Płocku i okolicach (Kutnie, Łęczycy i Wyszogrodzie).

</doc>
<doc id="644297" url="https://pl.wikipedia.org/wiki?curid=644297" title="Cna">
Cna



</doc>
<doc id="644298" url="https://pl.wikipedia.org/wiki?curid=644298" title="Müller (piłkarz)">
Müller (piłkarz)

Müller, właśc. Luiz Antonio Correia da Costa (ur. 31 stycznia 1966 w Campo Grande, w stanie Minas Gerais) – brazylijski piłkarz występujący na pozycji napastnika; Mistrz Świata z 1994 roku.
Wychowanek prowincjonalnego Operario najlepsze lata swojej kariery spędził w São Paulo FC, w którym grał w latach 1984–1987, 1991–1994 oraz w 1996 roku. Łącznie dla tego zespołu zdobył 158 goli.
W latach 1987–1991 występował we włoskim AC Torino. Zaliczył także epizod w lidze japońskiej oraz innym włoskim klubie, Perugii. W końcowym okresie kariery grał w SE Palmeiras, Santos FC, Cruzeiro EC, SC Corinthians oraz AD São Caetano.
Z drużyną São Paulo FC dwukrotnie sięgnął po Mistrzostwo Brazylii (1986, 1991), Copa Libertadores (1992, 1993) oraz Puchar Interkontynentalny (1992, 1993). W 1987 roku został królem strzelców ligi brazylijskiej (10 goli).
W reprezentacji Brazylii rozegrał 59 spotkań (w latach 1986–1998), zdobył 12 bramek. Brał udział w trzech finałach Mistrzostw Świata (1986 – ćwierćfinał; 1990 – II runda; 1994 – Mistrzostwo). W pierwszych dwóch turniejach grał we wszystkich meczach „canarinhos”, choć głównie wchodził z ławki rezerwowych. Podczas MŚ 1994 wystąpił tylko w jednym meczu (drugie spotkanie grupowe z Kamerunem, gdzie w 81 min. zmienił Raia).
Po zakończeniu kariery w 2004 roku został pastorem protestanckim.

</doc>
<doc id="644299" url="https://pl.wikipedia.org/wiki?curid=644299" title="Vademecum miłośnika astronomii">
Vademecum miłośnika astronomii

Vademecum miłośnika astronomii – kwartalnik popularnonaukowy, poświęcony popularyzacji astronomii, ukazujący się od 1991 r. Wydawany jest przez wydawnictwo naukowe VEGA w nakładzie około 1400 egzemplarzy. 
Czasopismo jest formatu A5 i ma 28 stron, zawiera informacje związane głównie z obiektami astronomicznymi, 
dostępnymi w obserwacjach amatorskich. Czytelnik znajdzie tam również wiele artykułów zawierających porady związane z obserwacjami, 
astrofotografią oraz wyborem odpowiedniego sprzętu.

</doc>
<doc id="644300" url="https://pl.wikipedia.org/wiki?curid=644300" title="Claude Louis Berthollet">
Claude Louis Berthollet

Claude Louis Berthollet, również Claude-Louis Berthollet (ur. 9 grudnia 1748 w Talloires, zm. 6 listopada 1822 w Arcueil) – francuski chemik.
Życiorys.
Wraz z Antoine'em Lavoisierem i innymi opracował nomenklaturę chemiczną ("Méthode de nomenclature chimique", 1787), która jest podstawą współczesnego nazewnictwa związków chemicznych. Prowadził również badania nad barwnikami oraz wybielaczami (wprowadził do użycia chlor jako środek wybielający). Odkrył skład amoniaku. Chloran potasu (KClO3), mocny utleniacz, znany jest również jako sól Bertholleta.
Berthollet zwalczał koncepcję Josepha Prousta stałości składu związku chemicznego. Z tej przyczyny niestechiometryczne związki chemiczne nazywane są zwyczajowo bertolidami.

</doc>
<doc id="644301" url="https://pl.wikipedia.org/wiki?curid=644301" title="Uswiaty">
Uswiaty

Uswiaty () – osiedle typu miejskiego w Rosji, w obwodzie pskowskim, pomiędzy jeziorami Uzmień i Uswiatskoje, siedziba administracyjna rejonu uswiatskiego. W 2010 roku liczyło ok. 3 tys. mieszkańców. Ośrodek przemysłu drzewnego.
Historia.
Miejscowość wzmiankowana była po raz pierwszy pod nazwą Wswiacz w 1021 roku, kiedy Jarosław Mądry przekazał ją we władanie księciu połockiemu Briaczysławowi. W późniejszym okresie notowano także formy Wswiaty, Uswiacz, Swiacz i Ust´-Swiato. W XII wieku Uswiaty weszły w skład księstwa witebskiego, które wydzielono z księstwa połockiego. W 1320 roku miejscowość została przyłączona do Litwy po odziedziczeniu księstwa witebskiego przez Olgierda. Na początku XVI wieku Uswiaty znalazły się w granicach księstwa moskiewskiego. W 1567 roku w mieście wzniesiono twierdzę. W 1580 roku miejscowość została zajęta przez wojska polsko-litewskie i przyłączona do Rzeczypospolitej. W 1654 roku Uswiaty zostały zdobyte przez Rosjan i w 1658 roku ustanowiono je siedzibą ujezdu. Po rozejmie andruszowskim w 1667 roku miasto ponownie znalazło się w granicach Rzeczypospolitej. Ostatecznie w 1772 roku Uswiaty włączono do Rosji. W 1985 roku miejscowość otrzymała status osiedla typu miejskiego.

</doc>
<doc id="644303" url="https://pl.wikipedia.org/wiki?curid=644303" title="Praszczęta">
Praszczęta

Praszczęta – kara cielesna stosowana w wojsku rosyjskim do XIX wieku, polegająca na przepędzeniu (niekiedy wielokrotnym) ukaranego pomiędzy dwoma szpalerami współtowarzyszy uzbrojonych w karabinowe stemple, baty, kije lub rózgi. Często prowadziła do śmierci ukaranego.
Wykonanie kary realistycznie przedstawiono w filmie "Szwadron" w reżyserii Juliusza Machulskiego. Karę 1000 uderzeń wykonano poprzez przepędzenie skazańca w tę i z powrotem 20 razy między dwoma szeregami 50 żołnierzy. Podczas jednokrotnego „przemarszu” skazańca każdy z żołnierzy uderzał jeden raz – to znaczy skazaniec otrzymywał 50 uderzeń podczas jednego przejścia. Ponieważ karę wykonywano aż do wymierzenia 1000 uderzeń, skazańca pod koniec jej wykonywania kładziono na wozie – i z reguły już nieprzytomnemu – wymierzano resztę uderzeń. Z reguły skazaniec umierał po otrzymaniu około 300–400 uderzeń.

</doc>
<doc id="644306" url="https://pl.wikipedia.org/wiki?curid=644306" title="Objaw Bikelesa">
Objaw Bikelesa

Objaw Bikelesa – objaw występujący w przypadku rwy ramiennej, przejawia się on bólem przy prostowaniu zgiętego przedramienia uprzednio uniesionej i odwiedzionej kończyny górnej. Objaw opisał polski neurolog Gustaw Bikeles.

</doc>
<doc id="644313" url="https://pl.wikipedia.org/wiki?curid=644313" title="Claude Berthollet">
Claude Berthollet



</doc>
<doc id="644314" url="https://pl.wikipedia.org/wiki?curid=644314" title="Maulburg">
Maulburg

Maulburg – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Schopfheim. Leży nad rzeką Wiese, pomiędzy Steinen a Schopfheim.
Polityka.
Ostatnie wybory samorządowe odbyły się 13 czerwca 2004, w radzie miasta zasiada 12 radnych.
¹ 
Infrastruktura.
Przez teren gminy przebiega droga krajowa B317 oraz linia kolejowa Wiesentalbahn (Bazylea–Zell im Wiesental, linia nr 6 Regio S-Bahn Basel).
W gminie znajduje się szkoła podstawowa oraz Hauptschule z Werkrealschule.
W Maulburg siedzibę ma SKF Magnetik (spółka-córka SKF).

</doc>
<doc id="644318" url="https://pl.wikipedia.org/wiki?curid=644318" title="Oś Stanisławowska">
Oś Stanisławowska

Oś Stanisławowska – zabytkowe, przestrzenne założenie urbanistyczne XVIII-wiecznej Warszawy.
 Obiekt wpisany jest do rejestru zabytków pod nr rej.:543 z 1.07.1965
Zainicjowane przez króla Stanisława Augusta Poniatowskiego w 1780, wzorowane na francuskich układach przestrzennych, miało łączyć poprzez układ placów gwiaździstych ówczesną Warszawę z królewską podmiejską posiadłością w Ujazdowie. W ten sposób powstały współczesne place: Na Rozdrożu, Zbawiciela (d. Rotunda), Unii Lubelskiej, Trzech Krzyży i Politechniki. Polne drogi łączące te place awansowały do rangi ulic. Kluczową częścią osi był trakt łączący Ujazdów z polami elekcyjnymi na Woli, nazywany Drogą Królewską. Główną oś założenia stanowi kierunek wyznaczony przez Kanał Piaseczyński, Zamek Ujazdowski, a następnie ciąg obecnych ulic: al. Wyzwolenia, ul. Nowowiejskiej, ul. Niemcewicza i ul. Prądzyńskiego. Autorem osi był prawdopodobnie Efraim Szreger. Oś oparta na schemacie latawca ma promienisty układ dróg.
W latach 90. XIX wieku fragment dawnej Drogi Królewskiej znalazł się w obrębie Zespołu Stacji Filtrów; jej przebiegowi odpowiada znajdująca się na jego terenie alejka.
W okresie powojennym podjęto próbę rewitalizacji Osi. Była ona jednym (obok ulicy Marszałkowskiej) z dwóch głównych elementów, na której oparto założenie urbanistyczne Marszałkowskiej Dzielnicy Mieszkaniowej. W latach 1950–1955 Oś obudowano socrealistyczną zabudową: ul. Nowowiejska, plac Zbawiciela, osiedle Latawiec. Przebudowy nie doprowadzono do końca.
W latach 70. Oś została przerwana przez budowę Trasy Łazienkowskiej.

</doc>
<doc id="644319" url="https://pl.wikipedia.org/wiki?curid=644319" title="Chowanego">
Chowanego



</doc>
<doc id="644320" url="https://pl.wikipedia.org/wiki?curid=644320" title="Bieławinka">
Bieławinka

Bieławinka (ros. Белавинка) – rzeka w jegorjewskim rejonie obwodu moskiewskiego (Rosja), prawy dopływ Cny.
Długość - 10 km. Zamarza na przełomie listopada i grudnia do przełomu marca i kwietnia.

</doc>
<doc id="644321" url="https://pl.wikipedia.org/wiki?curid=644321" title="Hrabstwo Gila">
Hrabstwo Gila

Hrabstwo Gila – hrabstwo w USA w środkowo-wschodniej części stanu Arizona. W roku 2010, liczba mieszkańców, wyniosła 53 597. Stolicą jest Globe.
Historia.
Powstało 8 lutego 1881 roku z części hrabstw Maricopa i Pinal. Dzięki petycji mieszkańców, w 1889 roku, granica rozciągała się aż do rzeki San Carlos. Pierwszą stolicą było Globe City, teraz jest Globe.
Geografia.
Całkowita powierzchnia wynosi 12 421 km². Z tego 97 km² (0.58%) stanowi woda. Znajdują się tutaj rezerwaty Indian: Fort Apache i San Carlos.

</doc>
<doc id="644324" url="https://pl.wikipedia.org/wiki?curid=644324" title="Wymuszone małżeństwo">
Wymuszone małżeństwo

Wymuszone małżeństwo () – taki związek małżeński, który został zawarty wbrew woli jednej ze stron (przeważnie kobiety). "Wymuszone małżeństwo" różni się od małżeństw takich jak "pod przymusem" czy za namową rodziny. Małżeństwa tego typu były powszechne w całej Europie średniowiecznej jak i później (jedno z najsłynniejszych małżeństw w historii Polski to związek św. Jadwigi z Jagiełłą). Obecnie ten problem dotyczy przede wszystkim Azji i Afryki. 
Takie formy związków są niezgodne z prawami człowieka.
Konwencja z 1956 r. w sprawie zniesienia niewolnictwa, handlu niewolnikami oraz zbliżonych instytucji i praktyk zabrania zmuszania do małżeństwa w art. 1 c). Art. 2 w celu położenia kresu takiemu przymusowi zobowiązuje strony "ustanowić gdzie należy odpowiednią dolną granicę wieku zawierania małżeństw, zachęcać do stosowania takich środków, dzięki którym obie strony wstępujące w związek małżeński miałyby możność swobodnego wyrażania zgody na dany związek w obecności właściwej świeckiej osoby urzędowej albo przedstawiciela wyznania, oraz nakłaniać do rejestracji małżeństw". Konwencja w sprawie zgody na zawarcie małżeństwa, najniższego wieku małżeńskiego i rejestracji małżeństw w art. 1 stawia warunek "małżeństwo nie może być prawnie zawarte bez pełnej i swobodnej zgody obu stron". Międzynarodowy Pakt Praw Obywatelskich i Politycznych w art. 23 głosi "żaden związek małżeński nie może być zawarty bez swobodnie wyrażonej i pełnej zgody przyszłych małżonków". Konwencja w sprawie likwidacji wszelkich form dyskryminacji kobiet w art. 16 zobowiązuje strony, że zapewnią dla kobiet, "na warunkach równości z mężczyznami" m.in. "równe prawo zawierania małżeństwa" i "równe prawo swobodnego wyboru małżonka i zawierania małżeństwa wyłącznie za własną swobodną i pełną zgodą". Konwencja o zapobieganiu i zwalczaniu przemocy wobec kobiet i przemocy domowej w art. 37 zobowiązuje strony, by "działania polegające na zmuszaniu osoby dorosłej lub dziecka do zawarcia małżeństwa podlegały odpowiedzialności karnej", zaś art. 32 by strony zapewniły, "że małżeństwa zawarte pod przymusem mogą zostać unieważnione, anulowane lub rozwiązane bez nieuzasadnionego obciążenia finansowego lub administracyjnego dla ofiary".
W Polsce wymuszone małżeństwo może zostać unieważnione, jeżeli oświadczenie o wstąpieniu w związek małżeński zostało złożone pod wpływem bezprawnej groźby drugiej strony lub osoby trzeciej, jeżeli z okoliczności wynika, że składający oświadczenie mógł się obawiać, że jemu samemu lub innej osobie grozi poważne niebezpieczeństwo osobiste (at. 151 § 1 pkt. 3 k.r.o.). Unieważnienia małżeństwa w takim przypadku może żądać małżonek, który złożył oświadczenie dotknięte wadą, jednakże w terminie sześciu miesięcy od ustania obawy wywołanej groźbą – a w każdym wypadku po upływie lat trzech od zawarcia małżeństwa.

</doc>
<doc id="644327" url="https://pl.wikipedia.org/wiki?curid=644327" title="Żukówko (jezioro)">
Żukówko (jezioro)

Żukówko (pot. Jezioro Żukowskie, ) – jezioro położone na zachód od Sulęczyna w województwie pomorskim, w powiecie bytowskim, w gminie Parchowo, na wschodnim krańcu Wysoczyzny Polanowskiej. Na zachód od znajduje się wieś Żukówko, na południu zaś przebiega droga wojewódzka nr 228.
 Przez akwen przepływa Słupia (będąca szlakiem kajakowym). Jezioro jest siedliskiem polęgowym kaczki czernicy i łabędzia niemego.

</doc>
<doc id="644330" url="https://pl.wikipedia.org/wiki?curid=644330" title="Jerzy Kmita">
Jerzy Kmita

Jerzy Kmita (ur. 26 grudnia 1931 w Rajsku, zm. 24 lipca 2012 w Poznaniu) – polski filozof i teoretyk kultury, profesor nauk humanistycznych (1979).
Życiorys.
W 1951 złożył egzamin dojrzałości w I Liceum Ogólnokształcącym im. Adama Asnyka w Kaliszu, w latach 1951–1955 studiował na Wydziale Filologicznym Uniwersytetu Poznańskiego, po czym przez rok pracował w tamtejszej bibliotece. W latach 1957–1961 był asystentem w Zakładzie Logiki Wydziału Filozoficzno-Historycznego UAM. W 1961 uzyskał stopień doktora nauk filozoficznych na Wydziale Filozoficznym, a od 1962 do 1967 pełnił stanowisko adiunkta w Zakładzie Logiki. Od 1964 roku należał do PZPR. W 1968 uzyskał habilitację, po czym do 1973 był docentem w Zakładzie Logiki. Jednocześnie od 1969 do 1976 pełnił funkcję dyrektora Instytutu Filozofii UAM.
W 1974 uzyskał stopień profesora nadzwyczajnego w Instytucie Filozofii, w którym pracował do 1979 r. Od 1977 pełnił funkcję kierownika Zakładu Historii i Metodologii Nauk o Kulturze w Instytucie Kulturoznawstwa. W 1979 uzyskał stopień profesora zwyczajnego i od tego momentu aż do 1993 był dyrektorem Instytutu Kulturoznawstwa UAM.
W latach 1986–1993 członek korespondent Polskiej Akademii Nauk, od 1994 był członkiem rzeczywistym PAN. Należał do Polskiego Towarzystwa Filozoficznego i Poznańskiego Towarzystwa Przyjaciół Nauk.
Ideowo związany z poznańską szkołą metodologiczną, którą współtworzył wraz z Leszkiem Nowakiem i Jerzym Topolskim.
Został pochowany na Cmentarzu Junikowo w Poznaniu w Alei Zasłużonych.

</doc>
<doc id="644331" url="https://pl.wikipedia.org/wiki?curid=644331" title="Układ fagocytarny">
Układ fagocytarny

Układ fagocytarny, dawniej układ siateczkowo-śródbłonkowy – układ fagocytów jednojądrzastych. Tworzą go komórki wywodzące się z mezenchymy i jest on w ścisłym powiązaniu z układem odpornościowym. Komórki te pełnią funkcje obronne i pełnią znaczącą rolę w procesach fizjologicznych metabolizmu. Wszystkie komórki układu powstają z pierwotnych komórek macierzystych szpiku kostnego. W szpiku różnicują się wszystkie komórki układu krążenia, to znaczy trombocyty, erytrocyty i leukocyty: granularne (eozynofile, bazofile i neutrofile) oraz agranularne (limfocyty i monocyty). Pochodzenie monocytów nie jest do końca wyjaśnione. Mogą powstawać nie tylko z hemoblastów lub promielocytów (pochodzenie hematogenne), lecz także bezpośrednio z komórek tkanki siateczkowej albo jako komórki wyodrębnione z elementów brzeżnych naczyń włosowatych (pochodzenie histiogenne). Z hemoblastów powstają także trombocyty w procesie trombopoezy.
Monocyty mają duże, ruchliwe, pofałdowane jądra komórkowe i bardzo drobne ziarnistości cytoplazmy. Dostają się do krwiobiegu na okres 40–80 godzin, po czym opuszczają go przez ściany naczyń krwionośnych i wędrują do okolicznych tkanek. Tam powiększają się i tworzą makrofagi, pełniące niezbędne funkcje w odporności, gdyż fagocytują substancje obce i prezentują antygen limfocytom w zakażeniach patogenami. Udział w procesach immunologicznych jest uwarunkowany posiadaniem receptorów dla antygenów na powierzchni błony komórkowej, co stanowi początek ich rozpoznania przez komórki immunologicznie kompetentne. Funkcja komórek należących do układu makrofagów polega także na zdolności czynnego ruchu (dzięki nibynóżkom, czyli wypustkom cytoplazmatycznym) i fagocytozy. Z pożeraniem innych (obcych, zniszczonych lub własnych zużytych) komórek wiąże się zdolność koloidopeksji, to znaczy wychwytywania zbędnych ciał koloidowych znajdujących się w płynach tkankowych, krwi i limfie. Makrofagi potrafią przekształcać ciała białkowe na białka swoiste, neutralizują jady i substancje trujące, odczepiają żelazo z hemoglobiny (w wątrobie) i wytwarzają barwniki żółciowe, na przykład bilirubinę. Makrofagi ponadto w zakażeniach patogenami produkują mediatory (limfokiny), na przykład interleukinę-1, która stymuluje limfocyty pomocnicze T do pomocy w przekształceniu się limfocytów B w immunoblasty B. Wytwarzają także prostaglandyny, które są pochodnymi kwasów tłuszczowych, i biorą udział w regulacji temperatury. Podwyższona temperatura organizmu (gorączka) ogranicza działalność drobnoustrojów, ponieważ zmniejsza zawartość żelaza we krwi. Wówczas zapotrzebowanie organizmów chorobotwórczych na ten pierwiastek nie jest zaspokojone, co może w konsekwencji zakłócić ich metabolizm.
Do układu fagocytarnego zalicza się:
Makrofagi mają liczne lizosomy zawierające enzymy hydrolityczne, na przykład fosfatazę i arylosulfatazę, które rozkładają sfagocytowany uprzednio materiał. Wydzielają interferon, prostaglandyny, interleukinę.

</doc>
<doc id="644332" url="https://pl.wikipedia.org/wiki?curid=644332" title="Hodowla pierwotna">
Hodowla pierwotna

Hodowla pierwotna – hodowla komórek lub tkanek pobranych bezpośrednio z organizmu (nie dotyczy to eksplantów guzów powstałych po wszczepieniu zwierzętom komórek z hodowli). Termin ten odnosi się jedynie do pierwszego pasażu.

</doc>
<doc id="644334" url="https://pl.wikipedia.org/wiki?curid=644334" title="Komórka żerna">
Komórka żerna



</doc>
<doc id="644336" url="https://pl.wikipedia.org/wiki?curid=644336" title="Objaw Bella">
Objaw Bella

Objaw Bella – opisany przez Charlesa Bella objaw charakterystyczny dla samoistnego porażenia nerwu twarzowego ("porażenia Bella"), polegający na tym, że na skutek niedowładu mięśnia okrężnego oka nie jest możliwe całkowite zamknięcie szpary powiekowej, przez co można zaobserwować niewidzialny w normalnych warunkach, fizjologiczny współruch uniesienia gałki ocznej ku górze i nieco na zewnątrz.

</doc>
<doc id="644337" url="https://pl.wikipedia.org/wiki?curid=644337" title="Network Attached Storage">
Network Attached Storage

Network Attached Storage (NAS) – technologia umożliwiająca podłączenie zasobów pamięci dyskowych bezpośrednio do sieci komputerowej.
Dzięki takiemu rozwiązaniu można łatwo skonfigurować dostęp z różnych punktów sieci do danych znajdujących się w jednym miejscu. Zaletą NAS jest możliwość jego stosowania w sieciach opartych na różnych rozwiązaniach klienckich, przez co dane są osiągalne bez względu na rodzaj zainstalowanego systemu operacyjnego.

</doc>
<doc id="644339" url="https://pl.wikipedia.org/wiki?curid=644339" title="Zasolenie wód">
Zasolenie wód



</doc>
<doc id="644343" url="https://pl.wikipedia.org/wiki?curid=644343" title="USS Holland">
USS Holland

Okręty US Navy o nazwie USS "Holland":

</doc>
<doc id="644351" url="https://pl.wikipedia.org/wiki?curid=644351" title="Sahadźa joga">
Sahadźa joga

Sahadźa joga () – współczesny system jogi, oparty na metodach medytacji opracowanych w 1970 przez Nirmalę Shrivastava (przez praktykujących nazywaną Śri Matadźi Nirmala Dewi).
Etymologia.
Nazwa "Sahadźa joga" wywodzi się z sanskrytu; "sahadźa" oznacza „wraz z [tobą] zrodzone” (sanskr. "saha" – „wraz; z, ze”,"dźa" – „urodzony, narodzony”). Natomiast "joga" to połączenie z kosmiczną energią.
Owo połączenie (joga), obecne w wielu systemach filozoficznych i duchowych na subkontynencie indyjskim i nie tylko, w sahadźa jodze osiągane jest poprzez rozbudzenie energii zwanej w sanskrycie kundalini, która obecna jest w każdym człowieku, stąd pierwszy człon nazwy "sahadźa".
Samorealizacja.
Owo rozbudzenie energii kundalini ma następować spontanicznie, w kontakcie z samą Śri Matadźi, lub też w kontakcie z którymkolwiek z praktykujących sahadźa jogę (o których mówi się, że tę energię mają już obudzoną). Proces rozbudzenia kundalini w sahadża jodze nosi nazwę samorealizacji.
Filozofia sahadźa jogi czerpie inspirację nie tylko z najbliższej jej filozofii indyjskiej, ale także z innych wielkich religii i filozofii świata.
Czakry.
Rozbudzona dzięki technice sahadźa jogi energia kundalini ma następnie unosić się wzdłuż kręgosłupa, przejść kolejno przez wszystkie ćakry i po przejściu przez siódme centrum energetyczne (sahasrara) połączyć jednostkę z energią kosmiczną. W sahadźa jodze wyróżnia się siedem głównych czakr, posiadających określone właściwości, które manifestują się w życiu i charakterze człowieka przy prawidłowym funkcjonowaniu danej ćakry.
Druga ćakra wykonując ruch obrotowy wokół trzeciej tworzy Bhawasagara, czyli ocean iluzji. Obszar ten nazywany jest obszarem mistrzostwa, ponieważ w Sahaja jodze każdy ma się stać swoim własnym mistrzem, bez potrzeby zasięgania porady u innych nauczycieli, czy przewodników. Ma to być możliwe dzięki odczuwaniu wibracji (piąta czakra), czyli energetyki wszystkiego a także stanu własnych czakr na dłoniach. Wibracje pozytywne przez praktykujących sahaja jogę są odczuwane jako chłodny powiew.
Nadi.
Ponadto w sahaja jodze wyróżnia się trzy główne kanały energetyczne w ciele każdego człowieka:
Medytacja.
Stan medytacji określany jest jako stan świadomości, w której nie ma myśli. Ponieważ myśli mają pochodzić z dwóch skrajnych kanałów (przeszłość i przyszłość), aby znaleźć się na kanale centralnym, czyli ścieżce ewolucji, należy wejść w stan relaksu i odprężenia gwarantującego przebicie się Kundalini przez skrzyżowanie kanałów na poziomie Agnyi (skrzyżowanie to pozostaje zaciśnięte podczas intensywnej aktywności myślowej). Medytacja w sahadźa jodze jest jednak w dalszym ciągu określana jako stan pełnej świadomości, nie powinien to być trans, ani nic podobnego.
Początki sahadźa jogi.
Śri Matadźi zapoczątkowała i udostępniła wszystkim metodę, która pozwala dawać samorealizację na skalę masową 5 maja 1970 roku. Według jej relacji udało jej się wtedy aktywować najwyższe centrum energetyczne, znajdujące się na szczycie głowy, zwane w sanskrycie sahasrara. Miało to miejsce podczas medytacji nad brzegiem oceanu w zachodnich Indiach. Serią publicznych spotkań rozpoczęła rozprzestrzenianie tego doświadczenia. W międzyczasie jej mąż, Chandrika Prasad Srivastava otrzymał stanowisko sekretarza generalnego Organizacji Morskiej ONZ, na które konsekwentnie wybierano go przez kolejnych siedemnaście lat. Siedemnaście krajów nadało mu swoje najwyższe odznaczenia, a od królowej Anglii, jako jedyny cudzoziemiec, otrzymał tytuł rycerski. Centralne biuro Organizacji Morskiej mieściło się w Londynie i tam właśnie Śri Matadźi przeniosła się ze swoim mężem i zaczęła rozwijać sahaja jogę.
Wszystkie spotkania sahadźa jogi, a więc także udzielanie samorealizacji, zgodnie z życzeniem Śri Matadźi są zawsze bezpłatne i otwarte dla wszystkich.

</doc>
<doc id="644352" url="https://pl.wikipedia.org/wiki?curid=644352" title="LDU Quito">
LDU Quito

Liga Deportiva Universitaria (LDU) – ekwadorski klub piłkarski z siedzibą w stołecznym mieście Quito. Występuje w rozgrywkach Serie A. Swoje domowe mecze rozgrywa na obiekcie Estadio Rodrigo Paz Delgado.
Klub nazywa się zwykle Liga de Quito, po to, by odróżnić go od pozostałych klubów noszących nazwę Liga Deportiva Universitaria.
Historia.
Dziesiątki lat temu klub rozgrywał swoje mecze na malutkim, obecnie od dawna już nieistniejącym stadionie o nazwie "Estadio del Arbolito". Nazwa stadionu pochodzi od małego drzewa ("arbolito") które znajduje się w pobliżu boiska. Później klub przeniósł się na Estadio Olímpico Atahualpa, który dzielą z klubami CD El Nacional i Deportivo Quito oraz CD Espoli.
W 1997 oddany został do użytku klubowy stadion w Cotocollao na północ od Quito. Stadion nazywa się "La Basa Blanca" ("Biały Dom"), gdyż biel jest głównym kolorem strojów klubowych.
Największym sukcesem klubu jest zdobycie Copa Libertadores w 2008 po finałowym dwumeczu (4:2 u siebie i 1:3 [karne 3:1] na wyjeździe) z brazylijskim Fluminense FC.

</doc>
<doc id="644353" url="https://pl.wikipedia.org/wiki?curid=644353" title="EICAR">
EICAR



</doc>
<doc id="644356" url="https://pl.wikipedia.org/wiki?curid=644356" title="Nakło nad Pianą">
Nakło nad Pianą



</doc>
<doc id="644357" url="https://pl.wikipedia.org/wiki?curid=644357" title="Park na Zdrowiu">
Park na Zdrowiu

Park im. Józefa Piłsudskiego (dawniej "Park Ludowy"), zwyczajowo Park na Zdrowiu – zabytkowy i największy park w Łodzi, rozciągający się na powierzchni 188,21 ha. Znajduje się w rejonie alei Unii Lubelskiej i ulic: Srebrzyńskiej, Krakowskiej, Krzemienieckiej i Konstantynowskiej.
Historia.
Powstał na terenach należących niegdyś do lasów miejskich. W okresie I wojny światowej powierzchnię lasu zredukowano z ok. 400 ha do 115 ha. Pierwsza koncepcja zagospodarowania tego terenu jako parku pochodziła z 1904 roku i należała do Teodora Chrząńskiego (twórcy parku Poniatowskiego i parku Sienkiewicza), nie została ona jednak nigdy zrealizowana. Plany zagospodarowania parku były wielokrotnie zmieniane przez kolejnych twórców. Do bardziej znaczących projektantów można zaliczyć: Edwarda Ciszkiewicza, braci Zajkowskich, E. Templina lecz dopiero Stefan Rogowicz ustalił ostateczną wersję planu. We wszystkich koncepcjach starano się zachować resztki pozostałego lasu i wyznaczyć tereny przeznaczone pod sport i rekreację. Park zachował taki charakter do dzisiaj.
Wstępne prace nad zagospodarowaniem parku rozpoczęto w latach 20. XX wieku. Do 1928 roku dosadzono na tym terenie prawie 300 000 sztuk drzew, wykopano stawy i rozpoczęto prace na terenach sportowych (stadion, korty tenisowe). W latach 30. XX wieku urządzono ogród zoologiczny, zakończono budowę stadionu, ogródka jordanowskiego, strzelnicy, wieży spadochronowej. W tym czasie założono również pierwszy w Łodzi ogród działkowy ciągnący się wąskim pasem wzdłuż wschodniej granicy parku, tuż przy torach kolejowych. Kilka lat przed wybuchem II wojny światowej tempo prac spowolniło się znacznie ze względu na brak funduszy tak, że koncepcja Rogowicza nie została do końca zrealizowana (m.in. tereny wystawowe). W skład parku miał wchodzić także Ogród Botaniczny – zrealizowany dopiero w latach sześćdziesiątych XX wieku, który obecnie stanowi odrębny obiekt. Park został zaprojektowany w postaci półkola od wschodu przylegającego do al. Unii Lubelskiej. Zachodnią część wyznaczają ulice Krakowska i Krzemieniecka. Bryła parku przecięta jest ulicą Konstantynowską. Po obu jej stronach rosną dwa rzędy lip krymskich. Stojąc u zbiegu ulic Konstantynowskiej z al. Unii Lubelskiej widzimy kolejne dwie aleje rozchodzące się promieniście ze skrzyżowania w kierunkach pn.-zach. i pd.-zach. Obie aleje przebiegają przez cały park i posiadają po dwa ciągi spacerowe obsadzone jesionem pensylwańskim.
Na terenie parku po północnej stronie ulicy Konstantynowskiej znajduje się Pomnik Czynu Rewolucyjnego (odsłonięty w 1975 r. w miejscu zniszczonej przez hitlerowców Kolumny Rewolucjonistów z 1923 r.) upamiętniający straconych rewolucjonistów z 1905–1907 r., którzy zostali w tym miejscu pochowani.
27 maja 2019 r. na Wzgórzu Niepodległości, które usypano na miejscu dawnej rosyjskiej strzelnicy wojskowej będącej w latach 1906-1908 miejscem straceń, odsłonięto Pomnik Pamięci Łódzkich Rewolucjonistów – Bojowników o Wolność.
Przyroda.
Zasadnicza, leśna część parku składa się z pospolitych gatunków drzew: sosny zwyczajnej, brzozy brodawkowatej, dębu szypułkowego, grabu oraz olchy czarnej rosnącej na terenach podmokłych. Ogród dendrologiczny natomiast zawiera w swojej kolekcji rzadko spotykane odmiany pospolitych drzew jak na przykład świerk pospolity w odmianie wężowej, czy olszę czarną odmiany strzępolistnej. Ponadto możemy tam spotkać zupełnie egzotyczne gatunki drzew nie występujące naturalnie w naszej strefie klimatycznej jak tulipanowiec czy platan klonolistny.
Obecnie park oraz przylegające do niego tereny określa się mianem "kompleksu leśno-rekreacyjnego na Zdrowiu". W jego skład oprócz parku wchodzą: ogród botaniczny, ogród zoologiczny, ogródek dendrologiczny, lunapark, tereny sportowe (m.in. kąpielisko Fala) oraz rezerwat przyrody "Polesie Konstantynowskie". W parku znajduje się 18 pojedynczych drzew – pomników przyrody: brzoza brodawkowata (220 cm), 3 buki pospolite (115, 230, 300 cm), dąb czerwony (265 cm), 2 dęby szypułkowe (250 i 310 cm), kasztanowiec biały (255 cm), 2 klony srebrzyste (235, 260 cm), 2 lipy drobnolistne (305 i 320 cm), 2 skrzydłorzechy kaukaskie (225 i 285 cm), wierzba biała odm. zwisła (245 cm) oraz dwie grupy klonów srebrzystych (37 egz. o obw. pni 65 – 270 cm, oraz 14 egz. o obw. 205 – 300 cm) uznanych za pomniki przyrody.

</doc>
<doc id="644358" url="https://pl.wikipedia.org/wiki?curid=644358" title="Paramylon">
Paramylon

Paramylon – polisacharyd występujący jako substancja zapasowa w komórkach euglenin. Jest polimerem złożonym z reszt glukozy połączonych wiązaniem β 1-3 glikozydowym. Kształt ziaren jest silnie zróżnicowany u poszczególnych gatunków i może być wykorzystywany do określenia przynależności taksonomicznej euglenin. W syntezę polisacharydu zaangażowane są zarówno chloroplasty, jak i mitochondria, a ziarna powstają w systemie błon pomiędzy tymi organellami.

</doc>
<doc id="644359" url="https://pl.wikipedia.org/wiki?curid=644359" title="Hércules Brito Ruas">
Hércules Brito Ruas

Hércules Brito Ruas, czyli Brito (ur. 9 sierpnia 1939 roku w Rio de Janeiro), brazylijski piłkarz występujący na pozycji środkowego obrońcy. Mistrz świata z roku 1970.
Kariera klubowa.
Legendarna postać klubu CR Vasco da Gama, w którym występował przez 15 lat (1955-1970). Cztery razy sięgnął po mistrzostwo stanu Rio de Janeiro (1956, 1963, 1964, 1965).
W późniejszym okresie kariery grał w Botafogo, ponadto zaliczył występy m.in. w Cruzeiro EC, Atletico Paranaense, Corinthians Paulista. Grał także w ligach Kanady i Wenezueli.
Kariera reprezentacyjna.
W reprezentacji Brazylii rozegrał 45 spotkań (w latach 1964-1972) i zdobył 1 bramkę. Dwa razy uczestniczył w finałach Mistrzostw Świata (1966 - I runda; 1970 - mistrzostwo).
W MŚ 66 wystąpił tylko w jednym spotkaniu (przeciwko Portugalii). Cztery lata później był już podstawowym graczem jedenastki, która sięgnęła po tytuł mistrza świata i grał w pięciu spośród sześciu meczów canarinhos, opuścił pierwsze spotkanie turnieju z Czechosłowacją.
Karierę zakończył w 1979.

</doc>
<doc id="644360" url="https://pl.wikipedia.org/wiki?curid=644360" title="Park na Zdrowiu w Łodzi">
Park na Zdrowiu w Łodzi



</doc>
<doc id="644363" url="https://pl.wikipedia.org/wiki?curid=644363" title="Feliks (hrabia Monpezat)">
Feliks (hrabia Monpezat)

Feliks Glücksburg (duń. Felix Henrik Valdemar Christian; ur. 22 lipca 2002, Kopenhaga) – hrabia Monpezat, wnuk królowej Danii, Małgorzaty II. Jest drugim synem księcia Danii, Joachima Glücksburga, oraz jego pierwszej żony, Aleksandry Manley. Obecnie zajmuje ósme miejsce w linii sukcesji do duńskiego tronu – za swoim starszym bratem, Mikołajem, a przed swoim przyrodnim bratem – Henrykiem.
Życiorys.
Urodził się 22 lipca 2002 roku w szpitalu Rigshospitalet w Kopenhadze jako drugie dziecko księcia Danii, Joachima Glücksburga, oraz jego pierwszej żony, Aleksandry Manley. Po swoich narodzinach zajął czwarte miejsce w linii sukcesji do duńskiego tronu – za swoim stryjem, ojcem i starszym bratem – Mikołajem.
Został ochrzczony w wierze luterańskiej 4 października 2002 roku w kościele Møgeltønder. Jego rodzicami chrzestnymi zostali: hrabia Christian Ahlefeldt-Laurvig, Oscar Davidsen Siesby, Damian Sibley, Martina Bent i Annick Boel. Niecałe trzy lata później, 8 kwietnia 2005 roku, jego rodzice rozwiedli się.
29 kwietnia 2008 roku Feliks otrzymał tytuł hrabiego Monpezat. Zaledwie miesiąc później, 24 maja 2008 roku, jego ojciec ożenił się z Marią Cavallier. Z tego małżeństwa książę ma przyrodniego brata, księcia Henryka, a także przyrodnią siostrę, księżniczkę Atenę.
28 września 2022 roku ogłoszono, że od początku następnego roku Feliks straci swoje prawo do posługiwania się tytułem "Jego Wysokości" księcia Danii. Zamiast tego będzie nazywany "Jego Ekscelencją" hrabią Monpezat. Decyzja królowej Małgorzaty II w tym zakresie była podyktowana jej chęcią „stworzenia ramy, dzięki której czwórka (jej) wnucząt będzie mogła w znacznie większym stopniu kształtować własne życie”. Spotkało się to jednak z dość ostrą reakcją matki Feliksa – Aleksandry Manley – która stwierdziła, że decyzja była „jak grom z jasnego nieba” i spowodowała, że jej dzieci poczuły się „wykluczone” i „nie mogą zrozumieć, dlaczego odbiera im się ich tożsamość”. W odpowiedzi na to rzeczniczka rodziny królewskiej, Lene Balleby, poinformowała, że debata nad odebraniem tytułów książęcych dzieciom księcia Joachima trwała od maja 2022 roku, a sam książę „był zaangażowany i w pełni informowany na każdym etapie tego procesu”.
Tytulatura.
22 lipca 2002 – 29 kwietnia 2008: "Jego Wysokość" książę Feliks
9 kwietnia 2008 – 1 stycznia 2023: "Jego Wysokość" książę Feliks, hrabia Monpezat
od 1 stycznia 2023: "Jego Ekscelencja" Feliks, hrabia Monpezat

</doc>
<doc id="644367" url="https://pl.wikipedia.org/wiki?curid=644367" title="Objaw Mackiewicza">
Objaw Mackiewicza

Objaw Mackiewicza (objaw rozciągowy nerwu udowego) – objaw charakterystyczny dla rwy udowej, jest dodatni, gdy u badanego leżącego na brzuchu bierne zginanie (przez badającego) kończyny dolnej w stawie kolanowym powoduje ból na przedniej powierzchni uda. Objaw opisał polski neurolog Jakub Mackiewicz.

</doc>
<doc id="644368" url="https://pl.wikipedia.org/wiki?curid=644368" title="Jerzy Topolski">
Jerzy Topolski

Jerzy Topolski (ur. 20 września 1928 w Poznaniu, zm. 21 grudnia 1998 tamże) – polski historyk specjalizujący się w zakresie historii społeczno-gospodarczej oraz metodologii historii. Twórca poznańskiego ośrodka metodologicznego.
Życiorys.
W okresie okupacji niemieckiej, wywieziony wraz z rodziną z Gniezna do Piotrkowa Trybunalskiego, ukończył szkołę powszechną oraz dwuletnią Szkołę Handlową (jedyną dopuszczalną w Generalnym Gubernatorstwie formę szkolnictwa ponadpodstawowego). Zaraz po powrocie do Gniezna w 1945 złożył egzaminy i tym samym uzyskał maturę (obecnie I Liceum Ogólnokształcące im. Bolesława Chrobrego). W latach 1946–1950 studiował na Uniwersytecie Poznańskim, a w 1951 uzyskał stopień doktora nauk historycznych na Uniwersytecie Mikołaja Kopernika, na podstawie rozprawy o rozwoju latyfundium arcybiskupstwa gnieźnieńskiego. Po krótkim okresie pracy jako asystent w Katedrze Historii Państwa i Prawa Polskiego, w 1951 został przyjęty na tzw. "aspiranturę" (odpowiednik studiów doktoranckich) w partyjnym Instytucie Kształcenia Kadr Naukowych. W 1955 uzyskał istniejący krótko w okresie stalinowskim tytuł kandydata nauk (później uznawany za równoważnik doktoratu) na podstawie rozprawy "Położenie i walka klasowa chłopów w XVIII wieku w dobrach arcybiskupstwa gnieźnieńskiego". W 1956 uzyskał etat docenta w Instytucie Historii PAN, a w marcu 1959 podjął równoległą pracę na Uniwersytecie im. Adama Mickiewicza. W 1962 definitywnie zdecydował się na pracę w Instytucie Historii UAM. Profesorem nadzwyczajnym został w 1961, a zwyczajnym w 1968. Od 1971 był członkiem korespondentem, a od 1977 członkiem rzeczywistym Polskiej Akademii Nauk. Od 1984 przez kilka lat przewodniczył Komitetowi Nauk Historycznych PAN. W latach 1986-1989 był członkiem Ogólnopolskiego Komitetu Grunwaldzkiego.
Pracował na Uniwersytecie im. Adama Mickiewicza w Poznaniu, gdzie w latach 1968–1981 był wicedyrektorem, a 1981–1987 dyrektorem Instytutu Historii Uniwersytetu im. Adama Mickiewicza. Wykładał także na uniwersytetach w Belgii, Francji, Hiszpanii, Holandii, Niemczech, Włoszech, Kanadzie i Stanach Zjednoczonych.
Zajmował się historią nowożytną Polski i Europy, historią historiografii oraz teorią i metodologią historii. Członek i współzałożyciel (razem z Leszkiem Nowakiem i Jerzym Kmitą) tzw. poznańskiej szkoły metodologicznej. 
Od 1948 był członkiem PZPR, był człowiekiem o przekonaniach silnie lewicowych. W codziennej pracy miał jednak opinię człowieka oceniającego naukowców ze względu na ich rzetelność, bez brania pod uwagę ich poglądów i przynależności politycznej. W okresie PRL-u zdarzało mu się też bronić pracowników naukowych przed nadużyciami władzy. W latach 1981–1984 wchodził w skład Komisji KC PZPR dla wyjaśnienia okoliczności, faktów i przyczyn konfliktów społecznych w dziejach PRL. W latach 1982-1989 członek Trybunału Stanu.
W dorobku Topolskiego znajduje się łącznie ponad 1000 pozycji bibliograficznych, w tym około 30 książek oraz kilkaset artykułów, w tym wiele przetłumaczonych na języki obce i wydane za granicą. Jego zainteresowania twórcze obejmowały następujące nurty: problematyka społeczno-gospodarcza, regionalistyka, syntezy i podręczniki, metodologia historii oraz historia historiografii.
Żonaty z Marią Danutą Łabędzką-Topolską, a także przez okres 4 lat z prof. Zofią Kulejewską (1928-2011). Pochowany został w alei zasłużonych na cmentarzu Miłostowo w Poznaniu.

</doc>
<doc id="644376" url="https://pl.wikipedia.org/wiki?curid=644376" title="Użyłkowanie liścia">
Użyłkowanie liścia

Użyłkowanie liścia, nerwacja, układ waskularny liścia (ang. "nervation, nervature, venation", łac. "nervatio, venatio") – układ żyłek (nerwów) liściowych zawierających wiązki przewodzące w liściach (nie tylko asymilacyjnych, ale także w działkach i płatkach kwiatu). Ze względu na stały układ żyłek w poszczególnych grupach systematycznych roślin, ma on znaczenie w identyfikacji taksonów. Głównym zadaniem wiązek przewodzących w liściu jest dostarczenie do jego tkanek wody i odprowadzenie asymilatów, a także usztywnienie blaszki liściowej.
Budowa.
Żyłki biegnące od podstawy blaszki liściowej nazywane są pierwszorzędowymi. W liściach z układem pierzastym żyłek jest tylko jedna żyłka centralna (główna) od której odchodzą kolejne, coraz cieńsze odgałęzienia – żyłki drugo- i trzeciorzędowe. Więcej żyłek pierwszorzędnych jest w blaszce z użyłkowaniem dłoniastym, a najwięcej w wachlarzowatym. Zakończenia najdrobniejszych żyłek kończących układ waskularny wnikają do oczek sieci, tj. nieużyłkowanych fragmentów blaszki liściowej, zwanych areolami. Drobne żyłki łączące główne żyłki tworzące układ równoległy nazywane są anastamozami.
Funkcje.
Żyłki liściowe przewodzą wodę wraz z solami mineralnymi oraz rozprowadzają pokarmowe substancje organiczne. W liściach z użyłkowaniem zamkniętym żyłki tworzą sieć, dzięki czemu przerwanie nawet części dużych żyłek nie powoduje przerwania transportu wody. Poza funkcją transportową, główne żyłki liścia pełnią funkcję mechaniczną – tworzą rusztowanie na którym rozpięta jest blaszka liścia. Odpowiedni turgor komórek tworzących żyłkę zapewnia sztywność tego rusztowania. Zwłaszcza u kserofitów nierzadko dodatkowo żyłki wzmocnione są pasmami zdrewniałej sklerenchymy lub ściany komórek wysycane są krzemionką (ewentualnie tworzy ona wewnątrz komórki tzw. ciała krzemionkowe).

</doc>
<doc id="644379" url="https://pl.wikipedia.org/wiki?curid=644379" title="Objaw Romañy">
Objaw Romañy

Objaw Romañy – to właściwie zespół objawów wczesnej fazy zarażenia w chorobie Chagasa.
Występuje on, gdy pierwotniak "Trypanosoma cruzi" dostał się do organizmu przez śluzówkę oka, a w jego skład wchodzą:
Nazwa objawu upamiętnia lekarza który opisał go po raz pierwszy, Cecilio Romañę.

</doc>
<doc id="644380" url="https://pl.wikipedia.org/wiki?curid=644380" title="Chrystian (książę Danii)">
Chrystian (książę Danii)

Chrystian Glücksburg (duń. Christian Valdemar Henri John; ur. 15 października 2005 w Kopenhadze) – książę Danii, hrabia Monpezat. Jest najstarszym dzieckiem księcia koronnego (następcy tronu) Danii, Fryderyka Glücksburga, oraz jego żony, Marii Donaldson. Obecnie zajmuje drugie miejsce w linii sukcesji do duńskiego tronu – za swoim ojcem, a przed swoją młodszą siostrą – Izabelą.
Biografia.
Narodziny.
Urodził się 15 października 2005 roku o godz. 1.57 w szpitalu Rigshospitalet w Kopenhadze jako pierwsze dziecko księcia koronnego (następcy tronu) Danii, Fryderyka Glücksburga, oraz jego żony, Marii Donaldson. W chwili narodzin mierzył 51 centymetrów i ważył 3.5 kilogramów.
Zgodnie z tradycją obecną w duńskiej rodziny królewskiej aż do dnia chrztu nieznane były jego imiona. Zwyczaj ten ma zagwarantować długowieczność. Do dnia chrztu Duńczycy nazywali więc małego księcia "Kangaroo".
Chrystian ma troje rodzeństwa – Izabelę (ur. 2007), Wincentego (ur. 2011) i Józefinę (ur. 2011).
Chrzest.
Został ochrzczony w wierze luterańskiej 21 stycznia 2006 roku w kaplicy królewskiej w Christiansborg. Ceremonii przewodniczył biskup Erik Norman Svendsen, który w 2004 roku udzielał ślubu jego rodzicom. Chłopiec ubrany był w szatę, którą w 1870 roku zakupiła królowa Luiza Bernadotte. Pierwszy raz szata została założona przez późniejszego króla Danii, Chrystiana X (ostatniego władcę o tym imieniu na duńskim tronie).
Rodzicami chrzestnymi małego księcia zostali: jego stryj, Joachim Glücksburg (książę Danii) oraz jego ciotka ze strony matki, Jane Stephens, oraz Haakon Glücksburg (książę koronny Norwegii) z żoną, Mette-Marit (księżna koronna Norwegii), Paweł Glücksburg (książę Grecji i Danii), Wiktoria Bernadotte (księżniczka koronna Szwecji, nazywana „matką chrzestną Europy”), a także przyjaciele jego rodziców: Hamish Campbell i Jeppe Handwerk.
W dniu chrztu ogłoszono, że chłopiec otrzymał imiona Chrystian Waldemar Henryk Jan (duń. Christian Valdemar Henri John). Pierwsze imię nie było niespodzianką – kolejni władcy Danii byli nazywani naprzemiennie Fryderykami lub Chrystianami. Skoro ojciec księcia ma na imię Fryderyk, chłopiec – zgodnie z tą regułą – otrzymał imię Chrystian. Kolejne imię, Waldemar, otrzymał po bardzo szanowanych królach Danii, Waldemarze I Wielkim i Waldemarze II Zwycięskim. Ostatnie dwa imiona zyskał natomiast po swoich dziadkach – księciu Henryku i Johnie Donaldsonie.
Młodość.
W październiku 2006 roku po raz pierwszy wystąpił oficjalnie jako przedstawiciel duńskiej rodziny królewskiej, wraz z dziadkiem, księciem Henrykiem, dokonał otwarcia nowego wybiegu dla słoni w kopenhaskim ZOO. Dwa lata później, zgodnie z wolą królowej Małgorzaty II, otrzymał tytuł hrabiego Monpezat.
W 2010 roku był gościem na ślubie swojej matki chrzestnej, księżniczki szwedzkiej, Wiktorii. Od 2011 roku uczęszczał do szkoły publicznej Tranegard.
6 grudnia 2020 roku poinformowano, że książę Chrystian otrzymał pozytywny wynik na obecność koronawirusa. Po wyzdrowieniu rozpoczął przygotowania do konfirmacji, która odbyła się 15 maja 2021 roku. Od jesieni 2021 roku Chrystian rozpoczął naukę w prestiżowej szkole Herlufsholm. W maju 2022 roku duńska TV2 wyemitowała film dokumentalny – „Sekrety Herlufsholma” – w którym kilku byłych uczniów Herlufsholm opisało przypadki przemocy oraz zastraszania w szkole. Rodzice Chrystiana stwierdzili, że są „głęboko wstrząśnięci świadectwami”, dodali również: „Jako rodzice oczekujemy, że szkoła skutecznie zapewni kulturę, w której wszyscy są bezpieczni”. Sprawa była szeroko komentowana przez duńską opinię publiczną, jak i przez wpływowych duńskich polityków. Ostatecznie w czerwcu 2022 roku rodzice Chrystiana podjęli decyzję o zmianie szkoły swojego najstarszego syna.
Tytulatura.
2005-2008: "Jego Królewska Wysokość" książę Chrystian
Od 2008: "Jego Królewska Wysokość" książę Chrystian, hrabia Monpezat

</doc>
<doc id="644381" url="https://pl.wikipedia.org/wiki?curid=644381" title="Branibór Nowy">
Branibór Nowy



</doc>
<doc id="644382" url="https://pl.wikipedia.org/wiki?curid=644382" title="Fiodor Dostojewski">
Fiodor Dostojewski

Fiodor Michajłowicz Dostojewski (pol. dawn. Teodor Dostojewski; ; grażd. ; ur. w Moskwie, Imperium Rosyjskie, zm. w Petersburgu, Imperium Rosyjskie) – rosyjski pisarz i myśliciel. Jeden z najbardziej wpływowych powieściopisarzy literatury rosyjskiej i światowej.
Uważany za mistrza realistycznej i naturalistycznej prozy psychologicznej na pograniczu realności i wyobraźni; w swych utworach często używał motywu walki dobra ze złem czającym się wszędzie.
Głosił tezę o rosyjskim posłannictwie historycznym i religijnym, łącząc to przeświadczenie z niechęcią do Zachodu, socjalizmu i rewolucji – atakował ówczesny indywidualizm filozoficzny, dopatrując się w nim destrukcyjnego wpływu na człowieka i jego moralność; potępił zarówno kapitalistyczną cywilizację, jak ruchy socjalistyczne i rewolucyjne, zarzucając im zagubienie wartości chrześcijańskich i opowiadając się stanowczo przeciwko ateizmowi.
Życiorys.
Przodkowie.
Rodzina Dostojewskich wywodziła się ze wsi Dostojewo leżącej na Polesiu, 13 km od Janowa Poleskiego i 35 km od Pińska, w Wielkim Księstwie Litewskim. Nazwa wsi pochodzi od polskiego słowa „dostojnik”.
Pierwsza wzmianka o Dostojewie pochodzi z 1473 roku. Szóstego października 1506 roku piński kniaź Fiodor Jarosławicz podarował majątek Dostojewo miejscowemu szlachcicowi Danielowi Iwanowiczowi (znanemu jako Irtiszczew, Rtiszczew lub Artiszczewicz). Odtąd Daniel i jego potomkowie używali nazwiska Dostojewski i pieczętowali się herbem Radwan. Wśród kolejnych dziedziców majątku Dostojewo byli m.in.: Fiodor (Teodor) Dostojewski w 1572 roku, Piotr Dostojewski, marszałek szlachty pińskiej na sejm w 1598 roku, członek Trybunału Głównego Wielkiego Księstwa Litewskiego w latach 1599–1628 i Piotr Dostojewski, sędzia grodzki piński w 1632 roku. 
Na początku XVIII wieku Dostojewo przeszło w ręce Strawińskich, później Czapliców, a od połowy XIX wieku do 1939 roku było własnością rodziny Ordów.
Dostojewscy posługiwali się własną odmianą herbu Radwan. 
Od połowy XVII wieku znana jest gałąź Dostojewskich, wywodząca się od Jana Dostojewskiego (imię pisane po polsku jako Jan, nie Iwan). Przedstawiciele tej gałęzi będą później odnotowani na liście szlachty guberni mińskiej. 
Z gałęzi tej pochodzili prawdopodobnie szlachcic Leon Dostojewski, uczestnik elekcji Michała Korybuta Wiśniowieckiego (wzmiankowany w 1669 roku) i jego syn Jan Dostojewski, uczestnik elekcji Augusta II (wzmiankowany w 1697 roku). Najprawdopodobniej wnukiem Jana był Karol Dostojewski, syn Stefana, bezpośredni przodek pisarza, który żył w XVIII wieku na Wołyniu, gdzie posiadał majątek Kleczkowicze koło Kowla (w województwie wołyńskim). Syn Karola, Józef Dostojewski, prapradziadek pisarza, był również właścicielem tychże Kleczkowicz (wzmiankowany w 1744).
Syn Józefa, Grzegorz Dostojewski (znany w źródłach jako Hryhory Homerowicz), pradziadek pisarza, miał trzech synów: Jana, Andrzeja i Grzegorza. Dziadkiem pisarza był Andrzej, który urodził się około 1756 roku w rodzinnym majątku w Kleczkowiczach. W 1775 roku Grzegorz sprzedał Kleczkowicze i przeniósł się z rodziną na wschodni Wołyń do Januszpola (dziś Jampol), gdzie został księdzem greckokatolickim (wyznania unickiego). Księżmi zostało też jego dwóch synów, Jan i Andrzej. 
W 1781 roku Andrzej poślubił Anastazję, a w 1782 roku osiadł jako ksiądz we wsi Wojtowce na Podolu (w powiecie latyczowskim województwa bracławskiego). Po II rozbiorze Polski w 1793 roku tereny te znalazły się w Imperium Rosyjskim. Dostojewscy zostali zmuszeni do przejścia na prawosławie i złożenia przysięgi na wierność Katarzyny II w gronie szlachty prawobrzeżnej Ukrainy.
Andrzej Dostojewski i Anastazja mieli sześć córek i dwóch synów. Ojciec pisarza, Michał, urodził się w Wojtowcach na Bracławszczyźnie w 1789 roku, jeszcze w okresie przynależności do Polski. Według relacji rodzinnych Michał w wieku około 15 lat wyjechał z Wojtowców. Powodem tego miał być konflikt z ojcem, który nalegał, by Michał wbrew własnej woli kontynuował rodzinną karierę duchowną. Jednak z dokumentów wynika, że w latach 1802-1809 Michał studiował na koszt ojca w duchownym seminarium podolsko-szarogrodzkim w klasztorze w Szarogrodzie. W sierpniu 1809 roku car Aleksander I wydał dekret o powołaniu dodatkowych 120 osób z akademii teologicznych i seminariów do Cesarskiej Akademii Medyczno-Chirurgicznej. Michał znalazł się wśród tych osób i od 1809 roku rozpoczął studia medyczne w moskiewskiej filii tej uczelni. W 1813 roku uzyskał pierwszy stopień lekarski i rozpoczął karierę jako lekarz wojskowy w Moskwie.
14 stycznia 1820 Michał Dostojewski poślubił Marię Nieczajewą, córkę kupca moskiewskiego i kuzynkę naczelnego lekarza szpitala wojskowego, w którym odbywał staż. Po urodzeniu pierwszego syna, Michał zakończył służbę wojskową i został lekarzem w Maryjskim Szpitalu dla Ubogich.
Rodzina.
Fiodor (Teodor) Dostojewski urodził się w Moskwie jako drugi syn Michała i Marii. Miał sześcioro rodzeństwa: starszego brata Michaiła i młodsze rodzeństwo: Warwarę, Andrieja, Wierę, Nikołaja i Aleksandrę. 
Od 1821 roku jego ojciec był ordynatorem wojskowego szpitala w biednej dzielnicy Moskwy. W okolicy znajdował się cmentarz dla kryminalistów, przytułek dla obłąkanych i sierociniec. Jako dziecko Fiodor lubił przychodzić do przyszpitalnego ogrodu, gdzie wyprowadzano pacjentów i jako syn ordynatora przesiadywał tam godzinami słuchając opowieści chorych i cierpiących.
Rodzina Dostojewskich mieszkała w dwóch pokojach – w jednym za drewnianą przegrodą stało łoże ojca i matki, w drugim spały dzieci z częścią służby. Reszta służących spała w kuchni, w stajni, wozowni i w składach. W zachowanych wspomnieniach ojciec Dostojewskiego był pijakiem, rozpustnikiem i tyranem. Często bił i dręczył swoją rodzinę i służbę. Zmarł w 1839 roku, dwa lata po żonie zmarłej w 1837 roku na gruźlicę. Według innej wersji zabili go służący.
Edukacja.
W styczniu 1838 na rozkaz ojca Dostojewski wstąpił do Wojskowej Szkoły Inżynieryjnej mieszczącej się w Zamku Michajłowskim w Petersburgu. Tam zmuszony był uczyć się matematyki – przedmiotu, którego nie znosił. Znacznie bardziej interesowała go literatura – wiele godzin spędzał nad dziełami Szekspira, Pascala, Victora Hugo, E.T.A. Hoffmanna. W tym czasie napisał dwie sztuki teatralne inspirowane sztukami niemieckiego romantyka Fryderyka Schillera; utwory te nie zachowały się.
W 1841 roku Dostojewski otrzymał stopień podoficera, a w roku 1843 po zdaniu egzaminów został oficerem. W Petersburgu zamieszkał u przyjaciela, doktora Rosenkampfa. W tym czasie zarabiał przekładem sztuk Balzaka, ale niewielki dochód i brak satysfakcji z pracy sprawiły, że porzucił to zajęcie i w 1844 roku sam zaczął pisać.
Katorga i zesłanie.
Do 1849 roku Fiodor Dostojewski należał do tzw. Koła Pietraszewskiego, założonego przez socjalistę Michaiła Butaszewicza-Pietraszewskiego. Pisarz spotykał się na tzw. „piątkach”, spotkaniach towarzyskich, podczas których dyskutowano na tematy filozoficzne i społeczne.
Poglądy członków Koła Pietraszewskiego określano jako zapadniczestwo (ros. zapad – zachód). Krytykowali oni samodzierżawie carskie i zacofanie kulturowe, społeczne i ekonomiczne państwa. Reformy w Rosji powinny przebiegać tak, aby zbliżać ustrój społeczny i warunki życia do panujących w Europie Zachodniej.
23 kwietnia 1849 roku 123 członków organizacji zostało aresztowanych przez funkcjonariuszy carskiej tajnej policji i osadzonych w Twierdzy Pietropawłowskiej. Po wielomiesięcznym śledztwie, 16 listopada 1849 roku Komisja Sądu Wojskowego skazała Dostojewskiego i innych członków organizacji na karę śmierci. Surowość kary była rezultatem obaw cara Mikołaja I, który nie chciał w Rosji powtórki z tego, co Europie przyniósł rok 1848. Dlatego w zarodku tępił wszelkiego rodzaju ogniska, które mogły doprowadzić do obalenia obowiązującego porządku prawno-ustrojowego.
22 grudnia 1849 roku Dostojewski i pozostali skazani na śmierć członkowie konspiracyjnej organizacji stali na Placu Siemionowskim przed plutonem egzekucyjnym, gdy nadeszła wiadomość o nadzwyczajnym złagodzeniu kary. Kara śmierci została zamieniona na cztery lata katorgi.
W styczniu 1850 roku Dostojewski został osadzony w twierdzy w Omsku. W marcu 1854 roku po 4 latach katorżniczej pracy, został zwolniony i wcielony w stopniu szeregowca do 7 Syberyjskiego Batalionu Liniowego w Semipałatyńsku, w którym służył przez sześć lat. Dzięki łasce cara przywrócono mu rodową godność szlachecką i awansowano do stopnia oficera.
W czasie służby w wojsku Dostojewski poznał Marię Dymitriewną Isajewą, żonę urzędnika celnego Aleksandra Isajewa z Syberii. Po jego śmierci, 6 lutego 1857 roku Fiodor i Maria wzięli ślub w cerkwi w Kuźniecku.
W 1859 Dostojewski rozpoczyna starania o zezwolenie na powrót z zesłania, pisze prośby do cara Aleksandra II, naczelnika korpusu żandarmerii Aleksandra Timaszowa, naczelnika III Oddziału Ochrany Wasyla Dołgorukiego i bohatera Sewastopola generała Edwarda Totlebena. Pod koniec 1859 Dostojewski otrzymał zezwolenie na powrót z zesłania. Udał się najpierw do Tweru, a potem uzyskał zezwolenie na osiedlenie się w Petersburgu, do którego przybył 29 listopada 1859.
Na Syberii nasiliły się ataki padaczki, na którą Dostojewski chorował zapewne już przed zesłaniem.
Dalsze koleje życia.
Od stycznia 1861 Dostojewski redagował „Wriemia”, pismo założone przez jego brata, Michała, które w 1863 roku zostało zamknięte przez cenzurę z powodu publikacji artykułu "Prorocze pytania" pióra Mikołaja Strachowa.
W 1864 roku umarła Maria i starszy brat pisarza Michał.
4 października 1866 pisarz zatrudnił stenotypistkę, uczennicę petersburskich kursów stenograficznych, Annę Grigoriewnę Snitkinę. Oświadczył się jej 8 listopada 1866 roku, a 15 lutego 1867 wzięli ślub. Przeżyli wspólnie czternaście lat.
Śmierć.
Zmarł na krwotok płucny w wieku 59 lat.
Pisarstwo.
Wczesne prace.
Pierwsza powieść Dostojewskiego "Biedni ludzie" została napisana w 1845 roku i ukazała się w 1846. Spotkała się z entuzjastycznym przyjęciem krytyki.
W 1846 roku Wissarion Bielinski skrytykował powieść "". Inne prace z tego okresu – "Białe noce", "Nietoczka Niezwanowa" – również spotykały się z krytyką i sam Bielinski miał przyznać, że jego proroctwo okazało się fałszywe i z Dostojewskiego nie będzie już wielkiego pisarza.
Późniejsze prace.
Przełomem w pisarstwie Dostojewskiego okazał się pobyt na katordze i zesłaniu. Opis czterech lat katorgi zawarł we "Wspomnieniach z domu umarłych", książce która została wydana w latach 1860-1862.
W 1861 roku ukazała się powieść "Skrzywdzeni i poniżeni".
W 1866 roku Dostojewski napisał opowieść o losach byłego studenta, Rodiona Romanowiczowa Raskolnikowa, który zamordował i okradł starą lichwiarkę. Powieść ukazała się w tym samym roku w odcinkach, w czasopiśmie „Russkij Wiestnik”, a rok później wyszła w formie książki. "Zbrodnia i kara" to prawdopodobnie najbardziej znane dzieło tego autora.
Po śmierci pierwszej żony i brata Dostojewski popadł w depresję. Przyczyniły się do tego długi, które odziedziczył po bracie i własne, które zaciągnął by grać w kasynie. Dostojewski był hazardzistą i nałóg często doprowadzał go na skraj bankructwa. Żeby spłacić długi, sprzedał wydawcy Stelowskiemu jeszcze nie napisane dzieło – "Gracza". Jeżeli wierzyć słowom Stelowskiego, przedmiotem tej transakcji były również prawa do wszystkich innych, niepowstałych jeszcze dzieł pisarza. To właśnie do pracy nad spisaniem "Gracza" zatrudnił Annę Grigoriewnę Snitkinę, swoją późniejszą drugą żonę, której w 1867 roku zadedykował tę powieść. Napisana w ciągu miesiąca książka zawiera wiele wątków autobiograficznych.
Od 14 września 1867 roku do 17 stycznia 1869 roku Dostojewski pisał "Idiotę". Pierwsze trzy części "Idioty" oraz rozdziały I – VII części czwartej ukazały się w czasopiśmie „Russkij Wiestnik” w roku 1868. Reszta powieści została wydrukowana oddzielnie jako dodatek do tego czasopisma w lutym 1869 roku. Pierwsze i jedyne za życia Dostojewskiego wydanie książkowe "Idioty" ukazało się w 1869 roku.
W czasie, gdy powstawał "Idiota", Dostojewski pisał w liście: „Chodzi mianowicie o przedstawienie absolutnie doskonałego człowieka. Moim zdaniem nie może być nic trudniejszego, zwłaszcza w naszych czasach. (...) Już dawniej idea ta pojawiała mi się w głowie jako pewien przebłysk obrazu artystycznego, nie chciałem jednak, aby stanowiła tylko część czegoś, potrzebowałem jej jako całości."
W latach 1871-1872 na łamach czasopisma "Russkij Wiestnik" ukazały się "Biesy". W formie książkowej zostały wydane w 1873 roku. Dzieło to jest panoramą myśli rosyjskiej drugiej połowy XIX wieku i pamfletem na ruch rewolucyjny. Jest to także powieść z kluczem, której bohaterowie mają swoje odpowiedniki w osobach współczesnych autorowi.
W latach 1873-1881 pisał "Dziennik pisarza", zbiór wydawanych w różnych czasopismach krótkich opowiadań, szkiców krytyczno-literackich i artykułów na bieżące tematy.
W 1875 roku ukazała się powieść "Młodzik", a w 1881 roku, na krótko przed śmiercią, "Bracia Karamazow".
Przekonania religijne.
Dostojewski był prawosławnym chrześcijaninem. Był raczej pobożny, ale rzadko chodził do kościoła i nie lubił kapłanów, zwłaszcza syberyjskich.
Poglądy.
Często pojawiającym się nadużyciem jest określanie poglądów Dostojewskiego z czasów, gdy był członkiem Koła Pietraszewskiego, jako socjalistycznych lub bliskich tym ideom. W biografii pisarza Stanisław Mackiewicz uważa, że „Dostojewski ówczesny był już zapowiedzią Dostojewskiego późniejszego, że miał już przekonania ludowe, nacjonalistyczne, religijne, monarchiczne”.
W zeznaniach po aresztowaniu „wypowiada Dostojewski absolutnie te same poglądy, które będzie głosił, gdy już będzie sławnym pisarzem i uznanym monarchistą. Czytając w tych zeznaniach wyznanie wiary Dostojewskiego uwięzionego, stwierdzamy, że to są te same poglądy, które będzie głosił późniejszy Dostojewski monarchista”.
„W swoich zeznaniach, obok różnych krytyk działalności rządu, Dostojewski twierdzi, że wszystko, co było w Rosji zrobione naprawdę dobrego, począwszy od reform Piotra Wielkiego, pochodziło zawsze z inicjatywy tronu. Dostojewski wypowiada swój pogląd o konieczności silnej, centralnej władzy w Rosji. Uzasadnia go argumentami historycznymi: upada władza centralna w Rosji w średniowiecznej epoce drobienia kraju na księstwa udzielne i Rosja ulega jarzmu tatarskiemu. Następuje odbudowa tej władzy i to oswobadza Rosję. Gdy władza słabnie, następuje inwazja Polaków w początkach wieku XVII. Zenit władzy bezwzględnej, lecz silnej, to panowanie Piotra Wielkiego. Rosja czyni wtedy skok ku potędze. Dostojewski oświadcza: „…na świecie nie może być nic bardziej idiotycznego od pomysłu wprowadzenia do Rosji systemu republikańskiego.”
Poczwiennictwo.
W latach zesłania w światopoglądzie Dostojewskiego dokonał się przełom, zwrot w stronę „poczwiennictwa” i etyki chrześcijańskiej. Doszedł do przekonania, że najwyższe wartości moralne są przechowywane przez prosty rosyjski lud, przede wszystkim w jego szczerym sposobie wyznawania prawosławia. Do tego doszedł niezwykle krytyczny stosunek do świeckiej cywilizacji Zachodu i do inteligencji, która reprezentowała w Rosji tendencje okcydentalistyczne. Poczwiennictwo było zatem odmianą ludowego konserwatyzmu religijnego.
Dostojewski jednoznacznie odrzucał lewicowe i liberalne propozycje zmian. Jego zdaniem przemiany społeczne winny dokonać się w duchu autentycznego chrześcijaństwa. W opinii pisarza Nowa Rosja (tak samo jak stara) miała być prawosławną monarchią odrzucającą zachodni konstytucjonalizm i parlamentaryzm, jednoczącą wszystkie narody Słowian. Między innymi z tego względu krytykował dążenia niepodległościowe Polaków.
Upamiętnienie w Polsce.
Pisarz jest patronem łódzkiej ulicy znajdującej się na Widzewie.

</doc>
<doc id="644383" url="https://pl.wikipedia.org/wiki?curid=644383" title="Magazyn Teologiczny Semper Reformanda">
Magazyn Teologiczny Semper Reformanda

Magazyn Teologiczny Semper Reformanda – internetowy magazyn teologiczny powiązany z EAI. Nazwa wywodzi się od hasła używanego przez reformację w XVI wieku łac. "Ecclesia reformata et semper reformanda", czyli dosłownie "Kościół reformowany i ciągle reformujący się", co ma oznaczać, że Kościół zawsze potrzebuje odnowy.
Semper Reformanda jest to serwis skierowany do osób zainteresowanych historią i rozwojem teologii chrześcijańskiej. W magazynie publikowane są artykuły teologiczne, dotyczące różnych aspektów życia Kościołów chrześcijańskich. W skład redakcji wchodzą duchowni, teologowie, dziennikarze i informatycy. Reprezentują oni różne Kościoły chrześcijańskie. W serwisie znajduje się również bogata baza odnośników do stron chrześcijańskich. Użytkownicy mogą sami dodawać informacje dotyczące życia ich Kościołów oraz komentować opublikowane teksty.
Redakcja.
Redaktor Naczelny
Zespół Redakcyjny
Stali współpracownicy

</doc>
<doc id="644384" url="https://pl.wikipedia.org/wiki?curid=644384" title="Fukoksantyna">
Fukoksantyna

Fukoksantyna (łac. "fucus" – morszczyn, gr. "ksanthós" – żółty) – organiczny związek chemiczny z grupy ksantofili, naturalny ciemnoczerwony lub brązowy barwnik, występujący w komórkach okrzemek, brunatnic oraz złotowiciowców. W połączeniu z chlorofilem (jeśli jest go dostatecznie dużo) nadaje komórkom brunatne zabarwienie. Fukoksantyna absorbuje światło od żółto-zielonej do żółto-niebieskiej części spektrum.

</doc>
<doc id="644385" url="https://pl.wikipedia.org/wiki?curid=644385" title="Liga Deportiva Universitaria">
Liga Deportiva Universitaria



</doc>
<doc id="644386" url="https://pl.wikipedia.org/wiki?curid=644386" title="Objaw Winterbottoma">
Objaw Winterbottoma

Objaw Winterbottoma (ang. "Winterbottom's sign") – objaw charakterystyczny dla śpiączki gambijskiej (odmiany śpiączki afrykańskiej wywołanej przez "Trypanosoma brucei gambiense"), polegający na powiększeniu węzłów chłonnych w tylnym trójkącie szyjnym.

</doc>
<doc id="644387" url="https://pl.wikipedia.org/wiki?curid=644387" title="Europejski Instytut Badań Wirusów Komputerowych">
Europejski Instytut Badań Wirusów Komputerowych

EICAR został założony w 1991 roku jako organizacja mająca skupiać swe wysiłki nad opracowywaniem i zwiększaniem skuteczności działania oprogramowania antywirusowego. Ostatnio EICAR rozszerzył zakres swojego działania, włączając w to wszelkie typy szkodliwego oprogramowania.
Plik testowy EICAR.
Jednym z pomysłów EICAR było stworzenie wykonywalnego pliku, składającego się jedynie z drukowalnych znaków ASCII, który ma być rozpoznawany przez oprogramowanie antywirusowe jako potencjalnie niebezpieczny. Dzięki temu można testować zainstalowane w komputerze oprogramowanie antywirusowe bez wystawiania systemu operacyjnego na rzeczywiste zagrożenie.
Powyższy ciąg znaków należy zapisać do pliku z rozszerzeniem .com i poddać skanowaniu programem antywirusowym. W przypadku jego prawidłowego działania powinna pojawić się informacja o wykryciu zagrożenia w utworzonym pliku. Również zapisanie pliku do innego formatu, jak .txt, .xml, a także spakowanie do archiwum ZIP również powinno być wykryte przez dowolny program antywirusowy – znaczącym elementem jest ciąg znakowy rozpoznawalny przez wszystkie znane programy antywirusowe.
Sam program jest niegroźny. Powoduje wyświetlenie na ekranie ciągu znaków po czym zostaje zakończony.

</doc>
<doc id="644388" url="https://pl.wikipedia.org/wiki?curid=644388" title="Fikocyjanina">
Fikocyjanina

Fikocyjanina – niebieski barwnik, występujący u krasnorostów, kryptofitów i sinic. Ma właściwości fluorescencyjne i antyoksydacyjne. Barwnik jest kompleksem chromoforu nazywanego fikocyjanobiliną i białka. Fikocyjanina wchodzi w skład fikobilisomów. 

</doc>
<doc id="644389" url="https://pl.wikipedia.org/wiki?curid=644389" title="Xiong Ni">
Xiong Ni

Xiong Ni (; ur. 6 stycznia 1974 w Changsha) – chiński skoczek do wody, trzykrotny mistrz olimpijski.
Na swoje pierwsze igrzyska olimpijskie do Seulu w 1988, pojechał w wieku 14 lat. W konkurencji skoków z wieży 10m wywalczył srebrny medal przegrywając jedynie z Gregiem Louganisem o 1,14 pkt. W 1992 w Barcelonie w tej samej konkurencji zajął trzecie miejsce. Na kolejnych igrzyskach (Atlanta 1996) wystartował w konkurencji trampoliny 3 m, gdzie był bezkonkurencyjny zdobywając tytuł mistrzowski. Cztery lata później w Sydney w 2000 powtórzył swoje osiągnięcie z Atlanty, dodatkowo dołożył jeszcze jedno złoto w konkurencji skoków synchronicznych z trampoliny 3m w parze z Xiao Hailiangiem. 
Stał się drugim po Gregu Louganisie zawodnikiem, który obronił tytuł mistrzowski na trampolinie 3m na dwóch kolejnych olimpiadach. Oraz drugim po Klausie Dibiasi zdobywcą medali olimpijskich w skokach do wody na czterech igrzyskach.
W 1991 Xiong Ni zdobył srebrny medal mistrzostw świata w skokach z wieży 10 m. Jest także dwukrotnym medalistą mistrzostw Azji oraz 16-krotnym mistrzem Chin.
W 2006 został przyjęty w poczet członków International Swimming Hall of Fame.

</doc>
<doc id="644390" url="https://pl.wikipedia.org/wiki?curid=644390" title="European Institute for Computer Antivirus Research">
European Institute for Computer Antivirus Research



</doc>
<doc id="644391" url="https://pl.wikipedia.org/wiki?curid=644391" title="Pomnik Czynu Rewolucyjnego w Łodzi">
Pomnik Czynu Rewolucyjnego w Łodzi

Pomnik Czynu Rewolucyjnego – pomnik w parku na Zdrowiu w Łodzi, autorstwa łódzkiego rzeźbiarza Kazimierza Karpińskiego (przy współpracy Stanisława Siedlika, Wacława Wołosewicza i Józefa Zięby), po północnej stronie ulicy Konstantynowskiej, odsłonięty 22 czerwca 1975 roku.
Historia.
W uroczystości odsłonięcia pomnika uczestniczyli m.in.: członek Biura Politycznego KC PZPR, przewodniczący Centralnej Rady Związków Zawodowych Władysław Kruczek, członek KC PZPR Stefan Misiaszek, minister przemysłu lekkiego Tadeusz Kunicki, prezydent m. Łodzi Jerzy Lorens, I sekretarz KŁ PZPR Bolesław Koperski, córka Juliana Marchlewskiego – Zofia Marchlewska.
Wcześniej w tym miejscu stała Kolumna Rewolucjonistów odsłonięta 1 maja 1923 roku, upamiętniająca straconych rewolucjonistów z lat 1905–1907, którzy zostali w tym miejscu pochowani. Kolumna zniszczona została przez niemieckich okupantów w 1939 roku.
Na placu przed pomnikiem odbywają się manifestacje ugrupowań lewicowych, najczęściej w dniu Święta Pracy oraz apele rozpoczynające rok pracy Hufca ZHP Łódź-Polesie im. Powstańczej Poczty Harcerskiej.
Architektura.
Pomnik został wykonany z żelazobetonu. Dzięki swojej wysokości bywał nielegalnie wykorzystywany przez wspinaczy do treningu umiejętności. W latach 2005–06 został wyremontowany i przebudowany za zgodą projektanta. Usunięto wówczas postacie żołnierzy LWP z bronią oraz daty niezwiązane z rewolucją 1905 roku. Prace te wykonał rzeźbiarz Mieczysław Pąśko. 

</doc>
<doc id="644392" url="https://pl.wikipedia.org/wiki?curid=644392" title="Čiovo">
Čiovo

Čiovo (dawniej Boa lub Bua) – wyspa o powierzchni 28,13 km² i linii brzegowej wynoszącej 46,66 km. Położona na zachód od Splitu, połączona od XV wieku ze stałym lądem podnoszonym mostem z miastem Trogir. W lecie 2018 roku oddany został do użytku nowy most łączący wyspę ze wschodnią częścią miasta Trogir, który bardzo ułatwił dostęp do wyspy ze stałego lądu. W okresie letnim średnia maksymalna temperatura wynosi +30°C, minimalna +20 °C, zimą często przekracza +15 °C. Wyspa nie posiada cieków ani źródeł wody.
Na wyspie znajduje się wiele zatok. Największa z nich – zatoka Saldun jest zamknięta z trzech stron. Na Čiovie znajduje się sporo zabytków, m.in. dominikański klasztor św. Krzyża, klasztor św. Antoniego, kościół św. Jakuba oraz najstarszy Najświętszej Marii Panny, położony w pobliżu morza.
Miasteczka na wyspie:
Historia.
Pierwotna nazwa ("Bua") wywodziła się prawdopodobnie z Iliri. W średniowieczu, na wyspie Čiovo pojawiło się kilka wsi i osad. Prawdopodobnie była ona miejscem wypędzeń i schronienia dla osób chorych na trąd. Pozostałości wczesnoromańskiego Kościoła św. Piotra zostały znalezione w pobliżu Slatine, w zatoce Supetar. Następnie zabezpieczono średniowieczny kościół św. Maurycego ("Sv. Mavro") w Žednie, a później wczesnoromański klasztor Matki Boskiej nad wybrzeżem ("Gospa kraj mora").
W XV w. liczba mieszkańców wyspy znacznie się powiększyła wraz z przybyciem tutaj ludności zmuszonej do ucieczki przed tureckimi najeźdźcami, którzy, osiedlając się (również w Trogirze), zaczęli z biegiem lat rozszerzać obszary podmiejskie na wyspę.
Obecna nazwa pochodzi od łacińskiej nazwy wschodniego przylądka wyspy – "Caput Jovis", jednak nie ma informacji, kiedy została zmieniona.
Przemysł.
Na północno-zachodnim krańcu wyspy zlokalizowana jest Stocznia Trogir, wykonująca między innymi remonty platform wiertniczych.

</doc>
<doc id="644395" url="https://pl.wikipedia.org/wiki?curid=644395" title="Grupa Operacyjna 1001. Nocy">
Grupa Operacyjna 1001. Nocy

Grupa Operacyjna 1001. Nocy (niem. "Kampfgruppe 1001 Nächte") – niemiecka formacja wojskowa z okresu II wojny światowej. Została sformowana wiosną 1945 roku, walczyła na froncie Odry, gdzie została niemal całkowicie zniszczona. Nazwa pochodzi od Księgi tysiąca i jednej nocy, zbioru arabskich legend, jednak przyczyna dla której ją wybrano jest nieznana.
Historia.
Grupa Operacyjna 1001. Nocy została sformowana na bazie oddziałów, które wcześniej pełniły służbę strażniczą przy wyrzutniach rakiet V-2. Niemieckie dowództwo uznawało to zadanie za bardzo istotne, dlatego do jednostek takich kierowani byli najlepsi żołnierze wyselekcjonowani spośród weteranów jednostek pancernych. Pod koniec wojny formacje te zostały przerzucone na wschód w desperackiej próbie powstrzymania naporu Armii Czerwonej.
W początkach marca 1945 roku generał piechoty Theodor Busse, dowódca niemieckiej 9. Armii zdecydował się sformować elitarną formację przeciwpancerną, która miała pełnić funkcję „straży pożarnej” i zamykać nieprzyjacielskie wyłomy w liniach obronnych. Za podstawę planowanej jednostki posłużyły trzy kompanie dawnych strażników V-2, trzy przeciwpancerne kompanie szkoleniowe niszczycieli czołgów należące do 560 Batalionu Niszczycieli Czołgów SS pod dowództwem SS-Sturmbannführera Wösta, kompania dział szturmowych z 27 Dywizji Grenadierów SS oraz kilka mniejszych pododdziałów. Dowódcą został bohater wojenny Gustav-Adolf Blancbois, kawaler Krzyża Rycerskiego, którym został odznaczony za uratowanie 15-20 000 niemieckich żołnierzy, którzy zostali otoczeni pod Bobrujskiem podczas Operacji Bagration.
Grupę operacyjną podzielono na trzy formacje bojowe które, utrzymując arabską stylistykę nazwano "Suleika", "Harem" i "Sultan".
Po sformowaniu jednostka liczyła ok. 500 żołnierzy i 44 niszczyciele czołgów.
Jednostka weszła do boju 16 kwietnia, kiedy to razem z 25 Dywizją Grenadierów Pancernych i 111 Szkolną Brygadą Dział Szturmowych wspierała 606 Dywizję Piechoty w obronie Wriezen. Po walce siła Grupy Operacyjnej spadła do 18 pojazdów i 50 żołnierzy
Po raz kolejny jednostka została użyta w walce 27 marca, kiedy to przeprowadziła okupiony ciężkimi stratami nocny kontratak na radziecki przyczółek niedaleko miasta Genschmar.
W następnych dniach hitlerowcom udało się naprawić część uszkodzonych pojazdów, ponadto Grupa Operacyjna została wzmocniona kompanią spadochroniarzy z 600 Batalion Strzelców Spadochronowych SS. Była to tzw. Begleit-Kompanie, czyli oddział ochrony dowództwa.
Jednostka brała udział w bitwie o wzgórza Sellow (16 kwietnia 1945 – 2 maja 1945 roku), po czym została rozwiązana niedaleko Münchebergu. Dowódca Oberstleutnant Blancbois przedarł się na zachód, po czym poddał się Amerykanom. Zmarł 15 stycznia 1993 roku.

</doc>
<doc id="644398" url="https://pl.wikipedia.org/wiki?curid=644398" title="Elektrownia Łódzka">
Elektrownia Łódzka



</doc>
<doc id="644400" url="https://pl.wikipedia.org/wiki?curid=644400" title="Sobiesławicze">
Sobiesławicze



</doc>
<doc id="644403" url="https://pl.wikipedia.org/wiki?curid=644403" title="Berek">
Berek

Berek lub ganiany, goniany – dziecięca gra ruchowa.
Charakterystyka.
Gra w berka polega na tym, że jedna osoba (nazywana berkiem) musi dotknąć dowolnej z pozostałych osób biorących udział w zabawie. Dotknięta osoba staje się berkiem, a poprzedni berek staje się zwykłym uczestnikiem zabawy. W grze może brać udział dowolna liczba osób. Kiedy jest dużo uczestników, mogą być dwa berki. Zabawa nie jest ograniczona w czasie, jednak zazwyczaj kończy się, gdy większość uczestników poczuje się zmęczona.
Klasyczną odmianą berka jest berek ganiany (sama gra może być tak również nazywana). Można również ułatwić grę uciekającym. Popularną odmianą jest berek kucany. Gracz może kucnąć i wtedy jest bezpieczny, nie może zostać berkiem. Istnieje też odmiana, która poprzez ułatwienie uciekającemu gry wymaga dotknięcia odpowiedniego surowca (np. żelaza, drewna, szkła). W klasycznym berku można również wyznaczyć konkretną bazę. Jeżeli gracze chcą, mogą ograniczyć grę czasowo i wtedy gra będzie bardziej rywalizacyjna niż towarzyska.
Istnieje też gra zwana „zamrożonym berkiem” polega na tym, że osoba złapana przez berka staje w rozkroku i nie może się ruszyć dopóki inna z osób nie przejdzie jej pod nogami. Jeżeli berkowi uda się złapać (zamrozić) wszystkich – wygrywa.
Pochodzenie nazwy od gwarowego określenia berek oznaczającego "niski, krępy, wytrzymały koń" nie jest dostatecznie poświadczone. Wśród alternatywnych etymologii należy wskazać znaczenie słowa berek jako "tego, kto bierze". Znaczenie to poświadczone jest w pamiętnikach z I poł. XVIII w.
Miejsce do zabawy.
Małym dzieciom do gry w berka wystarcza niewielki, otwarty teren, np. plac zabaw. Czasem dzieci umawiają się, że nie wolno przekroczyć pewnych granic (np. połowy boiska), aby gra była żywsza i ciekawsza.
Liczba uczestników.
Optymalnie w grze w berka powinno uczestniczyć od czterech do ośmiu osób. Przy mniejszej ich ilości gra jest mniej interesująca, zaś przy większej aspekt towarzyski zaczyna dominować nad sportowym.

</doc>
<doc id="644405" url="https://pl.wikipedia.org/wiki?curid=644405" title="Bitwa pod Abydos">
Bitwa pod Abydos

Pod Abydos nad Hellespontem rozegrały się trzy bitwy:

</doc>
<doc id="644406" url="https://pl.wikipedia.org/wiki?curid=644406" title="Ustrój hydrologiczny">
Ustrój hydrologiczny

Ustrój hydrologiczny to zbiór cech fizycznych i chemicznych wód morskich.
Do takich cech zaliczane są:

</doc>
<doc id="644408" url="https://pl.wikipedia.org/wiki?curid=644408" title="Ibn Hazm">
Ibn Hazm

Abu Muhammad 'Ali ibn Ahmad ibn Sa`id ibn Hazm (أبو محمد علي بن احمد بن سعيد بن حزم) (ur. 7 listopada, 994 w Kordowie, zm. 15 sierpnia 1069) – andaluzyjski filozof i teolog muzułmański.
Był ministrem i wezyrem na dworach kilku kalifów Kordoby z rodu Umajjadów, m.in.: Al-Mansura Ibn Abi Aamira i Hiszama III. Był autorem przeszło 400 utworów z wielu dziedzin.
Był zwolennikiem gramatycznej i syntaktycznej
interpretacji Koranu, odrzucając alegoryczne metody jego egzegezy.

</doc>
<doc id="644411" url="https://pl.wikipedia.org/wiki?curid=644411" title="Unión Santa Fe">
Unión Santa Fe

Club Atlético Unión (przeważnie znany jako Unión de Santa Fe) − argentyński klub piłkarski z siedzibą w mieście Santa Fe, będącym stolicą prowincji Santa Fe
Osiągnięcia.
Mistrz drugiej ligi argentyńskiej: 1966
Historia.
Klub założony został w roku 1907. Głównym rywalem klubu jest Colón.
W 1966 klub po raz pierwszy wywalczył awans do pierwszej ligi (Primera división argentina). Klub przez wiele sezonów występował w pierwszej lidze, przeplatając je czasowymi pobytami w drugiej.
Informacje.
Kibice klubu Unión zwani są „unionistas” albo „tatengues”, a klub ponadto jest nazywany „El Tate”. Barwy klubu składają się z biało-czerwonych pionowych pasków. Stadion mogący pomieścić 22300 widzów zwany jest „15 de abril”. Wśród najlepszych graczy klubu znajduje się mistrz świata z 1978 roku Leopoldo Luque, a obok niego mistrz świata z 1986 bramkarz Nery Pumpido.

</doc>
<doc id="644412" url="https://pl.wikipedia.org/wiki?curid=644412" title="Club Atlético Unión">
Club Atlético Unión



</doc>
<doc id="644414" url="https://pl.wikipedia.org/wiki?curid=644414" title="Bukowskie Jezioro">
Bukowskie Jezioro

Bukowskie Jezioro (kaszb. "Jezoro Bùkòwsczé") – leśne jezioro przepływowe na Pojezierzu Kaszubskim w powiecie kartuskim (województwo pomorskie). Jezioro Bukowskie położone jest na południowych obrzeżach Lasów Mirachowskich na obszarze Kaszubskiego Parku Krajobrazowego i przy turystycznym szlaku Wzgórz Szymbarskich.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Bukowskie Jezioro". W różnych publikacjach i na mapach topograficznych jezioro to występuje pod nazwą "Jezioro Bukowskie".
Powierzchnia zwierciadła wody według różnych źródeł wynosi od 14,24 ha do 15,0 ha.
Zwierciadło wody położone jest na wysokości 212,8 m n.p.m. lub 213,9 m n.p.m. 
W kierunku północnym od jeziora znajdują się rezerwaty przyrody "Jezioro Turzycowe" i "Kurze Grzędy".

</doc>
<doc id="644416" url="https://pl.wikipedia.org/wiki?curid=644416" title="Chaco Petrolero">
Chaco Petrolero

Club Deportivo Chaco Petrolero jest boliwijskim klubem piłkarskim z siedzibą w mieście La Paz.
Klub rozgrywa swoje mecze domowe na stadionie "Estadio Nacional Olimpico de Hernando Siles" mogącym pomieścić 55000 widzów.
Historia.
Klub został założony w roku 1944.
Linki zewnętrzne.
Logo klubu

</doc>
<doc id="644418" url="https://pl.wikipedia.org/wiki?curid=644418" title="Club Deportivo Chaco Petrolero">
Club Deportivo Chaco Petrolero



</doc>
<doc id="644419" url="https://pl.wikipedia.org/wiki?curid=644419" title="Jezioro Kapliczne">
Jezioro Kapliczne

Kapliczne Jezioro – jezioro na Pojezierzu Kaszubskim (powiat kościerski, województwo pomorskie) na obszarze miejskim Kościerzyny (między ulicami "Skarszewską" i "Markubowo").
Powierzchnia całkowita: 3,9 ha.

</doc>
<doc id="644421" url="https://pl.wikipedia.org/wiki?curid=644421" title="Kąpielisko Fala w Łodzi">
Kąpielisko Fala w Łodzi

Aquapark Fala – kąpielisko przy alei Unii Lubelskiej na Zdrowiu w Łodzi.
Stary aquapark.
Pierwszy kompleks wodny na Zdrowiu otwarty został 19 czerwca 1976 roku. Posiadał m.in. 4 baseny, w tym jeden ze sztuczną falą. Przeznaczony był dla 4 tys. osób i zajmował powierzchnię 7 ha. Niecki basenów pomalowane były na kolor niebieski, żeby woda przypominała barwę laguny. Z powodu wad konstrukcyjnych kąpielisko zamknięto w 1992 roku.
W latach 80. na terenie dawnej "Fali" odbywały się wybory najpiękniejszej naturystki – "Miss Natura".
Nowy aquapark.
Obecnie na miejscu starej "Fali" istnieje – jeden z największych w Polsce – aquapark, otwarty 31 stycznia 2008 roku. Teren obiektu ma około 10 ha powierzchni, z czego 3541,35. m² stanowi lustro wody.
Kompleks basenów usytuowany jest w szklanych piramidach. Znajduje się tu m.in. zjeżdżalnia typu „kamikaze” (długości 60 m przy 20 m różnicy poziomów), 19-metrowa wieża z dwiema zjeżdżalniami o długości ok. 130 m i 60 m, 4 całoroczne zjeżdżalnie o długości: 120 m, 132 m, 140 m, 144 m, strefa saun (a w niej osiem różnych saun), bicze wodne, jacuzzi, rzeki – dzika i spokojna, leśna plaża, zespół boisk sportowych do siatkówki i koszykówki, bary i restauracje. Jeden z basenów został wyposażony w urządzenia wytwarzające sztuczną falę.
Kąpielisko wybudowała spółka Aqua Park Łódź Sp. z o.o., którą miasto zawiązało ze słoweńską firmą Makro 5 Investicije. Inwestycję wartą 18,5 mln zł sfinansowali Słoweńcy, udział gminy Łódź stanowiły grunty warte 4 mln zł, na których powstało kąpielisko.
1 czerwca 2007 roku władze aquaparku ogłosiły, że nowy obiekt będzie się nazywał "Aquapark Łódź – Fala".
23 września 2010 roku, przed wejściem na teren kąpieliska uroczyście odsłonięto pomnik pingwina Pik-Poka.

</doc>
<doc id="644422" url="https://pl.wikipedia.org/wiki?curid=644422" title="Kąpielisko Fala">
Kąpielisko Fala



</doc>
<doc id="644423" url="https://pl.wikipedia.org/wiki?curid=644423" title="Mielenko (jezioro w Kartuzach)">
Mielenko (jezioro w Kartuzach)

Mielenko – jezioro położone na Pojezierzu Kaszubskim (powiat kartuski, województwo pomorskie) we wschodniej części obszaru miejskiego Kartuz wzdłuż ulicy "Chmieleńskiej". Mielenko jest najmniejszym z czterech jezior kartuskich.
Powierzchnia całkowita: 9,5 ha.

</doc>
<doc id="644424" url="https://pl.wikipedia.org/wiki?curid=644424" title="Johann Reichhart">
Johann Reichhart

Johann Reichhart (ur. 29 kwietnia 1893, zm. 26 kwietnia 1972) – niemiecki kat państwowy, aktywny zwłaszcza w okresie dyktatury hitlerowskiej, a także pewien czas po wojnie, do zniesienia w Niemczech Zachodnich kary śmierci. Uznawany jest za kata, który wykonał najwięcej egzekucji w nowożytnych czasach w Europie, a może też i na świecie.
Urodził się w Wichenbach koło Wörth an der Donau (Bawaria). Był potomkiem katowskiej "dynastii", aktywnej od ponad ośmiu pokoleń, czyli od połowy XVIII wieku. Od najmłodszych lat, jak jego brytyjski kolega po fachu Albert Pierrepoint, z którym łączyło go też pochodzenie, przygotowywany był do pełnienia funkcji kata.
Karierę rozpoczął, jako główny wykonawca wyroków w Bawarii, w 1924, jeszcze w okresie Republiki Weimarskiej. Wyroki śmierci w tym okresie były wykonywane niezmiernie rzadko (statystycznie trzy razy na rok w całych Niemczech). Dopiero po dojściu Hitlera i NSDAP do władzy Reichhart mógł pobić wszelkie rekordy. W czasie całej swej kariery zgładził w majestacie prawa 3165 osób. Zdecydowaną większość z użyciem gilotyny. Pracował także w Austrii po jej wcieleniu do Rzeszy, kiedy szubienicę zastąpiła tam gilotyna. Wśród osób, na których wykonał wyroki, byli m.in. Sophie i Hans Scholl, członkowie antynazistowskiego ruchu Biała Róża w 1943 r.
Po zakończeniu wojny nie został pociągnięty do odpowiedzialności, gdyż uznano, że nie ponosi żadnej winy jako wykonawca zasądzonych prawem wyroków (jak napisał Daniel Gerould w swojej książce "Historia Gilotyny", kierowano się i w jego przypadku słynnym niepisanym prawem, głoszącym iż „katów należy oszczędzać i korzystać z ich usług”). W okresie powojennym Reichhart pomagał m.in. w zbudowaniu szubienicy dla skazanych w procesie norymberskim i przeszkolił sierżanta US Army Johna C. Woodsa, kata sił alianckich. Kontynuował też pracę jako kat na gilotynie do zniesienia kary śmierci w Niemczech Zachodnich (zawieszono ją w 1949 r., na krótko przed proklamowaniem RFN).
Zmarł 26 kwietnia 1972 roku w Dorfen.

</doc>
<doc id="644433" url="https://pl.wikipedia.org/wiki?curid=644433" title="Robert Mueller">
Robert Mueller

Robert Swan Mueller III (ur. 7 sierpnia 1944 w Nowym Jorku) – amerykański prawnik, dyrektor Federalnego Biura Śledczego Stanów Zjednoczonych od 4 września 2001 do 2013 roku.
Życiorys.
Wychował się w Filadelfii w stanie Pensylwania. Ma żonę, Ann, oraz dwie córki.
W latach 2001-2013 był dyrektorem FBI. Był najdłużej sprawującym tę funkcję od czasów J. Edgara Hoovera.
17 maja 2017 r. został mianowany przez Departament Sprawiedliwości specjalnym prokuratorem do nadzorowania federalnego śledztwa w sprawie zarzutów o ingerencję Rosji w wybory prezydenckie w 2016 roku. Na to stanowisko mianował go zastępca prokuratora generalnego Rod Rosenstein, ponieważ prokurator generalny Jeff Sessions wycofał się z nadzoru nad śledztwem w tej sprawie z powodu własnych zatajonych kontaktów z rosyjskimi urzędnikami. 3 sierpnia Mueller powołał ławę przysięgłych, która zdecyduje, czy komuś zostaną przedstawione zarzuty w prowadzonym przez niego śledztwie.

</doc>
<doc id="644436" url="https://pl.wikipedia.org/wiki?curid=644436" title="Robert Swan Mueller III">
Robert Swan Mueller III



</doc>
<doc id="644437" url="https://pl.wikipedia.org/wiki?curid=644437" title="Plan dźwiękowy">
Plan dźwiękowy

Plan dźwiękowy – pojęcie akustyczne, związane z położeniem źródła dźwięku w stosunku do mikrofonu.
Jeśli rozważymy źródło dźwięku o stałym natężeniu, planem dźwiękowym nazywa się zbiór pozycji tego źródła w przestrzeni, dla których stosunek między energią dźwięków odbitych i dźwięku bezpośredniego, docierających do mikrofonu, jest stały.
Podział planów dźwiękowych.
Plany dźwiękowe dzieli się na podstawie współczynnika perspektywy akustycznej formula_1
gdzie:
W zależności od wartości współczynnika formula_1 wyróżnia się trzy rodzaje planów dźwiękowych:

</doc>
<doc id="644440" url="https://pl.wikipedia.org/wiki?curid=644440" title="Promień dobrej zrozumiałości">
Promień dobrej zrozumiałości



</doc>
<doc id="644441" url="https://pl.wikipedia.org/wiki?curid=644441" title="Odległość krytyczna">
Odległość krytyczna



</doc>
<doc id="644451" url="https://pl.wikipedia.org/wiki?curid=644451" title="Duński Związek Narciarski">
Duński Związek Narciarski

Duński Związek Narciarski (duń. "Danmarks Skiforbund") - duńskie stowarzyszenie kultury fizycznej pełniące rolę duńskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz (dawniej) skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Danii m.in. poprzez szkolenia zawodników i instruktorów i organizację zawodów.

</doc>
<doc id="644453" url="https://pl.wikipedia.org/wiki?curid=644453" title="Zuozhuan">
Zuozhuan

Zuozhuan (Przekazy Zuo; także ) – najstarsze chińskie dzieło opisujące wydarzenia historyczne w sposób narracyjny, obejmuje okres 722 do 468 p.n.e. Jest on jednym z najważniejszych źródeł pozwalających zrozumieć historię epoki Wiosen i Jesieni.
Tradycyjnie przypisywany Zuo Qiumingowi (左丘明) i traktowany jako komentarz do "Kroniki Wiosen i Jesieni". Obecnie jest to kwestionowane przez część uczonych, którzy uważają, że pierwotnie był niezależnym dziełem. Najbardziej znani badacze "Zuozhuanu", jak np. Yang Bojun (楊伯峻) twierdzą, że dzieło to zostało skompilowane w epoce Walczących Królestw w latach 403-389 p.n.e.
Tematyką "Zuozhuanu" jest przede wszystkim historia postępującego upadku dynastii Zhou i rywalizacja pomiędzy poszczególnymi państwami feudalnymi. Tekst notuje wiele szczegółów dotyczących ówczesnych rytuałów i norm społecznych, systemu prawnego, zwyczajów i związków pomiędzy różnymi ludami, poglądów etycznych, wiedzy astronomicznej i geograficznej oraz ówczesnego piśmiennictwa i legend, co sprawia, że jest kopalnią wiedzy na temat ówczesnych Chin. Napisany z konfucjańskiej perspektywy, jest jednocześnie ważnym źródłem informacji na temat prehanowskiego konfucjanizmu. 
Uważane jest za jedno z arcydzieł klasycznej prozy chińskiej, ze względu na niezwykle zwięzły, a równocześnie żywy i pobudzający wyobraźnię język. Jako pierwsze wprowadza technikę kontrastowego przeciwstawiania postaci. Razem z "Zapiskami historyka" było traktowane jako najlepszy model do naśladowania przez liczne pokolenia prozaików dawnych Chin. 

</doc>
<doc id="644455" url="https://pl.wikipedia.org/wiki?curid=644455" title="Zuo Zhuan">
Zuo Zhuan



</doc>
<doc id="644456" url="https://pl.wikipedia.org/wiki?curid=644456" title="Bernat Solà">
Bernat Solà

Bernat Solà Pujol (ur. 5 września 1965 w Mataró) – hiszpański skoczek narciarski, jedyny w historii reprezentant Hiszpanii, który zdobył punkty Pucharu Świata w indywidualnych zawodach, dwukrotny uczestnik zimowych igrzysk olimpijskich. Rekordzista Hiszpanii w długości skoku narciarskiego, kilkukrotny mistrz swego kraju.
Regularnie startował w Pucharze Świata. Życiowy sukces odniósł 24 stycznia 1987 roku na skoczni w Sapporo, gdzie był 14., zdobywając jednocześnie pierwsze i jedyne punkty Pucharu Świata w historii skoków hiszpańskich. Kilkukrotnie plasował się w czołowej trzydziestce zawodów PŚ. Ostatni występ w tym cyklu zaliczył 25 marca 1990 roku na dużej skoczni w Planicy, gdzie zajął 61. miejsce.
Solà wziął także udział w dwóch zimowych igrzyskach olimpijskich. W 1984 roku w Sarajewie zajął 56. miejsce na skoczni normalnej i 50. na skoczni dużej. Cztery lata później na igrzyskach w Calgary był 57. na skoczni normalnej i 51. na skoczni dużej.
W 1984 roku wygrał Puchar Króla w skokach narciarskich. W zawodach rozgrywanych na Trampolín Albert Bofill Mosella (K-75) w miejscowości La Molina poprawił wówczas rekord skoczni, uzyskując 79 metrów. W swojej karierze kilkukrotnie stawał na podium zawodów zaliczanych do cyklu Pucharu Europy – oprócz zwycięstwa w Pucharze Króla w 1984 roku stawał na podium tych zawodów m.in. w 1986 (2. miejsce) i 1990 (3. pozycja), a w 1986 roku zajął 3. miejsce w zawodach Pucharu Europy w norweskim Meldal.
Przebieg kariery.
Początki.
Urodził się w Mataró. Jego matka Teresa Pujol de Solà była członkinią hiszpańskich władz skoków narciarskich.
Skoki narciarskie zaczął trenować w 1973. Pod koniec marca 1980 w La Molinie zajął przedostatnie, 29. miejsce w zawodach o Puchar Króla, po skokach na 37 i 42 m. Wyprzedził tylko swojego rodaka Guillermo Rosala.
Jednym z jego pierwszych międzynarodowych startów w zawodach FIS był konkurs Pucharu Europy w sezonie 1980/1981 (odpowiednik obecnego Pucharu Kontynentalnego). 10 stycznia 1981 roku, kiedy miał nieco ponad 15 lat i 4 miesiące, wystąpił w zawodach we włoskim Tarvisio, w którym oddał dwa skoki na 45 m i 47,5 m. Był to wyraźnie najgorszy wynik tamtych zawodów, gdyż do przedostatniego zawodnika, swojego rodaka Alberto Bofilla, stracił ponad 20 punktów. W tych zawodach wystartowało ogółem pięciu Hiszpanów, jednak wszyscy skakali słabo – na ostatnich pięciu miejscach znalazło się czterech z nich.
Na początku lutego wystąpił w Pucharze Króla w hiszpańskiej La Molinie (konkurs był zaliczany do Pucharu Europy). Tam zajął szóste miejsce, jednak w zawodach startowało tylko 11 zawodników. Dzięki temu zdobył jednak pucharowe punkty. W konkursie zwyciężył Austriak Willi Pürstl, a pozostałe miejsca zajęli reprezentanci Hiszpanii.
W 1981 został mistrzem Hiszpanii wśród juniorów.
W sezonie 1981/1982 kilka razy brał udział w zawodach międzynarodowych. W La Molinie zajął tym razem 17. miejsce. Pod koniec sezonu wystąpił na mistrzostwach świata juniorów w austriackim Murau, gdzie zajął 50. miejsce na skoczni normalnej po skokach na 60,5 i 56 m (wyprzedził trzech skoczków). W następnym sezonie (1982/1983) startował tylko w zawodach Pucharu Europy. Najlepszym jego wynikiem było ósme miejsce, które zajął we francuskim Saint Nizier (93 m, 88 m).
Od sezonu 1983/1984 do 1985/1986.
Sezon 1983/1984 był dla Hiszpana przełomowym w karierze, zadebiutował m.in. w Pucharze Świata, czyli w najważniejszym cyklu zawodów w skokach narciarskich. 12 grudnia 1983 roku wystąpił w pierwszym konkursie tego sezonu, czyli w zawodach PŚ w kanadyjskim Thunder Bay. Skok na odległość 64 m dał mu w debiucie 68. miejsce, co pozwoliło na wyprzedzenie sześciu skoczków. W kolejnym konkursie rozegranym dzień później poprawił swój wynik i zajął 65. miejsce. Jeszcze lepiej poszło mu kilka dni później, kiedy to w PŚ w Lake Placid zajmował odpowiednio 41. i 49. miejsce w stawce 72 i 70 zawodników.
30 grudnia 1983 zadebiutował w Turnieju Czterech Skoczni. W niemieckim Oberstdorfie zajął 95. miejsce po skoku na 77 m. W kolejnych konkursach zajmował odpowiednio: 78. oraz dwukrotnie 97. miejsca. W łącznej klasyfikacji turnieju zajął 87. miejsce z notą łączną 223,8 pkt. Wyprzedził 29 zawodników.
Od 7 do 11 stycznia 1984 roku wystartował w czterech konkursach, trzykrotnie w Pucharze Europy (najlepszym wynikiem było 30. miejsce w Villach) i raz w Pucharze Świata (58. miejsce w Cortina d’Ampezzo). 14 stycznia zajął 17. miejsce w zawodach PE w Chamonix. Pod koniec stycznia odniósł swoje pierwsze i jedyne zwycięstwo w zawodach Pucharu Europy – miało to miejsce w hiszpańskiej La Molinie (zwyciężył tym samym w Pucharze Króla). Skacząc 78,5 m i 79 m wygrał z przewagą 3,8 pkt. nad Norwegiem Magne Johansenem.
Jeszcze w tym samym sezonie Solà dostał powołanie na zimowe igrzyska olimpijskie w jugosłowiańskim Sarajewie (obecnie Bośnia i Hercegowina) jako jeden z trzech hiszpańskich skoczków. Na skoczni normalnej zajął 56. miejsce i wyprzedził dwóch zawodników – Primoža Ulagę i Ángela Janiqueta. Po pierwszym skoku na 71 m zajmował 53. miejsce (wyprzedzał więc pięciu zawodników). W drugiej serii oddał jednak krótki skok na odległość 65,5 m (bliżej skoczył tylko Hirokazu Yagi), przez co spadł w końcowej klasyfikacji na 56. miejsce z notą łączną 132,9 pkt.
Sześć dni później, 18 lutego wystąpił w drugiej konkurencji czyli w skokach na skoczni dużej, na której osiągnął swój najlepszy wynik na igrzyskach olimpijskich, był bowiem 50., tym razem wyprzedzając trzech zawodników (oddał skoki na 74 m i 77 m). Po igrzyskach startował jeszcze kilkukrotnie w zawodach PE, jednak bez sukcesów (trzykrotnie zajmował 25. miejsce).
Sezon 1984/1985 rozpoczął, podobnie jak poprzedni, na kontynencie amerykańskim, gdzie wystartował w czterech konkursach PŚ. Najlepsze miejsce zajął jednak w pierwszym konkursie, kiedy był na 53. miejscu. Startował jedynie w austriackich konkursach Turnieju Czterech Skoczni. Zajął 97. miejsce w Innsbrucku i 87. pozycję w Bischofshofen. Wystąpił także na mistrzostwach świata w austriackim Seefeld. W konkursie na skoczni dużej zajął 51. miejsce w stawce 62 zawodników. Na skoczni mniejszej poszło mu znacznie lepiej, gdyż uzyskał 34. notę zawodów (wyprzedził 31 skoczków). Lepsze wyniki w tym sezonie osiągał przede wszystkim w Pucharze Świata. Swój najlepszy dotychczasowy wynik poprawił w konkursie PŚ w Sankt Moritz w dniu 13 lutego 1985 roku, gdzie zajął 31. miejsce. 3 marca w Lahti osiągnął 30. notę zawodów, a 10 marca na Holmenkollbakken zajął nawet 29. miejsce. Zgodnie jednak z ówczesnym systemem przyznawania pucharowych punktów, hiszpański skoczek nie zdobył ich w ogóle, gdyż wówczas punkty zdobywało tylko 15 zawodników. Pod koniec lutego skakał w zawodach Grand Prix de Chamonix, gdzie zajął 12. pozycję. Na zakończenie sezonu wystąpił na mistrzostwach świata w lotach w Planicy.
Podczas pierwszego dnia zawodów oddał trzy podobne skoki: 125, 123 i ponownie 125 metrów. Po pierwszym dniu zawodów plasował się na 39. miejscu z notą 238,5 pkt. (najsłabszy skok dnia nie był liczony do noty łącznej, podobnie jak dzień później). Następnego dnia oddał dwa skoki, w pierwszym uzyskał 128 metrów. W drugiej serii oddał skok na odległość 140 metrów. Zajął tego dnia 32. miejsce, zaś w łącznej klasyfikacji mistrzostw uplasował się na 40. miejscu z notą 375,5 pkt. (wyprzedził czterech zawodników, w tym trzech Włochów). Był to pierwszy w historii występ reprezentanta Hiszpanii na skoczni mamuciej, a skokiem na odległość 140 metrów Solà ustanowił ówczesny rekord kraju.
Sezon 85/86 rozpoczął w Pucharze Świata na kontynencie północnoamerykańskim. Zajął 39. i 47. miejsce w kanadyjskim Thunder Bay, oraz 47. i 48. pozycję w amerykańskim Lake Placid. Po powrocie do Europy zajął 43. miejsce w Chamonix. Wystąpił też w kolejnym Turnieju Czterech Skoczni. Wystąpił we wszystkich czterech konkursach, a najwyższą pozycję zajął w Innsbrucku (63. miejsce). W łącznej klasyfikacji zajął 78. miejsce, wyprzedzając bezpośrednio Zbigniewa Klimowskiego. Do końca stycznia startował wyłącznie w zawodach Pucharu Europy, w których najlepszym osiągnięciem było 18. miejsce w Planicy. Bez powodzenia startował również w szwajcarskich konkursach PŚ pod koniec lutego.
2 marca zajął drugie miejsce w Pucharze Europy w La Molinie, przegrał tylko z Georgiem Waldvogelem. Niecały tydzień później wystąpił w kolejnych mistrzostwach świata w lotach, które rozegrano w austriackim Tauplitz. Podczas pierwszego dnia zawodów, Hiszpan w ostatniej próbie skoczył 141 metrów. Wynik ten był jego nowym rekordem życiowym i do dziś jest najlepszym wynikiem kiedykolwiek uzyskanym przez hiszpańskiego zawodnika (kilka lat później wyrównał ten wynik). W klasyfikacji generalnej turnieju uplasował się na 33. miejscu (wyprzedził m.in. Roberta Witke).
Wystąpił jeszcze w Pucharze Świata w Oslo, jednak bez powodzenia. Odniósł jednak dwa sukcesy w Pucharze Europy. 21 i 23 marca stawał na najniższym stopniu podium w zawodach w Sprovie i Meldal (Norwegia).
Kolejne sezony, jedyne punkty PŚ.
Początek sezonu 86/87 to nieudane starty Hiszpana. Nie zdobył punktów Pucharu Europy, a tym bardziej Pucharu Świata – zajmował odległe lokaty w Turnieju Czterech Skoczni i Pucharze Europy (20. miejsce było jego najlepszym wynikiem). Mimo to wyjechał do Japonii na Puchar Świata. Zajął swoje najlepsze dotychczasowe miejsca, w pierwszym konkursie rozegranym 24 stycznia 1987 odniósł swój życiowy sukces, zajął bowiem 14. miejsce po skokach na 82,5 m i 69 m. Bliski zdobycia punktów był też w dniu następnym, kiedy po skokach na 104,5 m i 97 m uplasował się na 18. pozycji. Obsada tych konkursów była jednak słabsza, spośród 43 startujących skoczków ponad połowę stanowili gospodarze – Japończycy. Wystąpił w lutowych mistrzostwach świata w Oberstdorfie, gdzie spisywał się słabo. W konkursie na skoczni dużej zajął 65. miejsce, wyprzedzając tylko Virginio Lunardiego. Na mniejszym obiekcie zajął 66. miejsce, tym razem wyprzedzając tylko Eddiego Edwardsa.
Na krótko powrócił do Hiszpanii, gdzie w La Molinie startował w dwóch konkursach. 28 lutego zajął 15. miejsce w Memoriale Jordiego Aimata, zaś kilka dni później zapunktował w Pucharze Europy w tej samej miejscowości, kiedy to zajął 13. miejsce. Wyprzedzał jednak niemal wyłącznie swoich rodaków. Bez powodzenia skakał w marcowych zawodach Pucharu Świata w Oslo.
Sezon 87/88 to jeszcze gorsze występy Soli. Ani razu nie zbliżył się do najlepszej piętnastki zawodów w Pucharze Świata (najwyższe jego miejsca: 57. pozycja w Sapporo i 60. miejsca w Gstaad i Lake Placid), a także Pucharu Europy (najwyższe 34. miejsce zajął w Le Brassus). Mimo słabych wyników zakwalifikował się na zimowe igrzyska olimpijskie w Calgary. W pierwszym konkursie na skoczni normalnej skakał 71 i 68,5 m i wyprzedził tylko jednego skoczka – słynącego z bardzo słabych skoków Brytyjczyka Eddiego Edwardsa. Na dużym obiekcie uzyskał 51. notę zawodów, wyprzedzając czterech skoczków.
Swój przedostatni sezon (1988/1989) rozpoczął od występów w PŚ w Kanadzie i Stanach Zjednoczonych; najwyżej uplasował się w Lake Placid (43. miejsce). Skakał też we wszystkich konkursach Turnieju Czterech Skoczni, najwyżej był w zamykającym turniej konkursie w Bischofshofen (64. miejsce). W łącznej klasyfikacji tego cyklu zajął 75. miejsce. Po turnieju czterokrotnie z rzędu zajmował miejsca w pierwszej trzydziestce zawodów Pucharu Świata (29. miejsca w Libercu i Harrachovie oraz 23. i 26. pozycje w Oberhofie). Zajął też czwarte miejsce w Memoriale Jordiego Aimata i po raz kolejny stanął na podium w Pucharze Europy – zajął drugie miejsce w La Molinie.
Po raz ostatni w karierze wystąpił na mistrzostwach świata. Na normalnym obiekcie zajął 45. miejsce, zaś na większym był na 51. miejscu. 5 marca osiągnął jeden ze swoich większych sukcesów, gdyż zajął 16. miejsce w Pucharze Świata w Oslo. Startowało ponad 70 zawodników, a Hiszpan wyprzedził bezpośrednio medalistę olimpijskiego z 1988 Erika Johnsena. Z piętnastym Pawłem Kustowem przegrał tylko o punkt. Trzykrotnie pojawiał się jeszcze w PŚ, lecz skakał już wyraźnie gorzej.
Ostatni sezon i ostatnie występy.
Swój ostatni pełny sezon rozpoczął od 43. miejsca w PŚ w Thunder Bay (następnego dnia był 64.). Bez powodzenia skakał w amerykańskim Lake Placid i japońskim Sapporo. Najlepsze wyniki w karierze osiągnął za to w Turnieju Czterech Skoczni. W Oberstdorfie był 65., zaś w kolejnych konkursach zajmował 68., 63. i 60. miejsca. W klasyfikacji łącznej zajął najwyższą w karierze 67. pozycję. Na początku lutego po raz ostatni zajął miejsce na podium w Pucharze Europy, w La Molinie był trzeci.
W Pucharze Świata tylko raz zbliżył się do punktowanej piętnastki. Zajął 19. miejsce w Predazzo po skokach na 83,5 i 84 m. Straty były jednak minimalne, do szóstego Heinza Kuttina stracił 5,9 pkt. W styczniu 1990 opuścił konkurs w Zakopanem ze względu na zmianę terminu zawodów – organizatorzy nie poinformowali wówczas Hiszpanów o przesunięcie konkursu na wcześniejszy dzień, w związku z czym Solà, wspólnie z trenerem Luisem Fajardo, dotarli pod skocznię dzień po zawodach.
Wystąpił na jeszcze jednej dużej imprezie. W mistrzostwach świata w lotach w Vikersund zajął 48. miejsce. Według portalu Skijumping.pl Solà wyrównał wówczas rekord życiowy i podczas jednego ze skoków uzyskał 141 metrów. Ostatni raz w PŚ wystąpił w Planicy 24 i 25 marca 1990 roku. Dwukrotnie zajmował te same miejsca (61.) i oddał dwa takie same skoki (po 92 m).
W styczniu 1992 roku zwyciężył w mistrzostwach Hiszpanii, rozgrywanych w La Molinie. Po skokach na 72,5 i 70 metrów wygrał o 6,3 punktu z Francisco Alegre i o 14,5 punktu z Jesúsem Lobo. Dwa lata wcześniej na tym samym obiekcie, po oddaniu skoków na odległość 66,5 oraz 60,5 metrów, także został mistrzem Hiszpanii, pokonując o 8,4 punktu Lobo i o 13,8 punktu Alegre.
Potem startował głównie w lokalnych zawodach. 26 stycznia 1992 roku zajął dziewiąte miejsce w La Molinie (zawody zaliczane do Pucharu Europy). Były to jego ostatnie punkty w międzynarodowych zawodach FIS.
W 1992 zakończył karierę skoczka narciarskiego i podjął pracę jako instruktor narciarstwa alpejskiego, którą wykonywał przez kolejne 20 lat.
Osiągnięcia.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Puchar Europy.
Miejsca w poszczególnych konkursach Pucharu Europy.
W zawodach Pucharu Europy, podobnie jak w ówczesnych zawodach Pucharu Świata, obowiązywała inna punktacja.

</doc>
<doc id="644463" url="https://pl.wikipedia.org/wiki?curid=644463" title="Harlow Shapley">
Harlow Shapley

Harlow Shapley (ur. 2 listopada 1885 w Nashville, zm. 20 października 1972 w Boulder, USA) – amerykański astronom, który stwierdził, że Słońce leży w pobliżu centralnej płaszczyzny galaktycznej, ok. 30 tys. lat świetlnych od środka Galaktyki.
Życiorys.
Astronom studiował u H.N. Russella w Princeton. W 1911 w oparciu o wyniki otrzymane przez Russella rozpoczął prace nad wyznaczeniem rozmiarów gwiazd w licznych układach podwójnych na podstawie pomiarów zmian ich jasności występujących podczas zaćmienia jednej gwiazdy przez drugą. Metoda ta stała się standardową procedurą na ponad 30 lat. Shapley wykazał również, że gwiazdy zmienne typu cefeid nie mogą być układami podwójnymi gwiazd, zaćmiewającymi się wzajemnie. Wsławił się biorąc udział w Wielkiej Debacie z Heberem Curtisem, 26 kwietnia 1920. Bronił tam (błędnego) stanowiska, że mgławice spiralne są częścią Drogi Mlecznej, w szczególności, że nie istnieją inne galaktyki poza nią. Postulował natomiast (prawidłowo i jako pierwszy), że nasza Galaktyka ma znacznie większe rozmiary, niż wtedy przypuszczano. Słusznie twierdził, że centrum Drogi Mlecznej leży w kierunku gwiazdozbioru Strzelca. W latach 1921-1952 był dyrektorem obserwatorium Harvarda, gdzie badał Obłoki Magellana. W swojej pracy zajmował się gromadami gwiazd, opracował sposób klasyfikacji zarówno gromad otwartych, jak i kulistych. W 1950 roku American Astronomical Society przyznało mu nagrodę Henry Norris Russell Lectureship. Napisał wiele książek; był znakomitym popularyzatorem astronomii. Brał udział w tworzeniu UNESCO.
W 1933 roku przyznano mu nagrodę Prix Jules-Janssen.
W uznaniu jego zasług jedną z planetoid nazwano (1123) Shapleya.

</doc>
<doc id="644464" url="https://pl.wikipedia.org/wiki?curid=644464" title="Ciovo">
Ciovo



</doc>
<doc id="644469" url="https://pl.wikipedia.org/wiki?curid=644469" title="Muzeum Śląskie">
Muzeum Śląskie

Muzeum Śląskie.
istniejące
nieistniejące

</doc>
<doc id="644474" url="https://pl.wikipedia.org/wiki?curid=644474" title="Acestridium">
Acestridium

Acestridium – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północna i środkowa część Ameryki Południowej: Kolumbia, Wenezuela i Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Acestridium discus".
"Acestridium" wraz z rodzajem "Niobichthys" tworzą grupę siostrzaną.

</doc>
<doc id="644476" url="https://pl.wikipedia.org/wiki?curid=644476" title="Corumbataia">
Corumbataia

Corumbataia – rodzaj słodkowodnych ryb sumokształtnych z rodziny zbrojnikowatych (Loricariidae).
Występowanie.
Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Corumbataia cuestae".

</doc>
<doc id="644477" url="https://pl.wikipedia.org/wiki?curid=644477" title="Księga Lamentacji">
Księga Lamentacji



</doc>
<doc id="644478" url="https://pl.wikipedia.org/wiki?curid=644478" title="Muzeum Ziemi Śląskiej w Opawie">
Muzeum Ziemi Śląskiej w Opawie

Muzeum Ziemi Śląskiej w Opawie (czes. Slezské zemské muzeum v Opavě) – muzeum założone w 1814 roku w Opawie, najstarsze muzeum w Czechach.
Historia.
Muzeum w Opawie zostało założone w 1814 roku z inicjatywy ówczesnego burmistrza miasta Johanna Josefa Schösslera, Franza Mückuscha, botanika i mineraloga, i Faustina Ensa, profesora historii i geografii w miejscowym gimnazjum. Opawskie muzeum jest najstarszym muzeum w Czechach, jednak w momencie powstania w granicach ówczesnej Korony Czeskiej istniało od 1802 roku Muzeum Szersznika.
Pierwsza ekspozycja w opawskim muzeum została otwarta 1 maja 1814 roku. Od początku placówka była pomyślana jako muzeum przyrodoznawcze; miała służyć nauczycielom i uczniom miejscowego gimnazjum. Integralną częścią muzeum była bogata biblioteka.
1 lipca 1817 roku muzeum odwiedził cesarz Franciszek I. Od 1818 roku nosiło nazwę Muzeum Gimnazjalne.
Od 1822 roku kustoszem muzeum był Faustin Ens. Po opuszczeniu przez niego Opawy w 1844 roku muzeum podupadło.
W 1885 roku w zbiorach opawskiego muzeum znajdowało się około 4000 przedmiotów.
W 1939 roku Muzeum Gimnazjalne zostało połączone ze Śląskim Muzeum Ziemskim w Muzeum Żupne Rzeszy (Reichsgaumuseum). W czasie II wojny światowej spłonął główny opawski budynek muzealny.
26 czerwca 1949 roku muzeum zostało przejęte przez administrację państwową i otrzymało nazwę Muzeum Śląskie. Od 1955 roku jest instytutem naukowym. W 1958 roku do Muzeum Śląskiego przyłączono Muzeum Petra Bezruča.
Pod koniec 1985 roku posiadało eksponatów.
Muzeum dziś.
Przedstawia ono etnologiczne i archeologiczne eksponaty związane tematycznie z przyrodą i historią czeskiego i austriackiego Śląska i północnych Moraw. Ponadto muzeum posiada zbiór obrazów i grafik artystów austriackich i europejskich.
W Opawie zbiory muzeum są eksponowane w:
Poza miastem do muzeum należą:

</doc>
<doc id="644479" url="https://pl.wikipedia.org/wiki?curid=644479" title="WR-25">
WR-25

WR-25 (znany również pod nazwą WLM-25) to kocioł wodny, rusztowy, ciepłowniczy o mocy cieplnej na wyjściu wynoszącej 25 Gcal/h = 29,2 MW (stąd oznaczenie).
Paliwem dla tego kotła jest węgiel kamienny. Sprawność nominalna 78%.
Typowy kocioł stosowany w ciepłowniach (zawodowych, przemysłowych i komunalnych) i elektrociepłowniach (zawodowych i przemysłowych) do pokrycia zapotrzebowania na ciepło. Ciepło w wodzie jest następnie wykorzystywane w procesach technologicznych lub dystrybuowane siecią ciepłowniczą do odbiorców, którym służy do ogrzewania i uzyskiwania ciepłej wody użytkowej. Ciepło z sieci, ze względów bezpieczeństwa (wysoka temperatura i ciśnienie wody sieciowej) i higieniczno-sanitarnych, jest dostarczane do odbiorców przez wymiennik ciepła, w którym zachodzi przekazanie ciepła do instalacji grzewczej lub podgrzania ciepłej wody użytkowej.
Obecnie (2006) w handlu dostępne są kotły WR-25 z wprowadzonymi zmianami konstrukcyjnymi, np. kocioł WR-25-014S produkcji RAFAKO, o mocy maksymalnej 32 MW (temperatura wody na wylocie 150°C, ciśnienie 1,9 MPa) i sprawności 82%.
Zobacz też: 

</doc>
<doc id="644480" url="https://pl.wikipedia.org/wiki?curid=644480" title="Epactionotus">
Epactionotus

Epactionotus – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Epactionotus bilineatus".

</doc>
<doc id="644481" url="https://pl.wikipedia.org/wiki?curid=644481" title="Eurycheilichthys">
Eurycheilichthys

Eurycheilichthys – rodzaj słodkowodnych ryb sumokształtnych z rodziny zbrojnikowatych (Loricariidae).
Zasięg występowania.
Brazylia, a "E. pantherinus" również w Argentynie.
Klasyfikacja.
Gatunki zaliczane do tego rodzaju:
Gatunkiem typowym jest "Eurycheilus pantherinus" ("Eurycheilichthys pantherinus").

</doc>
<doc id="644482" url="https://pl.wikipedia.org/wiki?curid=644482" title="WLM-25">
WLM-25



</doc>
<doc id="644483" url="https://pl.wikipedia.org/wiki?curid=644483" title="Księga Barucha">
Księga Barucha

Księga Barucha – w kanonie Biblii Kościoła katolickiego oraz prawosławnego, deuterokanoniczna księga Starego Testamentu. Przez wyznawców judaizmu i Kościoły protestanckie zaliczana do ksiąg apokryficznych. Znajdowała się w części kodeksów Septuaginty oraz w Wulgacie. Nie należała do Biblii hebrajskiej. Uczeni umiejscawiają czas jej spisania najczęściej wkrótce po lub w trakcie okresu Machabeuszy. Księga Barucha jest księgą prorocką, podobnie jak Księga Izajasza, Jeremiasza, Lamentacji, Ezechiela, Daniela oraz księgi dwunastu proroków mniejszych.
Kompozycja i treść.
W Księdze Barucha, zgodnie z tradycją łacińską (Wulgata), wyróżnia się cztery części:

</doc>
<doc id="644484" url="https://pl.wikipedia.org/wiki?curid=644484" title="Hisonotus">
Hisonotus

Hisonotus – rodzaj słodkowodnych ryb sumokształtnych z rodziny zbrojnikowatych (Loricariidae), do niedawna synonimizowany z "Microlepidogaster". Obecnie obydwa rodzaje uznawane są za odrębne, poprawnie zdefiniowane taksony. "Hisonotus" obejmuje małe ryby, zasiedlające głównie szybko płynące wody południowej i południowo-wschodniej Brazylii oraz Paragwaju. 
Klasyfikacja.
Gatunki zaliczane do tego rodzaju:
Gatunkiem typowym jest "Hisonotus notatus". 

</doc>
<doc id="644485" url="https://pl.wikipedia.org/wiki?curid=644485" title="Hypoptopoma">
Hypoptopoma

Hypoptopoma – rodzaj słodkowodnych ryb sumokształtnych z rodziny zbrojnikowatych (Loricariidae). Typ nomenklatoryczny podrodziny Hypoptopomatinae. Spotykane w hodowlach akwariowych. 
Występowanie.
Większość gatunków występuje w dorzeczu Amazonki.
Klasyfikacja.
Gatunki zaliczane do tego rodzaju:
Gatunkiem typowym jest "Hypoptopoma thoracatum".

</doc>
<doc id="644486" url="https://pl.wikipedia.org/wiki?curid=644486" title="Microlepidogaster">
Microlepidogaster

Microlepidogaster – rodzaj słodkowodnych ryb sumokształtnych z rodziny zbrojnikowatych (Loricariidae).
Klasyfikacja.
Gatunki zaliczane do tego rodzaju:
Gatunkiem typowym jest "Microlepidogaster perforatus".

</doc>
<doc id="644487" url="https://pl.wikipedia.org/wiki?curid=644487" title="Nannoptopoma">
Nannoptopoma

Nannoptopoma – rodzaj słodkowodnych ryb sumokształtnych z rodziny zbrojnikowatych (Loricariidae). 
Występowanie.
Zasięg występowania gatunków zaliczanych do tego rodzaju obejmuje dolne dorzecze Amazonki i jej dopływów poniżej 200 m wysokości.
Cechy charakterystyczne.
Gatunki "Nannopoptopoma" sp. są odróżniane od innych Hypoptopomatinae przede wszystkim przez dobrze rozwinięte płetwy piersiowe i przesunięte do przodu płetwy brzuszne; tylny koniec promienia płetwy piersiowej osiąga lub przewyższa długość pierwszego promienia płetwy brzusznej (w przeciwieństwie do promieni płetwy piersiowej nigdy nie osiągających długości promieni płetwy brzusznej u pozostałych Hypoptopomatinae).
Klasyfikacja.
Gatunki zaliczane do tego rodzaju:
Gatunkiem typowym jest "Otocinclus spectabilis" (="N. spectabilis").

</doc>
<doc id="644488" url="https://pl.wikipedia.org/wiki?curid=644488" title="Otothyris">
Otothyris

Otothyris – rodzaj słodkowodnych ryb sumokształtnych z rodziny zbrojnikowatych (Loricariidae), typ nomenklatoryczny podrodziny Otothyrinae.
Klasyfikacja.
Gatunki zaliczane do tego rodzaju:
Gatunkiem typowym jest "Otothyris canaliferus", obecnie klasyfikowany jako "Otothyris lophophanes".

</doc>
<doc id="644489" url="https://pl.wikipedia.org/wiki?curid=644489" title="Oxyropsis">
Oxyropsis

Oxyropsis – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Orinoko i Rio Negro oraz środkowe i górne dorzecze Amazonki.
Klasyfikacja.
Gatunki zaliczane do tego rodzaju:
Gatunkiem typowym jest "Oxyropsis wrightiana".

</doc>
<doc id="644490" url="https://pl.wikipedia.org/wiki?curid=644490" title="Neuenweg">
Neuenweg

Neuenweg – dzielnica gminy Kleines Wiesental w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży w Schwarzwaldzie, u podnóża Belchen, na wschód od Schönau im Schwarzwald. Do 31 grudnia 2008 była to gmina należąca do związku gmin Kleines Wiesental, który dzień później został rozwiązany.

</doc>
<doc id="644492" url="https://pl.wikipedia.org/wiki?curid=644492" title="Parotocinclus">
Parotocinclus

Parotocinclus – rodzaj słodkowodnych ryb sumokształtnych z rodziny zbrojnikowatych (Loricariidae).
Klasyfikacja.
Gatunki zaliczane do tego rodzaju:
Gatunkiem typowym jest "Otocinclus maculicauda" ("P. maculicauda").

</doc>
<doc id="644493" url="https://pl.wikipedia.org/wiki?curid=644493" title="Pseudotothyris">
Pseudotothyris

Pseudotothyris – rodzaj słodkowodnych ryb sumokształtnych z rodziny zbrojnikowatych (Loricariidae).
Zasięg występowania.
Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Otocinclus obtusus" ("P. obtusa").

</doc>
<doc id="644494" url="https://pl.wikipedia.org/wiki?curid=644494" title="Apistoloricaria">
Apistoloricaria



</doc>
<doc id="644495" url="https://pl.wikipedia.org/wiki?curid=644495" title="Brochiloricaria">
Brochiloricaria

Brochiloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Ameryka Południowa: Nizina La Platy i dorzecze Paragwaju.
Klasyfikacja.
Gatunki zaliczane do tego rodzaju:
Gatunkiem typowym jest "Brochiloricaria chauliodon".

</doc>
<doc id="644496" url="https://pl.wikipedia.org/wiki?curid=644496" title="Crossoloricaria">
Crossoloricaria

Crossoloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Kolumbia, Panama i Wenezuela.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria variegata" (="C. variegata").
Wcześniej zaliczano do tego rodzaju gatunki andyjskie: "C. bahuaja" i "C. rhami", przeniesione do "Rhadinoloricaria". 

</doc>
<doc id="644497" url="https://pl.wikipedia.org/wiki?curid=644497" title="Walka klas (ujednoznacznienie)">
Walka klas (ujednoznacznienie)



</doc>
<doc id="644498" url="https://pl.wikipedia.org/wiki?curid=644498" title="Raich (Kleines Wiesental)">
Raich (Kleines Wiesental)

Raich – dzielnica gminy Kleines Wiesental w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży w Schwarzwaldzie, na południowy zachód od Schönau im Schwarzwald. Do 31 grudnia 2008 była to gmina należąca do związku gmin Kleines Wiesental, który dzień później został rozwiązany.

</doc>
<doc id="644499" url="https://pl.wikipedia.org/wiki?curid=644499" title="Cteniloricaria">
Cteniloricaria

Cteniloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północno-wschodnia część Ameryki Południowej: Surinam przy granicy z Brazylią.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria platystoma" ("C. platystoma").

</doc>
<doc id="644501" url="https://pl.wikipedia.org/wiki?curid=644501" title="Dasyloricaria">
Dasyloricaria

Dasyloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północna część Ameryki Południowej (Kolumbia i Wenezuela) oraz Panama.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria filamentosa" ("D. filamentosa").

</doc>
<doc id="644502" url="https://pl.wikipedia.org/wiki?curid=644502" title="WP-120">
WP-120

WP-120 (znany również pod nazwą W-120) – kocioł wodny, rurowy, ciepłowniczy o mocy cieplnej na wyjściu wynoszącej 120 Gcal/h = 140,16 MW. Palenisko pyłowe. (stąd oznaczenie -- wodny, pyłowy, o mocy na wyjściu 120 Gcal/h). 
Paliwem dla tego kotła jest węgiel kamienny. Sprawność nominalna 86%.
Kocioł ten jest typowym kotłem stosowanym w większych ciepłowniach i elektrociepłowniach do pokrycia zapotrzebowania na gorącą wodę.

</doc>
<doc id="644503" url="https://pl.wikipedia.org/wiki?curid=644503" title="Języki helleńskie">
Języki helleńskie

Języki helleńskie – rodzina językowa w obrębie języków indoeuropejskich. Języki helleńskie wywodzą się ze wspólnego przodka (prajęzyka) – języka protohelleńskiego. Jedyne dwa zaświadczone starożytne języki helleńskie – starogrecki i macedoński – zaliczane są wraz z językami iliryjskim, trackim, frygijskim i dackim do postulowanej paleobałkańskiej ligi językowej. W dużej części opracowań rodzina helleńska w ogóle nie jest wyróżniana, a wszystkie podane w poniższym zestawieniu etnolekty uznawane są za odmiany języka greckiego, izolowanego w obrębie rodziny indoeuropejskiej.
Klasyfikacja języków helleńskich.
Poniżej przedstawiono schemat klasyfikacji genetyczno-systematycznej języków helleńskich
języki indoeuropejskie
"Często wśród dialektów języka nowogreckiego wymienia się też języki lub dialekty:"
Osobne stanowisko w rodzinie helleńskiej zajmuje język jewanik, wywodzący się z greki koine i pozostający pod silnym wpływem języka hebrajskiego. Język ten używany był przez diasporę żydowską aż do końca XX wieku.
Rozwój języków helleńskich.
Poniżej przedstawiono uproszczony schemat historii rozwoju języków helleńskich:
 protohelleński†
 ├─&gt;staromacedoński †
 ├─&gt;mykeński †
 ├─&gt;greka archaiczna †
 ├─&gt;greka klasyczna †
 ├─&gt;koine †
 │ ├─&gt;średniogrecki † (greka bizantyjska)
 │ │ ├─&gt;kapadocki
 │ │ ├─&gt;nowogrecki (demotyk, katharewusa, cypryjski i inne)
 │ ├─&gt;pontyjski
 │ ├─&gt;jewanik †
 ├─&gt;cakoński
 ├─&gt;griko

</doc>
<doc id="644504" url="https://pl.wikipedia.org/wiki?curid=644504" title="Harttia">
Harttia

Harttia – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północna część Ameryki Południowej: Brazylia, Surinam, Gujana Francuska, Wenezuela.
Klasyfikacja.
Gatunki zaliczane do tego rodzaju:
Gatunkiem typowym jest "Harttia loricariformis".

</doc>
<doc id="644506" url="https://pl.wikipedia.org/wiki?curid=644506" title="Hemiloricaria">
Hemiloricaria



</doc>
<doc id="644507" url="https://pl.wikipedia.org/wiki?curid=644507" title="Adam Prażmowski (astrofizyk)">
Adam Prażmowski (astrofizyk)

Adam Józef Ignacy Prażmowski herbu Belina (ur. 15 marca 1821 w Warszawie, zm. 15 lutego 1885 w Ville-d’Avray k. Paryża) – polski astrofizyk, najwybitniejszy polski astronom XIX wieku.
Życiorys.
Od 1839 roku pracował w obserwatorium warszawskim. W 1854 roku Prażmowski opracował metodę wyznaczania błędów osobistych obserwatora. W 1860 roku, obserwując zaćmienie Słońca w Hiszpanii, odkrył, że światło korony słonecznej jest spolaryzowane, a światło protuberancji słonecznej nie. Udowodnił, że korona jest powiązana ze Słońcem, a nie jak poprzednio sądzono z Księżycem.
Był encyklopedystą, jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W 1863 roku wyjechał jako stypendysta do Paryża i tam pozostał. Był konstruktorem urządzeń optycznych w firmie optycznej E. Hartnacka, której stał się również współwłaścicielem, a w roku 1871 właścicielem. Zbudował i udoskonalił m.in. pryzmatyczny polaryzator i celostat. W latach 1880–1882 był prezesem emigracyjnego Polskiego Towarzystwa Nauk Ścisłych, zajmował się także badaniem polaryzacji światła komet.

</doc>
<doc id="644508" url="https://pl.wikipedia.org/wiki?curid=644508" title="Ixinandria">
Ixinandria



</doc>
<doc id="644509" url="https://pl.wikipedia.org/wiki?curid=644509" title="Zmrocznik pazik">
Zmrocznik pazik

Zmrocznik pazik ("Deilephila porcellus" syn. "Pergesa porcellus") - owad z rzędu motyli. Skrzydła o rozpiętości 45-53 mm, przednie skrzydła różowe, w tylnej żółte, ze słabo zaznaczonymi przepaskami. Tylne skrzydła przy nasadzie szaro-brunatne, w środkowej części żółte, a przy krawędziach różowe. Tułów i odwłok różowe, na bokach 5 i 6 segmentu odwłoka białe plamki.
Owady dorosłe można spotkać od maja do lipca. Gąsienice żerują w lipcu i sierpniu. Podstawowymi roślinami żywicielskimi są przytulia pospolita i przytulia właściwa, dodatkowymi inne gatunki roślin z rodzaju "Gallium" oraz wierzbownica, winorośl właściwa i niecierpki. Gąsienice są początkowo zielone, później zmieniają kolor na brązowy. W odróżnieniu od gąsienic innych zawisakowatych nie posiadają kolcowatego wyrostka. Gąsienice osiągają do 5 cm długości. Gąsienice przepoczwarczają się na ziemi, rzadziej pod ziemią. Poczwarki zimują.
Typowe biotopy tego motyla to ogrody, ugory, suche łąki, stoki i przydroża, parki i leśne polany.

</doc>
<doc id="644510" url="https://pl.wikipedia.org/wiki?curid=644510" title="Deilephila porcellus">
Deilephila porcellus



</doc>
<doc id="644511" url="https://pl.wikipedia.org/wiki?curid=644511" title="Pergesa porcellus">
Pergesa porcellus



</doc>
<doc id="644512" url="https://pl.wikipedia.org/wiki?curid=644512" title="Lamontichthys">
Lamontichthys

Lamontichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północna część Ameryki Południowej: Brazylia, Boliwia, Kolumbia, Ekwador i Peru.
Klasyfikacja.
Gatunki zaliczane do tego rodzaju:
Gatunkiem typowym jest "Harttia filamentosa" ("L. filamentosus").

</doc>
<doc id="644513" url="https://pl.wikipedia.org/wiki?curid=644513" title="Loricaria">
Loricaria

Loricaria – rodzaj słodkowodnych ryb sumokształtnych z rodziny zbrojnikowatych (Loricariidae). Typ nomenklatoryczny podrodziny Loricariinae. Spotykane w hodowlach akwariowych.
Występowanie.
Ameryka Południowa – na wschód od Andów. Występują w różnorodnych środowiskach.
Cechy charakterystyczne.
Dymorfizm płciowy jest uwidoczniony u poszczególnych gatunków – m.in. hipertroficznie rozwinięte promienie płetwy piersiowej, rozmieszczenie tarczek kostnych oraz rozmiary i kształt zębów.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria cataphracta".

</doc>
<doc id="644514" url="https://pl.wikipedia.org/wiki?curid=644514" title="Rümmingen">
Rümmingen

Rümmingen (alem. "Rümmige") – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Vorderes Kandertal. Leży ok. 7 km od granicy z Francją oraz ze Szwajcarią, na północ od Lörrach.

</doc>
<doc id="644515" url="https://pl.wikipedia.org/wiki?curid=644515" title="Rummingen">
Rummingen



</doc>
<doc id="644516" url="https://pl.wikipedia.org/wiki?curid=644516" title="Ruemmingen">
Ruemmingen



</doc>
<doc id="644517" url="https://pl.wikipedia.org/wiki?curid=644517" title="Loricariichthys">
Loricariichthys

Loricariichthys – rodzaj słodkowodnych ryb sumokształtnych z rodziny zbrojnikowatych (Loricariidae)., opisany początkowo w randze podrodzaju w obrębie "Loricaria". 
Zasięg występowania.
Północna i środkowa część Ameryki Południowej: Kolumbia, Peru, Ekwador, Urugwaj, Paragwaj, Boliwia, Surinam, Gujana, Brazylia i Argentyna.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria maculata" (="Loricariichthys maculatus").

</doc>
<doc id="644518" url="https://pl.wikipedia.org/wiki?curid=644518" title="Metaloricaria">
Metaloricaria

Metaloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północno-wschodnia część Ameryki Południowej: Gujana Francuska i Surinam.
Klasyfikacja.
Gatunki zaliczane do tego rodzaju:
Gatunkiem typowym jest "Metaloricaria paucidens".

</doc>
<doc id="644519" url="https://pl.wikipedia.org/wiki?curid=644519" title="Paraloricaria">
Paraloricaria

Paraloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Środkowa część Ameryki Południowej: Paragwaj, Urugwaj, Brazylia i Argentyna.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria vetula" ("P. vetula").

</doc>
<doc id="644520" url="https://pl.wikipedia.org/wiki?curid=644520" title="Pseudohemiodon">
Pseudohemiodon

Pseudohemiodon – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Dorzecza Amazonki i Parany, odnotowany również w dorzeczu Orinoko. Występuje głównie nad piaszczystym podłożem.
Cechy charakterystyczne.
Ciało silnie ścieśnione grzbietobrzusznie. Płetwy brzuszne są używane głównie do poruszania się na piaszczystym dnie. Dymorfizm płciowy nie jest zaznaczony. Samce opiekują się ikrą.
Klasyfikacja.
Gatunki zaliczane do tego rodzaju:
Gatunkiem typowym jest "Hemiodon platycephalus" ("P. platycephalus").

</doc>
<doc id="644521" url="https://pl.wikipedia.org/wiki?curid=644521" title="Walka klas (miesięcznik)">
Walka klas (miesięcznik)

Walka klas – miesięcznik wydawany w latach 1884–1887 w Genewie. Był pismem I Proletariatu. Zajmował się tematami politycznymi oraz teoretyką marksizmu. Założycielem oraz redaktorem pisma był Stanisław Mendelson.

</doc>
<doc id="644522" url="https://pl.wikipedia.org/wiki?curid=644522" title="Rineloricaria">
Rineloricaria

Rineloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Kostaryka, Panama i północna oraz środkowa Ameryka Południowa.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria lima" ("R. lima").

</doc>
<doc id="644524" url="https://pl.wikipedia.org/wiki?curid=644524" title="Spatuloricaria">
Spatuloricaria

Spatuloricaria – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Północna i środkowa część Ameryki Południowej (Wenezuela, Kolumbia, Peru, Brazylia, Boliwia i Argentyna) oraz Panama.
Klasyfikacja.
Gatunki zaliczane do tego rodzaju:
Gatunkiem typowym jest "Spatuloricaria phelpsi".

</doc>
<doc id="644525" url="https://pl.wikipedia.org/wiki?curid=644525" title="Sturisoma">
Sturisoma

Sturisoma – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. 
Zasięg występowania.
Północna i środkowa część Ameryki Południowej (Wenezuela, Kolumbia, Ekwador, Boliwia, Paragwaj, Gujana, Peru, Brazylia i Argentyna) oraz Panama.
Klasyfikacja.
Gatunki zaliczane do tego rodzaju:
Gatunkiem typowym jest "Loricaria rostrata" ("S. rostratum"). 

</doc>
<doc id="644527" url="https://pl.wikipedia.org/wiki?curid=644527" title="Club Almagro">
Club Almagro

Club Almagro jest argentyńskim klubem sportowym z siedzibą w mieście Buenos Aires, znanym przede wszystkim z sekcji piłki nożnej.
Historia.
Klub założony został 6 stycznia 1911 w dzielnicy Buenos Aires Almagro pod początkową nazwą Sportivo Almagro. W 1919 roku po dołączeniu do Sportivo Almagro pierwszoligowego klubu Columbian klub zadebiutował w pierwszej lidze.
Obecnie klub w dalszym ciągu utrzymuje wiele sportowych obiektów w dzielnicy Almagro, ale stadion klubowy Estadio Almagro o pojemności 19000 widzów znajduje się przy 2223 Marcelo T. de Alvear, José Ingenieros, poza granicami administracyjnymi miasta Buenos Aires, choć w jego zespole miejskim.
Almagro, po wygraniu drugiej ligi, grał przez rok w pierwszej lidze w 1938 roku. W 1968 klub ponownie wygrał drugą ligę, ale tym razem obowiązywały inne reguły i nie awansował automatycznie do pierwszej. Rozegrany został turniej "Reclasificatorio", w którym wzięły udział najlepsze drużyny drugiej ligi i najgorsze z pierwszej. Grając w tym turnieju Almagro nie zdołał uzyskać awansu do pierwszej ligi. 
"Tricolores" przez większość czasu grali w drugiej lidze, kilka lat w trzeciej, ale w 2000 i 2004 roku awansowali do pierwszej ligi (Primera división argentina), jednak za każdym razem tylko na jeden sezon. Obecnie klub gra w drugiej lidze argentyńskiej (Primera B Nacional Argentina).

</doc>
<doc id="644528" url="https://pl.wikipedia.org/wiki?curid=644528" title="Sallneck">
Sallneck

Sallneck – dzielnica gminy Kleines Wiesental w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży w Schwarzwaldzie, w Parku Natury Südschwarzwald, nad rzeką Kleine Wiese, ok. 6 km od Zell im Wiesental. Do 31 grudnia 2008 była to gmina należąca do związku gmin Kleines Wiesental, który dzień później został rozwiązany.

</doc>
<doc id="644529" url="https://pl.wikipedia.org/wiki?curid=644529" title="Sturisomatichthys">
Sturisomatichthys

Sturisomatichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych. 
Zasięg występowania.
Północna część Ameryki Południowej (Kolumbia, Wenezuela i Ekwador) oraz Panama.
Klasyfikacja.
Gatunki zaliczane do tego rodzaju:
Gatunkiem typowym jest "Oxyloricaria leightoni" ("S. leightoni").

</doc>
<doc id="644532" url="https://pl.wikipedia.org/wiki?curid=644532" title="Historia Gąbina">
Historia Gąbina

Początki miasta.
Pierwsze wzmianki o Gąbinie pochodzą z 1215 r. wtedy, w przywileju Konrada mazowieckiego dla prepozytury jeżowskiej klasztoru benedyktynów w Lubiniu, Gąbin został wspomniany jako "Starodawna włość monarsza". W 1920 r. przy zakładaniu bruku na Nowym Rynku znaleziono denar Bolesława Chrobrego i 30 sztuk srebrnych ozdób z XI wieku. To może mieć związek z kupcami przemieszczającymi się w pobliżu gąbińskiej osady targowej podczas wypraw handlowych prowadzących ze Lwowa przez Łowicz, Gostynin do Torunia.
Prawa miejskie Gąbin otrzymał prawdopodobnie w 1322 r. (lub wcześniej, ponieważ już wtedy występował on jako miasto ("opiddum")), lokacja nastąpiła na prawie chełmińskim. W roku 1437 miało miejsce potwierdzenie i być może rozszerzenie aktu lokacyjnego. Nadanie praw miejskich miało istotny wpływ na rozwój miasta, wprowadziło nowe formy organizacji produkcji rzemieślniczej i wymiany handlowej. W XV i XVI w. siedziba powiatu ziemi gostyńskiej, znaczny rozwój rzemiosła i handlu, a także z produkcji sukna zwanego "multanem". Z 1507 r. pochodzi najstarsza wzmianka o obecności żydowskich mieszkańców w mieście. Znaczne zniszczenia podczas wojen szwedzkich przyczyniły się do marazmu gospodarczego. W okresie rozbiorów Gąbin znalazł się początkowo w zaborze pruskim, a po kongresie wiedeńskim trafił do zaboru rosyjskiego. W I poł. XIX wieku sprowadzenie do miasta sukienników i budowa osady fabrycznej ożywiło Gąbin, podczas powstania styczniowego liczny udział mieszkańców. W 1905 miał miejsce strajk szkolny. W 1939 miasto liczyło 7 tys. mieszkańców. W okresie II wojny światowej miasteczko zostało przyłączone do Kraju Warty, czyli znalazło się w granicach Rzeszy Niemieckiej . Podczas II wojny światowej miały miejsce: rozstrzeliwanie mieszkańców, prześladowania i deportacje do obozów zagłady.

</doc>
<doc id="644535" url="https://pl.wikipedia.org/wiki?curid=644535" title="Okres Trzech Królestw">
Okres Trzech Królestw



</doc>
<doc id="644537" url="https://pl.wikipedia.org/wiki?curid=644537" title="Trzy Królestwa">
Trzy Królestwa



</doc>
<doc id="644541" url="https://pl.wikipedia.org/wiki?curid=644541" title="CA Tigre">
CA Tigre

Club Atlético Tigre – argentyński klub piłkarski z siedzibą w Victoria, w dzielnicy miasta Buenos Aires – Tigre.
Historia.
Klub został założony 3 sierpnia 1902 roku w mieście Tigre, graniczącym z granicami administracyjnymi Buenos Aires na północ od dzielnicy o tej samej nazwie. W pierwszej lidze argentyńskiej (Primera división argentina) rozegrał 23 sezony (w latach 1931–1933, 1935–42, 1946–50, 1954–58, 1968 i 1980). W XX wieku najlepszym sezonem dla klubu Tigre był rok 1955, kiedy to klub zajął 6. miejsce w 16-zespołowej pierwszej lidze.
Największy sukces to wicemistrzostwo Argentyny zdobyte w 2008 roku.

</doc>
<doc id="644542" url="https://pl.wikipedia.org/wiki?curid=644542" title="Fenicjanizm">
Fenicjanizm

Fenicjanizm to forma libańskiego nacjonalizmu, który opowiada się za kontrowersyjnym poglądem, stwierdzającym, iż naród libański nie jest etnicznie arabski. Jego zwolennicy twierdzą, że chrześcijańscy Libańczycy mają fenickie korzenie i nie są Arabami.
Kontrowersje.
W czasie wojny domowej w Libanie przemoc powodowana względami politycznymi doprowadzała do wzrastających podziałów w społeczeństwie libańskim. Członkowie chrześcijańskich prawicowych grup poszukiwali różnych sposobów na odróżnienie się od grup muzułmańskich i palestyńskich. Z tego też powodu doszło do odrodzenia wiary w różnorodność pochodzenia etnicznego mieszkańców Libanu. Twierdzili oni, iż wspólnoty chrześcijańskie wyróżniały się etnicznie spośród innych ludów, znajdujących się przez wieki pod panowaniem Imperium Osmańskiego; powiązali to z bardziej współczesnym oporem wobec Syrii i jej interwencji w czasie wojny domowej w Libanie. Fenicjanizm często postrzegany jest jako radykalna odpowiedź na panarabizm i nacjonalizm wielkosyryjski.
Fenicjanizm i libańska milicja chrześcijańska.
Pojawiały się sugestie, iż libańska milicja określana jako "chrześcijańska" powinna zostać nazwana milicją fenicjańską z powodu jej tożsamości, ideologii i prowadzonej przez nią polityki. Składała się w większości z chrześcijan, jednak ich wyznanie miało niewiele wspólnego z ich ideologią jako organizacji paramilitarnej, ponieważ postrzegali oni siebie jako Fenicjan, a muzułmanów jako arabskich najeźdźców, którzy przynieśli islam do Libanu. Armia Południowego Libanu i Falangi Libańskie były silnie związane z Izraelem, mając wspólnego wroga, jakim byli Palestyńczycy.
Pomimo tego że koncepcja fenickich korzeni kulturowych i etnicznych zostały wykorzystane politycznie, nie oznacza to, iż takie twierdzenia są zupełnie pozbawione podstaw naukowych. Ostatnie badania wskazują, iż fenicka kultura i język są ciągle obecne we współczesnej libańskiej kulturze, zarówno w chrześcijańskiej, jak i muzułmańskiej części społeczeństwa. Z drugiej strony jednak, testy DNA i badania ekspertów z National Geographic wykazały, iż większość Libańczyków, niezależnie od ich wyznania, posiada podobne DNA.

</doc>
<doc id="644544" url="https://pl.wikipedia.org/wiki?curid=644544" title="Kampania Wodna">
Kampania Wodna

Kampania Wodna – akcja charytatywna organizowana co roku od 2003 przez Polską Akcję Humanitarną. Celem Kampanii Wodnej jest zebranie funduszy na pomoc ludziom niemającym dostępu do wody pitnej.
W ramach Kampanii realizowane są Programy Wodne PAH w:
W ramach „Programu Wodnego” w Czeczenii PAH dostarcza wodę mieszkańcom zniszczonego w wyniku działań wojennych Groznego. Na Sri Lance Fundacja buduje studnia głębinowe. Pracownicy misji w Afganistanie i Iraku realizują programy polegające na budowie systemów zaopatrzenia lokalnych społeczności w wodę. PAH planuje podjęcie podobnych działań na terenach Autonomii Palestyńskiej, Libanu i Izraela. Środki finansowe zebrane podczas edycji Kampanii Wodnej w 2005 pozwoliły na otwarcie Misji Polskiej Akcji Humanitarnej w Sudanie. Obecnie pracownicy Fundacji prowadzą rekonesans mający na celu identyfikację najbardziej palących potrzeb mieszkańców południa Sudanu.
Według danych PAH na całym świecie obecnie około 1,1 miliarda ludzi nie ma dostępu do wody nadającej się do spożycia. Jedynie 2% z nich żyje w Europie, 65% pochodzi z Azji, 27% z Afryki. Organizatorzy Kampanii Wodnej twierdzą, że wystarczy 5 zł, by zaspokoić pragnienie jednego człowieka przez cały miesiąc.
Akcję można wspierać poprzez:

</doc>
<doc id="644546" url="https://pl.wikipedia.org/wiki?curid=644546" title="Premierzy Tajlandii">
Premierzy Tajlandii



</doc>
<doc id="644549" url="https://pl.wikipedia.org/wiki?curid=644549" title="Polowiec szachownica">
Polowiec szachownica

Polowiec szachownica ("Melanargia galathea" syn. "Agapetes galathea") - owad z rzędu motyli. Skrzydła o rozpiętości 45-50 mm, z wierzchu białe z czarno-brunatnymi plamami, od spodu jaśniejsze, na przednim skrzydle występuje jedno, a na tylnym pięć lub sześć czarnych oczek z jasną obwódką. Polowiec szachownica jest jedynym przedstawicielem podrodziny oczennicowatych nieposiadającym na górnej powierzchni skrzydeł "pawich oczu". 
Owady dorosłe można spotkać w lipcu i sierpniu. Samica składa jaja na liściach. Jaja często spadają na ziemię, czasami są składane przez motyla w locie. Gąsienice żerują od września, wyłącznie nocami. Roślinami żywicielskimi są rośliny z rodziny wiechlinowatych. Stadium zimującym są gąsienice. Wiosną kontynuują żerowanie, a przepoczwarczenie następuje w czerwcu. 
Typowe biotopy tego motyla to: łąki, przydroża i leśne polany.
Filatelistyka.
Poczta Polska wyemitowała 14 października 1967 r. znaczek pocztowy przedstawiający polowca szachownicę o nominale 4,50 zł, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="644550" url="https://pl.wikipedia.org/wiki?curid=644550" title="Melanargia galathea">
Melanargia galathea



</doc>
<doc id="644551" url="https://pl.wikipedia.org/wiki?curid=644551" title="Agapetes galathea">
Agapetes galathea



</doc>
<doc id="644554" url="https://pl.wikipedia.org/wiki?curid=644554" title="Donald Hamish Cameron of Lochiel">
Donald Hamish Cameron of Lochiel

Donald Hamish Cameron of Lochiel KT, CVO (ur. 12 września 1910, zm. 26 maja 2004), XXVI Naczelnik Klanu Cameronów, szkocki magnat i posiadacz ziemski, najstarszy syn Donalda Waltera Camerona of Lochiel, XXV Naczelnika, i lady Hermione Emily Graham, córki 5. księcia Montrose.
Wykształcenie odebrał w Harrow Scholl (Londyn) i Balliol College (Oksford), którą uczończył w 1933 r. z tytułem bakałarza sztuk. W 1929 r. wstąpił do Lovat Scouts. Po wybuchu II wojny światowej został zmobilizowany. Walczył w kampanii francuskiej 1940 r., gdzie został wspomniany w rozkazie dziennym i awansowany do rangi majora. W latach 1943-1945 walczył na froncie włoskim. W 1944 r. został odznaczony medalem Territorial Decoration, zaś rok później awansowany do stopnia podpułkownika.
Po zakończeniu wojny mieszkał przez pewien czas w Londynie. Po śmierci ojca 1951 r. został kolejnym Naczelnikiem Klanu Cameronów. Przeniósł się wówczas do swojej rodowej posiadłości w Achnacarry. W Szkocji sprawował on wiele różnych funkcji. Był dyrektorem Królewskiego Banku Szkocji (1954-1980), Komisarzem Posiadłości Koronnych (1957-1969), Sędzią Pokoju w Inverness-shire i Lordem Namiestnikiem tego hrabstwa (1971-1985).
W 1957 r. został awansowany do rangi pułkownika. Był również honorowym pułkownikiem 4/5 batalionu Cameron Highlanders (od 1958 r.), 3 batalionu Queen’s Own Cameron Highlanders (1967-1969) i 2 batalionu Highland Volunteers (1970-1975). W 1970 r. został odznaczony Krzyżem Komandorskim Królewskiego Orderu Wiktoriańskiego, zaś w 1973 r. kawalerem Orderu Ostu.
Cameron utrzymywał kontakty z członkami klanu w Ameryce Północnej i w Anglii. Wspierał badania nad historią rodu, które zaowocowały książką "The Camerons - A History of Clan Cameron", wydaną w 1971 r. W roku 1989 doprowadził razem z synem, Donaldem Angusem, do otwarcia Muzeum Klanu Cameronów.
21 lipca 1939 r. poślubił Margaret Doris Gathorne-Hardy (29 stycznia 1913 - 16 marca 2006), córkę podpułknika Nigela Gathorne-Hardy’ego i Doris Johnston, córki sir Charlesa Johnstona. Donald i Margaret mieli razem dwóch synów i dwie córki:
Donald Hamish Cameron zmarł w 2004 r. w wieku 94 lat. Jest najdłużej żyjącym Naczelnikiem Klanu Cameronów w historii.

</doc>
<doc id="644555" url="https://pl.wikipedia.org/wiki?curid=644555" title="Droga wojewódzka nr 577">
Droga wojewódzka nr 577

Droga wojewódzka nr 577 (DW577) – droga wojewódzka przebiegająca w województwie mazowieckim o długości 45,904 km.

</doc>
<doc id="644556" url="https://pl.wikipedia.org/wiki?curid=644556" title="Perłówka zwisła">
Perłówka zwisła

Perłówka zwisła ("Melica nutans") – gatunek byliny należący do rodziny wiechlinowatych. Występuje w Azji i Europie na obszarach o klimacie oceanicznym. W Polsce jest rośliną dość rozpowszechnioną.
Biologia i ekologia.
Rośnie w lasach liściastych, rzadziej w zaroślach i zbiorowiskach okrajkowych. Jest geofitem i hemikryptofitem. Preferuje podłoża o odczynie zasadowym. W klasyfikacji zbiorowisk roślinnych gatunek charakterystyczny dla klasy żyznych lasów liściastych "Querco-Fagetea".
Zmienność.
Tworzy mieszańce z perłówką jednokwiatową ("Melica uniflora") i kolorową ("Melica picta").

</doc>
<doc id="644557" url="https://pl.wikipedia.org/wiki?curid=644557" title="Melica nutans">
Melica nutans



</doc>
<doc id="644558" url="https://pl.wikipedia.org/wiki?curid=644558" title="Mgławica Koński Łeb">
Mgławica Koński Łeb

Mgławica Koński Łeb (znana także jako "Barnard 33" wewnątrz "IC 434") – ciemna mgławica znajdująca się w konstelacji Oriona. Odkryła ją w 1888 roku Williamina Fleming na płytach fotograficznych wykonanych w Harvard College Observatory.
Mgławica jest położona zaraz poniżej gwiazdy Alnitak, najbardziej wysuniętej na wschód gwiazdy Pasa Oriona i jest częścią znacznie większego Zespołu Obłoków Molekularnych Oriona. Leży w przybliżeniu 1500 lat świetlnych od Ziemi i ma średnicę około 3,5 roku świetlnego.
Czerwony blask pochodzi od gazu wodorowego położonego głównie za Mgławicą Koński Łeb, zjonizowanego przez pobliską gwiazdę sigma Orionis. Mgławicę tę rozjaśnia znajdująca się za nią mgławica emisyjna IC 434. Ciemność mgławicy Koński Łeb jest spowodowana głównie przez gęstą warstwę pyłu, chociaż dolna część szyi Końskiego Łba rzuca cień na lewo. Strumienie gazu opuszczającego mgławicę są skierowywane przez silne pole magnetyczne. Jasne punkty przy podstawie mgławicy Koński Łeb to młode gwiazdy w procesie formowania.

</doc>
<doc id="644559" url="https://pl.wikipedia.org/wiki?curid=644559" title="Hesperiidae">
Hesperiidae



</doc>
<doc id="644560" url="https://pl.wikipedia.org/wiki?curid=644560" title="Klemens VII (papież)">
Klemens VII (papież)

Klemens VII (łac. "Clemens VII"; właśc. Giulio de’ Medici; ur. 26 maja 1478 we Florencji, zm. 25 września 1534 w Rzymie) – papież w okresie od 19 listopada 1523 do 25 września 1534.
Życiorys.
Wczesne życie.
Pochodził z rodu Medyceuszy. Był nieślubnym synem Juliana Medyceusza i jego metresy, Fioretty Gorini. Jego stryjem był Wawrzyniec Wspaniały, a kuzynami – kardynał Hipolit Medyceusz i papież Leon X. Urodził się miesiąc po zamordowaniu Juliana i otrzymał imiona Giulio Zenobio.
W 1513 został, przez Leona X, kreowany kardynałem i mianowany arcybiskupem Florencji. 4 lata później został wicekanclerzem Kościoła Rzymskiego, gdzie odpowiadał za politykę papieską w stosunku do Marcina Lutra. W 1521 roku przygotowywał sojusz Leona X z Karolem V, a jednocześnie sprawował władzę w rodzinnej Florencji (od 1519).
Wybór na papieża.
Po śmierci Hadriana VI, konklawe trwało 50 dni. 1 października 1523 trzydziestu pięciu elektorów zebrało się w kaplicy Sykstyńskiej. Młody wicekanclerz Medyceusz, był popierany przez cesarza, a także zapewnił sobie poparcie Wenecji, z którą prowadził wcześniej korespondencję. Głównym kontrkandydatami byli Pompeo Colonna i Alessandro Farnese. Było także kilku popieranych kardynałów spoza Włoch (m.in. Thomas Wolsey), lecz nastroje w Rzymie nie pozwoliły na elekcję obcokrajowca. Giulio Medici został wybrany 19 listopada 1523.
Pontyfikat.
Jedną z pierwszych inicjatyw nowego papieża, było zaprowadzenie pokoju pomiędzy władcami chrześcijańskimi, w celu zawiązania szerokiej koalicji przeciwko Turkom. Usiłował więc doprowadzić do rozejmu pomiędzy królem Francji, Franciszkiem I, a cesarzem Karolem V. Działanie to było także powodowane troską o Florencję. Początkowo odmówił Karolowi odnowienia sojuszu obronnego, a po podbiciu Mediolanu (1524) przez Franciszka, zawarł sojusz z francuskim królem i z Wenecją (na przełomie 1524 i 1525). Kiedy jednak Francja poniosła klęskę w bitwie pod Pawią, papież ponownie zwrócił się do Karola. Kolejną zmianę politycznego frontu przedstawił Klemens w maju 1526, kiedy to założył z Francją, Mediolanem, Wenecją i Florencją Ligę Świętą przeciw cesarzowi Karolowi V. W konsekwencji, cesarz najechał na Rzym i złupił go 6 maja 1527. Papież został zmuszony do ukrycia się w Zamku św. Anioła, lecz 5 czerwca tegoż roku został wzięty do niewoli. Dzięki obietnicy zapłacenia dużego odszkodowania i innych ustępstwach, papież został uwolniony w grudniu 1527. Ponieważ jednak Rzym został zniszczony, Klemens mieszkał w Orvieto oraz w Viterbo. W tym czasie Karol starał się przekonać papieża do zwołania soboru, w celu przerwania herezji. Pokój pomiędzy nimi został oficjalnie podpisany w czerwcu 1529 i przypieczętowany koronacją Karola na cesarza 24 lutego 1530. Klemens zbliżył się też do króla Franciszka, wydając swoją krewną, Katarzynę Medycejską za mąż za syna króla, Henryka.
Jeszcze przed najazdem na Rzym, w 1524 roku, papież wysłał do Niemiec swojego legata, kardynała Lorenzo Campeggio. Na obradach w Norymberdze domagano się zwołania soboru w Trydencie. Ostatecznie odbył się jedynie zjazd stanów niemieckich 8 kwietnia 1530. W Augsburgu uchwalono reformacyjne "Credo" (tzw. Wyznanie augsburskie, będące jednym z dokumentów założycielskich Kościoła Ewangelicko-Augsburskiego). Przyczynił się także do oderwania się Anglii od Kościoła katolickiego, poprzez postawę wobec Henryka VIII. Początkowo chciał spełnić prośbę króla, o unieważnienie jego małżeństwa z Katarzyną Aragońską, lecz następnie przeniósł rozpatrywanie tej sprawy do Rzymu, by w 1533 ekskomunikować Henryka i unieważnić jego rozwód. Klemensowi nie udało się także zahamowanie rozwoju luteranizmu w Skandynawii, ani zwinglianizmu w Szwajcarii. Jedną z nielicznych udanych inicjatyw, było erygowanie kilku biskupstw w Ameryce Południowej.
Życie prywatne.
Klemens był podejrzewany o posiadanie nieślubnego syna, Aleksandra Medyceusza. Jego matką była czarnoskóra, afrykańska niewolnica. Pogląd ten był początkowo obalany przez historyka i znawcę Medyceuszy, Alfreda von Reumonta. Dobrze poinformowany kardynał Gasparo Contarini twierdził, że Aleksander był synem Wawrzyńca Wspaniałego. Jednak współcześni badacze i historycy potwierdzają tezę, że Aleksander był synem Klemensa VII. Pastor uważa, że papież prowadził się nienagannie po elekcji, ale w młodości zdarzały mu się ekscesy.
Śmierć.
W czerwcu 1534 Klemens poważnie zachorował. Po krótkiej poprawie, jego stan znowu się pogorszył; lekarze podejrzewali, że może to być skutek otrucia. Według różnych opinii, dolegliwości gastryczne mogły mieć złośliwy charakter lub też być wynikiem utworzenia się w ciele przetoki. W lipcu i sierpniu, stan papieża ulegał gwałtownym zmianom – raz wyglądał na całkowicie zdrowego, a innym razem był umierający. 21 września 1534 nastąpiło gwałtowne pogorszenie – znacznie wzrosła gorączka, a Klemens nagle osłabł. Zmarł 4 dni później.
Grobowiec papieża znajduje się w rzymskiej bazylice Najświętszej Maryi Panny powyżej Minerwy. Jako iż powszechnie został uznany za odpowiedzialnego za niezręczną politykę, która doprowadziła do tragedii Rzymu, jego grobowiec smarowano gnojem, a wypisane na płycie nagrobnej imię "Clemens" (czyli łaskawy) "Pontifex Maximus" – nieznany osobnik zmienił na "InClemens" (czyli bezlitosny).
Nominacje kardynalskie.
W czasie swojego pontyfikatu kreował 33 kardynałów, podczas 14 konsystorzy.
Mecenat artystyczny.
W czasie pontyfikatu Hadriana VI artyści renesansowi nie przebywali w Rzymie. Na wieść o elekcji Klemensa natychmiast powrócili, mając nadzieję, że papież będzie ich mecenasem, tak jak miało to miejsce za czasów poprzedniego Medyceusza, Leona X. Jednym z głównych dzieł wykonanych w tamtych czasach było udekorowanie Stanzy Watykańskich; praca nad nimi została rozpoczęta jeszcze przez Rafaela za pontyfikatu Leona X. Papież współpracował także ze związanym ze swoim rodem historykiem, Francesco Guicciardinim, a także z filozofem i politykiem Niccolò Machiavellim. Zlecał prace artystom takim jak: Benvenuto Cellini czy Michał Anioł; temu ostatniemu, pod koniec pontyfikatu, polecił namalować słynny fresk – "Sąd Ostateczny".
Ocena.
Okres jego pontyfikatu jest negatywnie oceniany przez historyków Kościoła – Klemens jest uważany za typowego papieża renesansu. Papież obawiał się koncyliaryzmu (a więc utraty własnej realnej władzy) i głównie z tego powodu odmawiał zdecydowanie zwołania soboru. John Kelly uważał go za papieża niezdecydowanego i nierozumiejącego zmian zachodzących w Kościele.
Ludwig von Pastor uznał, że Klemens był jednym z najbardziej pechowych papieży. Świadczy o tym fakt, jak szybko został zapomniany, a to co zapamiętano, to katastrofalny stan finansów i wysokie podatki. Nawet związany z Medyceuszami, Guiccciardini oskarżał go o „chłód serca”, słabość, niezdecydowanie i dwulicowość.
Zdaniem współczesnego Klemensowi historyka, Paolo Giovio, papież był pozbawiony wielkoduszności i szczodrości, a cechowała go obłuda i skąpstwo. Ponadto Jovius uważał, że Klemens nikogo nie nienawidził i nikogo nie kochał. Polemikę z Joviusem podjął florencki polityk i pisarz, Francesco Vettori, który stwierdził, że nikt lepszy od Klemensa, nie zasiadał na Tronie Piotrowym. Do oceny Pastora, przyłączył się także Ferdinand Gregorovius, który uważał papieża za człowieka słabego, bojaźliwego i małego serca. W jego opinii bierność Klemensa wobec reformacji była brzemienna w skutkach dla Kościoła na całym świecie. Obarczył go także winą za stan finansów i Kurii Rzymskiej.

</doc>
<doc id="644561" url="https://pl.wikipedia.org/wiki?curid=644561" title="Wojciech Wróż">
Wojciech Wróż

Wojciech Wróż (ur. 17 grudnia 1942 w Poznaniu, zm. 3 sierpnia 1986 pod K2) – polski taternik, alpinista i himalaista, a także autor książek o tematyce wspinaczkowej, magister nauk fizycznych, specjalista w dziedzinie elektronicznej aparatury medycznej.
Życiorys.
Początkowo pracował jako asystent na Uniwersytecie im. Adama Mickiewicza w Poznaniu, a następnie w szpitalu onkologicznym.
Wojciech Wróż wspinać zaczął się w roku 1962, początkowo w słowackich Tatrach (m.in. w Dolinie Kaczej w 1963 i 1964). Od 1966 brał udział w wyprawach w Alpy. Dokonał w nich kilku istotnych przejść, m.in. pierwszego polskiego przejścia drogi Cassina na Piz Badile (1967, z H. Furmanikiem, M. Grochowskim, P. Kintopfem, S. Skierskim i A. Skłodowskim). Wytyczył nowe drogi północnym filarem Pointe Hélène na Grandes Jorasses (1970, z E. Chrobakiem i J. Porębą) i lewym filarem Brouillard na Mont Blanc (1971, z R. Kowalewskim i J. Mączką).
Jeździł też w inne rejony. W 1965 brał udział w wyprawie na Spitsbergen, w 1969 w góry Elburs do Iranu (pierwsze przejście centralnego filara Alam Kuh), w 1972 i 1975 w Pamir (Pik Kommunizma 1972, Pik Lenina 1975), w 1974 na Ruwenzori (pierwsze wejście zachodnią ścianą masywu Bakera).
Od 1976 uczestniczył w wyprawach na ośmiotysięczniki Himalajów i Karakorum. W tym roku razem z Eugeniuszem Chrobakiem dotarł na nowej drodze północno-wschodnią granią K2 do wysokości 8400 m n.p.m. Również z Chrobakiem w 1978 jako pierwsi zdobyli Kanczendzongę Południową (8576 m). W roku 1980 osiągnął wysokość 8050 m na południowym filarze Mount Everest. W 1982 ponownie uczestniczył w wyprawie na K2, dotarł wraz z Leszkiem Cichym do 8250 m. Dwa lata później z T. Karolczakiem przeszedł bez dodatkowego tlenu południowy filar Yalung Kang (8505 m) w masywie Kanczendzongi. 3 sierpnia 1986 bez tlenu wszedł na wierzchołek K2 południowo-zachodnim filarem ("Magic Line") wraz z Peterem Božikiem i Przemysławem Piaseckim. Zginął podczas zejścia ze szczytu – prawdopodobnie zsunął się z końcówki liny poręczowej na górnych stokach tzw. Żebra Abruzzów, na wysokości ok. 8100 m. Był siódmą ofiarą tragicznego sezonu 1986 na K2.
W latach 1977–1979 był wiceprezesem Klubu Wysokogórskiego w Poznaniu, w 1979–1981 prezesem. Przez wiele lat działał w Komisji Sportowej Zarządu Głównego Klubu Wysokogórskiego, potem Polskiego Związku Alpinizmu. Pisał na tematy związane ze wspinaczką, w 1982 wydano jego książkę o wyprawie na Kanczendzongę. Został odznaczony złotym medalem „Za Wybitne Osiągnięcia Sportowe”. W 2017 upamiętniony tablicą na Tatrzańskim Cmentarzu Symbolicznym oraz na Kopcu Gilkeya. 

</doc>
<doc id="644562" url="https://pl.wikipedia.org/wiki?curid=644562" title="Karłątek ryska">
Karłątek ryska

Karłątek ryska lub Karłątek tarninowy ("Thymelicus lineola" syn. "Adopaea lineola") – owad z rzędu motyli, rodziny powszelatkowatych (Hesperiidae, syn. warcabnikowate). Skrzydła o rozpiętości 26-28 mm (14-16 mm). Przednie skrzydła od spodu ochrowo-żółte, tylne szaro-żółte. Plamka zapachowa na wierzchu przedniego skrzydła samca krótka, prosta. Od wierzchu skrzydła są ochrowo-żółte z ciemnym brzegiem. Buławka czułka zakończona czarną plamą.
Owady dorosłe można spotkać od połowy czerwca do początku sierpnia na obrzeżach lasów liściastych. Gąsienice żerują od września. Roślinami żywicielskimi są rośliny z rodziny wiechlinowatych. Stadium zimującym są gąsienice. Wiosną kontynuują one żerowanie, a przepoczwarczenie następuje pod koniec czerwca. Poczwarki przyczepione są do źdźbeł trawy.
Typowe biotopy tego motyla to: łąki, ogrody i parki, a także leśne polany i skraje lasów.
Rozsiedlenie: Europa, północna Afryka, strefa umiarkowana Azji po wybrzeże Oceanu Spokojnego, Ameryka Północna. W Polsce gatunek pospolity na całym obszarze.

</doc>
<doc id="644563" url="https://pl.wikipedia.org/wiki?curid=644563" title="Donald Angus Cameron of Lochiel">
Donald Angus Cameron of Lochiel

Donald Angus Cameron of Lochiel (ur. 2 sierpnia 1946), XXVII Naczelnik Klanu Cameronów, szkocki magnat i posiadacz ziemski, głowa jednego z najstarszych i najbardziej wpływowych klanów szkockich Wyżyn. Najstarszy syn Donalda Hamisha Camerona of Lochiel, XXVI Naczelnika, i Margaret Doris Gathorne-Hardy, córki podpułkownika Nigela Gathorne-Hardy'ego.
Wykształcenie odebrał w Harrow School (Londyn) i Christ Church (Oksford). Tę ostatnią uczelnię ukończył z tytułem magistra sztuk. W latach 1966-1968 służył w randze porucznika w 4/5 batalionie Queen's Own Cameron Highlanders. W 1989 r. razem z ojcem przyczynił się do otwarcia Muzeum Klanu Cameronów. W latach 1994-1997 był przewodniczącym Highland Society of London. Od 2002 r. pełni urząd Sędziego Pokoju w Highlandzie i Lorda Namiestnika Inverness-shire. Po śmierci ojca w 2004 r. został XXVII Naczelnikiem Klanu Cameronów.
1 czerwca 1974 r. poślubił lady Cecil Nennellę Therese Kerr (ur. 22 kwietnia 1948), córkę Petera Kerra, 12. markiza Lothian i Antonelli Newland, córki generała-majora Fostera Newlanda. Donald i Cecil mają razem syna i trzy córki:
Donald Angus Cameron mieszka obecnie w swojej rodowej posiadłości w Achnacarry, w hrabstwie Inverness.

</doc>
<doc id="644564" url="https://pl.wikipedia.org/wiki?curid=644564" title="Thymelicus lineola">
Thymelicus lineola



</doc>
<doc id="644565" url="https://pl.wikipedia.org/wiki?curid=644565" title="Rif Saitgariejew">
Rif Saitgariejew

Rif Raisowicz Saitgariejew, ros. Риф Раисович Саитгареев, (ur. 26 września 1960 w Ufie, zm. 18 czerwca 1996 w Ostrowie Wielkopolskim) – rosyjski żużlowiec pochodzenia tatarskiego.
Kariera sportowa.
Wielokrotny medalista mistrzostw ZSRR i Rosji.
Jeździł w polskich klubach Iskra Ostrów Wielkopolski i ZKŻ Polmos Beram Zielona Góra, będąc przez kilka lat ich wiodącym zawodnikiem. Styl jego jazdy spowodował, że nadano mu przydomek "Tatarska strzała" (po tatarsku - "Tatar Uka").
6 czerwca 1996 podczas meczu z Unią Leszno o Mistrzostwo II Ligi Żużlowej uległ poważnemu wypadkowi na torze. W piątym wyścigu spotkania na starcie stanęli od wewnętrznej części toru: Andrzej Szymański (Unia), Paweł Łęcki (Iskra), Robert Mikołajczak (Unia) oraz Rif. Po starcie doszło do bezpośredniego kontaktu pomiędzy trzema pierwszymi żużlowcami i Rif ratując się przed wypadkiem, chcąc ominąć całą resztę, z dużą prędkością uderzył w słupek bramy wjazdowej do parkingu. Orzeczenie lekarskie stwierdziło uraz wielonarządowy: stłuczenie pnia mózgu, krwiak śródczaszkowy, przerwanie rdzenia kręgowego oraz złamanie przedramienia. Po 12 dniach (18 czerwca 1996 roku) żużlowiec zmarł w szpitalu w Ostrowie Wielkopolskim.
W Ostrowie uhonorowany memoriałem swojego imienia oraz tablicą pamiątkową na stadionie.
Starty w lidze.
Liga polska
Liga rosyjska
Osiągnięcia.
Indywidualne Mistrzostwa Świata Juniorów
Indywidualne Mistrzostwa ZSRR
Indywidualne Mistrzostwa Rosji
Indywidualne Mistrzostwa Juniorów ZSRR
1981 - 1. miejsce

</doc>
<doc id="644566" url="https://pl.wikipedia.org/wiki?curid=644566" title="Adopea lineola">
Adopea lineola



</doc>
<doc id="644568" url="https://pl.wikipedia.org/wiki?curid=644568" title="Fernando Bonjour">
Fernando Bonjour

Fernando Bonjour (ur. 4 września 1985 roku) – argentyński piłkarz, występujący na pozycji obrońcy. Od 2011 roku gra w barwach urugwajskiego klubu Rentistas Montevideo.
Karierę zaczynał w Olimpo Bahía Blanca, skąd został wypożyczony do Racing Olavarría. W 2003 roku wrócił do Olimpo Bahía Blanca. W 2005 roku został zawodnikiem urugwajskiego Rentistas Montevideo. W 2006 roku został zawodnikiem Lecha Poznań, będąc sprowadzonym na podstawie kaset wideo, ale nie zagrał tam ani jednego meczu. Następnie wrócił do Urugwaju, w którym to kraju gra z przerwą w 2008 roku (występy w Universidad César Vallejo Trujillo) do dziś. Od 2011 roku reprezentuje klub Rampla Juniors.
Ma za sobą występy w Copa Libertadores.

</doc>
<doc id="644570" url="https://pl.wikipedia.org/wiki?curid=644570" title="Charles Marsham, 3. hrabia Romney">
Charles Marsham, 3. hrabia Romney



</doc>
<doc id="644572" url="https://pl.wikipedia.org/wiki?curid=644572" title="Franz Rosenzweig">
Franz Rosenzweig

Franz Rosenzweig (ur. 25 grudnia 1886 w Kassel w Niemczech, zm. 10 grudnia 1929 we Frankfurcie nad Menem) – żydowski filozof dialogu.
Życiorys.
W 1905 roku rozpoczął studia medyczne, a po dwóch latach przeniósł się do Fryburga Bryzgowijskiego, gdzie studiował historię nowożytną i filozofię. W 1912 napisał doktorat z filozofii Hegla. Wychowany w niepraktykującej rodzinie żydowskiej, na studiach zaczął przeżywać silne rozterki duchowe. Rozważał chrzest, ale ostatecznie ponownie nawrócił się na judaizm. W 1913 spotkał Hermanna Cohena.
Zaciągnął się do armii jako ochotnik i od 1915 brał udział w I wojnie światowej służąc na froncie bałkańskim jako artylerzysta.
Rozterki duchowe z czasów studiów i wojna były rozstrzygającymi doświadczeniami jego życia.
Na bazie frontowej korespondencji z Eugenem Rosenstockiem-Huessy dotyczącej relacji między chrześcijaństwem a judaizmem zaczął tworzyć system, który zawarł w swoim najważniejszym dziele pt. "Gwiazda Zbawienia".
"Gwiazdę Zbawienia" zaczął pisać w sierpniu 1918 roku w Rembertowie pod Warszawą a skończył w Kassel w lutym 1919. Jest to wykład jego systemu metafizycznego, własnej koncepcji relacji między Bogiem, człowiekiem i światem, które połączone są ze sobą przez Objawienie (jako wydarzenie dialogu między Bogiem i człowiekiem), Stworzenie (jako wydarzenie dialogu między Bogiem i światem) oraz Zbawienie (jako wydarzenie dialogu między światem i człowiekiem). To krytyka filozofii Zachodu, przede wszystkim Hegla.
Od 1922 chorował na ALS. Pracę intelektualną utrudniał mu postępujący paraliż. Stracił zdolność pisania (grudzień 1922) i mowy (maj 1922), ale nie przerwał pracy. Przetłumaczył na niemiecki i skomentował wiersze Jehudy Halewiego, najwybitniejszego jego zdaniem poety języka hebrajskiego. Od maja 1924 wraz z Martinem Buberem pracował nad przekładem Biblii z hebrajskiego na niemiecki. Tę pracę przerwała śmierć.

</doc>
<doc id="644573" url="https://pl.wikipedia.org/wiki?curid=644573" title="Đồng Hới">
Đồng Hới

Đồng Hới – miasto w południowym Wietnamie, w prowincji Quảng Bình, nad Morzem Południowochińskim. W 2009 roku liczyło 76 058 mieszkańców.

</doc>
<doc id="644574" url="https://pl.wikipedia.org/wiki?curid=644574" title="Karol Piątek">
Karol Piątek

Karol Piątek (ur. 4 lipca 1982 w Luzinie) – polski piłkarz, grający na pozycji pomocnika.
Karol Piątek jest wychowankiem Błyskawicy Luzino. Następnie przeniósł się do Gryfu Wejherowo. Karierę seniorską kontynuował w takich klubach jak: Lechii Gdańsk, Arki Gdynia, ŁKS Łódź i Cracovii. Wraz z reprezentacją Polski U-18 zdobył złoty medal Mistrzostw Europy U-18 w 2001 roku. W latach 2010–2014 był zawodnikiem Termaliki Bruk-Bet Niecieczy. W 2014 podpisał kontrakt z beniaminkiem I ligi Bytovią Bytów.

</doc>
<doc id="644575" url="https://pl.wikipedia.org/wiki?curid=644575" title="Języczek liściowy">
Języczek liściowy

Języczek (, ) – wyrostek występujący u niektórych roślin na styku blaszki liściowej i pochwy liściowej. Struktura ta występuje u różnych grup roślin jednoliściennych i u części widłaków (widliczkowców i poryblinowców), przy czym nie ma wspólnego pochodzenia (nie jest organem homologicznym) ani między tymi dużymi grupami roślin, ani nawet między różnymi rzędami jednoliściennych. Czasami języczek może mieć postać delikatnego puchu, jak np. u trzciny pospolitej. Występowanie języczka i jego morfologia ma duże znaczenie diagnostyczne przy oznaczaniu wielu gatunków.

</doc>
<doc id="644577" url="https://pl.wikipedia.org/wiki?curid=644577" title="Moratuwa">
Moratuwa

Moratuwa (syng. මොරටුව, tamil. மொறட்டுவை, czyt. Moratuła) - to miasto w południowo-zachodniej Sri Lance blisko stolicy Kolombo. Według spisu powszechnego ludności z 2012, miasto zamieszkiwało 207 755 osób. Trzecie co do wielkości miasto kraju.
W mieście od 1966 znajduje się Uniwersytet Moratuwaski. Rozwija się w nim także przemysł produkujący meble, baterie, wyroby gumowe oraz rękodzielnicze. Moratuwa jest także centrum handlowym i rybackim Sri Lanki.

</doc>
<doc id="644578" url="https://pl.wikipedia.org/wiki?curid=644578" title="Hrabia Romney">
Hrabia Romney

Informacje ogólne.
Hrabiowie Romney 1. kreacji (parostwo Anglii)
Baronowie Romney 1. kreacji (parostwo Wielkiej Brytanii)
Hrabiowie Romney 2. kreacji (parostwo Zjednoczonego Królestwa)
Następca 8. hrabiego Romney: David Charles Marsham, wicehrabia Marsham

</doc>
<doc id="644579" url="https://pl.wikipedia.org/wiki?curid=644579" title="Kraina Bałtycka">
Kraina Bałtycka

Kraina Bałtycka – najbardziej na północ wysunięta jednostka podziału kraju stosowana w leśnictwie. Obejmuje swoim zasięgiem Nizinę Nadbałtycką i wzniesienia Pojezierza Pomorskiego. Południowa granica krainy biegnie wzdłuż moreny czołowej ostatniego zlodowacenia i dzieli obszar gromadnego i rozproszonego występowania buka. Granica wschodnia jest naturalna granicą Żuław i pokrywa się z zachodnią granicą naturalnego występowania świerka w jego niżowym zasięgu. Cała kraina leży w zasięgu ostatniego zlodowacenia, które odcisnęło swe piętno na rzeźbie i konfiguracji terenu w postaci charakterystycznych utworów moren czołowych i dennych.
Lesistość tej krainy dochodzi do ok. 30,5%.
Klimat krainy bałtyckiej należy do typu klimatu bałtyckiego i pojeziernego, charakteryzującego się chłodnym latem, łagodną zimą i stosunkowo znaczną ilością opadów atmosferycznych.
Gleby są przeważnie pochodzenia polodowcowego typu bielicowego. Na morenach występują margle, gliny zwałowe i żwiry gliniaste, a w pasie nadmorskim przeważają luźne piaski i gleby torfowe. W dolinach rzek, a głównie w delcie Wisły na Żuławach, występują gleby aluwialne i mady, a w pasie przymorskim występują wydmy i błota nadmorskie. 
W krainie tej przeważają bór świeży(Bsw), bór mieszany świeży (BMsw), las mieszany (LM) i las świeży (Lsw),
Głównym gatunkiem lasotwórczym jest sosna,
Kraina Bałtycka dzieli się na 9 dzielnic:
Według regionalizacji-przyrodniczo leśnej z 2010 Kraina Bałtycka dzieli się na 26 mezoregionów:

</doc>
<doc id="644580" url="https://pl.wikipedia.org/wiki?curid=644580" title="Kraina Mazursko-Podlaska">
Kraina Mazursko-Podlaska

Kraina Mazursko-Podlaska – kraina przyrodniczo-leśna położona w północno-wschodniej Polsce. Znajduje się w północno-wschodniej części Polski i w jej skład wchodzą 3 regiony geograficzne: Pobrzeże Wschodniopomorskie, Pojezierze Mazurskie i Nizina Podlaska. Granicę tej krainy od północy i wschodu stanowi jednocześnie granica państwa, od zachodu styka się ona z Żuławami, a od południa przebiega zgodnie z południową granicą naturalnego występowania świerka w jego niżowym zasięgu.
Lesistość wynosi ok. 27%.
Kraina Mazursko-Podlaska nie posiada jednolitego klimatu, gdyż ścierają się tu wpływy klimatu atlantyckiego i kontynentalnego. Część północno-zachodnia pozostaje pod wpływem klimatu bałtyckiego, na pojezierzu panuje klimat pojezierny, a w południowo-wschodniej części krainy dominuje klimat Krainy Wielkich Dolin.
Duża część krainy leży w zasięgu ostatniego zlodowacenia bałtyckiego i na pojezierzu oraz wzniesieniach morenowych, znanych z pięknego krajobrazu, występują większe kompleksy leśne w postaci puszcz: Białowieskiej, Knyszyńskiej, Augustowskiej, Rominckiej, Boreckiej, Piskiej, Nidzkiej i Taborskiej, gdzie występują głównie gleby gliniaste z udziałem margli i ciężkich glin. Na obszarach położonych niżej występują piaski i gleby bagienne.
Dominującym typem lasu jest bór świeży, którego udział wynosi ok. 42%, bór mieszany świeży - ok. 24%, las mieszany - ok. 12% i las świeży - ok. 8%.
Charakterystycznym gatunkiem dla całej krainy jest świerk występujący w zmieszaniu z sosną, bukiem, dębem, olszą i jesionem.
Podział.
W latach 1990–2010 w Krainie Mazursko-Podlaskiej wyróżniano 6 dzielnic przyrodniczo-leśnych:
Według regionalizacji-przyrodniczo leśnej z 2010 Kraina Mazursko-Podlaska dzieli się na 16 mezoregionów:

</doc>
<doc id="644581" url="https://pl.wikipedia.org/wiki?curid=644581" title="Raptularz">
Raptularz

Raptularz (łac. "raptularius", od "raptus" – porwanie, gwałtowne zabranie czegoś) – rodzaj brudnopisu czy notatnika, który dawniej służył do zapisywania różnych bieżących spraw, np. domowych, finansowych, urzędowych. Określeniem tym nazywano także spis myśli, wierszy czy zasłyszanych anegdot.
W genealogii raptularz to rodzaj księgi parafialnej, w której proboszczowie zapisywali dane o zdarzeniach podlegających rejestracji w chwili ich zgłaszania lub bezpośrednio po nich. Dopiero później dane z raptularza przepisywano do odpowiednich ksiąg metrykalnych.

</doc>
<doc id="644583" url="https://pl.wikipedia.org/wiki?curid=644583" title="Wielka Finlandia">
Wielka Finlandia

Wielka Finlandia (fin. "Suur-Suomi") – koncepcja stworzona przez irredentystyczne fińskie ruchy nacjonalistyczne przed II wojną światową. Postulowała ona złączenie wszystkich ludów fińskich w ramach jednego państwa. Ludy te prócz Finów to: Karelowie, Estończycy, Ingrowie, Liwowie i Kwenowie. Idea Wielkiej Finlandii zyskała znaczną popularność po 1917 roku, ale przestała istnieć po tzw. wojnie kontynuacyjnej (1941-1944), przegranej przez Finlandię.
Tereny mające wchodzić w skład Wielkiej Finlandii miały być ograniczone przez granice naturalne: Morze Białe, jezioro Onega, rzeki Swir i Newę (lub w bardziej umiarkowanych koncepcjach Sestrę) oraz Zatokę Fińską. Niektóre propozycje włączały w jej skład także Ingrię, Estonię, północny Finnmark i dolinę Torne. Niektórzy jeszcze do fińskich ziem zaliczali Łotwę, w której żył niewielki naród Liwów. W pewnych utopijnych lub humorystycznych wersjach Wielka Finlandia miała rozciągać się na terenach od Zatoki Botnickiej do Uralu, a nawet do terenów zachodniej Syberii, gdzie mieszkają ludy posługujące się językami uralskimi.
W Finlandii, zainteresowanie krajobrazem i kulturą Karelii zostało po raz pierwszy wyrażone w XX-wiecznym kulturowym fenomenie nazywanym karelianizmem, będącym formą romantycznego nacjonalizmu. Później pewne idee karelianizmu zostały przejęte przez zwolenników Wielkiej Finlandii.

</doc>
<doc id="644584" url="https://pl.wikipedia.org/wiki?curid=644584" title="Wyspy Mariańskie">
Wyspy Mariańskie



</doc>
<doc id="644588" url="https://pl.wikipedia.org/wiki?curid=644588" title="Sanepid w Iławie">
Sanepid w Iławie



</doc>
<doc id="644594" url="https://pl.wikipedia.org/wiki?curid=644594" title="Kocioł odzysknicowy">
Kocioł odzysknicowy

Kocioł odzysknicowy (albo kocioł odzyskowy) – wytwornica pary odzyskująca ciepło z czynnika o stosunkowo wysokiej temperaturze. Ciepło to służy do wytworzenia pary wodnej przegrzanej w obiegu turbiny parowej, a w układach prostych byłoby wyrzucane do otoczenia, stanowiąc stratę wylotową. Podstawowe zastosowanie kotła odzysknicowego polega na połączeniu (technicznie i termodynamicznie) obiegów turbiny gazowej i turbiny parowej w układach gazowo-parowych, gdzie służy do wytworzenia pary kosztem energii cieplnej spalin opuszczających turbinę gazową.
W skład kotła odzysknicowego wchodzą:
Wymiana ciepła między spalinami a wodą i parą wodną w najprostszym rozwiązaniu konstrukcyjnym kotła odzysknicowego nie jest optymalna i prowadzi do stosunkowo dużych strat egzergii. Aby straty te zmniejszyć (lepiej wykorzystać ciepło spalin) stosuje się 
dwa lub trzy obiegi o różnych ciśnieniach czynnika (nisko-, średnio- i wysokociśnieniowy). Każdy z tych obiegów składa się z podgrzewacza wody, parownika, i przegrzewacza pary.
Niekiedy wewnątrz kotła odzysknicowego montowane są urządzenia do odazotowania spalin (usuwania tlenków azotu) ze spalin.

</doc>
<doc id="644595" url="https://pl.wikipedia.org/wiki?curid=644595" title="Wawrzyniec Żmurko">
Wawrzyniec Żmurko

Wawrzyniec Żmurko (ur. 10 lipca 1824 w Jaworowie, zm. 3 kwietnia 1889 we Lwowie) – polski matematyk, profesor Uniwersytetu Lwowskiego i Politechniki Lwowskiej, wynalazca konograficznych przyrządów geometrycznych, uważany za prekursora lwowskiej szkoły matematycznej. 
Życiorys.
Pochodził z rodziny chłopskiej. Ukończył gimnazjum w Przemyślu i dwuletni kurs filozoficzny we Lwowie. W latach 1845–1849 studiował prawo na Uniwersytecie Lwowskim i matematykę na Uniwersytecie Wiedeńskim. W 1848 udał się do Wiednia, gdzie utrzymując się z udzielania lekcji uczęszczał na wykłady na uniwersytecie i politechnice. W 1849 został mianowany docentem Politechniki Wiedeńskiej. Jego rozprawa habilitacyjna pod tytułem "Beitrag zum Integralcalcul" ukazała się w Sprawozdaniach z posiedzeń Akademii Umiejętności w Wiedniu. W 1851 jako pierwszy Polak otrzymał kierownictwo katedry w Akademii Technicznej we Lwowie (przekształconej w Politechnikę w 1877). W 1871 został kierownikiem katedry matematyki na Uniwersytecie Lwowskim. Pracował równolegle na obu stanowiskach do roku 1884, w którym ustąpił ze stanowiska na Politechnice, pozostając do śmierci na Uniwersytecie. Był dziekanem Wydziału Filozoficznego UL w roku akademickim 1878/1879 i rektorem UL w roku 1885/1886.
W 1878 został uhonorowany tytułem doktora honoris causa Uniwersytetu Franciszkańskiego we Lwowie.
Należał do Akademii Umiejętności w Krakowie (od 1872) i Towarzystwa Nauk Ścisłych w Paryżu. Był również członkiem pierwszego zarządu ("wydziału") lwowskiego Towarzystwa dla Pielęgnowania i Rozpowszechniania Wiadomości Technicznych, Przemysłowych i Przyrodniczych (utworzone w 1862, formalnie działające od 1866, kiedy zatwierdzono statut i wybrano władze). W latach 1879–1981 był prezesem Polskiego Towarzystwa Przyrodników im. Kopernika.
Publikował w języku polskim i niemieckim, jego rozprawy ukazywały się w publikacjach stowarzyszeń naukowych. Dotyczyły teorii równań różniczkowych, teorii funkcji analitycznych i rzeczywistych, algebry liniowej i zastosowań matematyki. Za jego najważniejsze dzieło uważa się "Wykład matematyki na podstawie ilości o dowolnych kierunkach" (2 tomy, 1861, 1864). Swoją rozprawę pt. "Badania w dziedzinie nauki o równaniach oparte na poglądach analityczno-geometrycznych w przestrzeni" (1879) zadedykował Józefowi Ignacemu Kraszewskiemu. Opisał w niej wynalezione przez siebie przyrządy konograficzne, które miały ułatwiać kreślenie krzywych stożkowych oraz urządzenie o nazwie "integrator" do graficznego rozwiązywania zadań z rachunku całkowego. Wynalezione przez niego przyrządy nagrodzono medalami na wystawach (Wiedeń 1873, Lwów 1877, Paryż 1878 Londyn 1878).
Jego żoną była Helena (zm. 1894 w wieku 67 lat). Był ojcem malarza Franciszka Żmurki i teściem prof. Oskara Fabiana. Został pochowany na Cmentarzu Łyczakowskim we Lwowie. 

</doc>
<doc id="644597" url="https://pl.wikipedia.org/wiki?curid=644597" title="Czerwończyk żarek">
Czerwończyk żarek

Czerwończyk żarek ("Lycaena phlaeas" syn. "Lycaena phlaeoides") − gatunek owada z rzędu motyli. Skrzydła o rozpiętości 25–30 mm, przednie z wierzchu złocisto-czerwone z czarnymi plamkami i wąską czarną obwódką. Tylne skrzydła mają przy zewnętrznym brzegu czerwoną obwódkę. Spód tylnych skrzydeł szaro-brunatny z czarnymi plamkami. Tylne skrzydło z niewielkim ogonkiem.
Czerwończyk żarek daje w ciągu roku dwa lub rzadziej trzy pokolenia. Owady dorosłe pierwszego pokolenia można spotkać od początku maja do połowy czerwca, drugiego od początku lipca do początku września. Gąsienice żerują od wiosny do jesieni, z wyjątkiem maja i sierpnia. Roślinami żywicielskimi są szczaw polny i zwyczajny oraz rdesty. Stadium zimującym są gąsienice. Wiosną gąsienice kontynuują żerowanie, a przepoczwarczenie następuje na przełomie kwietnia i maja. Poczwarki przyczepione są od spodu liści lub do ich ogonków. 
Typowe biotopy tego motyla to miedze, ugory i polany leśne. Czerwończyk żarek występuje w Europie, Azji Środkowej, Japonii oraz północnej Afryce.

</doc>
<doc id="644598" url="https://pl.wikipedia.org/wiki?curid=644598" title="Lycaena phlaeas">
Lycaena phlaeas



</doc>
<doc id="644601" url="https://pl.wikipedia.org/wiki?curid=644601" title="Lycaena phlaeoides">
Lycaena phlaeoides



</doc>
<doc id="644602" url="https://pl.wikipedia.org/wiki?curid=644602" title="Bitwa pod Tachovem">
Bitwa pod Tachovem

Bitwa pod Tachovem (niem. "Schlacht bei Mies") – starcie zbrojne, husytów z armią niemieckich krzyżowców, które miało miejsce 4 sierpnia 1427 roku nieopodal czeskich miasteczek Stříbro i Tachov podczas czwartej krucjaty antyhusyckiej.
Geneza i przebieg.
Najazd na Czechy zorganizowano w odpowiedzi na bullę papieża Marcina V. Sejm Rzeszy Niemieckiej wyprawę przeciw husytom uchwalił w kwietniu 1427 roku. Głównym organizatorem krucjaty był legat papieski Henry Beaufort, biskup Winchesteru. Armia niemieckich krzyżowców wkroczyła do Czech w lipcu 1427 roku w dwóch grupach, które wyruszyły z Saksonii i z Bawarii. Siły główne krzyżowców zostały wyposażone (na wzór husycki) w wozy bojowe i artylerię polową.
Jednak na skutek paniki i zamieszania w szeregach uczestników krucjaty w bitwie pod Tachovem ponieśli oni klęskę w starciu z husytami dowodzonymi przez Prokopa Wielkiego. Tuż po bitwie husyci zdobyli miasto (zamek w Tachovie został zdobyty 14 sierpnia), a krzyżowcy rzucili się do ucieczki w stronę granicy, ścigani przez wojska husyckie stracili wielu zabitych oraz sprzęt (wozy i artyleria). Klęska krzyżowców pod Tachovem zakończyła IV krucjatę antyhusycką, po której przez 4 lata nie podejmowano już żadnych działań przeciwko husytom.
Upamiętnienie.
Miejsce bitwy upamiętnione jest pomnikiem na górze Vysoká. Monument wzniesiono w 1972 według projektu Miloslava Hlubca. Pamiątki po bitwie są wystawione w tachovskim zamku oraz w Muzeum Czeskiego Lasu w Tachovie.

</doc>
<doc id="644604" url="https://pl.wikipedia.org/wiki?curid=644604" title="Cà Mau">
Cà Mau

Cà Mau – miasto w południowym Wietnamie, w prowincji Cà Mau, nad Morzem Południowochińskim. W 2009 roku liczyło 129 896 mieszkańców.

</doc>
<doc id="644605" url="https://pl.wikipedia.org/wiki?curid=644605" title="James Stopford (4. hrabia Courtown)">
James Stopford (4. hrabia Courtown)

James Thomas Stopford (ur. 27 marca 1794 w St. James's Palace w Londynie, zm. 20 listopada 1858 w Courtown House w Gorey w hrabstwie Wexford) – brytyjski arystokrata i polityk irlandzkiego pochodzenia, syn Jamesa Stopforda, 3. hrabiego Courtown, i lady Mary Scott, córki 3. księcia Buccleuch.
Od 1810 nosił tytuł wicehrabiego Stopford. Wykształcenie odebrał w latach 1812-1815 na Christ Church na Uniwersytecie w Oksfordzie. Uczelnię ukończył z tytułem bakałarza sztuk. W 1820 został wybrany do Izby Gmin z okręgu Wexford County z ramienia partii torysów. W Izbie Gmin zasiadał przez 10 lat, do 1830 r. W 1833 został szeryfem hrabstwa Wexford, a w 1845 Custos Rotulorum w tymże hrabstwie. Po śmierci ojca w 1835 odziedziczył tytuł hrabiego Courtown i zasiadł w Izbie Lordów.
Lord Courtown był dwukrotnie żonaty. Po raz pierwszy ożenił się ze swoją bliską kuzynką, lady Charlotte Montagu-Scott (16 lipca 1799 - 29 lutego 1828), córką Charlesa Montagu-Scotta, 4. księcia Buccleuch, i Harriet Townshend, córki 1. wicehrabiego Sydney. Ślub odbył się 4 lipca 1822 w kościele św. Małgorzaty w Westminsterze. James i Charlotte mieli razem jednego syna:
Drugą żoną hrabiego została 29 października 1850 w kościele św. Piotra w Dublinie Dora Pennefather (ok. 1825 - 10 grudnia 1859), córka Edwarda Pennefathera i Susan Darby, córki Johna Darby'ego. James i Dora mieli razem trzech synów:
Courtown zmarł w 1858 r. Jego następcą został jego syn z pierwszego małżeństwa.

</doc>
<doc id="644606" url="https://pl.wikipedia.org/wiki?curid=644606" title="Panserbizm">
Panserbizm

Panserbizm – XIX-wieczny ruch polityczny, stawiający sobie na celu jedność wszystkich Serbów rozprzestrzenionych na terenach całego półwyspu bałkańskiego.
Początki.
Serbski polityk Ilija Garašanin (1812–1874) zamienił słowo „słowiański” na „serbski” w terminie „panslawizm”. Zastąpił także etniczny nacjonalizm słowiański przez serbski. Panserbizm stał się wyrazem gniewu przeciwko wiekom tureckiego panowania na Bałkanach.
Ideologia.
Panserbizm jest afirmacją przewagi serbskiej nad innymi słowiańskimi narodami zamieszkującymi półwysep bałkański, jak również jego praw do podboju wszystkich słowiańskich ziem na południe od Dunaju. Panserbizm rozwija się odkąd pojawił się w drugiej połowie XIX wieku, a jego wpływ na wszystkie warstwy społeczeństwa serbskiego zwiększył się znacznie. Później panserbizm znalazł swój wyraz w utworzeniu Jugosławii, mającej być unifikacją Słowian południowych.

</doc>
<doc id="644608" url="https://pl.wikipedia.org/wiki?curid=644608" title="Igrim">
Igrim

Igrim (ros. "Игрим") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 9 335 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644609" url="https://pl.wikipedia.org/wiki?curid=644609" title="Sjenity dolnośląskie">
Sjenity dolnośląskie

Sjenity dolnośląskie – nazwa potoczna i handlowa dla skał wydobywanych ze złóż znajdujących się w okolicy Piławy Górnej (Kośmin) – jednego z centrów przemysłu obróbki kamienia w Polsce oraz Niemczy.
Najważniejsze złoża, to: Kośmin, Przedborowa, Piława Górna, Brodziszów I, Brodziszów II, Brodziszów-Kłośnik, Koziniec, Piekielnik, Przerzeczyn Zdrój oraz kilka innych, w których zakończono eksploatację i zostały zdjęte z Bilans Zasobów Kopalin.
Skały te wg nowoczesnej klasyfikacji petrograficznej nie są sjenitami. Według klasyfikacji petrograficznej Kośmin to granodioryt, a Przedborowa to monzodioryt. nazwa „sjenit” została nadana przez geologów niemieckich i przyjęta w latach powojennych przez geologów polskich.
Skały charakteryzują się parametrami wytrzymałościowymi i ścieralnością porównywalną ze skałami granitowymi, lecz dzięki mniejszej zawartości kwarcu są bardziej elastyczne, bardziej odporne na uszkodzenia mechaniczne.
Właściwości techniczne oraz walory dekoracyjne zadecydowały o dużej popularności tych kamieni w polskiej architekturze, praktycznie w każdym większym mieście w Polsce znajdują się elementy wykonane z tych kamieni.

</doc>
<doc id="644610" url="https://pl.wikipedia.org/wiki?curid=644610" title="Hrabia Courtown">
Hrabia Courtown

Informacje ogólne.
Hrabiowie Courtown 1. kreacji (parostwo Irlandii)
Następca 9. hrabiego Courtown: James Richard Ian Montagu Stopford, wicehrabia Stopford

</doc>
<doc id="644611" url="https://pl.wikipedia.org/wiki?curid=644611" title="Wysokij">
Wysokij

Wysokij (ros. "Высокий") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 8.007 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644612" url="https://pl.wikipedia.org/wiki?curid=644612" title="Kino Światowid">
Kino Światowid



</doc>
<doc id="644613" url="https://pl.wikipedia.org/wiki?curid=644613" title="James Stopford (3. hrabia Courtown)">
James Stopford (3. hrabia Courtown)

James George Stopford KP (ur. 15 sierpnia 1765 w Londynie, zm. 15 czerwca 1835 w Windsorze) – brytyjski arystokrata i polityk związany z ugrupowaniem torysów. Był najstarszym synem Jamesa Stopforda, 2. hrabiego Courtown, i Mary Powys, córki Richarda Powysa.
Stopford został ochrzczony w kościele św. Jerzego przy Hanover Square w Londynie. Od 1770 r. nosił tytuł wicehrabiego Stopford. Wykształcenie odebrał w Eton College w latach 1779–1781. W 1780 r. wstąpił do Coldstream Guards. 17 września 1788 r. został porucznikiem, a w 1791 r. kapitanem. W 1790 r. został wybrany do Izby Gmin w okręgu Great Bedwyn. Reprezentował go do 1796 r., kiedy zmienił okręg na Lanark Burghs. Ponadto reprezentował: Dumfries Burghs w latach 1803–1806, ponownie Great Bedwyn w latach 1806–1807 i Marlborough w latach 1807–1810.
W 1793 r. zastąpił swojego ojca na stanowisku Skarbnika Dworu Królewskiego. Był nim do 1806 r. i ponownie w latach 1807–1812. Po śmierci ojca w 1810 r. odziedziczył tytuł hrabiego Courtown i zasiadł w Izbie Lordów. W 1812 r. został kapitanem Gentlemen Pensioners. Był nim do 1827 r. W 1835 r. pełnił urząd kapitana Ochotników Gwardii. Od 1793 r. był członkiem Tajnej Rady. W 1821 r. został odznaczony Orderem św. Patryka.
29 stycznia 1791 r. w Londynie poślubił lady Mary Scott (21 maja 1769 – 21 kwietnia 1823), córkę Henry’ego Scotta, 3. księcia Buccleuch, i lady Elizabeth Montagu, córki 1. księcia Montagu. James i Mary mieli razem pięciu synów i jedną córkę:

</doc>
<doc id="644614" url="https://pl.wikipedia.org/wiki?curid=644614" title="Mortka">
Mortka

Mortka (ros. "Мортка") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 3.713 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644615" url="https://pl.wikipedia.org/wiki?curid=644615" title="James George Stopford, 3. hrabia Courtown">
James George Stopford, 3. hrabia Courtown



</doc>
<doc id="644617" url="https://pl.wikipedia.org/wiki?curid=644617" title="Priobje">
Priobje

Priobje (wymowa: Pri-obje; ros. Приобье) – osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym – Jugrze, położonym na zachodniej Syberii.
Osada liczy 7.333 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy okręgu – Chantowie i Mansowie.

</doc>
<doc id="644618" url="https://pl.wikipedia.org/wiki?curid=644618" title="James Thomas Stopford, 4. hrabia Courtown">
James Thomas Stopford, 4. hrabia Courtown



</doc>
<doc id="644620" url="https://pl.wikipedia.org/wiki?curid=644620" title="Kondinskoje">
Kondinskoje

Kondinskoje (ros. "Кондинское") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada leży w rejonie kondinskim i liczy 3.881 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644621" url="https://pl.wikipedia.org/wiki?curid=644621" title="USS Albany">
USS Albany

Okręty US Navy o nazwie Albany, pochodzącej od miasta Albany.

</doc>
<doc id="644622" url="https://pl.wikipedia.org/wiki?curid=644622" title="Baron Montagu of Boughton">
Baron Montagu of Boughton

Baronowie Montagu of Boughton 1. kreacji (parostwo Anglii)
Baronowie Montagu of Boughton 2. kreacji (parostwo Wielkiej Brytanii)
Baronowie Montagu of Boughton 3. kreacji (parostwo Wielkiej Brytanii)

</doc>
<doc id="644625" url="https://pl.wikipedia.org/wiki?curid=644625" title="Metryka (odpis)">
Metryka (odpis)

Metryka – potoczna nazwa szczególnego rodzaju dokumentu urzędowego będącego odpisem (wyciągiem) aktu stanu cywilnego, tj. akt urodzenia, akt zgonu lub akt małżeństwa. To także nazwa dla odpisu dokonywanego z wyznaniowej księgi metrykalnej, np. metryka chrztu.
Odpisy akt stanu cywilnego z USC.
Odpisy akt stanu cywilnego wydawane są w Polsce przez urzędy stanu cywilnego, do którego osoba złożyła wniosek o ich wydanie. Od 1 marca 2015 roku prowadzona jest centralna Baza Usług Stanu Cywilnego (BUSC), administrowana pierwotnie przez Ministerstwo Spraw Wewnętrznych, a następnie Ministerstwo Spraw Wewnętrznych i Administracji. Scentralizowanie wszystkich aktów stanu cywilnego umożliwia złożenie wniosku o jego wydanie do dowolnego urzędu stanu cywilnego w Polsce. Przed 1 marca odpisy wydawały urzędy właściwe terytorialnie dla zdarzenia prawnego (narodzin, śmierci lub zawarcia małżeństwa), którego dotyczy akt. Dla zdarzeń prawnych, które miały miejsce za granicą, właściwy jest urząd, w którym umiejscowiono (zarejestrowano) zagraniczny akt stanu cywilnego. Zasady wydawania odpisów aktów stanu cywilnego reguluje ustawa z dnia 28 listopada 2014 r. Prawo o aktach stanu cywilnego (), a wzory tych odpisów - rozporządzenie Ministra Cyfryzacji z dnia 18 kwietnia 2020 r. w sprawie wzorów dokumentów wydawanych z zakresu rejestracji stanu cywilnego ().
Akta przechowywane są w urzędach najczęściej przez 100 lat od ich wytworzenia, po czym trafiają do archiwów państwowych. Oznacza to, że po odpisy akt dotyczących zdarzeń prawnych sprzed ponad 100 lat należy zwracać się do archiwów państwowych.
Urzędy stanu cywilnego wydają odpisy akt na odpowiednich urzędowych drukach w trzech odmianach: odpis zupełny, odpis skrócony oraz odpis międzynarodowy. Odpisy zupełne są dwustronicowe, natomiast odpisy skrócone i międzynarodowe są jednostronicowe.
Wzory druków, na których wydawane są odpisy akt stanu cywilnego, są ujednolicone. Wszystkie odpisy aktów stanu cywilnego mają format A4. Na górze, po lewej stronie, widnieje godło Polski oraz napis „Rzeczpospolita Polska”. wzdłuż prawej krawędzi biegnie czerwono-różowy pas. Tło jest irysowe: szare po bokach i różowe na środku.
Chociaż wzory druków przewidują podanie wielu różnych danych, w praktyce podaje się tylko te dane, które znalazły się w samym akcie. Często niektóre pola na druku pozostają puste. Poniższe porównanie ilustruje dane przewidziane do umieszczenia w odpisie (a więc te, dla których istnieją odpowiednie rubryki na wzorze druku).
Metryka urodzenia.
Odpis skrócony aktu urodzenia.
Urzędowy wzór skróconego odpisu aktu urodzenia przewiduje umieszczenie następujących informacji:
Odpis skrócony aktu urodzenia dziecka, które urodziło się martwe.
W odpisie skróconym aktu urodzenia dziecka, które urodziło się martwe, zamieszcza się te same informacje, co w odpisie skróconym aktu urodzenia, z dodatkową informacją o martwym urodzeniu. Z aktu urodzenia dziecka, które urodziło się martwe, wydaje się tylko odpisy skrócone.
Odpis zupełny aktu urodzenia.
Urzędowy wzór zupełnego odpisu aktu urodzenia przewiduje umieszczenie następujących informacji:
"Dane dotyczące dziecka:"
"Dane dotyczące rodziców:"
Ponadto, na pierwszej stronie umieszcza się imiona i nazwisko: osoby, która zgłosiła urodzenie, biegłego, tłumacza (jeżeli brali udział w czynnościach) oraz kierownika urzędu stanu cywilnego, który zarejestrował urodzenie dziecka.
Na drugiej stronie umieszcza się wzmianki dodatkowe i adnotacje oraz informacje o zgodności odpisu z danym aktem urodzenia. Znajduje się tam również miejsce na pieczęć i podpis osoby sporządzającej odpis.
Metryka ślubu.
Odpis skrócony aktu małżeństwa.
Urzędowy wzór skróconego odpisu aktu małżeństwa przewiduje umieszczenie następujących informacji:
I. Dane dotyczące osób zawierających małżeństwo:
II. Data i miejsce zawarcia małżeństwa
III. Dane rodziców
IV. Nazwiska małżonków po zawarciu małżeństwa
V. Nazwisko dzieci zrodzonych z tego małżeństwa
VI. Aktualnie noszone nazwisko, jeżeli jest inne niż po zawarciu małżeństwa
VII. Adnotacja o ustaniu małżeństwa, jego unieważnieniu, ustaleniu nieistnienia małżeństwa, o separacji, o zniesieniu separacji, oznaczenie sądu oraz sygnatura akt sprawy oraz data uprawomocnienia się orzeczenia, oznaczenie aktu zgonu
VIII. Informacje o odpisie
IX. Pieczęcie i podpis
Odpis zupełny aktu małżeństwa.
Na pierwszej stronie:
I. Dane dotyczące osób zawierających małżeństwo
II. Dane dotyczące daty i miejsca zawarcia małżeństwa
III. Dane dotyczące rodziców
IV. Nazwiska małżonków noszone po zawarciu małżeństwa
V. Nazwisko dzieci zrodzonych z tego małżeństwa
Na drugiej stronie:
VI. Świadkowie
VII. Imię i nazwisko biegłego, jeżeli brał udział w czynności
VIII. Imię i nazwisko tłumacza, jeżeli brał udział w czynności
IX. Imię i nazwisko kierownika urzędu stanu cywilnego, który zarejestrował małżeństwo
X. Informacja, że osoby wymienione w pkt. 1 złożyły zgodne oświadczenia woli o wstąpieniu w związek małżeński
XI. Wzmianki dodatkowe
XII. Adnotacje
XIII. Dane dotyczące odpisu:
XIV. Pieczęcie i podpis
Metryka zgonu.
Odpis skrócony aktu zgonu.
Urzędowy wzór skróconego odpisu aktu zgonu przewiduje umieszczenie następujących informacji:
I. Dane osoby zmarłej
II. Czas i miejsce zgonu/znalezienia zwłok
III. Dane małżonka osoby zmarłej
IV. Dane rodziców osoby zmarłej
V. Informacje o odpisie
VI. Pieczęcie i podpis
Odpis zupełny aktu zgonu.
Urzędowy wzór zupełnego odpisu aktu zgonu przewiduje umieszczenie następujących informacji:
I. Dane osoby zmarłej
II. Czas i miejsce zgonu/znalezienia zwłok
III. Dane małżonka osoby zmarłej
IV. Dane rodziców osoby zmarłej
V. Dane podmiotu, który zgłosił zgon
VI. Imię i nazwisko biegłego, jeżeli brał udział w czynności
VII. Imię i nazwisko tłumacza, jeżeli brał udział w czynności
VIII. Imię i nazwisko kierownika urzędu stanu cywilnego, który zarejestrował małżeństwo
IX. Wzmianki dodatkowe
X. Adnotacje
XI. Informacje o odpisie
XII. Pieczęcie i podpis
Odpis zupełny aktu zgonu osoby o nieustalonej tożsamości.
Z aktu zgonu osoby o nieustalonej tożsamości wydaje się tylko odpisy zupełne.
I. Czas i miejsce zgonu/znalezienia zwłok
II. Opis osoby zmarłej
III. Oznaczenie jednostki Policji lub wskazanie prokuratora w przypadku dokonania zawiadomienia o znalezieniu zwłok w stanie lub w okolicznościach uniemożliwiających ich identyfikację lub oznaczenie podmiotu leczniczego lub jednostki organizacyjnej pomocy społecznej
IV. Imię i nazwisko kierownika urzędu stanu cywilnego, który zarejestrował zgon
V. Wzmianki dodatkowe
VI. Adnotacje
VII. Informacje o odpisie
VIII. Pieczęcie i podpis
Odpisy międzynarodowe.
Istnieją trzy rodzaje odpisów międzynarodowych:
Odpisy te zawierają rubryki z tytułami w języku polskim, francuskim i niemieckim, a ponadto objaśnienia w językach: angielskim, chorwackim, hiszpańskim, greckim, włoskim, niderlandzkim, portugalskim, słoweńskim, tureckim i serbskim. Wzory tych formularzy reguluje konwencja nr 16 Międzynarodowej Komisji Stanu Cywilnego, której członkiem jest Polska.
Odpisy międzynarodowe wydane w Polsce są dokumentami uznawanymi (bez dodatkowych tłumaczeń czy legalizacji) w państwach, które ratyfikowały konwencję nr 17 Międzynarodowej Komisji Stanu Cywilnego, czyli w:
Odpisy międzynarodowe sporządzone w wyżej wymienionych państwach uznawane są także w Polsce. Konwencja zabrania pobierania za wydanie odpisu międzynarodowego opłaty wyższej niż za wydanie odpisu skróconego.
Alternatywnym (i bardziej kosztownym) sposobem legalizacji odpisu polskiego aktu stanu cywilnego do użytku w innym kraju jest przetłumaczenie go przez tłumacza przysięgłego, a następnie poświadczenie (np. apostille) tłumaczenia przez właściwy urząd. W przypadku wydania apostille do tłumaczenia przez tłumacza przysięgłego prowadzącego działalność w Polsce odpowiednim urzędem jest Dział Legalizacji w Ministerstwie Spraw Zagranicznych.

</doc>
<doc id="644627" url="https://pl.wikipedia.org/wiki?curid=644627" title="Pionierskij (Chanty-Mansyjski Okręg Autonomiczny)">
Pionierskij (Chanty-Mansyjski Okręg Autonomiczny)

Pionierskij (ros. "Пионерский") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 5.324 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644628" url="https://pl.wikipedia.org/wiki?curid=644628" title="Barsowo">
Barsowo

Barsowo (ros. "Барсово") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 5.598 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644629" url="https://pl.wikipedia.org/wiki?curid=644629" title="Talinka">
Talinka

Talinka (ros. "Tалинка") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 5.615 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644631" url="https://pl.wikipedia.org/wiki?curid=644631" title="Nowoagansk">
Nowoagansk

Nowoagansk (ros. "Новоаганск") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 9.973 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644632" url="https://pl.wikipedia.org/wiki?curid=644632" title="Główka (botanika)">
Główka (botanika)

Główka (łac. "capitulum", ang. "capitulum") – rodzaj kwiatostanu groniastego o osi głównej silnie skróconej, zgrubiałej i zwykle wypukłej. Kwiaty wyrastają na nim bez szypułek, lub na bardzo krótkich szypułkach. Zwykle są to drobne kwiaty, mogą być luźno ułożone, jak u koniczyny alpejskiej, lub gęsto zbite, jak np. u jeżogłówki gałęzistej.

</doc>
<doc id="644633" url="https://pl.wikipedia.org/wiki?curid=644633" title="Biełyj Jar">
Biełyj Jar

Biełyj Jar (ros. "Белый Яр") – osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym – Jugrze, położonym na zachodniej Syberii.
Osada 14 656 liczy mieszkańców (1 stycznia 2010 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu – Chantowie i Mansowie.

</doc>
<doc id="644634" url="https://pl.wikipedia.org/wiki?curid=644634" title="Stal Mielec (piłka siatkowa kobiet)">
Stal Mielec (piłka siatkowa kobiet)

Stal Mielec S.A. − polski kobiecy klub piłki siatkowej z Mielca.
Historia.
Założona w 1952 na bazie drużyny Liceum Pedagogicznego sekcja siatkówki kobiet była najstarszą żeńską sekcją Stali Mielec. Zawodniczki zostały zgłoszone do rozgrywek ligi okręgu rzeszowskiego i w pierwszym sezonie startów (1952/1953) zajęły trzecie miejsce w tabeli, a w kolejnym pierwsze. Zajęcie najwyższej lokaty w lidze nie gwarantowało wówczas awansu, a jedynie udział w turnieju barażowym, w którym zespół sukcesu nie odniósł. Do 1970 Stal występowała na parkietach lig okręgowej i międzywojewódzkiej (organizacja rozgrywek kilkukrotnie ulegała zmianie), wielokrotnie plasując się na pierwszej pozycji w tabeli, ale nie uzyskując awansu. Warto jednak podkreślić, że przez długi czas ligi te były bezpośrednim zapleczem I ligi, jedynego szczebla rozgrywek o zasięgu ogólnopolskim.
Sezon 1969/1970 udało się zwieńczyć promocją do II ligi. Beniaminkowi nie udało się utrzymać ani w sezonie 1970/1971, ani w 1972/1973. Trzecie podejście do drugoligowych parkietów okazało się już udane i począwszy od 1975 zespół nieprzerwanie gra w jednej z dwóch najwyższych lig. Po siedmiu latach zawodniczki po raz pierwszy w historii klubu zdołały zakwalifikować się do I ligi, ale nie potrafiły się w niej utrzymać. Na ekstraklasowe hale powracały w sezonach 1985/1986 oraz 1988/1989. W 1989 zespół po raz pierwszy obronił się przed spadkiem, ale rok później, w wyniku przeobrażenia I ligi w Serię A I ligi i towarzyszącemu reformie zmniejszeniu liczby drużyn do ośmiu, został relegowany do nowo tworzonej Serii B I ligi. Te rozgrywki Stal zakończyła na I miejscu i awansowała do serii A.
Kolejny sezon (1991/1992) zaowocował brązowym medalem Mistrzostw Polski, pierwszym w historii sekcji. Sukces ten zdołano powtórzyć dwa lata później. Jednakże w kolejnych latach sytuacja finansowa i organizacyjna klubu wyraźnie się pogorszyła. Przed sezonem 1995/1996 skład został mocno uszczuplony i drużyna zakończyła rozgrywki spadkiem do Serii B. Tam zawodniczki zajęły drugie miejsce i zdołały awansować po barażach.
12 czerwca 1997 podjęto decyzję o rozwiązaniu klubu. Miało to jednak korzystny wpływ na funkcjonowanie drużyny. Już w sezonie 1996/1997 sekcja dysponowała sporą autonomią, a 26 czerwca 1997, czyli w dwa tygodnie po rozwiązaniu wielosekcyjnej Stali, zawiązał się Klub Piłki Siatkowej Stal Mielec. Od tamtej pory mieleckie siatkarki stale występują w rozgrywkach ekstraklasy (od sezonu 2008/2009 jest to PlusLiga Kobiet), zdobywając Wicemistrzostwo w sezonie 1999/2000 oraz brązowe medale w sezonach 1998/1999 i 2003/2004. Zawodniczki kilkukrotnie zapewniały też sobie możliwość startów w rozgrywkach europejskich, a w sezonie 2002/2003 zakwalifikowały się do ćwierćfinału Pucharu Konfederacji.
Po 15 latach gry w najwyższej klasie rozgrywkowej, siatkarki KPSK Stal Mielec przegrały rywalizację o utrzymanie w PlusLidze Kobiet z AZS Białystok i zostały zdegradowane do I ligi.
Po spadku z Plusligi Kobiet w klubie doszło do zmian personalnych. Ze składu poprzedniego sezonu została tylko Urszula Bejga. Nowym trenerem został Piotr Sobolewski. Zmiany zaszły również z zarządzie klubu. Z funkcji prezesa został odwołany Karol Molek. Nowy zarząd postanowił przekształcić klub działający jako stowarzyszenia na sportową spółkę akcyjną. W związku z tym, została zmieniona nazwa i logo klubu. W sezonie 2012/2013 klub występował w I lidze jako Stal Mielec S.A., nie przystąpił do ostatnich dwóch meczów w sezonie i zajął ostatecznie dziesiąte miejsce, co spowodowało spadek drużyny do II ligi. W następnym sezonie klub ze względu na problemy organizacyjne i finansowe nie przystąpił do rozgrywek.
Siatkarki Stali Mielec w reprezentacjach narodowych.
Źródło: pzps.pl pzps.pl
Trenerzy.
Trenerzy od 1997, czyli od przekształcenia sekcji w samodzielny klub:
Występy w europejskich pucharach.
Puchar Konfederacji CEV.
sezon 1992/93
 sezon 1994/95 
 sezon 1999/00 
 sezon 2002/03 
sezon 2003/04
Pucharze Top Teams Cup.
sezon 2000/01

</doc>
<doc id="644635" url="https://pl.wikipedia.org/wiki?curid=644635" title="Izłuczinsk">
Izłuczinsk

Izłuczinsk (ros. "Излучинск") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 16.107 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644636" url="https://pl.wikipedia.org/wiki?curid=644636" title="KPSK Stal Mielec">
KPSK Stal Mielec



</doc>
<doc id="644637" url="https://pl.wikipedia.org/wiki?curid=644637" title="Fiodorowskij">
Fiodorowskij

Fiodorowskij (ros."Фёдоровский") - osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada liczy 20.292 mieszkańców (1 stycznia 2010 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Chantowie i Mansowie.

</doc>
<doc id="644639" url="https://pl.wikipedia.org/wiki?curid=644639" title="Henryk Nielaba">
Henryk Nielaba

Henryk Nielaba (ur. 5 września 1933 w Piotrowicach, obecnie dzielnica Katowic) - polski szermierz, medalista olimpijski i mistrzostw świata.
Był przede wszystkim szpadzistą, ale sukcesy odnosił także we florecie. Trzy razy startował na olimpiadach. Wraz z drużyną szpadzistów zajął 5. miejsce w Tokio 1964, zdobył brązowy medal w Meksyku 1968 (wraz z Bohdanem Andrzejewskim, Kazimierzem Barburskim, Michałem Butkiewiczem oraz Bohdanem Gonsiorem), a w Monachium 1972 był szósty. Indywidualnie najlepiej wypadł w Meksyku, gdzie odpadł w fazie pucharowej.
Przywiózł trzy medale z mistrzostw świata, wszystkie zdobyte w drużynie: złoty (Gdańsk 1963) i srebrny (Ankara 1970) w szpadzie oraz brązowy (Turyn 1961) we florecie.
Dwa razy był indywidualnym mistrzem Polski (floret 1958 i szpada 1972), ale w drużynie zdobył 18 złotych medali (wszystkie z Legią Warszawa).
Po zakończeniu kariery pracował jako trener w Szwajcarii.

</doc>
<doc id="644640" url="https://pl.wikipedia.org/wiki?curid=644640" title="Pojkowskij">
Pojkowskij

Pojkowskij (ros. Пойковский) – osiedle typu miejskiego w azjatyckiej części Rosji, we wchodzącym w skład tego państwa Chanty-Mansyjskim Okręgu Autonomicznym - Jugrze, położonym na zachodniej Syberii.
Osada powstała w roku 1966 na brzegu rzeki Pojki (od której pochodzi aktualna nazwa miejscowości) jako Muszkino, od nazwiska założycieli, braci Muszkinów. Z biegiem lat kolonia nabierała znaczenia gospodarczego, w roku 1998 zwyciężając w regionalnym konkursie na najbardziej rozwiniętą osadę miejską.
Pojkowskij nie posiada praw miejskich, mimo iż (według stanu na dzień 1 stycznia 2005 roku) zamieszkiwało tam 28.852 mieszkańców. Ludność osady stanowią głównie Rosjan i inni europejscy osadnicy (np. Ukraińcy). Niewielki udział w populacji miasta mają też rdzenni mieszkańcy Okręgu - Chantowie i Mansowie.
Nazwa Pojkowskij stała się znana w 2000 r. za sprawą I międzynarodowego turnieju szachowego im. Anatolija Karpowa.

</doc>
<doc id="644641" url="https://pl.wikipedia.org/wiki?curid=644641" title="Chrześcijańska Konfederacja Francuskich Pracowników">
Chrześcijańska Konfederacja Francuskich Pracowników

Chrześcijańska Konfederacja Francuskich Pracowników CFTC (fr. "La Confédération française des travailleurs chrétiens") – francuski związek zawodowy jeden z pięciu związków zawodowych we Francji uważanych przez państwo za reprezentatywne.
CFTC powstała 2 listopada 1919 roku na bazie istniejącego od 1887 roku Związku pracowników handlu i przemysłu ("Syndicat des employés du commerce et de l’industrie"). Związek zrzeszył 321 mniejszych organizacji związkowych. Podstawą programową były encyklika papieska „Rerum novarum”.
Od samego początku CFTC był i jest atakowany przez CGT – centralą związkową opartą na ideologii marksistowskiej.
Związek został rozwiązany w 1940 przez rząd Vichy, ale kontynuował swoją działalność w ramach podziemnego „Narodowego Zgromadzenia Oporu” ("Conseil National de la Résistance"). Po wojnie wznowił legalną działalność.
W 1964 roku ze względów ideologicznych wewnątrz CFTC nastąpił podział. W jego wyniku powstała nowa organizacja związkowa CFDT, odrzucająca naukę kościoła w życiu związkowym i bazująca na „walce klas”.
W okresie stanu wojennego w Polsce CFTC czynnie wspierała działania „Solidarności”.
Obecnie związek liczy około 160 tysięcy członków zrzeszonych w organizacjach branżowych i terytorialnych. Od 2002 roku przewodniczącym związku jest Jacques Voisin, a sekretarzem generalnym Jacky Dintinger. Organem prasowym związku jest pismo „Syndicalisme CFTC”.

</doc>
<doc id="644643" url="https://pl.wikipedia.org/wiki?curid=644643" title="Kino Światowid w Nowej Hucie">
Kino Światowid w Nowej Hucie



</doc>
<doc id="644645" url="https://pl.wikipedia.org/wiki?curid=644645" title="Burnie">
Burnie

Burnie – miasto portowe w Australii, w północno-zachodniej części Tasmanii, założone w 1827 roku pod nazwą "Emu Bay". Zamieszkane przez 19 692 mieszkańców (dane z 30 czerwca 2007).
Gospodarka.
Najważniejsze branże:
Transport.
Port lotniczy Burnie położony w Wynyard, około 20 minut jazdy od Burnie.
Autostrada Bass łączy miasta z Devonport, natomiast dojazd na zachodnie wybrzeże Tasmanii umożliwia autostrada Murchison.
Przedsiębiorstwo transportowe Metro Tasmania zapewnia połączenia autobusowe wokół miasta oraz na przedmieściach.
Klimat.
Średnia temperatura w lecie waha się od 12,5 do 21 °C z maksymalną temperaturą sięgająca 30 °C; średnie dzienne nasłonecznienie wynosi 16 godzin. Zimą temperatura waha się od 6 do 13 °C, ze średnim dziennym nasłonecznieniem wynoszącym 8 godzin. Wilgotność względna wynosi 60%.
Sport.
W mieście rozgrywane są międzynarodowe turnieje tenisowe, Burnie International. Turnieje męskie (od 2003 roku) zaliczane są do rozgrywek ATP Challenger Tour, natomiast kobiece (od roku 2009) do rozgrywek rangi ITF.

</doc>
<doc id="644646" url="https://pl.wikipedia.org/wiki?curid=644646" title="Zsuzsa Körmöczy">
Zsuzsa Körmöczy

Zsuzsa Körmöczy (ur. 25 sierpnia 1924 w Budapeszcie, zm. 16 września 2006) – węgierska tenisistka, zwyciężczyni międzynarodowych mistrzostw Francji i Włoch, reprezentantka w Pucharze Federacji.
Kariera tenisowa.
Praworęczna Węgierka zaliczała się do czołowych specjalistek gry na kortach ziemnych na przełomie lat 50. i 60. Regularne uderzenia z głębi kortu zapewniały jej nie tylko sukcesy na tej nawierzchni, ale i miejsce w czołówce światowej przez wiele lat. Karierę rozpoczęła stosunkowo wcześnie, jeszcze przed II wojną światową, ale na największe sukcesy – międzynarodowe mistrzostwo Francji i Włoch, półfinał Wimbledonu czy pozycję wiceliderki nieoficjalnego rankingu światowego – musiała czekać długie lata. Zapisała się w kronikach jako najstarsza triumfatorka turnieju na kortach Rolanda Garrosa (prawie 34 lata) oraz międzynarodowych mistrzostw Włoch (niespełna 36 lat). Siedem razy znalazła się w czołowej dziesiątce rankingu światowego (1953, 1955, 1956, 1958, 1959, 1960, 1961), najwyżej w 1958 – na drugim miejscu.
Początek kariery.
W dzieciństwie obok tenisa uprawiała m.in. szermierkę. W 1936 w wieku 12 lat świętowała pierwszy tytuł mistrzyni Węgier juniorek w tenisie. Dwa lata później dostąpiła zaszczytu występu w reprezentacji seniorskiej w spotkaniach Pucharu Europy Środkowej, w tym w zwycięskim spotkaniu z Polską, w składzie której grała m.in. utytułowana Jadwiga Jędrzejowska. Wiosną 1939 jako 14-latka wystąpiła po raz pierwszy w turniejach w Anglii, odnosząc wiele cennych zwycięstw nad lokalnymi zawodniczkami. Była m.in. w finale turnieju na kortach Melbury Club w Londynie, gdzie wprawdzie musiała uznać wyższość Kay Stammers, ale zyskała uznanie takich sław tenisa, jak Alice Marble czy Bill Tilden. W czasie tej angielskiej wyprawy nie zabrakło także debiutu na nawierzchni trawiastej, ale pierwszy start niedoświadczonej Körmöczy na specyficznym podłożu zakończył się dotkliwą porażką bez wygranego gema.
Wybuch wojny ograniczył jej możliwości startowe. W sierpniu 1940 wygrała po raz pierwszy międzynarodowe mistrzostwa Węgier, a wkrótce potem przyczyniła się do awansu reprezentacji do finału Pucharu Europy Środkowej, ale już na sam finał przeciwko Niemkom nie mogła pojechać, oficjalnie ze względów na kłopoty paszportowe. Zadecydowało żydowskie pochodzenie tenisistki, które niebawem całkowicie wykluczyło ją z życia sportowego. Treningi kontynuowała w konspiracji.
Po II wojnie światowej.
Po wojnie Körmöczy aktywnie włączyła się w ruch sportowy, nie tylko trenując, ale i biorąc udział w budowie nowych kortów tenisowych. Wiosną 1946 pokonała w meczu w Polsce Jędrzejowską, również pozostającą w okresie wojennym poza tenisem. Jesienią tegoż roku przegrała w finale międzynarodowych mistrzostw Węgier w Budapeszcie. W 1947 zaliczyła debiut na turnieju wimbledońskim, ale już w I rundzie musiała uznać wyższość rozstawionej z numerem ósmym Brytyjki Jean Bostock 4:6, 3:6. Wobec przejścia do tenisa profesjonalnego obrończyni tytułu Pauline Betz właśnie pojedynek Bostock z Körmöczy wybrano na mecz otwarcia turnieju kobiet na korcie centralnym. Po Wimbledonie Węgierka doszła do finału turnieju w holenderskim Noordwijk, odnosząc prestiżowe zwycięstwo nad jedną z czołowych Amerykanek Patricią Todd bez straty seta. Wkrótce zaliczyła kolejny ważny debiut, na kortach imienia Rolanda Garrosa (w dwóch pierwszych latach powojennych wyjątkowo mistrzostwa Francji rozgrywano po Wimbledonie). W Paryżu Körmöczy doszła do ćwierćfinału, gdzie przegrała z Amerykanką Margaret Osborne 0:6, 3:6. W parze z rodakiem Józsefem Asbóthem doszła do półfinału gry mieszanej, co do końca kariery pozostało jej najlepszym wynikiem w grach podwójnych na turniejach wielkoszlemowych. Na zakończenie sezonu triumfowała w turnieju w Pradze.
W 1948 Körmöczy wygrała m.in. turnieje w Monte Carlo, Mediolanie, Belfaście i ponownie w Pradze. Osiągnęła finał w Brukseli, gdzie pokonała m.in. uchodzącą za liderkę tenisa kobiecego Doris Hart 4:6, 6:3, 6:3 oraz jej rodaczkę Shirley Fry, by ulec Pat Todd. Nieco słabiej wypadła w mistrzostwach Francji, z którymi pożegnała się już w II rundzie singla, natomiast na Wimbledonie doszła do IV rundy, gdzie rozstawiona z „ósemką” Fry wzięła rewanż. Pod koniec sezonu 1948 oraz na początku kolejnego roku występy Węgierki ograniczyła ciąża. W 1949 wystąpiła na Wimbledonie jedynie w deblu, bez większych sukcesów, by zrezygnować z większości występów jeszcze w 1950 ze względu na zły stan zdrowia. Zdiagnozowano u niej kamienie nerkowe.
W 1951 zdobyła trzy tytuły mistrzowskie na igrzyskach Europy Wschodniej w Berlinie. W startach na Zachodzie mogła pochwalić się jedynie III rundą Wimbledonu (przegrała z rozstawioną z numerem drugim Margaret Osborne DuPont, dawniej Osborne), natomiast w 1952 po raz drugi w karierze triumfowała w Monte Carlo. W kolejnych latach impreza ta stała się jedną z ulubionych Körmöczy, która łącznie wygrywała tam sześć razy w grze pojedynczej. W 1953 Węgierka po raz pierwszy była w ćwierćfinale Wimbledonu, eliminując rozstawioną z szóstym numerem Helen Fletcher, a ulegając turniejowej „dwójce” Doris Hart 5:7, 5:7, mimo prowadzenia w obu partiach. Jeszcze raz kłopoty z nerkami dały znać o sobie w 1954, kiedy Körmöczy musiała przejść operację.
Awans do czołówki światowej.
W 1955 węgierska zawodniczka była w ćwierćfinale Wimbledonu zarówno w singlu (pokonała „czwórkę” Angelę Mortimer, uległa „szóstce” Darlene Hard), jak i deblu (w parze ze Schmitt). W niecodzienny sposób osiągnęła finał międzynarodowych mistrzostw Polski – w drodze do decydującego meczu nie straciła nawet gema. Mecz finałowy, rozgrywany w dużym upale, oddała jednak zdecydowanie w zaledwie pół godziny, nie podejmując większej walki z Věrą Pužejovą (później Sukovą, 1:6, 1:6). Po raz pierwszy sklasyfikowana w nieoficjalnym rankingu światowym pisma „Daily Telegraph” w czołowej dziesiątce w 1953, Körmöczy potwierdziła przynależność do elity w 1956, osiągając finał międzynarodowych mistrzostw Włoch. Pokonała w tym turnieju m.in. Brytyjki Patricię Ward i Angelę Buxton, a w decydującym meczu uległa czarnoskórej Amerykance Althei Gibson 4:6, 5:7. Kilka tygodni później po raz pierwszy znalazła się w wielkoszlemowym półfinale, pokonując w Paryżu m.in. Darlene Hard i Niemkę Ilse Buding, a przegrywając z Angelą Mortimer 4:6, 3:6. Na Wimbledonie doszła do IV rundy, gdzie uległa rozstawionej z drugim numerem Amerykance Beverly Fleitz 0:6, 6:8.
Sezon 1957 Körmöczy rozpoczęła od serii egzotycznych występów, wygrywając turnieje w Kairze, Bejrucie i Moskwie (w finale pokonała Puzejovą). Kilka tygodni spędziła w Chinach. Po powrocie do Europy doszła do ćwierćfinału mistrzostw Francji, na Wimbledonie kończąc start już na II rundzie. W obu turniejach przegrywała z najwyżej rozstawionymi zawodniczkami – w Paryżu z Shirley Bloomer, w Londynie z Altheą Gibson. W dalszej części sezonu po raz kolejny wygrała międzynarodowe mistrzostwa Węgier w Budapeszcie. Na koniec roku znalazła się w najlepszej piątce tenisistek świata według „Daily Telegraph”.
Największe sukcesy.
Jeszcze wyżej znalazła się rok później. Rozpoczęła rok od wygranych na francuskiej Riwierze (zwycięstwa w Menton i po raz trzeci w karierze w Monte Carlo), by następnie odnieść największy sukces w karierze. Jedenaście lat po debiucie triumfowała w międzynarodowych mistrzostwach Francji, potwierdzając opinię czołowej specjalistki nawierzchni ziemnej. Rozstawiona z „trójką”, w ćwierćfinale pokonała Brytyjkę Ann Haydon (nr 6 rozstawienia, 6:3, 6:4), w półfinale reprezentantkę RPA Heather Segal (nr 7, żonę znanego deblisty Abe Segala, 6:1, 6:0), wreszcie w finale najwyżej rozstawioną Brytyjkę Shirley Bloomer 6:4, 1:6, 6:2. Zaliczyła także najlepszy w karierze występ na Wimbledonie, gdzie dopiero w półfinale musiała uznać wyższość Angeli Mortimer (0:6, 1:6). Wszystkie te wyniki (także kolejny tytuł międzynarodowej mistrzyni Węgier) dały Körmöczy drugą pozycję w rankingu światowym. Wyprzedziła ją jedynie Althea Gibson, zwyciężczyni Wimbledonu i mistrzostw USA, ale ponieważ wraz z zakończeniem sezonu przyjęła ona status profesjonalny, w sezon 1959 Körmöczy wkraczała jako pierwsza rakieta amatorskiego tenisa kobiecego.
Dobrą dyspozycję Wegierka potwierdziła w 1959 czwartym tytułem w Monte Carlo. Jako pierwsza zawodniczka węgierska w Wielkim Szlemie została rozstawiona z pierwszym numerem (w mistrzostwach Francji), ale w opinii obserwatorów za faworytkę uchodziła raczej Brytyjka Christine Truman, turniejowa „dwójka”. Körmöczy przystępowała do turnieju jak obrończyni tytułu, natomiast Brytyjka mogła się pochwalić już w bieżącym sezonie prestiżowymi tytułami międzynarodowej mistrzyni Szwajcarii i Włoch. Awans obu rywalek do finału zdawał się potwierdzać jednak słuszność rozstawienia – Körmöczy pokonywała kolejne rywalki względnie łatwo (w ćwierćfinale Pužejovą, w półfinale Meksykankę Rosie Marię Reyes), a Truman już w półfinale musiała bronić piłki meczowej. W decydującym meczu jednak rzeczywiście Brytyjka okazała się lepsza, wygrywając 6:4, 7:5.
W 1959 Körmöczy sięgnęła po jeszcze jeden tytuł w międzynarodowych mistrzostwach kraju. Pod koniec sezonu w Hamburgu doznała poważnej kontuzji w czasie meczu deblowego, co zmusiło ją m.in. do oddania finału gry pojedynczej walkowerem. Węgierka straciła kilka miesięcy występów, ale wiosną 1960 ponownie prezentowała się znakomicie, pozostając niepokonaną w cyklu turniejów na Riwierze (Menton, gdzie obok singla wygrała także grę mieszaną, Cannes, Monte Carlo), a następnie w wieku niemal 36 lat wygrywając mistrzostwa Włoch. W turnieju tym pokonała w ćwierćfinale Reneé Schuurman z RPA 9:7, 6:0 (chociaż rywalka w pierwszym secie prowadziła już 5:0), a w półfinale debiutującą na kontynencie europejskim Australijkę Jan Lehane 6:1, 6:0. Finał z Ann Haydon Körmöczy rozstrzygnęła na swoją korzyść 6:3, 4:6, 6:1. Dyspozycja z pierwszej części sezonu stawiała ją w gronie faworytek do ponownego triumfu na kortach Rolanda Garrosa, gdzie otrzymała najwyższy numer rozstawienia. Start zakończyła jednak niefortunnie – w pierwszej rundzie otrzymała wolny los, w drugiej odniosła zwycięstwo walkowerem, ale w trzeciej rundzie, a w pierwszym rozgrywanym meczu, doznała kontuzji w pojedynku z reprezentantką Egiptu Betsy Abbas i musiała zejść z kortu przy stanie 5:4 w pierwszym secie. Tym razem kontuzja nie okazała się tak poważna jak kilka miesięcy wcześniej i Węgierka powróciła na korty jeszcze przed Wimbledonem, ale w Londynie odpadła już w II rundzie. Wygrała natomiast po zaciętym finale z Haydon (1:6, 8:6, 8:6) jeszcze raz międzynarodowe mistrzostwa Węgier, tym razem dokładając tytuł również w deblu (w parze z Haydon).
Ostatnie lata na korcie. Sportowa emerytura.
Wiosną 1961 zaliczyła serię występów na kontynencie amerykańskim, wygrywając m.in. turniej w St. Petersburg na Florydzie. W międzynarodowych mistrzostwach Francji otrzymała dopiero dziesiąty numer rozstawienia, ale w ćwierćfinale pokonała „dwójkę” Marię Bueno z Brazylii 6:3, 6:3, by dopiero w półfinale przegrać z Ann Haydon 6:3, 1:6, 3:6. W IV rundzie Wimbledonu musiała uznać wyższość Australijki Margaret Smith. W 1962 odniosła ostatnie znaczące zwycięstwa turniejowe – w Nicei i (po raz szósty) w Monte Carlo. Jeszcze raz wysoko rozstawiona w mistrzostwach Francji (z czwartym numerem), w 1/8 finału uległa Australijce Lesley Turner. W 1963 nie wystąpiła w Paryżu (wycofała się już po losowaniu), natomiast zaliczyła późny debiut w mistrzostwach USA (bez sukcesu). Rozegrała w tymże roku dwa mecze w Pucharze Federacji, przyczyniając się do zwycięstwa nad Dunkami, nie była natomiast w stanie zapobiec porażce z silnymi Australijkami (uległa Margaret Smith).
Słabsze wyniki skłoniły ją wreszcie do podjęcia decyzji o zakończeniu kariery sportowej. W 1964 była w III rundzie mistrzostw Francji, gdzie uległa „piątce” Jan Lehane. Zgłosiła się także do Wimbledonu, ale ostatecznie zrezygnowała z gry, oddając walkowerem mecz Brytyjce Vivienne Dennis i ogłaszając przejście na sportową emeryturę. Prasa brytyjska spekulowała, że był to ze strony Körmöczy gest sportowy, umożliwiający reprezentantce gospodarzy dalszą grę wobec perspektywy walkoweru politycznego w kolejnej rundzie – kolejną potencjalną rywalką Węgierki była Glenda Swan z RPA, a zawodnicy z krajów socjalistycznych oddawali mecze bez gry przeciwnikom z Afryki Południowej, w formie protestu przeciwko apartheidowi (m.in. Aleksandre Metreweli). Jak wspominała sama Körmöczy w swojej autobiografii, prawdziwa przyczyna była inna. Zawodniczka kilka miesięcy wcześniej obserwowała w Monte Carlo daremną walkę słynnego Jaroslava Drobnego z dużo młodszym rywalem i obojętną reakcję publiki wobec klęski dawnego mistrza Wimbledonu. Kończąc karierę Körmöczy nie chciała, by jej udziałem stało się podobne doświadczenie.
Po zakończeniu kariery sportowej Körmöczy zajęła się pracą trenera. Prowadziła m.in. zespół narodowy w Pucharze Federacji, a także klub Vasas. Została laureatką wielu nagród i odznaczeń, zarówno państwowych, jak i sportowych. Zmarła we wrześniu 2006 w wieku 82 lat.

</doc>
<doc id="644647" url="https://pl.wikipedia.org/wiki?curid=644647" title="CFTC">
CFTC



</doc>
<doc id="644648" url="https://pl.wikipedia.org/wiki?curid=644648" title="Zsuzsi Kormoczy">
Zsuzsi Kormoczy



</doc>
<doc id="644649" url="https://pl.wikipedia.org/wiki?curid=644649" title="Wielki Izrael">
Wielki Izrael

Wielki Izrael (również Cała Ziemia Izraela, hebr. ארץ ישראל השלמה, "Erec Jisra’el ha-szelema") – irredentystyczny termin opisujący historyczne i biblijne granice "Ziemi Izraela".
Pomimo że granice Wielkiego Izraela nie są jasno sprecyzowane, wielu religijnych Żydów (jak również niektórzy chrześcijanie), czerpią inspirację ze źródeł biblijnych, z Księgi Rodzaju, która opisuje przymierze Boga z Abrahamem:
W powyższym kontekście, Wielki Izrael powinien składać się z ziem dzisiejszego Izraela (wraz z Zachodnim Brzegiem, Strefą Gazy i Wzgórzami Golan), Jordanii, Libanu, dużej części Syrii, Iraku, Kuwejtu oraz części Arabii Saudyjskiej, Egiptu i Turcji.
Obecne stosowanie.
W czasach współczesnych, definicja Wielkiego Izraela jest otwarta na interpretacje. Daniel Pipes wskazuje trzy główne zastosowania tego terminu:

</doc>
<doc id="644650" url="https://pl.wikipedia.org/wiki?curid=644650" title="Vera Puzajova">
Vera Puzajova



</doc>
<doc id="644652" url="https://pl.wikipedia.org/wiki?curid=644652" title="Pasmo S">
Pasmo S

Pasmo S (ang. "S band") — fragment widma fal elektromagnetycznych w zakresie promieniowania mikrofalowego o częstotliwościach od 2 do 4 GHz położone po obu stronach umownej granicy 3 GHz pomiędzy UHF i SHF.
Inne standardy pasma S.
Pojęcia pasma S jest również używane przy łączności optycznej do określania fal światła widzialnego o długościach od 1450 do 1490 nm.

</doc>
<doc id="644654" url="https://pl.wikipedia.org/wiki?curid=644654" title="Encyklika papieska">
Encyklika papieska



</doc>
<doc id="644655" url="https://pl.wikipedia.org/wiki?curid=644655" title="USS Pittsburgh">
USS Pittsburgh

Okręty US Navy o nazwie USS "Pittsburgh", pochodzącej od miasta Pittsburgh:

</doc>
<doc id="644656" url="https://pl.wikipedia.org/wiki?curid=644656" title="IC 2944">
IC 2944

 
IC 2944 (znana także jako Mgławica Biegnący Kurczak i Mgławica Lambdy Centaura) – mgławica emisyjna powiązana z gromadą otwartą Collinder 249. Leży w granicach gwiazdozbioru Centaura w odległości około 6500 lat świetlnych. Została odkryta 5 maja 1904 roku przez Royala Frosta. IC 2944 rozciąga się na obszarze około 100 lat świetlnych.
Jest to region gwiazdotwórczy (tzw. obszar H II). Cechują go globule Boka. Obraz uzyskany przez VLT po lewej jest zbliżeniem globul Boka odkrytych w IC 2944 przez południowoafrykańskiego astronoma A. Davida Thackeraya w 1950 roku. Globule te, znane jako Globule Thackeraya, są rozsiane w obszarze IC 2944 na tle świecącego na różowo gazu mgławicy. Znajdują się pod gwałtownym bombardowaniem promieniowania ultrafioletowego pochodzącego od pobliskich młodych, gorących gwiazd, przez co ulegają erozji i fragmentacji. Przypuszcza się, że globule Thackeraya w IC 2944 zostaną zniszczone zanim zdążą się zapaść się i uformują nowe gwiazdy.

</doc>
<doc id="644658" url="https://pl.wikipedia.org/wiki?curid=644658" title="Hericium clathroides">
Hericium clathroides

Hericium clathroides (Pall.) Pers. – gatunek grzybów należący do rodziny soplówkowatych ("Hericiaceae"), w niektórych opracowanaich traktowany jako tożsamy z "Hericium coralloides". W zależności od ujęcia, polskie nazwy tego gatunku brzmią: soplówka jodłowa, s. gałęzista lub s. bukowa, a wcześniej używano nazwy kolczak koralowy.
Charakterystyka.
Gatunek ten był przez niektórych autorów odróżniany od "H. coralloides" na podstawie substratu – drewna buków (rzadziej innych drew liściastych). Inną cechą mającą rozróżniać te dwa gatunki jest tworzenie przez "H. coralloides" kolców hymenoforu w pęczkach. Młode owocniki są jadalne, lecz w Polsce wszystkie soplówki są objęte ścisłą ochroną (na mocy Rozporządzenia Ministra Środowiska z dnia 9 lipca 2004) i ich zbór z dzikich stanowisk jest zakazany.
Taksonomia.
Gatunek ten opisał (jako "Hydnum clathroides") Peter von Pallas w drugiej części „Reise durch verschiedene Provinzen des rußischen Reichs” opublikowanej w 1773roku. Do rodzaju "Hericium" został przeniesiony przez Christiaana Persoona w 1797 r. Pracą zatwierdzającą dla tego taksonu jest pierwszy tom "Systema mycologicum" Eliasa Friesa z 1821 r. Został tam zaliczony do ówczesnego plemienia "Merisma" w rodzaju "Hydnum".
W 1959 r. Rudolph Maas Geesteranus wykazał błędne zastosowanie i zatwierdzenie epitetu przez Eliasa Friesa i zaproponował zmianę ujęcia gatunku "H. clathroides". Do tej pory tradycyjnie nazywano tak okazy znajdowane na drewnie jodeł ("Abies"), jednak Maas Geesteranus przypisał tę nazwę do gatunku owocnikującego na buku ("Fagus"). Dla gatunku rozwijającego się w jedlinie zaproponował natomiast ujęcie Scopoliego pod nazwą "H. coralloides". Część późniejszych mykologów (m.in. Stanisław Domański, Marchand i Jahn) zaakceptowało nowe definicje tych gatunków. Nils Hallenberg w opublikowanej w 1983 analizie występujących w Europie soplówek po badaniach krzyżowania kultur grzybów z jodeł i buków podał w wątpliwość odrębność tych dwóch taksonów i pod wspólną nazwą "H. coralloides" zaproponował neotyp.
Kodeks "Index Fungorum" traktuje ten takson jako odrębny, zweryfikowany gatunek i podaje następujące synonimy:

</doc>
<doc id="644659" url="https://pl.wikipedia.org/wiki?curid=644659" title="Dąbrowa Puzdrowska">
Dąbrowa Puzdrowska

Dąbrowa Puzdrowska (dodatkowa nazwa w j. kaszub. Dąbrowa Pùzdrowskô) – wieś w Polsce, położona w województwie pomorskim, w powiecie kartuskim, w gminie Sierakowice
Wieś leży na Pojezierzu Kaszubskim. Wchodzi w skład sołectwa Puzdrowo.
W latach 1975–1998 Dąbrowa Puzdrowska administracyjnie należała do województwa gdańskiego.
Przed 2023 r. miejscowość była częścią wsi Puzdrowo.
Z kart historii.
Od końca I wojny światowej wieś znajdowała się w granicach Polski (powiat kartuski). Do 1918 roku obowiązującą nazwą niemieckiej administracji dla Dąbrowy Puzdrowskiej było "Dombrowo". Podczas okupacji niemieckiej w 1942 r. nazwa "Dombrowo" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Eichheide".

</doc>
<doc id="644660" url="https://pl.wikipedia.org/wiki?curid=644660" title="Tazowskij">
Tazowskij

Tazowskij (ros. "Тазовский") – osiedle typu miejskiego w azjatyckiej części Rosji, we wchodzącym w skład tego państwa Jamalsko-Nienieckim Okręgu Autonomicznym, położonym w północno-zachodniej Syberii.
Osada liczy 6.410 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Nieńcy.
Miasto jest siedzibą zarządu Gydańskiego Parku Narodowego.

</doc>
<doc id="644661" url="https://pl.wikipedia.org/wiki?curid=644661" title="Charp">
Charp

Charp (ros. "Харп") – osiedle typu miejskiego w azjatyckiej części Rosji, we wchodzącym w skład tego państwa Jamalsko-Nienieckim Okręgu Autonomicznym, położonym w północno-zachodniej Syberii.
Osada liczy 7.153 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Nieńcy.

</doc>
<doc id="644662" url="https://pl.wikipedia.org/wiki?curid=644662" title="Purchawkowate">
Purchawkowate

Purchawkowate ("Lycoperdaceae" Chevall.) – rodzina grzybów należąca do rzędu pieczarkowców ("Agaricales").
Charakterystyka.
Grzyby o owocnikach nadziemnych, czasami częściowo zagłębionych w podłożu. Średnica owocników zazwyczaj od 5 do 30 cm, kształt kulisty, odwrotnie gruszkowaty, bochenkowaty, rzadziej buławowaty lub maczugowaty. Młode owocniki zazwyczaj białe, o konsystencji mięsistej, podczas dojrzewania brązowieją i wysychają wskutek zachodzącej w nich autolizy. Perydium dwuwarstwowe. Warstwa zewnętrzna (egzoperydium) o powierzchni gładkiej, mączystej, ziarnistej, brodawkowatej, kolczastej lub mieszanej, czasami łatkowatej. Podczas dojrzewania łuszczy się i odpada drobnymi fragmentami, lub dużymi płatami. Warstwa wewnętrzna (endoperydium) cienka, papierowata lub pergaminowata, gładka, zwykle matowa, o barwie od jasnobrązowej do ciemnobrązowej. U dojrzałych owocników na szczycie perydium tworzy się niewielki otwór. Może być szczelinowaty, nieregularny lub kolisty. U nielicznych gatunków w wyniku oderwania się owocnika od grzybni powstaje kolisty otworek, lub owocnik pęka szczelinami.
Wnętrze owocnika wypełnia gleba, która początkowo jest biała, mięsista lub watowata. Podczas dojrzewania ciemnieje i staje się kolejno żółta, oliwkowa, brązowa i ciemnobrązowa, a także zmienia się jej konsystencja; staje się pylista lub włóknisto-pylista. Gleba może zajmować całe wnętrze owocnika, lub tylko jego górną część, reszta to jałowe podglebie, które u niektórych gatunków tworzy coś w rodzaju trzonu. U niektórych gatunków między glebą i podglebiem występuje diafragma. Pomiędzy luźnymi strzępkami gleby podczas rozwoju tworzą się liczne komory o ścianach pokrytych hymenium złożonym z podstawek. Zanikają one wcześnie, a równocześnie niektóre strzępki grzybni tworzą włośnię, w której znajdują się zarodniki. W środkowej części owocnika często tworzy się stożkowata kolumella.
Podstawki mają sterygmy, zazwyczaj trwałe, długie i sztywne. Przy uwolnionych zarodnikach zwykle pozostaje cała sterygma, lub jej odłamana część. W dojrzałej glebie zwykle znajduje się duża ilość połamanych fragmentów sterygm. Wysyp zarodników brązowy, zarodniki kuliste lub jajowate, zazwyczaj z jedną gutulą silnie załamującą światło. Powierzchnia zarodników jest gładka, punktowana lub brodawkowata.
Systematyka.
Rodzinę "Lycoperdaceae" utworzył François Fulgis Chevallier w 1820 r. W klasyfikacjach taksonomicznych po 1990 r. rodzinę tę zlikwidowano, a należące do niej gatunki przeniesiono do innych rodzin. W 2020 r. po przeprowadzonej rewizji filogenetycznej rodzinę z powrotem odtworzono.
Według klasyfikacji "Dictionary of the Fungi" do rodziny "Lycoperdaceae" należą następujące rodzaje:

</doc>
<doc id="644663" url="https://pl.wikipedia.org/wiki?curid=644663" title="OP-650">
OP-650

OP-650 – energetyczny kocioł parowy o wydajności produkcji pary pierwotnej 650 t/h. 
Konstrukcja i parametry na przykładzie kotła OP-650-040 (Elektrownia Kozienice).
Kocioł o sylwetce dwuciągowej "pi", wiszący na ruszcie nośnym, ze ścianami membranowymi i czworokątną komorą paleniskową. Wyposażony w 3-stopniowy przegrzewacz pary pierwotnej i 3-stopniowy przegrzewacz pary wtórnej. 
Układ przygotowania pyłu węglowego składa się z 4 młynów kulowo-misowych (w tym jeden rezerwowy). Palniki wirowe umieszczone są na przedniej ścianie kotła w czterech rzędach.
Walczak konstrukcji spawanej, o średnicy wewnętrznej 1800 mm, grubości ścianki 100mm, długości 16,4 m. Woda zasilająca do walczaka podawana jest z podgrzewacza wody zasilającej, a wyprowadzona za pomocą sześciu rur opadowych do kolektora dolnego, skąd trafia do ścian ekranowych. Pierwszy stopień przegrzewacza P1 jest bardzo rozbudowany i składa się z rozbudowanej powierzchni głównej i wielu powierzchni dodatkowych zainstalowanych w przewale kotła jako rury stropowe i wieszakowe. Przegrzewacz P2 jest przegrzewaczem opromieniowanym, po jego opuszczeniu para trafia do ostatniego stopnia przegrzewacza pary pierwotnej P3, a następnie do części wysokoprężnej turbiny. Para wtórna z turbiny trafia do przegrzewacza naściennego M1, następnie do przegrzewacza opromieniowanego M2, w końcu do przegrzewacza konwekcyjnego M3 i dalej do części średnioprężnej turbiny. Między stopniami przegrzewaczy P i M umieszczone są wtryskowe schładzacze pary.

</doc>
<doc id="644665" url="https://pl.wikipedia.org/wiki?curid=644665" title="Pangody">
Pangody

Pangody (ros. "Пангоды") – osiedle typu miejskiego w azjatyckiej części Rosji, we wchodzącym w skład tego państwa Jamalsko-Nienieckim Okręgu Autonomicznym, położonym w północno-zachodniej Syberii.
Osada liczy 10.792 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Nieńcy.

</doc>
<doc id="644666" url="https://pl.wikipedia.org/wiki?curid=644666" title="Urengoj">
Urengoj

Urengoj (ros. "Уренгой") – osiedle typu miejskiego w azjatyckiej części Rosji, we wchodzącym w skład tego państwa Jamalsko-Nienieckim Okręgu Autonomicznym, położonym w północno-zachodniej Syberii.
Osiedle liczy 9.450 mieszkańców (1 stycznia 2005 r.), głównie Rosjan i innych europejskich osadników. Niewielki udział w populacji miasta mają też rdzenni mieszkańcy Okręgu - Nieńcy.

</doc>
<doc id="644667" url="https://pl.wikipedia.org/wiki?curid=644667" title="Bitwa pod Domažlicami">
Bitwa pod Domažlicami

Bitwa pod Domažlicami () – starcie zbrojne czeskich husytów z armią niemieckich krzyżowców, mające miejsce 14 sierpnia 1431.
Po niepowodzeniach rozmów pokojowych pomiędzy husytami z jednej strony, a papiestwem i Zygmuntem Luksemburskim z drugiej, w sierpniu 1431 armia krzyżowców Fryderyka I Hohenzollerna w liczbie ok. 30 000 rycerzy zebrała się w okolicach miejscowości Weiden in der Oberpfalz. Wśród krzyżowców byli rycerze z krajów niemieckich oraz Alzacji, Flandrii, Holandii i Zelandii. Oddziałami krzyżowców dowodził legat papieski Giuliano Cesarini. Na początku sierpnia armia krzyżowców wtargnęła na ziemie Czech i 10 sierpnia rozpoczęła oblężenie miasteczka Domažlice. Wysłanemu z miasta posłańcowi udało się jednak przedostać z prośbą o pomoc do wodza husytów Prokopa Wielkiego, kwaterującego w tym czasie w rejonie Beroun. Ponieważ ewentualny upadek Domažlic dałby uczestnikom krucjaty oparcie pośród murów miasta, postanowiono o szybkiej odsieczy. 12 i 13 sierpnia husyci pokonali dystans 80 km, dochodząc do miejscowości Chotěšov, gdzie Prokop otrzymał alarmujące informacje o ciężkim położeniu oblężonych. W tej sytuacji następnego dnia, po krótkim odpoczynku i wzmocnieniu sił ochotnikami z okolicy, podjęto dalszy, forsowny marsz, dochodząc do rejonu spodziewanego spotkania około godziny 14.00.
Nadciągnięcie armii taborytów spowodowało paniczną ucieczkę części armii krzyżowców; do wywołania popłochu przyczynił się śpiewany przez husycką armię chorał "Ktož jsú boží bojovníci". Atak husytów przyniósł im wielki sukces, wojska uczestników krucjaty zostały rozbite, a jedynie dwóm niedostrzeżonym kolumnom wojsk, liczącym około 300 wozów (z 9000, jakie wyruszyły na wyprawę), udało się wycofać do Bawarii przez Waldmünchen względnie Furth im Wald. Jedynie 300 żołnierzy Cesariniego stawiło husytom zacięty opór, pozostała część wojsk krzyżowców rozpierzchła się, rabując po drodze swoje tabory. Zagrożony śmiercią ze strony własnych wojsk kardynał Cesarini zbiegł z pola bitwy w przebraniu żołnierza. W ręce husytów dostały się m.in. jego szaty, złoty pektorał oraz bulla papieska wzywająca do walki z „heretykami”. Ponadto w ręce czeskie wpadła cała broń ciężka, zapasy amunicji i prochu, pieniądze, naczynia i konie. Zdobyte sztandary wroga przesłano do kościoła NMP przed Tynem w Pradze.
Klęska pod Domažlicami odebrana została w Europie jako kompromitacja krzyżowców. Pojawiły się obawy przed wtargnięciem husytów w głąb Cesarstwa. Była też punktem wyjściowym do rozpoczęcia rozmów w kwestii husyckiej. Najzagorzalszym zwolennikiem rozmów stał się przegrany wódz - kardynał Cesarini.
W sierpniu 1931 roku miały miejsce obchody 500-lecia bitwy, w czasie których wmurowano kamień węgielny pod planowany pomnik. W przewidywanej lokalizacji złożono ziemię z miejsc bitew z czasów wojen husyckich. Z uwagi na konflikt niemiecko-czechosłowacki o Sudety, do realizacji pomnika nie doszło. Do pomysłu jego realizacji powrócono w 2009, jednakże inicjatywa ta nie doczekała się dotąd realizacji.

</doc>
<doc id="644668" url="https://pl.wikipedia.org/wiki?curid=644668" title="Park Narodowy Georgian Bay Islands">
Park Narodowy Georgian Bay Islands

Park narodowy Georgian Bay Islands (ang. "Georgian Bay Islands National Park", fr. "Parc national des Îles-de-la- Baie-Georgienne") – park narodowy położony w południowo-wschodniej części prowincji Ontario w Kanadzie. Park został utworzony w 1929 na powierzchni 13 km2. Obszar parku obejmuje 59 małych wysp.
Park Narodowy Georgian Bay Islands jest częścią rezerwatu biosfery Georgian Bay Littoral.
Fauna.
Park zapewnia schronienie dla 33 gatunków gadów oraz płazów, wśród których należy wymienić grzechotniczka pospolitego. Na niektórych odizolowanych wyspach można spotkać gniazda mew oraz rybitw, w tym rybitw czarnych.
Turystyka.
Z uwagi na wyspiarski charakter parku dostęp do niego odbywa prawie wyłącznie za pomocą łodzi. Na wyspie Beausoleil znajduje się kemping oraz centrum turystyczne.

</doc>
<doc id="644674" url="https://pl.wikipedia.org/wiki?curid=644674" title="Żelazny Wilk">
Żelazny Wilk

Żelazny Wilk (lit. Geležinis Vilkas), pełna nazwa Związek Żelazny Wilk – litewska paramilitarna organizacja faszystowska działająca w latach 30.
Związek został założony w 1927 r. przez Augustinasa Voldemarasa, byłego przywódcę chrześcijańskich demokratów i premiera Litwy od 1926 r. Jego nazwa wzięła się z legendy o śnie Giedymina, spopularyzowanej przez Adama Mickiewicza w '"Panu Tadeuszu". Funkcję honorowego przewodniczącego związku pełnił prezydent Antanas Smetona. W krótkim czasie drogi obu polityków rozeszły się głównie z powodu zaangażowania się Voldemarasa w działalność radykalnej organizacji. Żelazny Wilk był używany przez Voldemarasa do walk z jego politycznymi wrogami. Rekrutował się w dużej części spośród młodych oficerów litewskiej armii, którzy byli zafascynowani hasłami faszyzmu. Uważali oni, że Smetona prowadzi zbyt umiarkowaną politykę. Działalność ruchu została zakazana w 1930 r., po czym kontynuowano ją nielegalnie w podziemiu. Nawiązano wówczas bliższe kontakty z Niemcami. W kwietniu 1934 r. członkowie Żelaznego Wilka dokonali nieudanej próby zamachu stanu, stłumionej przez oddziały wierne prezydentowi Smetonie; Voldemaras został uwięziony. W 1938 r. wyszedł na wolność i wyemigrował.

</doc>
<doc id="644689" url="https://pl.wikipedia.org/wiki?curid=644689" title="Stefan Szmidt">
Stefan Szmidt

Stefan Józef Szmidt (ur. 11 sierpnia 1943 w Biłgoraju) – polski aktor teatralny i filmowy, malarz.
Życiorys.
W 1965 został absolwentem PWST w Warszawie. Jako aktor teatralny związany z warszawskimi teatrami: Klasycznym (1965–1971), Rozmaitości (1972–1978) i Polskim (od 1978).
W 1997 wraz z żoną Alicją Jachiewicz oraz z córką powołał Fundację Kresy 2000, mającą na celu działalność na rzecz kultury i sztuki współczesnych kresów RP. W 2003 za tę działalność zostali uhonorowani nagrodą „Pro publico bono”.
W wyborach w 2007 Stefan Szmidt bez powodzenia kandydował do Senatu z listy Platformy Obywatelskiej w okręgu chełmskim. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
W 2012 został odznaczony Krzyżem Kawalerskim Orderu Odrodzenia Polski. W 2005 otrzymał Złoty Krzyż Zasługi.

</doc>
<doc id="644691" url="https://pl.wikipedia.org/wiki?curid=644691" title="Pan-pan">
Pan-pan

Pan-Pan – komunikat stosowany w radiokomunikacji głosowej, informujący o istotnej awarii statku powietrznego lub wodnego, która jednak nie powoduje bezpośredniego zagrożenia życia załogi. Wywodzi się z francuskiego słowa "panne" oznaczającego "defekt".
Najczęstsze powody ustanawiania tego typu komunikacji obejmują:
Na wywołanie tego typu jest przeznaczona druga minuta ciszy radiowej.
Wywołanie DSC dla tego typu komunikacji powinno mieć kategorię "urgency".
Właściwe użycie tego komunikatu to: "Pan-Pan, Pan-Pan, Pan-Pan" lub "Pan-Pan-Pan".

</doc>
<doc id="644699" url="https://pl.wikipedia.org/wiki?curid=644699" title="Jerzy Tupou II">
Jerzy Tupou II

Jerzy Tupou II (ang. George Tupou II, ton. Siaosi Tupou II, ur. 18 czerwca 1874, zm. 5 kwietnia 1918) – drugi król Tonga oraz dwudziesty Tuʻi Kanokupolu (suweren) Tongatapu od 18 lutego 1893 do śmierci. Koronowany w Nuku'alofie 18 marca 1893. W Królestwie Tonga lepiej znany pod imieniem Jiaoji Tubou, zgodnie z dawnym zapisem jego nazwiska oraz jako Tāufaʻāhau Tupou II.
Życiorys.
Jerzy Tupou II był synem księcia Tuʻi Pelehake (Fatafehi Toutaitokotaha), premiera Tonga w 1905 roku, poprzez swoją matkę prawnuk króla Jerzego Tupou I, założyciela Królestwa Tonga.
Panowanie króla Jerzego ogólnie nie jest pozytywnie oceniane z politycznego punktu widzenia. Był człowiekiem łagodnym, czułym ojcem dla swojej córki, księżniczki Salote, autorem wierszy i piosenek – pod tym względem podobny był do hawajskiego króla Kalākaua. Znany jest on również jako inicjator budowy cementowych cystern wodnych ("vaisima") na terenie całego Tonga, zaopatrujących ludność w czystą wodę, co znacząco poprawiło poziom zdrowia i higieny w społeczeństwie.
Kiedy mając jedynie 18 lat wstępował na tron, nadal był kawalerem. W 1896 lokalni przywódcy namawiali go do zawarcia małżeństwa sugerując jednocześnie poślubienie ʻOfa-ki-Vavaʻu, córki Māʻatu z Niuatoputapu, która spokrewniona była z Tuʻi Haʻatakalaua, dynastią sprawującą władzę na Tonga od XV aż do początków XIX wieku. Król jednak odmówił i w maju 1899 roku poślubił Lavinię Veiongo, która była córką Kupuavanua z Vavaʻu oraz Tōkanga z Niuafoʻou, zdobywając w ten sposób te wyspy jako sojuszników tongijskiego tronu. Kupuavanua był wnukiem Laufilitonga, ostatniego przedstawiciela dynastii Tuʻi Tonga, która sprawowała władzę od IX do XVIII wieku.

</doc>
<doc id="644701" url="https://pl.wikipedia.org/wiki?curid=644701" title="VIP (osoba)">
VIP (osoba)

VIP (ang. "Very Important Person" – bardzo ważna osoba) – osoba o szczególnym statusie związanym z wykonywaną funkcją lub posiadanym majątkiem.
Za VIP-ów uznawane są takie osoby jak np. politycy, ważne osobistości dużych korporacji, popularni aktorzy lub piosenkarze. 
Termin użyty został po raz pierwszy w Royal Air Force w drugiej połowie lat 40. XX wieku.

</doc>
<doc id="644702" url="https://pl.wikipedia.org/wiki?curid=644702" title="Konstanty Schiele">
Konstanty Schiele

Konstanty Edward Schiele (ur. 22 kwietnia 1817 w Warszawie, zm. 26 grudnia 1886 tamże) – polski przemysłowiec pochodzenia niemieckiego, współwłaściciel browaru "Haberbusch i Schiele" w Warszawie.
Konstanty Schiele był synem szewca, Borhardta (Burghardta) Schiele (1776-1850) z niemieckiego księstwa Reuß, który pod koniec XVIII w. osiadł w Warszawie oraz Marii ze Steinmetzów (zm. 1844). W 1851 r. Konstanty Schiele ożenił się z Dorotą Karoliną Klawe (1831-1900), młodszą córką Jana Henryka Klawe i przez to małżeństwo skoligacony był również z Błażejem Haberbuschem (Anna Maria Klawe, żona Haberbuscha to starsza siostra Doroty), z którym potem założył Browar Haberbusch i Schiele.
Swoją działalność przemysłowca Konstanty Schiele zaczął od produkcji powozów, potem przez jakiś czas pracował w małym browarze spółki "Schöffer i Glimpf". W maju 1846 Błażej Haberbusch i Konstanty Schiele, byli pracownicy browaru "Schöffer i Glimpf" wraz z Henrykiem Klawe, który sfinansował całe przedsięwzięcie, założyli browar pod nazwą "Haberbusch, Schiele i Klawe" na terenie o powierzchni 20 000 łokci kwadratowych przy ulicy Krochmalnej pod nr hipotecznym 1003.
Konstanty Schiele pochowany jest na warszawskim cmentarzu ewangelicko-augsburskim (aleja 12, grób 3).

</doc>
<doc id="644703" url="https://pl.wikipedia.org/wiki?curid=644703" title="Daniele Adani">
Daniele Adani

Daniele Adani (ur. 10 lipca 1974 w Correggio) – włoski piłkarz występujący na pozycji obrońcy. Obecnie nie gra w żadnym klubie. Rozpoczynał karierę w Modenie, następnie grał kolejno w S.S. Lazio, Brescii, Fiorentinie, Interze, ponownie Brescii, Ascoli oraz Empoli FC. Ma za sobą pięć występów dla reprezentacji Włoch.

</doc>
<doc id="644704" url="https://pl.wikipedia.org/wiki?curid=644704" title="Prorocy mniejsi">
Prorocy mniejsi

Prorocy mniejsi – dwanaście ksiąg biblijnych wchodzących w skład Starego Testamentu. Każda z ksiąg nosi nazwę od imienia proroka, któremu jest ona przypisana. W Biblii Hebrajskiej poszczególni „prorocy mniejsi" tworzą jedną księgę. W źródłach żydowskich księga ta nazywana jest także aramejskim zwrotem Trei Asar („dwanaście").
Poszczególne proroctwa w Biblii Hebrajskiej i w Bibliach zachodnich kościołów chrześcijańskich umieszcza się tradycyjnie w następującej kolejności:
W Septuagincie, która jest używana przez kościoły wschodnie, księgi te umieszcza się w następującej kolejności: Ozeasza, Amosa, Micheasza, Joela, Abdiasza, Jonasza, Nahuma, Habakuka, Sofoniasza, Aggeusza, Zachariasza oraz Malachiasza. Oprócz tego w Septuagincie Proroków Mniejszych umieszcza się przed Prorokami Większymi, a nie odwrotnie jak to ma miejsce w Biblii Hebrajskiej.
Zwrot „mniejszy" odnosi się do objętości, ilości tekstu ksiąg Proroków Mniejszych, które są krótkie w porównaniu z innymi księgami biblijnymi, nie ma natomiast na celu pomniejszania wagi ich treści. Określenie takie wywodzi się z Wulgaty, gdzie księgi te noszą nazwę "Prophetae Minores".

</doc>
<doc id="644706" url="https://pl.wikipedia.org/wiki?curid=644706" title="Niska Turnia">
Niska Turnia

Niska Turnia (ok. 1520 m) – jedna z turni w górnej części Wąwozu Kraków w Dolinie Kościeliskiej w Tatrach Zachodnich. Znajduje się w grzbiecie oddzielającym dwa kotły lodowcowe
Wąwozu Kraków: Zadnie Kamienne i Przednie Kamienne. Grzbiet ten zaczyna się południowo-zachodnią grzędą Upłaziańskiej Kopy (1796 m), która poprzez przełęcz Wysokie Siodło (ok. 1610 m), Wysoką Turnię (1643 m), Niskie Siodło (ok. 1510 m) i Niską Turnię opada do Wąwozu Kraków.
Niska Turnia jest dobrze wyodrębniona i wyraźnie niższa od Wysokiej Turni, od której oddziela ją trawiasta i łatwo dostępna z obydwu stron przełęcz Niskie Siodło. Niska Turnia wznosi się nad Niskim Siodłem tylko 10 m i można na nią wejść z tej przełęczy bez żadnych trudności. Jednak w południowo-zachodnim kierunku, do Wąwozu Kraków (a dokładniej jego części zwanej Żlebem Trzynastu Progów) opada skalisto-trawiastą ścianą o wysokości niemal 200 m. Ściana ta z prawej strony ograniczona jest filarem. Jej lewą część natomiast przecina trawiasty zachód od lewej strony łatwo dostępny, urywający się jednak pionowo do Żlebu Trzynastu Progów. W ścianie tej wytyczono 4 drogi wspinaczkowe o stopniu trudności V-VII.
Wapienne ściany Niskiej Turni, podobnie jak ściany sąsiednich turni oraz cały rejon górnej części Wąwozu Kraków, to prawdziwy ogród botaniczny rzadkich roślin tatrzańskich. Cały ten rejon jest niedostępny turystycznie, jednak Niską Turnię dobrze widać z zielonego szlaku turystycznego prowadzącego z Doliny Tomanowej przez Czerwony Żleb na Chudą Przełączkę.

</doc>
<doc id="644707" url="https://pl.wikipedia.org/wiki?curid=644707" title="CD+G">
CD+G

CD+G, CD+Graphics – specjalny rodzaj płyty kompaktowej, który oprócz dźwięku zawiera dane graficzne.
Dysk może być odgrywany na zwykłych odtwarzaczach CD oraz na odtwarzaczach CD+G, które mogą wyświetlać zapisane obrazy (zwykle odtwarzacz CD+G podłączony jest do zestawu telewizyjnego lub monitora komputerowego); funkcja ta jest wykorzystywana przede wszystkim do prezentowania tekstu piosenek dla wykonawców karaoke.
W każdym sektorze są 2352 bajty (24×98) danych dźwiękowych i 96 bajtów danych subkanałowych.
96 bajtów danych subkanałowych w każdym sektorze zawiera cztery pakiety po 24 bajty każdy:
Wszystkie spośród 96 bajtów danych subkanałowych można uważać za podzielone na 8 bitów, z których każdy odpowiada osobnemu strumieniowi informacji. Te strumienie nazywane są kanałami i nazwane są literami alfabetu poczynając od P:
Zarówno kanały P jak i Q na zwykłych płytach CD są używane są do przechowywania informacji o długości ścieżek. Umożliwiają wyświetlanie w odtwarzaczach bieżącego czasu odtwarzania i numeru ścieżki. Część wolnego miejsca jest również używana do zapisu danych CD-Text.
Kanał Q jest używany w celach kontroli bardziej zaawansowanych technicznie odtwarzaczy. Zawiera informacje takie jak MCN i ISRC. Numer ISRC jest używany w przemyśle muzycznym i zawiera dane dotyczące kraju pochodzenia nagrania, roku wydania, prawach autorskich, numerze seryjnym i kilku innych:
Format CD+G korzysta również z kanałów od R do W, które są nieużywane w standardowym formacie Audio-CD. Te sześć bitów przechowuje dane graficzne.
W systemie CD+G, 16-kolorowe (4-bitowe) obrazy są wyświetlane na polu rastrowym o wielkości 300×216 pikseli.
Następujące konsole gier odtwarzają format CD+G: TurboGrafx-CD (przystawka CD-ROM do TurboGrafx-16), Turbo Duo, Sega CD, 3DO, Sega Saturn, Commodore Amiga CD32 i Atari Jaguar CD (przystawka do Atari Jaguar).

</doc>
<doc id="644709" url="https://pl.wikipedia.org/wiki?curid=644709" title="ZBOR">
ZBOR

Jugosłowiański Narodowy Ruch „Zbor” (, ) – jugosłowiańskie ugrupowanie polityczne o charakterze nacjonalistycznym i faszystowskim działające od 1935, jego członków nazywano potocznie Ljotićevci
Geneza.
W latach 30. w Królestwie Jugosławii działało wiele nacjonalistycznych grup i organizacji społeczno-politycznych wyrażających serbskie aspiracje narodowe. Jedną z takich grup stworzył Dimitrije Ljotić, b. minister sprawiedliwości w rządzie Petara Živkovicia, który zrezygnował z tej funkcji po odrzuceniu przez króla Aleksandra I przygotowanych przez niego zmian w konstytucji. Organizował on wiele spotkań i wieców, podczas których omawiano narodowe problemy i rozważano możliwość przekształcenia się w zorganizowany ruch polityczny. Do najważniejszych uczestników tych spotkań należeli Stevan Ivanić, dr Cedomir Jovanović, prawnik Milan Aćimović, Dušan Stojanović, Jagoš Drašković, Dušan Janković, Ljubomir Barac, inżynier Ranko Vujić, Dragoslav Jefremović, inżynier Andrija Ljolja, dr Mirko Kosić, prawnik Nedeljko Branković. Od 25 lutego 1934 r. wydawano własny biuletyn pt. „Otadzbina”. Jednocześnie D. Ljotić działał w dziedzinie kolektywizmu. Stworzył w rodzinnej miejscowości Smeredevo związki producenckie rolników. Tymczasem w Belgradzie od pocz. października 1934 r. odbywał się kongres organizacji nacjonalistycznych z całego kraju. 9 października w Marsylii nieoczekiwanie został zamordowany przez chorwackich ustaszy król Aleksander I. Przyśpieszyło to podpisanie umowy zjednoczeniowej. 4 grudnia doszło w Belgradzie do drugiego kongresu, na którym główną rolę odgrywała grupa D. Ljoticia. W rezultacie 6 stycznia 1935 r. powołano Jugosłowiański Narodowy Ruch „Zbor”.
Program ZBOR-u.
Reprezentanci wszystkich grup i organizacji utworzyli Tymczasową Radę pod przewodnictwem D. Ljoticia. Wypracowała ona program nowego ugrupowania, który zawierał hasła antydemokratyczne i antypartyjne, antykomunistyczne, antysemickie i rasistowskie. Występowano w nim przeciw systemowi demokracji parlamentarnej i klasycznym ugrupowaniom politycznym. Uważano, że wszystkie partie powinny być zlikwidowane, a parlament mieli wybierać elektorzy reprezentujący różne grupy społeczne i zawody. Spośród elity społeczeństwa miał być tworzony rząd. Państwo miało być podporządkowane interesom narodu, a nie jego poszczególnych przedstawicieli. Obywatele powinni być aktywnie włączeni w tworzenie prawa i sprawować kontrolę nad działalnością rządu. Jedynym „nienaruszalnym” organem państwa miał być król. Duża uwaga była poświęcona rolnikom, którzy powinni się cieszyć dużym szacunkiem w społeczeństwie. Mieli się zrzeszać w kolektywne związki producenckie. Wszyscy obywatele mieli mieć zapewnione zatrudnienie. W tym celu powinno się stworzyć plan rolniczy i konsekwentnie wprowadzać go w życie. Rząd miał sprawować nadzór nad stosunkami między pracownikami i pracodawcami w celu ekonomicznej harmonii. Ważną kwestią była rasowa ochrona obywateli i rodziny, co było zapożyczeniem z programów włoskich faszystów i niemieckich narodowych socjalistów.
Okres przedwojenny.
W wyborach parlamentarnych w 1935 r. ZBOR uzyskał jedynie 0,86% głosów; do wybuchu wojny miał w kolejnych wyborach podobne poparcie społeczne. Ugrupowanie było zwalczane przez wszystkie najważniejsze siły polityczne w kraju, podobnie jak przez władze państwowe; jego wiece i spotkania były sabotowane, wydawane pisma cenzorowane, a członkowie aresztowani i przesłuchiwani. Największym wrogiem byli jednak komuniści, którzy próbowali zdyskredytować D. Ljoticia na wszelkie możliwe sposoby. Z drugiej strony był on jednym z najbardziej zagorzałych wrogów komunizmu i najpopularniejszych antykomunistycznych publicystów w Jugosławii. Jednocześnie był silnym antysemitą, piętnując rolę Żydów nie tylko w ruchu komunistycznym, ale też w liberalnej demokracji i kapitalizmie. Nazywał ich „przeklętymi ludźmi”, którzy chcą przejąć władzę nad innymi narodami za pomocą demokracji, kapitalizmu, masonerii i marksizmu. Nawoływał do ich czynnego zwalczania i bojkotowania ich handlu, gdyż są najbardziej cynicznymi i niebezpiecznymi wrogami chrześcijan, chrześcijańskich wartości i chrześcijańskiego modelu życia. Sam D. Ljotić był żarliwym wyznawcą prawosławia.
Symbolem ZBOR-u był miecz znajdujący się za tarczą z kłosem pszenicy na niej, a oficjalną pieśnią – „Vojska Smene”. Członkowie ruchu używali różnych haseł, jak „S verom u Boga i pobedu ZBORa” („Z wiarą w Boga i zwycięstwo ZBOR-u”), czy „Nastavljamo borbu do pobede” („Będziemy kontynuować walkę aż do zwycięstwa”). Organami prasowymi były pisma „Otadzbina”, „Zbor” i „Budjenje”. ZBOR miał swoją młodzieżową organizację pod nazwą Beli Orlovi (Białe Orły), której członkowie walczyli na ulicach miast z bojówkami komunistycznymi.
Okupacja niemiecka.
Po zajęciu Jugosławii przez Niemcy w kwietniu 1941 r., D. Ljotić i członkowie ZBOR-u podjęli politykę kolaboracji z okupantami. Przywódca ZBOR-u odgrywał bardzo ważną rolę w kształtowaniu marionetkowych władz na obszarze okupowanej Serbii. Początkowo negocjował z niemieckimi władzami okupacyjnymi powołanie cywilnego rządu, tzw. generalnej administracji (sam odmówił wejścia do niej), a następnie rządu gen. Milana Nedicia, którego osobiście wytypował. Ministrami w tym gabinecie zostało 2 członków ZBOR-u. Jeden z nich Mihailo Olćan zaproponował sformowanie ochotniczej formacji zbrojnej pod nazwą Serbski Korpus Ochotniczy do walki z partyzantką. Jej ideologicznym i politycznym przywódcą został D. Ljotić. Do Korpusu wstąpiło wielu członków ZBOR-u. Latem 1941 r. D. Ljotić nawiązał kontakt z płk. Dragoljubem Mihailoviciem, przywódcą antykomunistycznych czetników, obiecując pomoc oraz zaopatrywanie ich oddziałów w żywność i broń w celu stworzenia wspólnego fontu przeciwko komunistom. Kiedy Niemcy przegrywali wojnę, a Armia Czerwona zaczęła zbliżać się do granic Jugosławii, zmienił swoją strategię. W 1944 r. zaproponował wszystkim serbskim siłom nacjonalistycznym, obejmującym Serbski Korpus Ochotniczy, Serbską Straż Państwową gen. M. Nedicia oraz czetników z Serbii, Czarnogóry oraz Bośni i Hercegowiny, wycofanie się na obszar Słowenii, gdzie wespół ze słoweńskimi nacjonalistami walczyłyby wspólnie przeciwko komunistom Josipa Broz Tity. W rezultacie pod koniec wojny wraz z większością antykomunistycznych formacji serbskich znalazł się w Słowenii. Jednakże jego plan nie został zrealizowany z powodu braku zgody Niemców. Sam D. Ljotić zginął 22 kwietnia 1945 r. w wypadku samochodowym.

</doc>
<doc id="644710" url="https://pl.wikipedia.org/wiki?curid=644710" title="Długie s">
Długie s

Długie s, czyli ſ – wariant allograficzny grafemu "s" występujący na początku i w środku wyrazów z wyjątkiem fug międzywyrazowych. Nazwa „długie s” odnosi się do kształtu graficznego, nie zaś do wartości fonetycznej. Litera ſ była stosowana w historycznych krojach pism w tekstach pisanych alfabetem łacińskim.
Ślad tej litery pozostał w niemieckim znaku ß, który to powstał jako ligatura ſ i ʒ.
Historia.
Półuncjałę z V-VIII w. charakteryzowało nowatorskie wykształcenie się różnic między wysokością liter. Wydłużenia górne i dolne spowodowały przejście od pisma dwu- do czteroliniowego. W tym kroju pisma znajdujemy elementy majuskuł jak w uncjałach, ale i łacińskiej kursywy zestawione w nowy sposób. Daje to początek dalszego rozwoju pisma antycznego majuskulnego do pisma minuskulnego. Litera S występuje w dwóch odmianach — majuskulnej oraz minuskulnej w postaci ſ.
Minuskuła karolińska z IX-XIII opierała się na piśmie półuncjałowym, a miała dla całej Europy Zachodniej epokowe znaczenie. Krój liter jest dostosowany do systemu czteroliniowego. Małe s występuje jedynie w postaci ſ.
Małe s pojawia się później, najpierw podniesione ponad linię pisma na końcu wyrazów, potem pod koniec XI w. w linii pisma. W środku wyrazów s spotyka się od XII w.
W antykwie różnicowanie między s a ſ traci od XVIII w. na znaczeniu. We Francji np. cezurę wyznacza okres Wielkiej Rewolucji Francuskiej.
W Niemczech do 1941 roku stosowano powszechnie w druku pismo gotyckie, a jako odręczne tzw. Sütterlin. Rozróżnienie między s a ſ było tu obowiązkowe.
W tekstach polskich ſ spotyka się do pierwszej połowy XIX w., por. np. pierwsze wydanie słownika Lindego z lat 1807–1814.
Z powodu podobieństwa ſ do f w wielu krojach czcionki, stosunkowo często spotyka się błędy w odczytaniu tej litery lub błędy typograficzne wynikłe z zamiany ſ na f lub odwrotnie.
Współczesne zastosowanie.
Symbol całki powstał jako wydłużona litera ſ.
Gottfried Wilhelm von Leibniz oparł symbol całki na łacińskim słowie "summa" (suma), które pisał "ſumma".
Sporadycznie spotyka się użycie ſ do celów dekoracyjnych w niektórych krajach stosujących alfabet łaciński (choć raczej nie w Polsce).
Znaki podobne.
Podobnym lecz innym znakiem jest ʃ ("esh", U+0283) używane współcześnie m.in. w międzynarodowym alfabecie fonetycznym, gdzie oznacza spółgłoskę szczelinową zadziąsłową bezdźwięczną, jak np. na początku polskiego słowa "szafa".

</doc>
<doc id="644712" url="https://pl.wikipedia.org/wiki?curid=644712" title="Przedsiębiorstwo Komunikacji Samochodowej w Gliwicach">
Przedsiębiorstwo Komunikacji Samochodowej w Gliwicach

Przedsiębiorstwo Komunikacji Samochodowej Spółka z o.o. w Gliwicach (PKS Gliwice) – funkcjonujący do 2013 roku przewoźnik drogowy z siedzibą w Gliwicach.
Rys historyczny.
Przedsiębiorstwo powstało w wyniku komercjalizacji, a następnie prywatyzacji istniejących w Gliwicach od 1945 roku struktur dawnej Państwowej Komunikacji Samochodowej. W 2001 roku przedsiębiorstwo sprywatyzowano na rzecz Transhand Słubice oraz PKS Żary. W grudniu 2003 roku PKS Żary odkupiło udziały spółki Transhand i stało się właścicielem 90% udziałów PKS Gliwice.
W 2013 roku dokonano fuzji PKS Gliwice z PKS Żary. Przewozy pasażerskie wraz z taborem przekazano do spółki zależnej pod nazwą Feniks V, należącej do PKS Żary.
Przedsiębiorstwo w przewozie osób obsługiwało między innymi autobusowe linie dalekobieżne, linie regionalne, głównie na terenie powiatu gliwickiego oraz linie komunikacji miejskiej w ramach publicznego transportu zbiorowego na zlecenie KZK GOP.
Przedsiębiorstwo prowadziło również spedycję krajową i międzynarodową, z przerwą w latach 1999–2003.

</doc>
<doc id="644714" url="https://pl.wikipedia.org/wiki?curid=644714" title="Prorocy Mniejsi">
Prorocy Mniejsi



</doc>
<doc id="644719" url="https://pl.wikipedia.org/wiki?curid=644719" title="CD+Graphics">
CD+Graphics



</doc>
<doc id="644720" url="https://pl.wikipedia.org/wiki?curid=644720" title="Mimiwirus">
Mimiwirus



</doc>
<doc id="644723" url="https://pl.wikipedia.org/wiki?curid=644723" title="Park Narodowy Yoho">
Park Narodowy Yoho

Park Narodowy Yoho (ang. "Yoho National Park", fr. "Parc national Yoho") – park narodowy położony w południowo-wschodniej części Kolumbii Brytyjskiej w Kanadzie. Został utworzony w 1886 r. (wraz z parkiem Glacier NP) na obszarze o powierzchni 1313 km². Nazwa parku pochodzi od słowa yoho, które w języku Indian Kri oznacza okrzyk zachwytu.
Jedną z głównych atrakcji parku jest wodospad Takakkaw o wysokości 381 m (1250 stóp) – drugi co do wysokości wodospad Kanady, położony w środkowej części parku, na północ od drogi miedzystanowej CAN 1.
Park Narodowy Yoho należy do grupy czterech, sąsiadujących ze sobą parków górskich w kanadyjskich Górach Skalistych. Pozostałe trzy parki to: Park Narodowy Banff, Park Narodowy Jasper oraz Park Narodowy Kootenay. W 1984 Park Narodowy Yoho został wpisany na listę światowego dziedzictwa UNESCO, wspólnie z pozostałymi parkami narodowymi znajdującymi się w kanadyjskich górach skalistych.
Fauna.
Na terenie Parku Narodowego Yoho występuje bardzo wiele dzikich gatunków zwierząt, wśród których można wymienić: baribala, grizzly, łosia, renifera, kozła śnieżnego.
Turystyka.
Siedziba parku oraz centrum turystyczne znajduje się w miejscowości Field w Kolumbii Brytyjskiej, przy autostradzie transkanadyjskiej.

</doc>
<doc id="644729" url="https://pl.wikipedia.org/wiki?curid=644729" title="Robert Banks Jenkinson">
Robert Banks Jenkinson



</doc>
<doc id="644730" url="https://pl.wikipedia.org/wiki?curid=644730" title="Trypanosoma brucei gambiense">
Trypanosoma brucei gambiense



</doc>
<doc id="644731" url="https://pl.wikipedia.org/wiki?curid=644731" title="Henry John Temple, 3rd Viscount Palmerston">
Henry John Temple, 3rd Viscount Palmerston



</doc>
<doc id="644734" url="https://pl.wikipedia.org/wiki?curid=644734" title="Robert Arthur Talbot Gascoyne-Cecil">
Robert Arthur Talbot Gascoyne-Cecil



</doc>
<doc id="644735" url="https://pl.wikipedia.org/wiki?curid=644735" title="Carbamazepine">
Carbamazepine



</doc>
<doc id="644736" url="https://pl.wikipedia.org/wiki?curid=644736" title="Narodowosocjalistyczny Ruch Chile">
Narodowosocjalistyczny Ruch Chile

Movimiento Nacional Socialista de Chile – ruch polityczny w Chile, który początkowo wspierał i propagował idee Adolfa Hitlera, a później przesunął się w kierunku bardziej umiarkowanych form faszyzmu.
Ruch ten został założony w kwietniu 1932 roku przez generała Diaza Valderramę, Carlosa Kellera (głównego ideologa grupy) i Jorge Gonzáleza von Maréesa (który został jego liderem). Początkowo ugrupowanie to wspierało silnie idee nazizmu, mając charakter silnie antysemicki. Otrzymywało finansowe wsparcie od mniejszości niemieckiej zamieszkującej Chile i szybko osiągnęło pułap 20 tys. członków. Ruch opowiadał się m.in. za systemem jednopartyjnym, korporacjonizmem i solidarnością międzyklasową. Bardzo szybko utworzył swe paramilitarne bojówki.
Organizacja utrzymywała kontakt z NSDAP/AO (Zagraniczny oddział Narodowo-Socjalistycznej Niemieckiej Partii Robotników), który umiejętnie podtrzymywał antysemickie poglądy grupy.
We wrześniu 1938 roku organizacja próbowała przeprowadzić zamach stanu, stłumiony przez rząd. Ruch jednak przetrwał i kontynuował swą działalność pod nazwą Vanguardia Popular Socialista (od 1939), jednakże nie udało mu się odzyskać dawnej popularności i został rozwiązany w 1941 roku, a samego von Maréesa internowano.

</doc>
<doc id="644737" url="https://pl.wikipedia.org/wiki?curid=644737" title="Archibald Philip Primrose">
Archibald Philip Primrose



</doc>
<doc id="644739" url="https://pl.wikipedia.org/wiki?curid=644739" title="Smurf Atack">
Smurf Atack



</doc>
<doc id="644740" url="https://pl.wikipedia.org/wiki?curid=644740" title="Atak Smurf">
Atak Smurf



</doc>
<doc id="644741" url="https://pl.wikipedia.org/wiki?curid=644741" title="Hemipsilichthys">
Hemipsilichthys

Hemipsilichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Występowanie.
Brazylia.
Klasyfikacja.
Gatunki zaliczane do tego rodzaju:
Gatunkiem typowym jest "Xenomystus gobio" ("H. gobio").

</doc>
<doc id="644742" url="https://pl.wikipedia.org/wiki?curid=644742" title="Amplification Attack">
Amplification Attack



</doc>
<doc id="644746" url="https://pl.wikipedia.org/wiki?curid=644746" title="Atlético de Rafaela">
Atlético de Rafaela

Asociación Mutual Social y Deportiva Atlético de Rafaela, zwykle zwany w Argentynie jako Atlético de Rafaela, jest argentyńskim klubem sportowym, znanym przede wszystkim ze swojej sekcji piłkarskiej i mającym siedzibę w mieście Rafaela.
Derby miasta Rafaela rozgrywane są pomiędzy Atlético de Rafaela a Club Sportivo Ben Hur.
Historia.
Club Atlético Argentino de Rafaela został założony w roku 1907 w mieście Rafaela w prowincji Santa Fe. W roku 1915 nazwa klubu zmieniła się na Club Atlético de Rafaela. W roku 1951 rozpoczęto budowę klubowego stadionu "Estadio Monumental de Barrio Alberdi".
Klub w roku 1988 przekształcił się w organizację typu „non-profit” i zmienił swą nazwę na obecnie obowiązującą - Asociación Mutual Social y Deportiva Atlético de Rafaela. Już w rok później klub osiągnął drugą ligę argentyńską pokonując Atlético Ledesma de Jujuy 3:0.
Atlético de Rafaela przez 14 lat grał w drugiej lidze aż wreszcie wygrał turniej Apertura w roku 2002 i Clausura w 2003 co dało bezpośredni awans do pierwszej ligi. Po przegraniu baraży w sezonie 2003/04 z Huracán de Tres Arroyos, Atlético de Rafaela wrócił do drugiej ligi. W następnym sezonie była szansa ponownego awansu do pierwszej ligi, ale zapobiegła temu barażowa porażka z Argentinos Juniors. Klub pozostał w drugiej lidze, w której gra do dziś.
Kibice.
Kibice klubu Atlético de Rafaela zwani są „Cremosos” albo „Celestes”, a największą zorganizowaną grupą kibiców, która jeździ z drużyną na wszystkie mecze, jest „Barra de los Trapos”.

</doc>
<doc id="644747" url="https://pl.wikipedia.org/wiki?curid=644747" title="Asociación Mutual Social y Deportiva Atlético de Rafaela">
Asociación Mutual Social y Deportiva Atlético de Rafaela



</doc>
<doc id="644755" url="https://pl.wikipedia.org/wiki?curid=644755" title="Edward Frederick Lindley Wood">
Edward Frederick Lindley Wood



</doc>
<doc id="644758" url="https://pl.wikipedia.org/wiki?curid=644758" title="Atlas MA-2">
Atlas MA-2

Atlas MA-2 – amerykański człon zerowy (dodatkowy) wielu rakiet nośnych. Używany w końcu lat 50. i prawie całe lata 60. Napędzany dwoma silnikami rakietowymi XLR-89-5, na naftę i ciekły tlen.

</doc>
<doc id="644761" url="https://pl.wikipedia.org/wiki?curid=644761" title="Isbrueckerichthys">
Isbrueckerichthys

Isbrueckerichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Gatunki endemiczne Brazylii.
Klasyfikacja.
Gatunki zaliczane do tego rodzaju:
Gatunkiem typowym jest "Hemipsilichthys duseni" ("I. duseni").

</doc>
<doc id="644767" url="https://pl.wikipedia.org/wiki?curid=644767" title="Atlas B (człon rakiety)">
Atlas B (człon rakiety)

Atlas B – amerykański człon rakiet nośnych Atlas B i Atlas C. Używany w końcu lat 50. Napędzany silnikiem rakietowym XLR-105-5, na naftę i ciekły tlen.

</doc>
<doc id="644769" url="https://pl.wikipedia.org/wiki?curid=644769" title="Bez prądu">
Bez prądu



</doc>
<doc id="644776" url="https://pl.wikipedia.org/wiki?curid=644776" title="Ministrowie spraw zagranicznych Wielkiej Brytanii">
Ministrowie spraw zagranicznych Wielkiej Brytanii

His (Her) Majesty's Principal Secretary of State for Foreign and Commonwealth Affairs ("Jego (jej) Królewskiej Mości Główny Sekretarz Państwa do Spraw Zagranicznych i Wspólnoty Narodów"), popularnie zwany Foreign Secretary – członek brytyjskiego Gabinetu odpowiedzialny za prowadzenie polityki zagranicznej (minister spraw zagranicznych), stojący na czele Foreign and Commonwelth Office.
Do momentu utworzenia Foreign Office w 1782 r. polityką zagraniczną Wielkiej Brytanii kierowało dwóch sekretarzy: Sekretarz Stanu Południowego Departamentu i Sekretarz Stanu Północnego Departamentu.
Od 1968 r. brytyjski minister spraw zagranicznych jest również ministrem do spraw Wspólnoty Narodów.

</doc>
<doc id="644785" url="https://pl.wikipedia.org/wiki?curid=644785" title="Kronichthys">
Kronichthys

Kronichthys – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Gatunki endemiczne Brazylii.
Klasyfikacja.
Gatunki zaliczane do tego rodzaju:
Gatunkiem typowym jest "Kronichthys subteres".

</doc>
<doc id="644787" url="https://pl.wikipedia.org/wiki?curid=644787" title="Ruchoma czcionka">
Ruchoma czcionka



</doc>
<doc id="644788" url="https://pl.wikipedia.org/wiki?curid=644788" title="Neoplecostomus">
Neoplecostomus

Neoplecostomus – rodzaj słodkowodnych ryb sumokształtnych z rodziny zbrojnikowatych (Loricariidae). Typ nomenklatoryczny podrodziny Neoplecostominae. Spotykane w hodowlach akwariowych. 
Zasięg występowania.
Gatunki endemiczne Brazylii.
Klasyfikacja.
Gatunki zaliczane do tego rodzaju:
Gatunkiem typowym jest "Plecostomus microps" ("N. microps").

</doc>
<doc id="644793" url="https://pl.wikipedia.org/wiki?curid=644793" title="Pareiorhina">
Pareiorhina

Pareiorhina – rodzaj słodkowodnych ryb sumokształtnych z rodziny zbrojnikowatych (Loricariidae). Spotykane w hodowlach akwariowych.
Zasięg występowania.
Gatunki endemiczne Brazylii.
Systematyka.
Gatunki zaliczane do tego rodzaju:
Gatunkiem typowym jest "Rhinelepis rudolphi" ("P. rudolphi").

</doc>
<doc id="644794" url="https://pl.wikipedia.org/wiki?curid=644794" title="Ego (ujednoznacznienie)">
Ego (ujednoznacznienie)



</doc>
<doc id="644795" url="https://pl.wikipedia.org/wiki?curid=644795" title="Józefa Hennelowa">
Józefa Hennelowa

Józefa Hennelowa, właśc. Józefa Maria Hennel z domu Golmont (ur. 1 kwietnia 1925 w Wilnie, zm. 22 sierpnia 2020 w Krakowie) – polska dziennikarka, publicystka, felietonistka, posłanka na Sejm X i I kadencji, w latach 1948–2012 związana z „Tygodnikiem Powszechnym”.
Życiorys.
Córka Józefa Golmonta i Jadwigi Jachimowicz. W czasie II wojny światowej należała do Szarych Szeregów, brała udział w tajnym nauczaniu w Wilnie. Od maja 1948 (z przerwą w latach 1953–1956) pracowała w redakcji „Tygodnika Powszechnego”, pełniąc funkcję pracownika redakcji, a następnie sekretarza redakcji i zastępcy redaktora naczelnego (z której zrezygnowała w 2008). Była autorką felietonów ogłaszanych w cyklach: „Rubryka rodzinna”, „Na co dzień i od święta”, „Widziane z domu”, „Z domu i nie tylko”, „Votum separatum”, a także wielu tekstów publicystycznych. Od 2008, po zmianach w piśmie, publikowała felietony z cyklu: „Na marginesie”, a następnie „Listy do redakcji”. W lipcu 2012 pożegnała się z czytelnikami „Tygodnika Powszechnego”, motywując swoje odejście coraz gorszą kondycją, związaną z zaawansowanym wiekiem. Swoją pracę w „Tygodniku Powszechnym” i współpracę z Jerzym Turowiczem wspominała m.in. w wywiadzie książkowym przeprowadzonym przez Joannę Podsadecką. Od października 2012 publikowała felietony z cyklu „Tu i teraz”, ukazujące się na stronie internetowej Klubów „Tygodnika Powszechnego” (oddolnych kół czytelników i sympatyków pisma).
W 1951 ukończyła studia na Wydziale Humanistycznym Uniwersytetu Jagiellońskiego. W latach 1954–1956 była pracownikiem krakowskiego oddziału Ossolineum. W czasach PRL współpracowała z Polskim Porozumieniem Niepodległościowym.
W latach 1989–1991 sprawowała mandat posłanki na Sejm kontraktowy z ramienia Komitetu Obywatelskiego. W 1990 była członkinią rady założycielskiej Ruchu Obywatelskiego Akcja Demokratyczna. Przystąpiła następnie do Unii Demokratycznej, z ramienia której od 1991 do 1993 pełniła funkcję posłanki I kadencji. W Sejmie zasiadała w Komisji Kultury i Środków Przekazu (1990–1993), a wcześniej w Komisji Polityki Społecznej (1989–1990), pełniła funkcję zastępcy przewodniczącego Komisji Nadzwyczajnej do rozpatrzenia projektu ustawy o ochronie prawnej dziecka poczętego.
Od 1956 należała do Klubu Inteligencji Katolickiej w Krakowie. Działała w Stowarzyszeniu Dziennikarzy Polskich (od 1963) m.in. jako członek zarządu Oddziału Krakowskiego w latach 1981–1982. Była członkinią Stowarzyszenia Opieki nad Więźniami „Patronat” (od 1981, m.in. zastępca przewodniczącego w latach 1981–1982), Małopolskiego Towarzystwa Oświatowego (współzałożycielka, od 1984), Ogólnopolskiego Klubu Miłośników Litwy (od 1988), Społecznego Komitetu Odnowy Zabytków Krakowa (od 1990, redaktor „Biuletynu SKOZK”). Udzielała się w Fundacji Plus działającej na rzecz domów dziecka.
Należała do Amnesty International (1990–1996), Stowarzyszenia „Wspólnota Polska” (1990–1996), Unii Demokratycznej (1990–1994) i Unii Wolności (1994–1999).
Była żoną profesora Jacka Witolda Hennela (1925–2014), fizyka jądrowego. Miała troje dzieci: Agnieszkę (ur. 1955), Teresę (ur. 1956) i Franciszka (ur. 1962). Mieszkała w Krakowie. Pochowana na cmentarzu Rakowickim.

</doc>
<doc id="644797" url="https://pl.wikipedia.org/wiki?curid=644797" title="Kamorra">
Kamorra



</doc>
<doc id="644798" url="https://pl.wikipedia.org/wiki?curid=644798" title="Konrad z Marburga">
Konrad z Marburga

Konrad z Marburga, Konrad von Marburg (ur. pomiędzy 1180 a 1190, zm. 30 lipca 1233 w Belterhausen koło Marburga) – niemiecki duchowny Kościoła katolickiego, norbertanin, inkwizytor.
Życiorys.
Wczesne życie Konrada nie jest dobrze znane, ale jest opisywany przez współczesne źródła kościelne jako dobrze wykształcony. Prawdopodobnie był opatem klasztoru Norbertanów w Arnstein. Według legendy głoszonej przez dominikanów po jego śmierci, miał być członkiem ich zakonu, zwerbowanym doń przez samego św. Dominika, który wysłał go do Niemiec z misją zwalczania herezji. Tradycję tę jednak należy odrzucić jako nie mającą dostatecznego oparcia w źródłach. Studiował prawdopodobnie w Paryżu lub w Bolonii; powszechnie tytułowany w źródłach jako "magister", był prawdopodobnie księdzem świeckim o teologicznym wykształceniu.
Po tym, jak był świadkiem spalenia za herezję na stosie cysterskiego zakonnika, zaczął uważać, że tylko cierpienie prowadzi do zbawienia. W 1214 został w Niemczech głosicielem V krucjaty organizowanej przez Honoriusza III, która doszła do skutku w latach 1217-21. Dzięki temu poznał Ludwika IV - landgrafa Turyngii, a w 1227 stał się duchowym przewodnikiem 20-letniej wówczas wdowy po nim, Elżbiety z Turyngii, której spowiednikiem był od 1225. Konrad miał przekonać Elżbietę do surowych praktyk pokutnych, co osłabiło jej organizm do tego stopnia, że zmarła w wieku zaledwie 24 lat, 17 listopada 1231. Konrad był później świadkiem w jej procesie kanonizacyjnym. 
Kiedy w 1225 legat papieski Konrad von Urach zwołał do Moguncji narodowy synod niemiecki, który zatwierdził wszystkie kanony reformy kościoła, przyjęte jeszcze na Soborze Laterańskim w 1215, Konrad z Marburga został wyznaczony pomocnikiem legata.
Konrad był jednym z najbliższych współpracowników papieża Grzegorza IX, który w 1227 otrzymał od papieża upoważnienie pozwalające rozwiązać problem związany z nieprzestrzeganiem celibatu przez księży w Niemczech. Rozwiązanie problemu miało polegać na zmuszeniu księży do oddalenia swych konkubin, wysłał go też na przeszpiegi do grupy niemieckich heretyków, zwanych lucyferianami. Mianując go 11 października 1231 pierwszym inkwizytorem papieskim Niemiec, dał mu nadzwyczajne uprawnienia.
Jako inkwizytor Konrad zasłynął z tego, że prowadzone przez niego procesy inkwizycyjne naruszały nałożone na nie uwarunkowania i rygory. Nie dawał oskarżonym prawa do obrony. Na wszelkie stawiane zarzuty Konrad nakazywał natychmiast odpowiadać jedynie "tak" lub "nie". Oskarżonym dawał dwie możliwości: albo przyznać się do winy i ocalić życie, albo uparcie trzymać się swojej niewinności i zostać spalonym. W stosunku do tych, którzy się przyznali, Konrad stosował karę obcięcia włosów. Wspomina o tym biskup Moguncji w swoim liście do papieża i dodaje, że ci, którzy przyznali się do winy w obecności Konrada, po jego odejściu odwoływali swoje zeznania. W związku z brakiem możliwości obrony wielu prawowiernych katolików, nie chcąc kłamać i przyznać się do herezji, o której nie mieli pojęcia wybrało śmierć na stosie. Tym ludziom Konrad miał obiecać męczeństwo. Inni przyznawali się do winy - to jednak wiązało się z koniecznością wymienienia wspólników, pod groźbą stosu. Wielu więc, nie wiedząc kogo oskarżać prosiło Konrada, by wymienił nazwiska osób, co do których ma podejrzenia, które następnie oni potwierdzali. W takiej sytuacji każdy mógł zostać oskarżony. Wykorzystali to co przebieglejsi heretycy, którzy nieraz specjalnie oddawali się w ręce inkwizycji tylko po to, żeby zadenuncjować katolików, czy też przez zwykłych ludzi, którzy przy pomocy inkwizycji załatwiali osobiste porachunki.
Konrad nie stosował się też do zasady, by w Trybunale Inkwizycyjnym zasiadał miejscowy biskup. Lekceważył opinie arcybiskupów. Gdy najpierw sam arcybiskup Moguncji, a potem wspólnie z arcybiskupami Kolonii i Trewiru zaczął upominać Konrada, by w swoim postępowaniu był bardziej umiarkowany, ten zaczął w Moguncji publicznie głosić kazania przeciwko niemu. W prowadzeniu spraw inkwizycyjnych Konrad z Marburga wspierany był przez dwóch fanatycznych pomocników, niedawno nawróconych z herezji: Konrada Dorso (dominikanina) i Jana zwanego "jednookim" (człowieka świeckiego). Pozbawiony kontroli skazał wielu domniemanych heretyków na stos.
Kiedy oskarżył o herezję hrabiego Solms, Anesberg, hrabinę Lotz, a zwłaszcza hrabiego Sayn Henryka II, ten ostatni odwołał się do arcybiskupa Moguncji, Zygfryda III z Eppstein, który 25 lipca 1233 zwołał synod, na którym obecni byli możni oraz panowie świeccy z królem Henrykiem na czele. Arcybiskup stwierdził niewinność hrabiego. Rozzłoszczony takim obrotem sprawy Konrad zaczął głosić w Moguncji krucjatę przeciwko tym oskarżonym możnym, którzy jednak nie przybyli. Jego wezwania nie znalazły jednak zrozumienia, w związku z czym postanowił udać się z powrotem do Marburga. Jednak w Belterhausen został zabity przez krewnych jednej ze swoich licznych ofiar. Według profesor teologii Uty Ranke-Heinemann padł ofiarą oporu przeciw zainicjowanemu przez siebie prześladowaniu ludzi w Niemczech z powodu herezji.
W tym samym czasie, po synodzie w Moguncji, wysłano do papieża posła Konrada, aby poinformował go o nadużyciach popełnianych przez Konrada z Marburga i zasięgnął opinii w tej sprawie. Grzegorz IX zaniepokoił się tym, jednak późniejsza wiadomość o zabiciu Konrada go rozgniewała. Na początku następnego roku na synodzie we Frankfurcie zabójcy Konrada zostali ekskomunikowani, a papież kazał ich ukarać. 

</doc>
<doc id="644800" url="https://pl.wikipedia.org/wiki?curid=644800" title="Nogajowie">
Nogajowie

Nogajowie (przest. nagaj, Nogajscy Tatarzy, także Krymscy Stepowi Tatarzy, własna nazwa – ногай [noˈɣaj]) – lud turecki, zamieszkujący Kaukaz Północny, południowe Powołże i Półwysep Krymski.
Etnogeneza.
W etnogenezie Nogajów brały udział takie starożytne ludy jak: Siracy, Ujsuni, Ujgurzy, Kipczacy, Asi, Kereici, Dormeni, Najmanowie, Mangini, Bułgarzy, Katagani, Bajdarzy i inne, mieszkające w regionie Irtyszu, północno-zachodniej Mongolii, Azji Środkowej, południowym Uralu, Dolnej Wołdze, Kaukazie Północnym, północnym regionie Morza Czarnego, w regionie Donu, regionie Azowskim i regionie Dolnego Dniepru. Wiele z nich posiadało własne państwa. Pojawienie się etnonimu „nogaj”, jest związane z przywódcą wojskowym i politycznym zachodniego ułusu Złotej Ordy, Beklerbekiem Nogajem, żyjącym w XIII wieku. Nogaj skonsolidował wokół siebie ludy protonogajskie, które otrzymały wkrótce swój etnonim po imieniu swojego wodza. Według dobrze znanych źródeł, najwcześniejszym pojawieniem się nazwy „Nogais”, w kontekście ery Złotej Ordy, jest określenie „nogaj” wzdłuż lewego brzegu Dniestru na "Mapie Świata", weneckiego kartografa Andrea Bianco w 1436 roku. W okresie panowania Złotej Ordy, pod wspólnym etnonimem „nogaj”, rozumiano całą ludność koczowniczą i pół-koczowniczą obszaru stepowego między Dunajem, Donem, Kubaniem, Terekiem, Wołgą, Uralem i Embą.
Język.
Język nogajski należy do tureckiej grupy językowej w ramach ałtajskiej rodziny językowej. W trakcie rozproszenia narodu nogajskiego, wytworzyły się cztery dialekty tego języka: karanogajski, współczesny nogajski, aknogajski i karagaszski. Wraz z dialektami języka krymsko-tatarskiego, kipczackiego dialektu języka uzbeckiego, tworzą kipczacko-nogajską podgrupę kipczackiej grupy języków tureckich. Na rozwój języka nogajskiego największy wpływ miały ludy kipczacko-połowieckie. Język literacki utworzono na podstawie dialektu karanogajskiego i nogajskiego języka mówionego. Piśmiennictwo od XVIII wieku do 1928 roku oparte było na liternictwie arabskim, w latach 1928–1938 używano do zapisu alfabetu łacińskiego, od 1938 – cyrylicę.
Religia.
Religia oraz tradycja zachowana była w porządku islamskim.

</doc>
<doc id="644803" url="https://pl.wikipedia.org/wiki?curid=644803" title="Ego (zespół muzyczny)">
Ego (zespół muzyczny)

Ego – polska grupa muzyczna wykonująca alternatywny hip-hop. Powstała w 1998 r. w Częstochowie. W jej skład wchodzą: Śliwka Tuitam, Sivy i DJ Haem.
Grupa przed nagraniem legalnej płyty wydała demo pod tytułem "Blaski i cienie". Debiutancka płyta zespołu ukazała się w 2001 roku i nosiła tytuł "Nibylandia". Album został wydany nakładem wydawnictwa Universal Music Polska. Płyta bardzo różniła się od innych produkcji hip-hopowych wydawanych wówczas na polskim rynku fonograficznym. Oniryczny charakter podkładów i poetyckie teksty podzieliły słuchaczy hip-hopu na zdecydowanych fanów i zażartych przeciwników grupy. Debiutancki album promował utwór „Rytmy zwątpienia”. Zespół już przed wydaniem pierwszej płyty nawiązał współpracę z Paktofoniką, czego efektem była m.in. wspólna trasa koncertowa, oraz wydany w 2002 roku album pod szyldem Pijani Powietrzem, który był nominowany do Fryderyka. Od 2003 roku zespół współtworzy również koncertowy zespół PFK Kompany, a DJ Haem dołączył na stałe do koncertowego zespołu rapera O.S.T.R.
W 2005 roku grupa wydała swoją drugą płytę pt. "Nie ma takiego drugiego". Album jest utrzymany w podobnej konwencji co poprzednia, ale dużo nowocześniejszy i bardziej przystępny dla słuchaczy. Nagrania ukazały się nakładem firmy Gigant Records. Zespół nie zdecydował się na promocję tego wydawnictwa, stąd odniosło ono mniejszy rozgłos niż poprzednia płyta. W kolejnych latach zespół wstrzymał działalność, ale sami muzycy udzielali się w różnych projektach. 
W 2010 roku zespół powrócił z albumem w formie mixtape, o nazwie "Ego Team". Krążek zawiera 10 nowych oraz 10 znanych już wcześniej utworów zaaranżowanych na nowo. Album został wytłoczony w limitowanym nakładzie 500 egzemplarzy, a także udostępniony za darmo w internecie, jako prezent dla wszystkich fanów. Płytę promował utwór „When the Night Comes”.

</doc>
<doc id="644807" url="https://pl.wikipedia.org/wiki?curid=644807" title="Club Sportivo Ben Hur">
Club Sportivo Ben Hur

Club Sportivo Ben Hur – sportowy i towarzyski klub z siedzibą w mieście Rafaela w prowincji Santa Fe. Klub znany jest głównie ze swojej sekcji piłki nożnej.
Pozostałe sekcje klubu, z wyjątkiem koszykówki, mają charakter amatorski. Są to aerobik, kręgle, szachy, hokej na trawie, oraz pływanie.
Historia.
Klub założony został w roku 1940. Piłka nożna stała się główną dyscypliną sportową od chwili założenia klubu. Wkrótce klub przystąpił do rozgrywek w lokalnej lidze miasta Rafael. Wielkim sukcesem było pokonanie 27 kwietnia 1941 stołecznego Almagro i to aż 4:0. Przed rokiem 1997 Ben Hur opuścił poziom rozgrywek regionalnych i dołączył do systemu ligowego organizowanego przez ogólnonarodową federację piłkarską. Klub w roku 2004 wygrał trzecią ligę (Torneo Argentino A) i obecnie gra w drugiej lidze argentyńskiej Primera B Nacional Argentina. Swoje mecze rozgrywa na stadionie "Estadio parque Barrio Ilolay".

</doc>
<doc id="644809" url="https://pl.wikipedia.org/wiki?curid=644809" title="Malczkowo">
Malczkowo

Malczkowo (kaszb."Môlczëce", niem. "Malzkow") – osada w Polsce położona w województwie pomorskim, w powiecie słupskim, w gminie Potęgowo przy drodze wojewódzkiej nr . Wieś jest siedzibą sołectwa Malczkowo w którego skład wchodzi również miejscowość Malczkówko.
W latach 1975–1998 miejscowość położona była w województwie słupskim.
W okolicach osady, na północ od jej zabudowań, początek bierze strumień Roztok, lewobrzeżny dopływ Łupawy.

</doc>
<doc id="644810" url="https://pl.wikipedia.org/wiki?curid=644810" title="Martwe zło II">
Martwe zło II



</doc>
<doc id="644819" url="https://pl.wikipedia.org/wiki?curid=644819" title="Dzień drogi do Meorii">
Dzień drogi do Meorii

Dzień drogi do Meorii – powieść Marka Oramusa wydana w 1990, z gatunku fantastyki naukowej. Sumuje ona doświadczenia polskiej szkoły fantastyki socjologicznej, jej tytuł nawiązuje do wzorcowego miasta komunistycznego z "Obłoku Magellana" Stanisława Lema. Książka została wydana trzykrotnie, po raz pierwszy przez wydawnictwo Iskry, zaś po raz drugi w 1997 przez wydawnictwo SuperNowa. Najnowsze wydanie ukazało się nakładem Stalker Books. Została ukończona w 1988.
Fabuła.
Głównym bohaterem jest "Quiston Fa" – suweren. Jest jednym z renegatów – buntowników, którym udało się uciec z ojczystego świata opanowanego i okupowanego przez obcą rasę Hoam. Dostaje on zadanie wyruszenia w charakterze agenta specjalnego do zniewolonego świata.

</doc>
<doc id="644820" url="https://pl.wikipedia.org/wiki?curid=644820" title="Żyrardów (stacja kolejowa)">
Żyrardów (stacja kolejowa)

Żyrardów – stacja kolejowa w Żyrardowie, w województwie mazowieckim. Według klasyfikacji PKP ma kategorię dworca regionalnego. Dworzec kolejowy wybudowano według projektu architekta Romualda Millera w 1922 roku.
W latach 2005–2007 miał miejsce gruntowny remont dworca. Koszt remontu wyniósł ponad 3 mln zł i został sfinansowany ze środków własnych PKP SA. Uroczyste otwarcie zmodernizowanego dworca odbyło się 9 sierpnia 2007 roku. Na stacji jest kasa i automat biletowy Kolei Mazowieckich
Pasażerowie.
W roku 2017 wymiana pasażerska wyniosła 3,25 mln osób (8,9 tys. dziennie), co dało jej 23. miejsce w Polsce.
W roku 2018 wymiana pasażerska wyniosła 3,25 mln osób (8,9 tys. dziennie), co dało jej 25. miejsce w Polsce.
W roku 2019 wymiana pasażerska wyniosła 3,83 mln osób (10,5 tys. dziennie), co dało jej 24. miejsce w Polsce.
W roku 2020 wymiana pasażerska wyniosła 2,75 mln osób (7,5 tys. dziennie), co dało jej 19. miejsce w Polsce.
W roku 2021 stacja obsługiwała 8,7 tys. pasażerów na dobę (łącznie 3,18 mln osób), co dawało jej 19. miejsce w kraju.

</doc>
<doc id="644822" url="https://pl.wikipedia.org/wiki?curid=644822" title="Fotofobia">
Fotofobia



</doc>
<doc id="644824" url="https://pl.wikipedia.org/wiki?curid=644824" title="Jamie Lynn Spears">
Jamie Lynn Spears

Jamie Lynn Marie Spears (ur. 4 kwietnia 1991 w McComb w stanie Missisipi) – amerykańska aktorka niezawodowa, piosenkarka oraz celebrytka, młodsza siostra Britney Spears.
Życiorys.
Zadebiutowała w programie rozrywkowo-młodzieżowym "All That". Zagrała małą rolę u boku siostry Britney w "Crossroads". Wystąpiła w paru reklamach, grała główną rolę w młodzieżowym serialu "Zoey 101". Uczęszczała do "Parklane Academy", prywatnej szkoły w McComb w Mississippi.
W grudniu 2007 wyznała, że jest w ciąży z Caseyem Aldridgem. Czasopismo „OK!Magazine” zaproponowało wówczas 16-letniej celebrytce 1 mln dol. w zamian za publikację pierwszych zdjęć jej dziecka. 19 czerwca 2008 urodziła córkę Maddie Briann Aldridge w szpitalu Mississippi Southwest Regional Medical Center.
W listopadzie 2013 wydała debiutancki, utrzymany w stylu country, singiel „How Could I Want More”.
14 marca 2014 wyszła za Jamiego Watsona. Ceremonia odbyła się w Nowym Orleanie.
Nagrody.
Kids’ Choice Awards, USA
Teen Choice Awards
Young Hollywood Awards

</doc>
<doc id="644826" url="https://pl.wikipedia.org/wiki?curid=644826" title="Dance punk">
Dance punk



</doc>
<doc id="644827" url="https://pl.wikipedia.org/wiki?curid=644827" title="Dancepunk">
Dancepunk



</doc>
<doc id="644828" url="https://pl.wikipedia.org/wiki?curid=644828" title="Chaos and Creation in the Backyard">
Chaos and Creation in the Backyard

Chaos and Creation in the Backyard – album Paula McCartneya wydany w 2005, będący 20. w solowej twórczości muzyka. Zawiera 13 piosenek (pomijając edycję japońską), w tym utwór „Follow Me” – wykonany po raz pierwszy na festiwalu w Glastonbury w 2004 w ramach trasy Summer European Tour. Paul jest jednocześnie kompozytorem i wykonawcą wszystkich piosenek.
Okoliczności powstania i charakterystyka albumu.
Album ukazuje muzyczną dojrzałość artysty. Wszystkie piosenki są bardzo stonowane, niezwykle melodyczne, zróżnicowane i proste w aranżacji (maksymalny efekt dźwiękowy przy użyciu minimalnej ilości instrumentów). Głównym założeniem albumu jest powrót do korzeni, które przejawia się m.in. tym, że Paul gra na większości instrumentów – dowodząc po raz kolejny swojego wybitnego talentu interpretatorskiego. Paul gra tu m.in. na perkusji, gitarze, basie, instrumentach klawiszowych oraz kilku mniej znanych instrumentach, takich jak np. fisharmonia. Jest to swoista kontynuacja albumów z 1970 r. McCartney i 1980 r. McCartney II. Jednak nie do końca, gdyż Chaos and Creation in the Backyard wyróżnia się od nich starannie dopracowanymi i wyselekcjonowanymi kompozycjami, elegancją i specyficzna atmosferą tworzoną w każdym utworze (np. "A Certain Softness" – jest utrzymana w klimatach rytmów kubańskich). 
Album otwiera dynamiczna kompozycja "Fine Line" oparta na wyrazistej linii fortepianu. Zaraz po niej możemy usłyszeć spokojną i sentymentalną "Jenny Wren" piosenkę uznawaną za siostrę "Blackbird" (utwór nagrany przez Beatlesów na potrzeby Białego Albumu). Jedyną piosenką, która może dorównywać pierwszemu utworowi pod względem dynamizmu jest "Promise To You Girl". Usłyszymy w niej m.in. pastiszowe chórki charakterystyczne dla zespołów grających rock operę. Album kończy ukryty utwór "I've Only Got Two Hands", który jest stylizowany na psychodelik, a co najmniej możemy go nazwać kolażem różnych dźwięków m.in. klaksony samochodów, fortepian – całość powiązana została przeplatanymi partiami gitary. 
Stało się tradycją, że producentami kolejnych studyjnych albumów (wydawanych z regularnością co 4 lata od 1989 roku – pomijając projekty poboczne w tym "Run Devil Run") Paula są znani i utalentowani producenci – Nigel Godrich (znany ze współpracy m.in. z Radiohead, Travis i Beckiem). Wpływ na ostateczne brzmienie płyty miał też były producent Beatlesów, Sir George Martin, z którym Paul współpracował podczas sesji do Tug of War i Flaming Pie.
Okładka płyty Chaos and Creation in the Backyard pochodzi z 1962 roku i przedstawia McCartneya grającego na gitarze w przydomowym ogródku w Liverpoolu. Autorem zdjęcia pierwotnie nazwanego 'Paul Under Washing', a obecnie 'Our Kid Through Mum's Net Curtains' jest jego brat Mike McCartney.
Nazwa związana jest bezpośrednio z powrotem do korzeni – czyli twórczości młodego McCartneya w przydomowym zaciszu ogrodu (ang. backyard). Natomiast chaos i kreacje (ang. chaos and creation) obrazują bardzo wczesny okres twórczości McCartneya, którego nastoletnia twórczość niekiedy wykazywała duże niedopracowanie.
Lista utworów.
Wszystkie piosenki skomponowane i napisane przez Paula McCartneya:
Edycja specjalna CD + DVD.
zawiera ponadto:
Nagrody oraz pozycja na listach przebojów.
"Kolorem pomarańczowym zaznaczono singel niealbumowy."
"Kolorem błękitnym zaznaczono singel niealbumowy, ale przynajmniej jedną ze stron zamieszczono już na reedycjach."
Single
Album
Chaos and Creation in the Backyard zebrało bardzo dobre recenzje. W USA osiągnęła status złotej płyty.
Pierwszym singlem był Fine Line – wydany pod koniec sierpnia wdarł się na 20. pozycję w Wielkiej Brytanii i przyczynił się później do wysokich notowań samego albumu Chaos and Creation in the Backyard 10. miejsce w Wielkiej Brytanii i 6. w USA. To najwyżej notowany album Paula od Flaming Pie z 1997 roku. Drugim i zarazem ostatnim singlem była piosenka Jenny Wren, która dotarła do 22. pozycji w Wlk. Brytanii. 
Album został nominowany do 4 nagród Grammy w 2006 roku:
Album został nominowany do 1 nagrody Grammy w 2007 roku:
Album na listach przebojów w poszczególnych tygodniach
Wideografia.
Teledyski:
Filmy:
reż. Simon Hilton
długość 31:34 (DVD)
reż. Simon Hilton
długość 11:40 (DVD)
reż. ? 
długość 59:42

</doc>
<doc id="644831" url="https://pl.wikipedia.org/wiki?curid=644831" title="Fogarasz">
Fogarasz

Fogarasz (, , ) – miasto w środkowej Rumunii, w okręgu Braszów, nad rzeką Alutą u podnóża północnych stoków Gór Fogaraskich. Około 40,1 tys. mieszkańców.
Historia.
Głównym zabytkiem miasta i pamiątką okresu jego największego rozwoju jest forteca, która zachowała się po dziś dzień w dobrym stanie. Wybudowana około 1310 roku, została znacząco przebudowana na początku XVII wieku przez księcia Gabriela Bethlena. Podczas tej przebudowy nadano jej renesansowy charakter, a umocnienia uchodziły obok twierdzy w Devie za jedne z najlepszych w całej Rumunii. Zamku używano jako budowli obronnej i koszar aż do XX wieku. Po 17 września 1939 służył jako więzienie dla polskich żołnierzy internowanych w Rumunii. Za czasów komunizmu mieściło się w nim ciężkie więzienie. Obecnie jest tu muzeum oraz biblioteka.

</doc>
<doc id="644832" url="https://pl.wikipedia.org/wiki?curid=644832" title="Angels with Dirty Faces (album Sugababes)">
Angels with Dirty Faces (album Sugababes)

Angels with Dirty Daces – drugi album studyjny brytyjskiej grupy Sugababes. Dwa pierwsze single z płyty, „Freak like Me” oraz „Round Round”, zadebiutowały na #1 miejscu brytyjskiej listy przebojów "TOP 40". W przeciwieństwie do poprzedniego wydawnictwa na tym albumie nie zaśpiewała już Siobhan Donaghy. Zastąpiła ją Heidi Range.

</doc>
<doc id="644833" url="https://pl.wikipedia.org/wiki?curid=644833" title="Pan-Pan">
Pan-Pan



</doc>
<doc id="644835" url="https://pl.wikipedia.org/wiki?curid=644835" title="Caracal (miasto)">
Caracal (miasto)

Caracal – miasto w południowej Rumunii, w okręgu Aluta, na Nizinie Wołoskiej. Liczy około 38 tys. mieszkańców.
W mieście rozwinął się przemysł metalowy, spożywczy, odzieżowy, skórzany oraz drzewny.

</doc>
<doc id="644838" url="https://pl.wikipedia.org/wiki?curid=644838" title="Fetești">
Fetești

Fetești – miasto w południowo-wschodniej Rumunii, w okręgu Jałomica, nad Dunajem. Liczy około 33,2 tys. mieszkańców.

</doc>
<doc id="644843" url="https://pl.wikipedia.org/wiki?curid=644843" title="Năvodari">
Năvodari

 
Năvodari – miasto we wschodniej Rumunii, w okręgu Konstanca, nad jeziorem Taşaul, na wybrzeżu Morza Czarnego. Liczy około 37 tys. mieszkańców.
W mieście rozwinął się przemysł chemiczny, rafineryjny oraz rybny.

</doc>
<doc id="644848" url="https://pl.wikipedia.org/wiki?curid=644848" title="Dorohoi">
Dorohoi

Dorohoi – miasto w północno-wschodniej Rumunii, w okręgu Botoszany, nad rzeką Żyżą (dopływ Prutu). W mieście urodził się pisarz i poeta Păstorel Teodoreanu.
Gospodarka.
W mieście rozwinął się przemysł metalowy, maszynowy, szklarski, materiałów budowlanych oraz spożywczy.

</doc>
<doc id="644854" url="https://pl.wikipedia.org/wiki?curid=644854" title="Ostrów Zachodni">
Ostrów Zachodni



</doc>
<doc id="644855" url="https://pl.wikipedia.org/wiki?curid=644855" title="Partnerstwo publiczno-prywatne">
Partnerstwo publiczno-prywatne

Partnerstwo publiczno-prywatne, w skrócie PPP (ang. "public-private partnership") – forma współpracy między podmiotami publicznymi a sektorem prywatnym, których celem jest poprawa realizacji inwestycji w projekty infrastrukturalne lub inne rodzaje operacji realizujących usługi publiczne, poprzez dzielenie ryzyka, wspólne korzystanie ze specjalistycznej wiedzy sektora prywatnego lub dodatkowe źródła kapitału.
Partnerstwo obejmować może takie dziedziny jak np. budownictwo mieszkań na wynajem, centra sportowo-rekreacyjne, parkingi, szkoły, siedziby władz publicznych czy gospodarka komunalna, ale również budowa dróg i autostrad, portów czy lotnisk.
Charakterystyka.
PPP to przedsięwzięcia realizowane w oparciu o umowę długoterminową zawartą pomiędzy podmiotem publicznym a podmiotem prywatnym, której celem jest stworzenie składników infrastruktury umożliwiającej świadczenie usług o charakterze publicznym. Fundamentem powyższej definicji jest więc wspólnota działań sektora publicznego i prywatnego – stworzona po to, by obaj partnerzy mogli jak najlepiej realizować cele, do których zostali powołani. Zadaniem partnera publicznego jest bowiem świadczenie usług publicznych, do czego obliguje go prawo, natomiast partner prywatny ma prowadzić działalność gospodarczą i osiągać zyski.
PPP nie jest więc prywatyzacją działań władzy publicznej. Nie zwalnia władzy publicznej z obowiązku świadczenia usług o charakterze publicznym. PPP zastępuje proces prywatyzacji. Oddzieleniu od siebie ulega domena działań gospodarczych oraz domena odpowiedzialności polityczno-prawnej. Sprywatyzowana zostaje jedynie działalność gospodarcza: budowa, finansowanie, eksploatacja i zarządzanie przedsięwzięciem inwestycyjnym. Dostępność usług oraz ich jakość pozostaje nadal w obszarze odpowiedzialności władzy publicznej. PPP jest więc połączeniem działań władzy publicznej oraz prywatnego kapitału na rzecz realizacji zadań, które pozostawały dotychczas w domenie działalności władzy publicznej. Podział kompetencji przy realizacji zadań publicznych na kompetencje gospodarcze i polityczne oraz przypisanie ich odpowiednio partnerom prywatnym i władzom publicznym polega na przydzieleniu właściwych obu stronom umiejętności, dając tym samym szansę (przy podobnych, a czasem mniejszych nakładach) na zwiększenie wolumenu świadczonych usług publicznych oraz zwiększenie efektywności ich wytwarzania.
Rodzaje umów (formy współpracy):
PPP jest jedną z metod realizacji przedsięwzięcia budowlanego.
Partnerstwo publiczno-prywatne w Polsce.
Zgodnie z ustawą z dnia 19 grudnia 2008 r. o partnerstwie publiczno-prywatnym () przez umowę o partnerstwie publiczno-prywatnym partner prywatny zobowiązuje się do realizacji przedsięwzięcia za wynagrodzeniem oraz poniesienia w całości albo w części wydatków na jego realizację lub poniesienia ich przez osobę trzecią, a podmiot publiczny zobowiązuje się do współdziałania w osiągnięciu celu przedsięwzięcia, w szczególności poprzez wniesienie wkładu własnego. Wniesienie wkładu własnego w postaci składnika majątkowego może nastąpić w szczególności w drodze sprzedaży, użyczenia, użytkowania, najmu albo dzierżawy.

</doc>
<doc id="644856" url="https://pl.wikipedia.org/wiki?curid=644856" title="Ak Bars Kazań">
Ak Bars Kazań

Ak Bars Kazań (ros. Ак Барс Казань, tat. Ак Барс Казан) – rosyjski klub hokeja na lodzie z siedzibą w Kazaniu.
Historia.
Ak Bars Kazań został założony w 1956 jako Maszstroj Kazań. Pod tą nazwą występował do 1958. Następne nazwy drużyny to: SK im. Urickogo Kazań, Itił Kazań, a od 1995 Ak Bars Kazań.
Klub przejął barwy od flagi Tatarstanu. Na koszulkach zespołu centralnie widnieje godło Tatarstanu. Nazwa klubu ("Ак Барс") w języku tatarskim oznacza dosłownie "śnieżny leopard" (pol. irbis), którego podobizna zawarta jest w godle Tatarstanu.
Pierwsze Mistrzostwo Rosji klub wywalczył w 1998. W sezonie 2004/2005 Ak Bars pozyskał 11 zawodników ligi NHL dzięki trwającemu tam lokoutowi. Mimo to klub odpadł już w ćwierćfinale play-off z późniejszym brązowym medalistą – Łokomotiwem Jarosław. W następnym sezonie Bars zdobył po raz drugi w historii Mistrzostwo Rosji (zwycięstwo w finale play-off z Awangardem Omsk), dzięki czemu zakwalifikował się do rozgrywek o Puchar Mistrzów w sezonie 2006/2007, a następnie je wygrał (6:0 w finale z Hämeenlinnan Pallokerho). W krajowych rozgrywkach Barsowi nie udało się obronić mistrzostwa – przegrał finałową rywalizację 2-3 z Mietałłurgiem Magnitogorsk.
Sezon 2007/2008 Ak Bars rozpoczął słabo – po kilku kolejkach znajdował się w strefie spadkowej. Pod koniec roku 2007 Bars awansował do pierwszej ósemki ligi. W styczniu 2008 klub zdobył Puchar Kontynentalny po wygraniu wszystkich trzech spotkań w grupie finałowej.
Klubem farmerskim został Nieftianik Almietjewsk występujący w WHL. Oba kluby sponsoruje koncern naftowy Tatnieft. Drużynami juniorskimi zostały Bars Kazań występująca w MHL i Irbis Kazań w MHL-B. W 2014 Bars został przyjęty do seniorskiej ligi WHL, a Irbis zajął jego miejsce w MHL.
Szkoleniowcy.
Trenujący od 2005 roku drużynę Zinetuła Bilaletdinow w czerwcu 2011 został trenerem reprezentacji Rosji. Jego następcą w sezonie 2011/2012 był Władimir Krikunow. W czerwcu 2012 trenerem został Walerij Biełow. W lipcu 2014 trenerem zespołu został ponownie Zinetuła Bilaletdinow. Jego asystentami zostali Walerij Biełow, Andriej Sokołow oraz trenerzy bramkarzy Siergiej Abramow, Ari Moisanen. Później dwóch pierwszych zastąpili Aleksandr Smirnow i Aleksandr Zawjałow. Wiosną 2019 głównym trenerem zespołu został Dmitrij Kwartalnow. 1 lipca 2022 głównym trenerem został ogłoszony Oleg Znarok, a trenerami w sztabie Jurij Babienko, Aleksandr Bojkow i Aleksandr Agopiejew. 2 grudnia 2022 ogłoszono odejście Znaroka ze stanowiska i tymczasowe objęcie tej funkcji przez Babienkę.

</doc>
<doc id="644857" url="https://pl.wikipedia.org/wiki?curid=644857" title="Świteź">
Świteź

Świteź (biał. Свіцязь, "woziera Swiciaź") – jezioro na Białorusi na granicy rejonów nowogródzkiego i korelickiego, 20 km na południowy wschód od Nowogródka. Leży na wododziale Niemna i Szczary, w dorzeczu Mołczadzi, na terenie Świteziańskiego Parku Krajobrazowego. Jest pochodzenia krasowego – powstało w wyniku oberwania ziemi do podziemnej pustej przestrzeni. W pobliżu nie ma wielkich jezior i rzek, nie wpada do niego żadna rzeka, a wypływa jedynie Swarotew – dopływ Mołczadzi. Poziom wody jest praktycznie zawsze taki sam. Leży na południowym stoku Wysoczyzny Nowogródzkiej, na wys. 258 m n.p.m. i ma kształt zbliżony do koła. Ma formę lejka. Dno równe, jego część głębsza niż 10 m to 2% całości. Przy brzegach piaszczyste.
W jeziorze i jego pobliżu rośnie znaczna liczba roślin reliktowych. Wśród nich występują lobelia jeziorna oraz brzeżyca jednokwiatowa (jedyne stanowisko na Białorusi). W wodach rozpowszechniona płoć, wzdręga, karaś, szczupak, okoń, dominuje lin. Przewaga linów wynika z ich zdolności do rozmnażania w wodzie o niskiej kwasowości, co dla innych gatunków ryb jest czynnikiem niekorzystnym.
Na skutek starań, które podjął Stanisław Lorentz, 1930 roku jezioro i otaczające je tereny zostały uznane za zabytek.
Obecnie jezioro wykorzystywane jest wyłącznie w celach rekreacyjnych. Dozwolone amatorskie wędkarstwo.
Legenda.
Według legendy, na miejscu jeziora Świteź stało miasto, piękne jak marzenie. Pewnego razu na nowogródzką ziemię przyszli najeźdźcy. Starzy i młodzi poszli walczyć, a w mieście zostały tylko bezbronne żony i córki. Kiedy najeźdźcy znaleźli się pod bramą, a świtezianki gotowe już były umrzeć w płomieniach, ale nie poddać się wrogom, wydarzył się cud. Ziemia rozstąpiła się i pochłonęła miasto, by nie oddać go wrogowi. Na jego miejscu zaś rozlało się nadzwyczajnie piękne jezioro, na którego przejrzystej powierzchni pojawiły się kwiaty, jakich nie ma nigdzie indziej. Następnie najeźdźcy poginęli, gdyż zaczęli rwać owe trujące kwiaty, w które zostali zamienieni byli mieszkańcy Świtezi. W istocie, "cary", czyli lobelia jeziorna, jest gatunkiem typowym dla tzw. jezior lobeliowych związanych z obszarem atlantyckim (w Polsce występujących niemal wyłącznie na Pomorzu), a więc Świteź leży poza jej zwartym zasięgiem.
Jezioro w poezji.
Poeta Adam Mickiewicz urodził się we wsi Zaosie w pobliżu Świtezi. Często tam bywał i zachwycał się jej pięknem. Napisał ballady "Świteź" i "Świtezianka". W pobliżu jeziora znajduje się kamień, na którym wypisano fragment ballady "Świteź":
W roku 2011 w studiach Human Ark i Se-ma-for, zrealizowany został film animowany na podstawie ballady. Reżyserem i autorem scenariusza jest Kamil Polak. 

</doc>
<doc id="644859" url="https://pl.wikipedia.org/wiki?curid=644859" title="Park Narodowy Waterton Lakes">
Park Narodowy Waterton Lakes

Park Narodowy Waterton Lakes (ang. "Waterton Lakes National Park", fr. "Parc national des Lacs-Waterton") – park narodowy położony w południowo-zachodniej części prowincji Alberta, w Kanadzie. Park został utworzony w 1895, na powierzchni 505 km2. Park graniczy z amerykańskim parkiem narodowym Glacier. Oba parki tworzą Międzynarodowy Park Pokoju Waterton-Glacier, utworzony w 1932, a w 1995 wpisany na listę światowego dziedzictwa UNESCO.
Różnica wysokości w parku zawiera się w przedziale od 1290 m n.p.m. (miasteczko Waterton Park) do 2920 m n.p.m. (Mount Blakiston).
Historia.
Pierwszy na pomysł stworzenia parku narodowego w okolicy Waterton Lakes, wpadł William Pierce, geodeta pracujący na zlecenie rządu kanadyjskiego. Zaznaczył to w corocznym raporcie, w roku 1886, jednak rząd nie podjął wówczas żadnych kroków. W 1893 Pierce otrzymał list od ranczera z okolicy Waterton, Fredericka Williama Godsal, sugerującego, aby na tych terenach utworzyć rezerwat przyrody. Pierce przesłał dalej ten plan, dodając, że teren nie nadaje się dla rolnictwa i nie ma wielkiego potencjału, aby wykorzystać go na wypas bydła. Raport dotarł do ówczesnego ministra spraw wewnętrznych Thomasa Mayne Daly, który zarządził utworzenie rezerwatu. W końcu, 30 maja 1895 roku utworzono, na podstawie Dominion Lands Act bezimienny park leśny obejmujący 140 km kwadratowych.
Począwszy od lat 80. XIX wieku, w okolicy Waterton odkrywano miejsca roponośne, w związku z czym, w 1898, rząd zezwolił na sprzedaż działek przeznaczonych na budowę szybów naftowych. W 1901 John Lineham z Okotoks utworzył Rocky Mountain Drilling Company. Tak dokonano pierwszego w Albercie odwiertu, w roku 1902, niedaleko Cameron Creek. Pomimo uzyskania pewnej ilości ropy, nie doszło do większego wydobycia (powstało siedem szybów). Teren ten został ogłoszony National Historic Site of Canada w 1965. Tymczasem jeszcze przed 1905 rokiem ponad połowa ziemi dzisiejszego Waterton Lakes Park, została sprzedana poszukiwaczom ropy. 21 września 1905 Frederick William Godsal, zwrócił się do ministerstwa spraw wewnętrznych o rozszerzenie rezerwatu leśnego. W 1906 utworzono Kooteney Forest Reserve (na podstawie Dominion Forests Reserve Act) pod patronatem Komisariatu Leśnictwa.
W 1911 minister spraw wewnętrznych Frank Oliver wprowadził nowe prawo: "Dominion Forest Reserves and Parks Act," które określało istniejące parki górskie, Elk Island Park oraz Buffalo Park jako rezerwaty leśne z możliwością przemianowania ich na Dominion Parks, czyli późniejsze parki narodowe. 8 czerwca 1911 roku niewielka część Waterton Forest Reserve (35 km kwadratowych) została uznana za właśnie taki park. Kolejny minister spraw wewnętrznych, William James Roche, rozszerzył teren parku do 1096 km kwadratowych.
W 1920 w Waterton powstało pole golfowe, zaprojektowane przez Williama Thomsona, który uprzednio zaplanował pole golfowe w Banff National Park. Teren klubu golfowego był rozszerzany i przerabiany aż do lat 50., na końcu z udziałem architekta Stanleya Thompsona.
Hotel "Książę Walii".
Hotel zbudowano między 1926 a 1927 rokiem. Był jednym z wielkich hoteli należących do kanadyjskich linii kolejowych. Usytuowany nad Górnym Jeziorem Waterton i połączony z amerykańska linią kolejową (Great Northern Railway) miał przyciągać amerykańskich turystów w czasach prohibicji. Hotel nazwano na cześć ówczesnego Księcia Walii (późniejszego króla Edwarda VIII). Próbowano go tym samym zachęcić do odwiedzin, książę jednak zdecydował zatrzymać się na własnym ranczo w Pekisko, kiedy objeżdżał Kanadę w 1927. Hotel otrzymał status National Historic Site of Canada, 6 listopada 1992.
Najnowsza historia.
W 1932 utworzono Waterton Glacier International Peace Park z połączenia Waterton Lakes National Park (strona kanadyjska) i Glacier National Park (strona amerykańska). Stało się tak na skutek działań członków Rotary International. Park Pokoju, jako pierwszy tego rodzaju na świecie, miał promować dobrą wolę między oboma narodami i pokazywać, że ochrona przyrody jest sprawą międzynarodową. Park wpisano na listę UNESCO w 1995 roku. W 1979 park uznano za Rezerwat Biosfery. Tym samym stał się częścią programu UNESCO badającym zależność między ludźmi a środowiskiem naturalnym.
Geologia.
Najstarsze skały w parku pochodzą ze skamieniałego dna morskiego. Składają się z wapienia, dolomitów i skał magmowych i pseudomorficznych. Znajdują się tu także formacje stromatolitów sprzed 1,3 biliona lat.
W przeciwieństwie do reszty Kanadyjskich Gór Skalistych, których warstwy osadowe są mniej więcej nachylone, warstwy w Waterton powstały w wyniku jednorazowego nasunięcia się warstwy starszej na młodszą. Był to tzw. Lewis Overthrust kiedy, 170 mln lat temu, warstwa skał pochodzących z Proterozoiku nasunęła się horyzontalnie, w kierunku wschodnim na przestrzeni ok. 100 km, na skały z okresu Kredy (młodsze o 400 do 500 mln lat). Są to głównie łupki.
Obecnie w Waterton nie ma już lodowców, poza paroma miejscami z wiecznym śniegiem. Pomimo tego, krajobraz nosi ślady działania Zlodowacenia Wisconsin. Widać tu rynny polodowcowe, zawieszone doliny, granie, kotły lodowcowe i moreny. Po ostatnim zlodowaceniu, rzeki Cameron i Blakiston uformowały przy ujściu wentylatory aluwialne.
Ekologia.
Park Waterton obejmuje cztery strefy ekologiczne: pogórze, strefę górską, podalpejską i alpejską. Watertron jest jedynym parkiem kanadyjskim, w skład którego wchodzi pogórze. Jest to wschodni pas pogórza biegnącego od Calgary aż do USA i stanowi 10% powierzchni parku. Zwierzęta występujące w parku to: rosomaki, muflony kanadyjskie, orły bieliki amerykańskie, jelenie, łosie, lisy, bizony, wilki, kojoty, bobry, wydry rzeczne, pumy, sarny, rysie amerykańskie, kozice, świstaki, świstaki kanadyjskie, zające, niedźwiedzie czarne i grizzly.
Klimat.
Według stacji meteorologicznej w Cameron Falls (w obrębie parku), Waterton ma wilgotny klimat kontynentalny, graniczący z subarktycznym. Lato jest łagodne, z zimnymi nocami, a zimy mroźne z maksymalnymi temperaturami sięgającym zera. Waterton ma duże opady śniegu, średnio 481,5 cm.
Turystyka.
Park jest otwarty przez cały rok, jednakże główny sezon turystyczny przypada na miesiące letnie. Zaplecze turystyczne zlokalizowane jest w miejscowości Waterton Park. Na terenie parku znajduje się wiele widokowych szlaków turystycznych.

</doc>
<doc id="644860" url="https://pl.wikipedia.org/wiki?curid=644860" title="Wrzód">
Wrzód

Wrzód (łac. "ulcus") – wykwit wtórny mający charakter otwartej rany na powierzchni skóry, błony śluzowej lub rogówki. Do wytworzenia wrzodu dochodzi w wyniku uszkodzenia tkanek wikłanego toczącymi się lokalnie procesami o charakterze zapalno-martwicowym, co skutkuje przerwaniem ciągłości nabłonka i uszkodzeniem leżących głębiej struktur tkankowych. Do bezpośrednich przyczyn powstawania wrzodów można zaliczyć uraz (fizyczny, chemiczny, termiczny), zakażenie lub niedokrwienie tkanek. Częstsze występowanie owrzodzeń skóry może być związane z pojawianiem się opornych na metycylinę szczepów gronkowca złocistego. Gojenie się wrzodów zwykle przebiega z trudnościami, miewa charakter przewlekły i kończy się wytworzeniem blizny.

</doc>
<doc id="644863" url="https://pl.wikipedia.org/wiki?curid=644863" title="Celownik holograficzny">
Celownik holograficzny



</doc>
<doc id="644868" url="https://pl.wikipedia.org/wiki?curid=644868" title="Dominikanin">
Dominikanin



</doc>
<doc id="644873" url="https://pl.wikipedia.org/wiki?curid=644873" title="Sobór św. Aleksandra Newskiego w Warszawie">
Sobór św. Aleksandra Newskiego w Warszawie

Sobór św. Aleksandra Newskiego () – prawosławny sobór katedralny, zbudowany w okresie między 1894 a 1912 rokiem według projektu Leontija Benois. Jego wolno stojąca dzwonnica była w okresie swojego istnienia jedną z najwyższych budowli Warszawy (z wysokością 70 m ustępowała m.in. 75-metrowym wieżom kościoła św. Floriana). Obiekt był zlokalizowany na jednym z ważniejszych placów Warszawy, placu Saskim, i w założeniach rosyjskich władz zaborczych miał stanowić symbol rosyjskiego panowania na ziemiach polskich. Na patrona wybrany został Aleksander Newski, święty prawosławny, książę Nowogrodu Wielkiego i wielki książę włodzimierski.
Sobór został rozebrany w latach 20., mniej niż 15 lat po ukończeniu budowy. Podzielił los wielu świątyń prawosławnych w Warszawie wybudowanych w okresie rozbiorów i rozebranych po odzyskaniu niepodległości. Decyzja rozbiórki spowodowana była nastrojami antyrosyjskimi i antyprawosławnymi w II Rzeczypospolitej, wynikającymi głównie ze stosowanej w okresie zaborów przez państwo rosyjskie polityki rusyfikacji w stosunku do Polaków. W ocenie ówczesnego społeczeństwa sobór był symbolem rusyfikacji. Dodatkowym argumentem było to, że świątynia zajmowała jeden z najważniejszych placów Warszawy, a po opuszczeniu miasta przez urzędników i wojska rosyjskie, tak wielki budynek sakralny nie był już potrzebny wiernym prawosławnym w mieście. Uważano także, że sobór reprezentujący wschodnią architekturę nie pasuje do Warszawy. Ponadto budowla uległa uszkodzeniu podczas I wojny światowej, a źle przeprowadzone naprawy dodatkowo pogorszyły jej stan.
Tło historyczne.
W 1815 roku Warszawa zgodnie z postanowieniami kongresu wiedeńskiego znalazła się pod władzą dynastii Romanowów jako stolica autonomicznego Królestwa Polskiego. W XIX wieku stała się jednym z największych miast Rosji i ważnym ośrodkiem administracyjnym na zachodniej granicy imperium. Do Warszawy przyjechało wielu urzędników rosyjskich wraz z rodzinami, w mieście stacjonował garnizon wojskowy. Liczebność garnizonu warszawskiego zwiększana była sukcesywnie. Po powstaniu listopadowym zniesiono większość elementów wyodrębniających Królestwo od Imperium Rosyjskiego (przede wszystkim konstytucję, odrębną armię i w sferze symbolicznej – koronacje cesarzy Rosji na królów Polski); wybudowana została Cytadela Aleksandrowska, kosztami jej budowy obciążono Królestwo Polskie. Kilkanaście lat po powstaniu styczniowym, którego klęska przyniosła ze sobą niemal całkowitą unifikację Królestwa z Rosją, w 1879 r., władze carskie podjęły decyzję o przekształceniu Warszawy w twierdzę, co wiązało się z budową nowych fortyfikacji i zwiększeniem liczebności stacjonującej załogi. O rozbudowie Warszawy decydowali zarządzający miastem rosyjscy urzędnicy cywilni i wojskowi. W latach 90. XIX wieku na potrzeby przebywających w mieście Rosjan wybudowano prawie 20 prawosławnych cerkwi, służących przede wszystkim wojsku.
Historia.
Okoliczności wzniesienia soboru.
Z propozycją wybudowania nowego, znacznie większego niż istniejący soboru wystąpił generał-gubernator Josif Hurko, znany ze swojego zaangażowania w rusyfikację. W liście do cara Aleksandra III stwierdził on, że 42 tys. prawosławnych mieszkańców Warszawy pilnie potrzebuje nowego miejsca do modlitwy, ponieważ istniejące wtedy w Warszawie cerkwie są w stanie obsłużyć mniej niż jedną dziesiątą z nich. Oceniając dotychczas wzniesione w zaborze rosyjskim świątynie prawosławne Hurko stwierdził, iż
Miejsce pod przyszły sobór nie zostało wybrane przypadkowo – wzniesienie go w centralnym miejscu Warszawy miało podkreślać rosyjskie panowanie na ziemiach polskich. Dla świątyni wyznaczono miejsce, gdzie znajdował się od 1841 pomnik polskich oficerów zabitych w czasie Nocy Listopadowej za odmowę przyłączenia się do zbrojnej walki o niepodległość. Przed rozpoczęciem budowy soboru monument został przeniesiony na plac Zielony. Prawosławna katedra stanowiła zatem kontynuację ideologicznego znaczenia pomnika. Przy wyborze miejsca dla obiektu nie wzięto pod uwagę względów urbanistycznych – architektura cerkwi pozostawała w dysharmonii z otoczeniem. Zdaniem Pawła Giergonia dysharmonia ta była zamierzona przez inicjatorów budowy soboru. 
List Hurki spotkał się z pozytywnym odzewem Świątobliwego Synodu Rządzącego Rosyjskiego Kościoła Prawosławnego, który podkreślał wagę budowy soboru zarówno dla wiernych prawosławnych, jak i dla polityki władz carskich. Komentując zamysł wzniesienia świątyni, rosyjska prasa pisała:
Prasa sugerowała również, iż prawosławni Rosjanie żyjący na terenach Kraju Nadwiślańskiego są ofiarami nietolerancji religijnej katolickiej większości jego mieszkańców, a wzniesienie soboru będzie aktem ich obrony. Ponadto budowa cerkwi stanowiła wyraz ekspansji kultury rosyjskiej w kierunku zachodnim. W apelu skierowanym do mieszkańców Moskwy z prośbą o wsparcie finansowe inwestycji Josif Hurko porównywał planowany sobór z „nadgranicznym filarem prawosławnej Rosji” i „wojskową chorągwią”, która sygnalizuje trwałą przynależność danego regionu do Rosji. Sugerował również, że wzniesienie świątyni
Czesław Witold Krassowski przedstawił ponadto tezę, iż sobór na placu Saskim miał stanowić artystyczną ripostę Rosjan na wzniesienie na Pradze kościoła św. Michała i św. Floriana.
Budowa.
Komitet zajmujący się budową świątyni został powołany 28 sierpnia 1893 r., przewodniczącym został Hurko. Na konkurs na projekt soboru swoje prace nadesłali architekci G. Czagin, G. Kotow, A. Pomierancew, A. Prachow, M. Prieobrażenskij oraz Leontij Benois. To jego projekt zwyciężył w rywalizacji, wybrany 13 stycznia 1894 przez cara Aleksandra III. 
Mimo pozytywnej reakcji Synodu Cerkwi Rosyjskiej na plan Hurki wyasygnował jedynie 32 930 rubli na budowę. W związku z tym w celu pozyskania koniecznych środków Hurko w 1892 r. zarządził przymusową składkę od wszystkich wójtów i burmistrzów w Królestwie Polskim, wprowadzono specjalny podatek gruntowy i podymny. Ściągano także składki od parafii katolickich. W 1893, z okazji setnej rocznicy „przyłączenia kraju zachodnio-rosyjskiego”, Aleksander III wyraził zgodę na przeprowadzenie składki również wśród obywateli Imperium Rosyjskiego. Dzięki zbiórce uzyskano do 1899 na cel budowy pół miliona rubli. 
Miejsce pod budowę soboru zostało poświęcone 2 czerwca 1894 przez arcybiskupa chełmskiego i warszawskiego Flawiana, natomiast kamień węgielny położono 30 sierpnia tego samego roku, w dniu liturgicznego wspomnienia św. Aleksandra Newskiego, wybranego na patrona cerkwi. Na placu Saskim wystawiono tymczasową kaplicę św. Aleksandra Newskiego. Ceremonii położenia kamienia węgielnego organizatorzy nadali wydźwięk antypolski. Przedrozbiorowej Rzeczypospolitej przypisano m.in. prześladowania ludności prawosławnej. Zaproszony na ceremonię Jan Kronsztadzki wypowiedział się na temat przyszłości soboru:
Z powodu kryzysu ekonomicznego, jaki panował w Rosji przełomu XIX i XX wieku, prace budowlane przedłużyły się do 18 lat. Wpływ na ten fakt miał również wyższy niż przewidywany koszt inwestycji. Podczas gdy inicjatorzy budowy soboru przewidywali wydanie 900 tys. rubli, budowa pochłonęła ostatecznie 3 mln 87 tys. rubli. Znaczna część środków pochodziła z kasy państwowej Imperium Rosyjskiego. Od 1893 r. budżet państwa przeznaczał 50 tys. rubli rocznie na warszawski sobór, zaś od 1902, w związku z apelami członków rządu i kolejnych generał-gubernatorów Warszawy, 350 tys. rubli. 
W 1900 r. zostały zakończone prace nad główną bryłą soboru i dzwonnicy i przystąpiono do drugiego etapu robót – dekoracji wnętrza. Na jego głównej kopule umieszczono krzyż łaciński. Gotowa dzwonnica, o wysokości 70 metrów, była najwyższą budowlą w Warszawie.
Prace we wnętrzu katedry prowadzone według projektu prof. Nikołaja Pokrowskiego, zatwierdzonego przez komisję zajmującą się budową, rozpoczęły się w 1903, po wyschnięciu tynków i ścian. Na potrzeby soboru odlano w Moskwie w 1902 r. czternaście dzwonów, z których największy był piątym co do wielkości w całym Imperium Rosyjskim. Wytwórcą dzwonów był zakład ludwisarski P. Finlandzkiego. Zgodnie ze zwyczajem na dzwonach pojawiły się postacie cherubinów oraz ikony Chrystusa Zbawiciela, Matki Bożej, Czterech Ewangelistów i św. Mikołaja. W Moskwie powstały również miedziane pozłacane kopuły (warstwa złota o grubości 2 mm) oraz złocone krzyże. Ich producentem był zakład Chlebnikowa. Wnętrze świątyni ozdobiło 16 jaspisowych kolumn, które ofiarował car Mikołaj II.
Przed 1914 r. sobór był jedyną warszawską świątynią, w której działało centralne ogrzewanie.
Funkcjonowanie soboru przed wyjazdem Rosjan z Warszawy.
Ceremonia poświęcenia soboru odbyła się 20 maja 1912. Udział w niej wzięli warszawski generał-gubernator Gieorgij Skałon, metropolita kijowski i halicki Flawian (Horodecki) oraz oberprokurator Świętego Synodu W. Sabler. Zaproszony na uroczystość car Mikołaj II ograniczył się do przysłania telegramu gratulacyjnego.
Przewidywane przez fundatorów funkcje katedry eparchii warszawsko-nadwiślańskiej sobór pełnił jedynie przez trzy lata. Największą uroczystością, jaka odbyła się w nim w tym okresie, były obchody 300 lat panowania Romanowów w Rosji 21 lutego 1913. W związku z ukończeniem budowy soboru i jego funkcjonowaniem powstały okolicznościowe utwory poetyckie, które podkreślały znaczenie obiektu dla państwa rosyjskiego. Budowla była również obiektem krytyki. W 1909 r. Aleksander Błok, po obejrzeniu wznoszonej jeszcze cerkwi, uznał, iż jej wzniesienie było decyzją całkowicie niesłuszną. Funkcjonowały również opinie, iż wykorzystanie obiektu sakralnego do celów politycznych poniża Rosyjski Kościół Prawosławny, sprowadzając go do rangi narzędzia politycznego odwetu. Całkowicie negatywnie sobór był odbierany przez polską ludność Warszawy, która rozumiała polityczną wymowę jego wzniesienia i nisko oceniała jego architekturę. Obiekt nazywano „bizantyjskim tortem”, zaś dzwonnicę – „wieżą ciśnień prawosławia”, lub wręcz porównywano ją do członka męskiego. Pozytywne oceny wyglądu soboru zawierały natomiast poświęcone mu artykuły w prasie prawosławnej, zdaniem której sobór harmonijnie wykorzystywał różne motywy z architektury staroruskiej, nie stając się jednak pozbawioną wartości kopią świątyń tego okresu.
Okres I wojny światowej i pierwszych lat po odzyskaniu niepodległości.
Podczas I wojny światowej Rosjanie wycofali się z Warszawy w sierpniu 1915. Większość prawosławnych mieszkańców, w tym duchownych, wyjechało. W lutym 1916 świątynia stała się współwyznaniowym (rzymskokatolickim i ewangelickim) kościołem garnizonowym wojska niemieckiego pw. św. Henryka II. Miedziany dach został wtedy zdjęty z powodu wojennego zapotrzebowania na ten metal. Przyczyniło się to do niszczenia budynku z powodu opadów. Niemcy poczynili także pewne zmiany mające przygotować kościół dla ich potrzeb, jak dodanie organów i krzeseł, których w cerkwiach nie spotyka się.
Po odzyskaniu niepodległości w 1918 r. los soboru był przez wiele lat przedmiotem ożywionej dyskusji. Przez mieszkańców Warszawy widziany był jako symbol rosyjskiej dominacji i z tego powodu bardzo nielubiany. Niektórzy uważali go za wspaniałe dzieło architektury, podczas gdy wydział sztuki uniwersytetu Stefana Batorego w Wilnie uznał go za mało wartościowy artystycznie.
Były propozycje przebudowy soboru na kościół katolicki. Inną propozycją, zgłoszoną przez Stefana Żeromskiego, było umieszczenie w budynku soboru muzeum martyrologii narodu polskiego (Żeromski walczył także, gdy rozbiórka już była postanowiona, o zabezpieczenie fresków Wasniecowa). Przeciwnicy soboru argumentowali pragmatycznie – wskazując na zajmowanie przez wybudowany niedawno (1912) sobór jednego z głównych placów Warszawy, twierdzili, że nie jest to dzieło sztuki dość dobre, aby je tam zachowywać, w szczególności kiedy z miasta wyjechała większość jego prawosławnych mieszkańców.
Rozbiórka.
Latem 1921 przystąpiono do rozbiórki dzwonnicy. Ostatecznie, mimo kilku protestów, świątynia została rozebrana w latach 1924–1926, razem z większością cerkwi w Warszawie – pozostawiono dwie: cerkiew pw. Świętej Równej Apostołom Marii Magdaleny (na warszawskiej Pradze) i cerkiew pw. św. Jana Klimaka (na Woli, w granicach cmentarza prawosławnego). Z rozbiórki uczyniono wydarzenie polityczne i narodowe, wypuszczono obligacje, aby „dać każdemu Polakowi szansę uczestniczenia w rozbiórce”. Papiery były zabezpieczone wartością materiałów odzyskanych z budynku.
Przeciwko rozbiórce protestowała część polskiej elity kulturalnej, m.in. Antoni Słonimski. Próby ratowania soboru były podejmowane jeszcze wtedy, gdy rozbiórka już trwała. Latem 1924 r. senator Wiaczesław Bogdanowicz wygłosił płomienną mowę w obronie soboru.
Jednak takich głosów było niewiele i były mało zauważalne. Przeciwnicy rozbiórki byli krytykowani i zarzucano im brak patriotyzmu, wskazując, iż państwo rosyjskie prowadziło w okresie zaborów politykę rusyfikacji, represji i dyskryminacji w stosunku do ludności polskiej.
Sama rozbiórka była dość skomplikowana i wymagała prawie 15 tys. kontrolowanych wybuchów. Większość wysokiej jakości marmuru posłużyła jako ozdoba innych warszawskich gmachów. Materiały z rozebranego soboru wykorzystano także do budowy kilku pomników, m.in. cokołów pomnika Syreny przy ulicy Solec oraz pomnika Jana Kilińskiego na placu Krasińskich. Sześć jaspisowych kolumn wykorzystano do budowy baldachimu nad wyjściem z krypt królewskich na Wawelu. Stopnie z czerwonego granitu posłużyły do budowy schodów prowadzących do głównego wejścia gmachu Państwowego Instytutu Geologicznego (od strony ulicy Batorego). Z marmuru pochodzącego z soboru, który pierwotnie został użyty do budowy kościoła Matki Boskiej Częstochowskiej przy ulicy Łazienkowskiej (zniszczonego w 1944), wykonano elementy ołtarzy, ambony oraz kolumny kościoła Świętych Apostołów Piotra i Pawła w warszawskich Pyrach. Fragmenty mozaik zostały zdemontowane i część z nich trafiła m.in. do soboru Opieki Matki Bożej w Baranowiczach oraz kościoła Najświętszego Zbawiciela w Warszawie. Fragment mozaiki ołtarzowej wyeksponowano także na półpiętrze gmachu Wydziału Architektury Politechniki Warszawskiej przy ul. Koszykowej 55. Po wielu latach przechowywania w Muzeum Narodowym inne fragmenty w 1985 przekazano parafii prawosławnej i umieszczono w dolnej kaplicy Męki Pańskiej w soborze metropolitarnym św. Marii Magdaleny na warszawskiej Pradze. Między ikonami w ikonostasie kaplicy umieszczono także kolumny pochodzące z rozebranego soboru. Z kolei wykonany z białego marmuru fragment dekoracyjnego fryzu obiegającego elewację świątyni, pochodzący z placu budowy kościoła św. Stanisława Kostki, został włączony do zbiorów Muzeum Warszawy.
Sobór w mediach i sztuce.
W latach 2008 i 2009 Daniela Kostova zorganizowała w Warszawie wystawę "Obraz nieortodoksyjny/Unorthodox image", poświęconą soborowi. Pierwszą częścią projektu artystycznego była zamontowana na placu marsz. Józefa Piłsudskiego instalacja z fotografią świątyni w jej pierwotnych rozmiarach, zaś drugą – pokaz filmu przedstawiającego plac z fotografią soboru oraz nagranie wspomnień jednego ze świadków jej burzenia.
W listopadzie 2009 minister spraw zagranicznych Radosław Sikorski nawiązał do zburzenia soboru, określając je jako "katharsis nowego początku". Prawosławny biskup siemiatycki Jerzy uznał tę wypowiedź za chybioną i obraźliwą wobec uczuć religijnych prawosławnych.
Architektura.
Wygląd zewnętrzny.
Sobór.
Sobór został wzniesiony na planie prostokąta, zbliżonego do kwadratu, w stylu eklektycznym. W zewnętrznym wyglądzie budynku widoczne były wpływy architektury Rusi włodzimiersko-suzdalskiej z elementami stylu bizantyjskiego. Typowe dla cerkwi w regionie Włodzimierza i Suzdalu było trójapsydialne wykończenie wschodniej części budynku, kształt bębnów, arkady oraz obramowania okien w środkowej części obiektu. Wykonane z granitu kolumny wokół portali wejściowych nawiązywały do sztuki bizantyjskiej, natomiast główne drzwi, wykonane z drewna dębowego obitego miedzianą blachą były kopią podobnych drzwi znajdujących się w soborze Mądrości Bożej w Nowogrodzie Wielkim. W literaturze istnieje również opinia, iż inspiracją dla Leontija Benois był wygląd bazyliki św. Marka w Wenecji, czego dowodzić mają podobieństwa portali, tympanonów wypełnionych mozaiką i zwieńczenia centralnej części w obydwu świątyniach. Zdaniem Pawła Giergonia elementy te są jednak szerzej stosowane w prawosławnej architekturze sakralnej. Z kolei Piotr Paszkiewicz jest zdania, że inspiracja kościołem weneckim jest niewątpliwa.
Sam Benois, komentując na łamach prasy szczegóły swojego projektu, wskazał jako źródła inspiracji kilka świątyń staroruskich: sobór św. Jerzego w Jurjewie Polskim, sobór św. Dymitra Sołuńskiego we Włodzimierzu, sobór Zaśnięcia Matki Bożej we Włodzimierzu. Dobór stylu staroruskiego wynikał z panującego w II połowie XIX w. w Rosji przekonania, iż jest to najbardziej rdzennie ruski i najbliższy naturze Rosjan porządek architektoniczny. Piotr Paszkiewicz uważa, że Benois mógł wykorzystać częściowo również motywy znane mu z innych świątyń, np. cerkwi Opieki Matki Bożej na Nerli. Jako wzorzec dla dzwonnicy soboru wskazywano dzwonnicę Iwana Wielkiego w Moskwie.
Sobór był zwieńczony pięcioma cebulastymi złoconymi kopułami położonymi na bębnach, z krzyżami prawosławnymi. Główne wejście do cerkwi prowadziło przez fasadę zachodnią, którą – podobnie jak elewacje północną i południową – udekorowano zwielokrotnioną arkadą. Dawało to efekt wznoszenia się całej konstrukcji ku górze. Bębny soboru były dekorowane półkolumnami w części górnej oraz półkolistymi łukami w dolnej.
W założeniach twórców soboru miał on stanowić część większego kompleksu budynków służących eparchii warszawsko-nadwiślańskiej: planowano wzniesienie w jego sąsiedztwie gmachu seminarium duchownego oraz domu parafialnego. Projektów tych nigdy nie zrealizowano.
Dzwonnica.
Dzwonnica cerkwi miała 70 metrów wysokości. Została wybudowana na planie ośmiobocznym, jednak w ostatniej kondygnacji uzyskiwała plan koła dzięki sukcesywnemu, uskokowemu zwężaniu. Na poziomie najbliższym podłożu nie posiadała żadnej dekoracji zewnętrznej. Dopiero na poziomie trzeciej kondygnacji ozdobiono ją fryzem, zaś piątej, najwyższej – arkadami. Zabieg ten nadawał obiektowi pozornej lekkości. Na parterze dzwonnicy urządzono kaplicę.
Wystrój wnętrza.
Wśród inicjatorów budowy soboru panowało przekonanie, iż jego wystrój wnętrza musi stać na najwyższym poziomie artystycznym. Całą powierzchnię jego ścian postanowiono zatem pokryć freskami, zaś w wybranych przestrzeniach mozaiką. Autorem projektu całości dekoracji był Nikołaj Pokrowski. Do współpracy przy ich wykonywaniu zaproszono: W. Wasniecowa, N. Koszelewa, M. Niestierowa, W. Pierminowa, F. Rajljana, W Bielajewa, M. Sytkowskiego oraz Nikołaja Charłamowa. Autorem kartonów do trzech mozaik w pomieszczeniu ołtarzowym został, po odmowie Michaiła Niestierowa, Wiktor Wasniecow. Ogólna koncepcja wnętrza łączyła elementy typowo ruskie ze starszą tradycją bizantyjską.
Dla głównej kopuły soboru Nikołaj Charłamow przygotował projekt mozaiki z postacią Chrystusa Pantokratora.
Do wykonania zdobienia korzystano w dużych ilościach z kamieni szlachetnych, marmuru i granitu.
Ikonostas główny oraz dwa boczne, wykonane z marmuru, zaprojektował Leontij Benois, natomiast ikony napisali Nikołaj Charłamow i Wasilij Gurianow.

</doc>
<doc id="644891" url="https://pl.wikipedia.org/wiki?curid=644891" title="George Tupou II">
George Tupou II



</doc>
<doc id="644892" url="https://pl.wikipedia.org/wiki?curid=644892" title="Siaosi Tupou II">
Siaosi Tupou II



</doc>
<doc id="644893" url="https://pl.wikipedia.org/wiki?curid=644893" title="Brczko">
Brczko

Brczko (bośn., chor. "Brčko", serb. "Брчко") – miasto w północnej Bośni i Hercegowinie, siedziba Dystryktu Brczko. Leży przy ujściu rzeki Brki do Sawy. W 2013 roku liczyło 39 893 mieszkańców, z czego większość stanowili Serbowie.
Stanowi ośrodek przemysłu (gorzelnie) i handlu w regionie sadowniczym (śliwy).

</doc>
<doc id="644894" url="https://pl.wikipedia.org/wiki?curid=644894" title="Taufa'ahau Tupou II">
Taufa'ahau Tupou II



</doc>
<doc id="644895" url="https://pl.wikipedia.org/wiki?curid=644895" title="Tadeusz Romer">
Tadeusz Romer

Tadeusz Ludwik Romer herbu Laski (ur. 6 grudnia 1894 w Antonoszu, zm. 23 marca 1978 w Montrealu) – polski dyplomata i polityk, ambasador RP w Japonii (1937–1941), w ZSRR (1942–1943), minister spraw zagranicznych w rządzie Stanisława Mikołajczyka (1943–1944), organizator pomocy dla polskich uchodźców żydowskiego pochodzenia w Japonii i w Szanghaju.
Życiorys.
Pochodził z zamożnej rodziny ziemiańskiej i był synem Bronisława Antoniego (1856–1899) i Marii z hr. Jundziłłów (prawnuczki generała Michała Cichockiego, nieślubnego syna Stanisława Augusta). Wychowywany (po przedwczesnej śmierci rodziców) w rodzinie Konstantego Przewłockiego, ukończył Gimnazjum św. Anny w Krakowie, gdzie w 1913 zdał maturę. W 1917 ukończył studia prawnicze i politologiczne w Lozannie i Fryburgu. W Szwajcarii był sekretarzem Szwajcarskiego Komitetu Generalnego Pomocy Ofiarom Wojny w Polsce z siedzibą w Vevey. W tym dziele był bliskim współpracownikiem jego prezesa Henryka Sienkiewicza.
Kariera dyplomatyczna.
Jesienią 1919 został osobistym sekretarzem Romana Dmowskiego, wziął udział w konferencji wersalskiej, następnie został sekretarzem I klasy polskiego poselstwa w Paryżu. Od 1921 radca MSZ w Warszawie, później awansowany na kierownika i naczelnika Wydziału Zachodniego w departamencie polityczno-ekonomicznym. W 1928 wysłany na placówkę do Rzymu jako radca poselstwa (później ambasady) we Włoszech.
Z tego stanowiska w lutym 1935 został mianowany posłem w Portugalii. Od 1937 ambasador rządu II Rzeczypospolitej w Japonii, a od 1939 roku ambasador rządu RP na uchodźstwie. We wrześniu 1941 roku, po zerwaniu przez Japonię stosunków z polskim rządem, Romer zlikwidował placówkę w Tokio i 1 listopada 1941 roku przeniósł się na polecenie japońskiego rządu z rodziną i personelem do okupowanego przez Japończyków Szanghaju, gdzie kierował dyplomatyczną misją specjalną.
Pomoc dla polskich uchodźców żydowskiego pochodzenia w Japonii i w Chinach.
W Japonii pomagał polskim uciekinierom docierającym tam przez Władywostok, głównie Żydom, którzy przyjechali z Litwy na podstawie wiz wystawionych przez Jan Zwartendijk i Chiune Sugiharę i polski wywiad. Po przeniesieniu do Szanghaju, kontynuował te działania roztaczając opiekę nad 946 polskimi obywatelami wydalonymi z Japonii do Szanghaju. W większości byli to polscy Żydzi, których umieszczono na terenie miejscowego getta w północnej części miasta (tzw. mały Wiedeń). Z powodu zawieszenia połączeń okrętowych pomiędzy Szanghajem a innymi portami na świecie, wielu z tych ludzi nie mogło opuścić miasta, pomimo posiadania wiz do Palestyny i krajów Ameryki. Aby wesprzeć polskich obywateli, Romer założył w Szanghaju polską organizację, tzw. Radę Opiniodawczą, a także kasę samopomocową i sąd. Pomógł również zorganizować kształcenie oraz zajęcie zarobkowe dla polsko-żydowskiej ludności w szanghajskim getcie, liczącej łącznie ok. 2100 osób. Przed opuszczeniem miasta, Romer zorganizował za zgodą japońskich władz okupacyjnych organizację Zarząd Główny Związku Polaków w Chinach, która miała kontynuować te działania.
Na placówce w ZSRR.
Romer odpłynął z Szanghaju w sierpniu 1942 roku w ramach wymiany dyplomatów państw zachodnich na dyplomatów japońskich. Także w czasie drogi do Anglii, a następnie w drodze na placówkę do ZSRR, kontynuował starania o przyznanie wiz polskim Żydom w Szanghaju. Polską placówkę w Kujbyszewie (gdzie znajdowała się siedziba władz ZSRR w czasie wojny) obejmował po dymisji Stanisława Kota) od jesieni 1942 do wiosny 1943. W ZSRR był rzecznikiem praw deportowanych przez NKWD na Syberię, do Arktyki i Azji Środkowej obywateli polskich, sprzeciwiając się decyzji sowieckiej o pozbawieniu ich polskiego obywatelstwa. W Kujbyszewie odpowiedział w imieniu Rządu Rzeczypospolitej na notę Mołotowa zrywającą jednostronnie stosunki dyplomatyczne pomiędzy ZSRR a Polską w związku z wykryciem grobów katyńskich.
Dalsze losy.
Po zakończeniu misji w ZSRR (kwiecień 1943) był pełnomocnikiem rządu RP na Bliskim Wschodzie. Od 14 lipca 1943 do 24 listopada 1944 był ministrem spraw zagranicznych w rządzie Stanisława Mikołajczyka.
Od 1945 na emigracji, najpierw w Londynie, później w Kanadzie, gdzie pracował na McGill University. Prezes Polskiego Instytutu Naukowego w latach 1963–1978.
Poślubił Zofię Wańkowicz (rozwiedzioną z ks. Konstantym Druckim-Lubeckim) i miał z nią trzy córki.
Pochowany na Cimetière Saint-Sauveur w Quebec (grób nr 21 [działka  C1 019 ]).

</doc>
<doc id="644897" url="https://pl.wikipedia.org/wiki?curid=644897" title="Jiaoji Tubou">
Jiaoji Tubou



</doc>
<doc id="644901" url="https://pl.wikipedia.org/wiki?curid=644901" title="Jiaoji Tubou II">
Jiaoji Tubou II



</doc>
<doc id="644905" url="https://pl.wikipedia.org/wiki?curid=644905" title="Henryk I Kardynał">
Henryk I Kardynał

Henryk I Kardynał (port. "Dom Henrique, O Grande Inquisidor", ur. 31 stycznia 1512 w Lizbonie, zm. 31 stycznia 1580 w Almeirim) – król Portugalii w latach 1578–1580, piąty syn króla Manuela I i jego drugiej żony, Marii Aragońskiej.
Życiorys.
Urodził się 31 stycznia 1512 roku w Lizbonie, jako piąty syn Manuela I. Henryk nie liczył na sukcesję tronu. Oddał się więc duchowieństwu, postanowił w ten sposób reprezentować interesy portugalskie, w czasach, gdy na półwyspie Iberyjskim Kościołowi katolickiemu przewodziła Hiszpania. Szybko wspinał się po szczeblach hierarchii kościelnej. Był arcybiskupem Bragi, pierwszym arcybiskupem Evory, aż w końcu arcybiskupem Lizbony. 16 grudnia 1545 roku został kreowany kardynałem prezbiterem i otrzymał kościół tytularny Santi Quattro Coronati. Od 1539 do 1579 był zwierzchnikiem inkwizycji portugalskiej. Choć nie uczestniczył w żadnym, został uznany za jednego z faworytów do sukcesji na tronie watykańskim na konklawe 1549–1550, oraz Konklawe 1559 (brat Henryka, król Portugalii – Jan III poprosił swojego kuzyna, cesarza Karola V, żeby poparł jego kandydaturę, kupując głosy kardynałów).
Był zwolennikiem niezależności Portugalii, przyciągnął do swych przekonań jezuitów, z których usług chciał korzystać również w Imperium zamorskim. W 1550 roku ustanowił uniwersytet w Evorze. W latach 1562–1568 regent, opiekował się nieletnim infantem Sebastianem I z dynastii Aviz. Po tragicznej bitwie w 1578 pod Alcácer-Quibir, w której młody Sebastian zginął, Henryk wstąpił na tron Portugalii, w Mosteiro de Alcobaça po otrzymaniu potwierdzenia o śmierci kuzyna. Gdy wstąpił na tron zrezygnował z duchowieństwa, i szukał sposobu na zapewnienie kontynuacji dynastii Aviz, ale jego prośbom nie przychylił się ówczesny papież Grzegorz XIII, który był spowinowacony z Habsburgami.
Pomimo problemów z sukcesją, Henryk I nigdy nie ustanowił swoim następcą kuzyna o Prior do Crato (port. Przeor Crato; Tytuł – najwyższy w hierarchii w zakonie Hospitalários. Nazwa pochodzi od dominium w Crato, które zakonowi przekazał król Sancho II w 1232 roku), ponieważ nie uznawał legitymizmu Dom Antonia. Wskutek tego, po śmierci Henryka nastąpił okres kryzysu w sukcesji tronu portugalskiego. Antonio, Prior do Crato wstąpił ostatecznie na tron, ale nie udało się mu go utrzymać. Stracił go na rzecz swojego kuzyna – Filipa II, króla Hiszpanii.
Zmarł 31 stycznia 1580 roku w Almeirim. W listopadzie Filip II wysłał księcia Alby, aby zdobył Portugalię. Lizbona upadła bardzo szybko i Filip II Hiszpański został wybrany królem portugalskim przyjmując imię Filipa I. Wybór został przeprowadzony pod warunkiem, że teren Portugalii oraz jej terytoria zamorskie nie zostaną jedną z prowincji hiszpańskich.

</doc>
<doc id="644906" url="https://pl.wikipedia.org/wiki?curid=644906" title="CAS latency">
CAS latency

CAS latency, CL (ang. "column address strobe latency", opóźnienie bramkowania adresu kolumny) – czas utajenia (opóźnienie, czas dostępu), mierzony liczbą cykli zegara, jaki upływa między wysłaniem przez kontroler pamięci RAM żądania dostępu do określonej kolumny pamięci a otrzymaniem danych z tej kolumny przez kontroler.
Im niższa jest wartość "CAS latency" (przy danej częstotliwości taktowania), tym krótszy jest czas potrzebny na pobranie danych z pamięci – inaczej mówiąc: „im krótszy czas utajenia, tym lepiej”. Czas utajenia wpływa bowiem na szybkość wykonywania w pamięci operacji, takich jak pobranie kolejnej instrukcji do wykonania przez procesor (odczyt, zapis, porównanie, przesunięcie bitowe itp). Im dłuższy czas oczekiwania, tym dłużej procesor musi czekać na reakcję ze strony pamięci. Można przyspieszyć działanie pamięci stosując tzw. przeplot (ang. "interleaving"), co pozwala na rozdzielenie operacji zapisu na kilka banków pamięci lub stosując pamięć podręczną (ang. "cache"), umożliwiającą tymczasowe przechowywanie przetwarzanych danych w celu synchronizacji z modułami pamięci.
Większość producentów pamięci dynamicznych (DRAM) podaje parametr "CAS latency" w nazwie konkretnego modelu; niektórzy podają go bezpośrednio, np. "CL15".
Pozostałe parametry pamięci.
Opóźnienia CL, RCD, RP według specyfikacji JEDEC, dla poszczególnych częstotliwości w pamięciach typu DDR2, powinny wynosić:
Parametr RAS JEDEC podaje w nanosekundach. Dla wszystkich standardów oprócz DDR2-400 3-3-3, gdzie ma on wartość od 40 do 70.000, powinien wynosić od 45 do 70.000.
Całkowity ciąg opóźnień.
CL-RCD-RP-RAS - RC-RFC-CR-RRD-WR-WTR-RTP
Wpływ na szybkość dostępu do pamięci.
Synchronous DRAM ma CAS latency, która jest uzależniona od taktu zegara. W związku z opóźnieniami CAS parametry modułu pamięci SDRAM określane są w cyklach zegarowych, a nie w czasie rzeczywistym.
Ponieważ moduł pamięci ma wiele wewnętrznych banków, sygnał wyjściowy może być zajęty w 100%, bez względu na opóźnienie CAS, poprzez pipelining. Niestety, ta maksymalna przepustowość może być osiągnięta jedynie wtedy, gdy znacznie wcześniej przed samym odczytem wiadomo które dane mają być odczytane, jeśli tego nie wiadomo, może nastąpić zjawisko hazardu, którego skutkiem będzie znaczny spadek wydajności. W wypadku całkowicie nieprzewidywalnego dostępu do pamięci, właściwym czasem opóźnienia jest: czas zamknięcia otwartego wiersza plus czas potrzebny na otwarcie nowego (RAS). Z uwagi na to, że operacje zapisu/odczytu są często wykonywane na sąsiadujących danych w jednym wierszu, do określenia opóźnienia wystarczy wtedy sam parametr CAS.
Ponieważ w nowoczesnych modułach pamięci opóźnienia (CAS) określane są w cyklach zegarowych a nie w czasie, aby dokonać rzetelnego porównania przy różnych częstotliwościach taktowania modułu należy przeliczyć podane opóźnienia na jednostkę czasu. Generalnie im mniejsze opóźnienia tym lepiej, z uwagi jednak na różnice w taktowaniu, może zaistnieć sytuacja kiedy większy CAS jednego modułu w praktyce oznacza szybszy dostęp do tego modułu. Producenci pamięci podają opóźnienia dla określonego taktu zegara, a więc możliwe jest obniżenie opóźnień poniżej zaleceń przy jednoczesnym obniżeniu taktowania.
DDR SDRAM wykorzystuje przy operacjach oba zbocza sygnału taktującego. Szybkość ta jest zwykle podawana przez producentów, zamiast właściwej częstotliwości zegara, która jest o połowę mniejsza niż szybkość transferu do i z modułów DDR, przy czym, opóźnienie CAS jest podawane w cyklach właściwego zegara taktującego, nie w cyklach 'DDR'.
Innym czynnikiem utrudniającym wyliczenie dokładnych opóźnień jest wykorzystanie transferów ciągłych. Nowoczesny mikroprocesor może mieć wielkość linii pamięci podręcznej wielkości 64 bajtów, wymaga to 8 transferów po 64-bity (8 bajtów) do wypełnienia linii. Za pomocą opóźnienia CAS można wtedy dokładnie zmierzyć tylko czas przesłania pierwszego słowa. Za czas przesłania kolejnych odpowiada opóźnienie RAS.
W poniższej tabeli dane przedstawione są podane w mln transferów na sekundę (MT/s), a częstotliwości taktowania są podane w megahercach (MHz).

</doc>
<doc id="644908" url="https://pl.wikipedia.org/wiki?curid=644908" title="Filip Burbon">
Filip Burbon



</doc>
<doc id="644910" url="https://pl.wikipedia.org/wiki?curid=644910" title="Acefat">
Acefat

Acefat – organiczny związek chemiczny z grupy amidotiofosforanów, ester metanolu i kwasu fosforamidotiowego, stosowany jako pestycyd pod nazwami handlowymi "Chevron" i "Orthene". Obecnie wycofany ze stosowania ze względu na swoją toksyczność.

</doc>
<doc id="644912" url="https://pl.wikipedia.org/wiki?curid=644912" title="Helena Burbon">
Helena Burbon



</doc>
<doc id="644913" url="https://pl.wikipedia.org/wiki?curid=644913" title="Krystyna Burbon">
Krystyna Burbon



</doc>
<doc id="644918" url="https://pl.wikipedia.org/wiki?curid=644918" title="Arthur de Gobineau">
Arthur de Gobineau

Joseph Arthur, hrabia de Gobineau (ur. 14 lipca 1816 w Ville-d’Avray, zm. 13 października 1882 w Turynie) – francuski dyplomata, pisarz i filozof; uchodzi za twórcę doktryny rasizmu.
Poglądy rasowe.
Twórca „chemii” ras i „teologii moralnej”. O wszystkim decyduje czystość rasowa – im czystsza rasa i więcej ludzi o pożądanych cechach, tym wartościowsza cywilizacja w danym państwie. Rozwój społeczeństwa zależy od czystości rasy i zdolności wrodzonych. Swoje poglądy na temat przyczyn rozwoju i zahamowań różnych narodów wysnuł podczas podróży z racji pełnionej funkcji dyplomaty. Odrzucił czynniki geograficzne jako kształtujące ludzi a skupił się na zagadnieniu antropologiczno-rasowym.
Podzielił hierarchicznie rasy:
Indie (gdzie rasa aryjska zabezpieczona była systemem kastowym, chroniącym przed wymieszaniem i degeneracją) i Chiny zachowały czystość rasową, stąd niezmienność kultury tamtych cywilizacji. W epoce starożytnej w Europie dziełem Aryjczyków miały być cywilizacje rzymska i grecka, przy czym ta ostatnia zatraciła talent polityczny w wyniku stopniowego mieszania z rasą czarną. Podobny los miał spotkać inne starożytne cywilizacje, które w wyniku mieszania się zatracały zasadnicze cechy rasy aryjskiej. Z mieszaniny tejże rasy (Germanie) w Europie z niższymi rasami tubylczymi powstała burżuazja. W mieszaniu się ras upatrywał stopniowy upadek cywilizacji łacińskiej. Ludy Europy Środkowo-Wschodniej uważał za ludy aryjskie, z tym, że twierdził, że są bardziej wymieszane niż np. ludy skandynawskie i dlatego są mniej aryjskie.
Przejawem zatracania aryjskości w opinii Gobineau była demokracja, pozwalająca sprawować władzę także przez ludzi do tego nieprzygotowanych. Sprawiało to, że uzdolnienia organizatorskie w tym zakresie traciły stopniowo na znaczeniu.
Za głównych przedstawicieli najszlachetniejszej według niego rasy aryjskiej uważał nie Niemców, ale Skandynawów. W jego ojczyźnie zaś aryjskość najlepiej mieli reprezentować francuscy arystokraci pochodzenia ario-germańskiego.

</doc>
<doc id="644919" url="https://pl.wikipedia.org/wiki?curid=644919" title="Izmael">
Izmael

Izmael, Ismael (hebr.: יִשְׁמָעֵאל, arab.: إسماعيل), Isma'il – najstarszy syn patriarchy Abrahama i niewolnicy jego żony Sary – Egipcjanki Hagar.
Występuje w Księdze Rodzaju Starego Testamentu. W Koranie jest przedstawiony jako pierwszy z proroków islamu i praojciec wszystkich Arabów.
W momencie narodzenia Izmaela Abraham miał 86 lat. Kilkanaście lat później, gdy Sara urodziła i odstawiła od piersi jego syna Izaaka, Abraham (otrzymawszy uprzednio zapewnienie od Boga, że nic im się nie stanie) wyprawił Izmaela wraz z jego matką Hagar na pustynię. Przez jakiś czas błąkali się po Pustyni Negew w okolicach Beer-Szeby. Później Izmael osiadł z matką na pustyni Paran. Hagar sprowadziła synowi żonę z Egiptu.
Izmael dożył 137 lat, i zgodnie z obietnicą był ojcem 12 synów, którzy dali początek ludowi Nabatejczyków i później Arabom. "Oto pobłogosławię mu, żeby był płodny, i dam mu niezmiernie liczne potomstwo; on będzie ojcem dwunastu książąt, narodem wielkim go uczynię" (Księga Rodzaju 17:20).
Józef Flawiusz w dziele "Dawne dzieje Izraela" (ks. I rdz. 12, 4) wymienia imiona synów Izmaela: Nabajon, Kedar, Abdeel, Masam, Masmas, Idumas, Masmes, Chodam, Teman, Jetur, Nafais, Kadmas. Założyli oni plemiona o nazwach pochodzących od swych imion, jako cały lud nazwali się Arabami.

</doc>
<doc id="644922" url="https://pl.wikipedia.org/wiki?curid=644922" title="Waswanipi">
Waswanipi

Waswanipi – społeczność plemienia Kri nad jeziorem Waswanipi w Kanadzie, w prowincji (Quebec). W latach sześćdziesiątych XX w. rząd kanadyjski utworzył tam rezerwat dla ludności Kri. Społeczność liczy ponad 1200 członków. W języku Kri nazwa ta oznacza "światło unoszące się nad wodą".

</doc>
<doc id="644924" url="https://pl.wikipedia.org/wiki?curid=644924" title="Clube Náutico Capibaribe">
Clube Náutico Capibaribe

Clube Náutico Capibaribe – brazylijski klub piłkarski z siedzibą w mieście Recife w stanie Pernambuco.
Náutico jest jedynym piłkarskim klubem w stanie Pernambuco, który wygrał mistrzostwo stanu 6 razy z rzędu (od 1963 do 1968).
Historia.
Pod koniec XIX wieku w Recife w szybkim tempie wzrastała popularność wioślarstwa. Objawiało się to coraz większą liczbą zawodów, które odbywały się wzdłuż rzeki Capibaribe. Jedna z grup wioślarskich, na której czele stał João Victor da Cruz Alfarra, zorganizowała wyścig łodzi by zabawić generała Artura Costę i jego żołnierzy, którzy walczyli w niedawno zakończonej wojnie z osadnikami Canudos. Wspomniany wyścig miał miejsce 21 listopada 1897. W rok po tych zawodach sformowano kolejną grupę wioślarską, złożoną z pracowników domu towarowego położonego przy ulicach Duque de Caxias i Rangel. Grupa ta utworzyła klub nazwany Clube dos Pimpões. Zachęciło to tę grupę, która zorganizowała zawody rok wcześniej, by w 1898 zmierzyć się kilka razy w Casa dos Banhos z Club dos Pimpões.
Dnia 7 kwietnia 1901 obie rywalizujące ze sobą grupy wioślarskie połączyły się i założyły klub Clube Náutico Capibaribe.
Sekcja piłki nożnej w klubie Náutico rozpoczęła swą działalność dopiero w roku 1905. Pierwsza drużyna piłkarska klubu składała się z samych Anglików. Náutico był znany jako „klub dla bogatych”, dlatego w początkach swego istnienia nie dopuszczano czarnoskórych mieszkańców Brazylii do gry w barwach klubu. W roku 1934 klub sięgnął po pierwsze mistrzostwo stanu Pernambuco (Campeonato Pernambucano). Wicemistrzostwo drugiej ligi w 1988 dało awans do ligi pierwszej. Po kilku latach gry w pierwszej lidze klub spadł w 1994 roku do ligi drugiej.
Dnia 26 listopada 2005 Náutico było bardzo blisko powrotu do Campeonato Brasileiro Série A. Grając przeciwko Grêmio Porto Alegre u siebie, w Recife, musieli wygrać by zapewnić sobie awans. Pomimo przyznanych dwóch rzutów karnych i gry przy znacznej przewadze liczebnej (sędzia wyrzucił z boiska 4 graczy drużyny przeciwnej przy jednej tylko czerwonej kartce dla gospodarzy) Náutico nie tylko nie strzelił bramki, ale jedną stracił i przegrał 0:1, grzebiąc swe szanse na awans do najwyższej ligi.
W 2006 r. Náutico chodził i wspinał się do Série A po zwycięstwie nad Ituano przez 2:0.
W 2007, po ponad 20 rund w strefie spadkowej, może pozostać w Série Adzięki czemu jeden z najlepszych kampanii w ramach drugiego etapu konkursu.
W 2008 po raz kolejny pozostaje w Série A po remisie z Santos FC w 0:0 w Vila Belmiro.
Dnia 2009 r. zdegradowany do Serie B, gdzie jest tam aż do 2011 roku, gdy wygrał mistrzostwa po raz drugi i powrócił do Série A.
Stadion.
Stadionem klubu Náutico jest Estádio dos Aflitos, oddany do użytku e roku 1939, mogący pomieścić 30000 widzów.

</doc>
<doc id="644929" url="https://pl.wikipedia.org/wiki?curid=644929" title="Polski Związek Emerytów, Rencistów i Inwalidów">
Polski Związek Emerytów, Rencistów i Inwalidów

Polski Związek Emerytów, Rencistów i Inwalidów – powstały 5 czerwca 1975 r. w miejsce Zjednoczonego Związku Emerytów, Rencistów i Inwalidów, największy krajowy związek seniorów, działania organizacji obejmują: działalność socjalno-bytową, czy kulturalną. Organizacja posiada 2.600 kół, oddziałów i klubów. Przewodniczącą związku do 2016 roku była Elżbieta Arciszewska-Piontkowska. Obecną przewodniczącą jest Elżbieta Ostrowska.
Zarząd Główny PZERiI w oparciu o uchwałę I Krajowego Zjazdu nadaje odznaczenie: Złotą Odznakę Honorową. Odznaczenie nadaje się: "zasłużonym działaczom związkowym oraz osobom fizycznym i prawnym spoza Związku – "w dowód uznania zasług położonych dla rozwoju Związku i dla zaspokajania potrzeb socjalnych i kulturalnych jego członków".
W latach 90. XX w. wchodził w skład koalicji wyborczej Sojusz Lewicy Demokratycznej.

</doc>
<doc id="644939" url="https://pl.wikipedia.org/wiki?curid=644939" title="Kowadło (narzędzie)">
Kowadło (narzędzie)

Kowadło – stalowa podstawa, na której spoczywa obrabiany przedmiot podczas kucia ręcznego lub też część młota mechanicznego, w której kształtowany jest obrabiany przedmiot.
Ze względu na metodę kucia rozróżnia się kowadła: 
Kowadła do kucia ręcznego dzielą się na dwa główne typy:
Budowa.
Korpus kowadła zazwyczaj wykonany jest z miękkiego materiału – staliwa. Na nim nastalona jest płaska powierzchnia wykonana z twardej stali, nazywaną gładzią (bitnią). Ma ona dwa otwory: okrągły i kwadratowy. Otwór kwadratowy służy do wkładania weń narzędzi dodatkowych (jak baby kowalskie, podcinki, rożki i tym podobne). Otwór okrągły używany jest przy przebijaniu: przebijak kowalski przechodzi przez przebijany materiał i nie uszkadza gładzi, ani nie tępi się. Istnieją też kowadła w całości wykonane ze stali, kute matrycowo. Kowadło jednorożne ma róg okrągły (stożkowy), kowadło dwurożne ma róg okrągły oraz róg kwadratowy. Niektóre kowadła mają próg – płaską powierzchnię między rogiem okrągłym a bitnią, wykonaną z miękkiej stali lub staliwa, która służy do cięcia przecinakiem kowalskim. Dzięki temu, że próg jest miękki, nie tępi przecinaka. Cięcie przecinakiem na gładzi prowadzi do jej zniszczenia. Niektóre kowadła mają stopę, często również nazywaną progiem. Jest to występ u podstawy kowadła służący temu samemu co próg, wykorzystywany także do spęczania długich przedmiotów.
Kowadło w heraldyce.
Rysunek kowadła występujący w herbach miast odnosi się zwykle do głównego zajęcia mieszkańców, na przykład:

</doc>
<doc id="644943" url="https://pl.wikipedia.org/wiki?curid=644943" title="Układ nerwowy autonomiczny">
Układ nerwowy autonomiczny



</doc>
<doc id="644949" url="https://pl.wikipedia.org/wiki?curid=644949" title="Przywspółczulny układ nerwowy">
Przywspółczulny układ nerwowy



</doc>
<doc id="644950" url="https://pl.wikipedia.org/wiki?curid=644950" title="Brcko">
Brcko



</doc>
<doc id="644953" url="https://pl.wikipedia.org/wiki?curid=644953" title="Maciej Nalepa">
Maciej Nalepa

Maciej Nalepa (ur. 31 marca 1978 w Tarnowie) – polski piłkarz grający na pozycji bramkarza.
Jego brat Grzegorz (ur. 1977) również został bramkarzem piłkarskim.
Kariera klubowa.
Karierę zaczynał w Stali Rzeszów. Potem grał m.in. w Resovii Rzeszów, Hetmanie Zamość, Stali Sanok (1999), Stali Stalowa Wola oraz w Karpatach Lwów, gdzie grał od roku 2001. W międzyczasie wystąpił w 9 spotkaniach łotewskiej ekstraklasy w roku 2005 w zespole FK Venta Kuldīga. Po powrocie z Łotwy stracił miejsce w podstawowym składzie Karpat Lwów. W związku z tym piłkarz przeniósł się do innego klubu ukraińskiej ekstraklasy FK Charków. Po sezonie opuścił Ukrainę i szukał klubu w Polsce. Był bliski podpisania kontraktu z ŁKS-em Łódź, Zagłębiem Lubin i Polonią Bytom.
18 października 2009 Maciej Nalepa podpisał kontrakt z Piastem Gliwice. Następnie pozostawał bez klubu. Wiosną 2011 przeszedł do Odry Wodzisław Śl. Od 2012 przez cztery sezony był zawodnikiem klubu Piast Tuczempy. W 2015 krótkotrwale był piłkarzem macierzystej Stali Rzeszów. Od lutego do kwietnia 2016 był zawodnikiem klubu Wisłok Wiśniowa, lecz w jego barwach nie zagrał w meczu ligowym.
Na stałe zamieszkał w Rzeszowie.
Kariera reprezentacyjna.
W latach 2002–2004 Nalepa był powoływany do reprezentacji, w której rozegrał dwa mecze, nie wpuszczając gola.

</doc>
<doc id="644958" url="https://pl.wikipedia.org/wiki?curid=644958" title="IA Sud América">
IA Sud América

Institucion Atlética Sud América – urugwajski klub piłkarski z siedzibą w Montevideo. Często spotykanym skrótem nazwy klubu jest IASA.
Historia.
Klub "Sud América" założony został 15 lutego 1914. W pierwszej lidze zadebiutował 8 września 1946 meczem z Danubio FC przegranym 0:1.

</doc>
<doc id="644959" url="https://pl.wikipedia.org/wiki?curid=644959" title="Systole">
Systole



</doc>
<doc id="644962" url="https://pl.wikipedia.org/wiki?curid=644962" title="Medal Rozruchów w Indiach">
Medal Rozruchów w Indiach

Medal Rozruchów w Indiach (ang. "Indian Mutiny Medal") ― medal kampanii brytyjskich ustanowiony w roku 1858 w celu nagradzania oficerów i żołnierzy brytyjskich oraz indyjskich jednostek służących podczas operacji przeciwko indyjskim rebeliantom.
Zasady nadawania.
Medal pierwotnie usankcjonowany w celu nagradzania żołnierzy biorących udział w akcjach przeciwko rebeliantom, jednak w roku 1868 jego kwalifikacje zostały rozszerzone na wszystkich będących pod ogniem nieprzyjaciela.
Autoryzowano pięć klamer, maksymalnie cztery dla jednego nagrodzonego.
Medal bez klamer nadawano tym, którzy nie kwalifikowali się do otrzymania żadnej z nich; najczęściej tym, którzy zostali uhonorowani medalem po rozszerzeniu jego kwalifikacji w roku 1868.
Opis medalu.
awers: popiersie królowej Wiktorii z inskrypcją "VICTORIA REGINA"
rewers: przedstawia stojącą koło lwa Wiktorię w zbroi trzymającą w prawej ręce wieniec laurowy, a w lewej tarczę. Nad nią napis "INDIA", pod spodem daty "1857-1858"

</doc>
<doc id="644963" url="https://pl.wikipedia.org/wiki?curid=644963" title="Institución Atlética Sud América">
Institución Atlética Sud América



</doc>
<doc id="644964" url="https://pl.wikipedia.org/wiki?curid=644964" title="Wyszcza liha (2005/2006)">
Wyszcza liha (2005/2006)

Wyszcza liha w piłce nożnej 2005/2006 – XV edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 12 lipca 2005, a zakończył się 10 maja 2006.
Drużyny.
Zespoły występujące w Wyszczej Lidze 2005/2006
Uwagi
Złoty mecz.
14 maja 2006, Odessa.
Szachtar Donieck - Dynamo Kijów - 2:1 (0:0) (1:1), po dogr.
Mistrza wyłoniono po dodatkowym meczu pomiędzy Dynamem Kijów i Szachtarem Donieck (po zakończeniu rozgrywek oba kluby miały tyle samo punktów). Dodatkowy mecz zwany "złotym meczem" rozegrano 14 maja 2006 w Odessie i zakończył się wynikiem 2-1 (po dogrywce) dla Szachtara.
Legenda:
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="644966" url="https://pl.wikipedia.org/wiki?curid=644966" title="Droga wojewódzka nr 228">
Droga wojewódzka nr 228

Droga wojewódzka nr 228 (DW228) – droga wojewódzka w woj. pomorskim o długości 53 km, łącząca Kartuzy z Bytowem. Droga przebiega przez 2 powiaty: kartuski (gminy: Kartuzy, Chmielno, Stężyca i Sulęczyno), bytowski (gminy: Parchowo i Bytów).

</doc>
<doc id="644967" url="https://pl.wikipedia.org/wiki?curid=644967" title="Dimetyloamina">
Dimetyloamina

Dimetyloamina, dwumetyloamina – organiczny związek chemiczny z grupy amin, najprostsza drugorzędowa amina alifatyczna.

</doc>
<doc id="644970" url="https://pl.wikipedia.org/wiki?curid=644970" title="Bijeljina">
Bijeljina

Bijeljina (cyr. Бијељина) – miasto w północno-wschodniej Bośni i Hercegowinie, w Republice Serbskiej, siedziba miasta Bijeljina. Leży na północny wschód od Tuzli. Ośrodek handlowo-przemysłowy (przetwórstwo owoców) regionu rolniczego; w pobliżu wydobycie węgla brunatnego. W 2013 roku liczyło 41 121 mieszkańców.
Do 1914 w mieście stacjonował IV batalion C. i K. 20 Pułku Piechoty.
W mieście rozwinął się przemysł cukrowniczy, metalowy oraz obuwniczy.
Współpraca.
 Langenhagen Kruševac Ruse Kumanowo

</doc>
<doc id="644973" url="https://pl.wikipedia.org/wiki?curid=644973" title="Niedokrwienie">
Niedokrwienie

Niedokrwienie (gr. ἰσχαιμία, "ischaemia", "isch" – ograniczenie, "haema" – krew) – lokalne zaburzenie ukrwienia będące skutkiem ograniczenia lub całkowitego zatrzymania dopływu krwi do tkanki lub narządu. Następstwem tego stanu jest niedostateczna podaż tlenu i składników odżywczych. W efekcie dochodzi do niedotlenienia (hipoksji), niedożywienia, a ostatecznie do martwicy tkanek dotkniętych procesem niedokrwiennym.
Przyczynami niedokrwienia jest działanie nerwów naczynioruchowych, zmiany anatomiczne zwężające lub zatykające światło tętnic np. zakrzepica, zator, ucisk oraz wstrząs prowadzący do ogólnego niedokrwienia.
Następstwem niedokrwienia może być zanik narządu, zmiany zwyrodnieniowe, np. stłuszczenie, włóknienie oraz martwica.
Narządy najbardziej wrażliwe na niedokrwienie to:

</doc>
<doc id="644975" url="https://pl.wikipedia.org/wiki?curid=644975" title="Przesunięcie ku niebieskiemu">
Przesunięcie ku niebieskiemu



</doc>
<doc id="644979" url="https://pl.wikipedia.org/wiki?curid=644979" title="Mniszka śródziemnomorska">
Mniszka śródziemnomorska

Mniszka śródziemnomorska ("Monachus monachus") – gatunek drapieżnego ssaka z rodziny fokowatych (Phocidae). Zamieszkuje wschodnie wody Morza Śródziemnego i wschodni Atlantyk, z niegdyś licznie występującego zwierzęcia pozostało kilka niewielkich, zagrożonych inbredem populacji. Żywi się głowonogami, rybami i innymi zwierzętami morskimi. Samica rodzi młode w jaskini przy plaży. Należy do najbardziej zagrożonych wyginięciem płetwonogich.
Budowa.
Długość ciała 230–280 cm; masa ciała 240–300 kg. Występuje nieznaczny dymorfizm płciowy, jako że samce są nieznacznie większe od samic. Pomiary w Ras Noadhibou wykazały, że przerastają je o 5%. Samice w Cabo Blanco mierzą średnio 2,42 m, a samce 2,51 m. Samiec waży 400 kg, ciężarna samica 302 kg. Noworodek mierzy 80-90 cm, ważąc 15-26 kg.
Dymorfizm płciowy dotyczy również ubarwienia, bardziej kontrastującego u samców. Samica ma ciemny grzbiet barwy szarej lub ciemnoszarej i jaśniejszy brzuch, na twarzy ma jaśniejszą maskę i jaśniejszy kaptur, przypomina osobniki młodociane. Samiec cechuje się czarnym grzbietem, kontrastującym z białą plamą na brzuchu. Noworodek rodzi się czarny jak u mniszki hawajskiej czy mirungi, ale odróżnia się białą plamą na brzuchu.
Systematyka.
Gatunek po raz pierwszy zgodnie z zasadami nazewnictwa binominalnego opisał w 1779 roku francuski zoolog Johann Hermann nadając mu nazwę "Phoca monachus". Holotyp pochodził z Osor, na Cres, w Chorwacji. Jako miejsce typowe podano "Damatian Sea at Ossero", co później (1956) JE King ograniczył do Serbii i Czarnogóry.
Jeszcze w XXI wieku do rodzaju "Monachus" (mniszka) zaliczano 3 gatunki: mniszkę śródziemnomorską, hawajską oraz wymarłą mniszkę karaibską. Jednak w 2014 Scheel "et al." opublikowali wyniki badań genetycznych cytochromu b, wykazując bliższe pokrewieństwo pomiędzy mniszkami hawajską i karaibską niż między którąkolwiek z nich i mniszką śródziemnomorską. Dwa pierwsze gatunki oddzieliły się od siebie po zamknięciu drogi morskiej między Ameryką Północną i Południową. Z kolei z mniszką śródziemnomorską dzieli je różnica głębsza niż między niektórymi odrębnymi rodzajami fokowatych. Dlatego autorzy zdecydowali się przenieść mniszki Nowego Świata do nowego rodzaju, który nazwali "Neomonachus". W efekcie mniszka śródziemnomorska pozostała jako jedyny przedstawiciel rodzaju mniszka ("Monachus"), któremu nazwę nadał w 1822 roku szkocki zoolog John Fleming.
Opisano różnice w morfologii czaszki i zróżnicowaniu genetycznym między atlantyckimi i śródziemnomorskimi subpopulacjami "M. monachus", wyróżniono haplotypy charakterystyczne dla danych populacji, ale do tej pory nie zasugerowano rozdzielania taksonomicznego. Autorzy "Illustrated Checklist of the Mammals of the World" uznają ten gatunek za monotypowy.
Tryb życia.
Mniszki prowadzą częściowo wodny tryb życia w wodach przybrzeżnych. Niekiedy oddalają się od brzegu, zwłaszcza kiedy im się przeszkadza, jednak nie migrują. Życie wiodą samotne, aczkolwiek obserwowano zgromadzenia do 89 zwierząt.
Płetwonogie zazwyczaj praktykują poligynię. Także w przypadku mniszki śródziemnomorskiej jeden samiec stara się kopulować z więcej niż jedną samicą. Zajmuje on terytorium w wodach przybrzeżnych, na którym rodzi kilka samic. Niekoniecznie stanowi ono ciągły obszar, a nieraz samiec obejmuje obszar, na którym brak rodzących samic. W razie potrzeby broni go przed innymi samcami. Jeden teren może zajmować przez kilka lat. Z samicą łączy się w wodzie. Jednakże stopień nasilenia tego zjawiska jest niewielki, w przeciwieństwie choćby do znacznie poligamicznych samców mirungi. W przeciwieństwie do większości płetwonogich mniszka nie ma też wyraźnie zaznaczonego sezonu rozrodu. Rozmnaża się przez cały rok, aczkolwiek szczyt porodów przypada na wrzesień i październik.
Celem odbycia porodu samica chroni się w jaskini z wejściem od strony morza. Po ciąży na świat przychodzi noworodek ważący 15-26 kg i osiągający 80-90 cm długości. Na wschodzie Morza Śródziemnego średnia wyniosła 102,6 cm. Ważyły 15,5 kg. Noworodek pokryty jest czarnym futrem z białą brzuszną plamą, która zależy od jego płci. Futro nosi od 40 do 100 dni (średnio u samic 64 dni, u samców 82), po tym czasie linieje, przybierając srebrną szatę, ciemniejszą na grzbiecie niż na brzuchu, zachowując jednak białą plamę. Jego matka też linieje średnio 134 dni po porodzie, a w populacji wschodniej 19-57 dni po porodzie. Młode do wieku trzech miesięcy miały średnio 1,08 m z zakresem 0,74-1,38 m. Opieka nad potomstwem trwa znacznie dłużej niż u innych fokowatych, młode pije mleko matki przez 16-17 tygodni. Podczas karmienia matka nie czuwa cały czas przy młodym, ale wyrusza na morze, by polować na średnio 9 godzin, do 17. Młode cechuje wysoka śmiertelność, w pierwszych dwóch miesiącach życia umiera ponad połowa młodych, z czego większość w pierwszych dwóch tygodniach życia. Obserwowano młode ssące nieswoje matki. Pod koniec okresu laktacji trwającej 4-5 miesięcy młode zaczyna polować. Szybko uczy się też nurkować, od razu sięgając dna. Nurkuje zwłaszcza nocą. Przeciętna głębokość nurkowania 11,6 m, czas 149 s, aczkolwiek na Sporadach Północnych obserwowano młode nurkujące i na dwieście m, a także przebywające pod wodą 12 min. Głównym ograniczeniem głębokości wydaje się więc siedlisko. Samica osiąga dojrzałość płciową w wieku trzech lat do czterech. Najmłodszy zaobserwowany wiek kopulacji zakończonej ciążą do 2,1 roku. Osiągnąwszy wiek rozrodczy, może ona rodzić co roku, mniej więcej o tej samej porze roku. Samiec zmienia szatę na dorosłą stopniowo, barwy dorosłego przybierając niekiedy dopiero w wieku czterech lat.
Maksymalna długość życia wynosi 44 lata. Pokolenie trwa 11,2 lat.
IUCN uznaje mniszkę śródziemnomorską za gatunek niemigrujący. Niemniej niektóre osobniki podróżowały do 288 km przez 3 miesiące.
Rozmieszczenie geograficzne.
Mniszka śródziemnomorska występuje w Morzu Śródziemnym, na rozrzuconych wyspach na Morzu Egejskim i Jońskim oraz na wybrzeżach Grecji i zachodniej Turcji, północno-wschodniego Maroka i północno-zachodniej Algierii; we wschodniej części Oceanu Atlantyckiego na Ilhas Desertas (archipelag Madera) i Przylądku Białym na granicy Sahary Zachodniej i Mauretanii. Sporadycznie odnotowywana na Wyspach Kanaryjskich, w Mauretanii (Banc d’Arguin), Tunezji (La Gallite), Libii (wybrzeże Cyrenajki) i na wybrzeżu Morza Adriatyckiego w Chorwacji. IUCN jako kraje obecnego występowania gatunku wymienia Chorwację, Cypr, Grecję, Mauretanię, Portugalię (Madeira), Turcję i Saharę Zachodnią. Znacznie liczniejsze są kraje, w których mniszka prawdopodobnie wyginęła. Tutaj IUCN podaje Egipt, Albanię, Francję (tylko Korsyka), Hiszpanię, Izrael, Liban, Libię, Syrię, Tunezję, Włochy. Nie ulega natomiast wątpliwości wytępienie mniszki w Bośni i Hercegowinie, Bułgarii, Czarnogórze, kontynentalnej Francji, Rumunii, Słowenii, ponadto na Azorach, Wyspach Kanaryjskich i w kontynentalnej Hiszpanii. Stan w Algierii i Maroku nie jest pewny.
Maksymalna wysokość osiągana przez gatunek do 3 m nad poziomem morza. Nurkuje wedle IUCN do 250 m.
Ekologia.
Mniszka śródziemnomorska zamieszkuje wody przybrzeżne, zwłaszcza w pobliżu ustronnych plaż i niedostępnych klifów. Do porodu potrzebuje jaskini z wejściem od strony morza, chroniącą zarówno przed drapieżnikami, w tym ludzką obecnością, jak i przed wiatrem i chłodem, z suchym miejscem do wylegiwania się. W Grecji mniszki zajmują 500 jaskiń, ale tylko w setce z nich rodzą młode. W przeszłości mniszka zamieszkiwała też otwarte, piaszczyste plaże. Pływa w płytkich przybrzeżnych wodach, rzadko zapuszcza się dalej na morze, aczkolwiek niektóre osobniki widywano i 130 km od brzegu. W odróżnieniu od blisko spokrewnionych głęboko nurkujących mirung mniszka przebywa w płytkiej wodzie. Rzadko nurkuje głębiej niż na 50 m, a rekord wynosi 90 m.
Jak inne fokowate, mniszka śródziemnomorska poluje w wodzie. Drapieżnikiem jest dość oportunistycznym i zwykle poluje na najłatwiej dostępną zdobycz. Konsumuje przede wszystkim ryby. Wymienia się wśród nich Clupeidae, Spardidae, Moronidae, Rhinobatidae. Pożera też głowonogi, jak ośmiornice "Octous", kalmary "Loligo" czy mątwy "Sepia". Nie gardzi też skorupiakami, jak "Palinurus". Wedle badań z tureckiego Morza Egejskiego w żołądkach dwóch mniszek znaleziono ofiary należące do pięciu gatunków, znaczącą większość stanowiły jednak 3: gatunki głowonogów: mątwa zwyczajna i ośmiornice "Eledone moschata" i "Bathypolus spensalis", stanowiące łącznie 94% zawartości żołądków. Szacuje się, że dziennie mniszka spożywa równowartość 5-10% masy swego ciała. Badanie greckich mniszek znalazło 70 gatunków w ich żołądkach, z czego 50% stanowiły głowonogi, 48% ryby, 1,5% inne niż głowonogi mięczaki, a tylko 0,4% skorupiaki. Najczęściej w żołądkach mniszek znajdywano Sparidae i "Octopus". Skład diety mniszek atlantyckich z Madeiry obejmuje "Liza aurata", "Sparisoma cretense", "Bodianus scrofa", "Sarpa salpa", "Sepia officinalis" i "Pachygrapsus". IUCN cytuje inne jeszcze doniesienia o węgorzach, "Patella" i raje.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EN ( „zagrożony”). Jest to zmiana, jako że w poprzednich latach gatunek określano jako krytycznie zagrożony. Było tak w 2013, 2008 i 1996. Wcześniej, w latach 1994, 1990, 1988 i 1986, gatunek miał status zagrożony. Jeszcze wcześniej, w 1965, określono go jako bardzo rzadki. Niemniej IUCN w dalszym ciągu zalicza mniszkę śródziemnomorską do najbardziej zagrożonych gatunków płetwonogich.
Znaczna redukcja liczebności tego gatunku wynika z polowań przez człowieka. Znacznie zmniejszyły one różnorodność genetyczną gatunku, powodując efekt wąskiego gardła. W efekcie największa populacja, zamieszkująca wschód Morza Śródziemnego, liczy sobie ćwierć tysiąca sztuk, pozostałe są zaś jeszcze mniejsze, licząc jakieś 100-200 zwierząt. W sumie dorosłych osobników jest 350-450, a jeśli doliczyć licznie umierające młode, wyjdzie około 600-700 zwierząt. Całkowita liczebność prawdopodobnie rośnie. Z tego około 350-450 przypada na wschodnie Morze Śródziemne, zwłaszcza Grecję, gdzie żyje od 300 do 400 osobników, oraz Turcję z setką. IUCN szacuje liczbę dorosłych zwierząt w tym rejonie na ćwierć tysiąca. Druga z kolei populacja zamieszkuje wybrzeża Capo Blanco i liczy 220 sztuk, w tym około 116 dorosłych. Jeszcze w ostatniej dekadzie XX wieku było to ponad 300 tych fokowatych, ale masowe zgony w 1997 zredukowały znacznie tę liczbę, tak że na początku XXI wieku było tam ledwie 87 dorosłych osobników.
Wśród głównych zagrożeń wymienia się polowania przez ludzi, niszczenie ich środowisk, eksploatację ich zasobów. Polowania trwały od XV wieku, kiedy to rozpoczęli je Portugalczycy. Pozyskiwano z mniszek skóry i olej. Rybacy oskarżali je o konkurencję i zabijali nawet pomimo zakazów. Mniszki ginęły też w przyłowie, zaplątane w różne rodzaje sieci rybackich, często zastawianych nielegalnie. Dotyczyło to zwłaszcza młodocianych osobników na wschodzie Morza Śródziemnego. Poławiano też żywe osobniki celem wystawiania. Zdarzają się też masowe zgony, jak te spowodowane "Morbillivirus" w Cabo Blanco czy też przez zakwit glonów. Plaże są zabudowywane, a także zajmowane przez turystów. Brakuje pokarmu. Niewielkie liczebności sprzyjają chowowi wsobnemu. Różnorodność genetyczka populacji jest skromna, porównać ją można tylko z mirungą północną czy drugim jeszcze istniejącym gatunkiem mniszki. W efekcie rodzą się martwe noworodki. Zagrożenia ze strony statków i wycieków ropy są trudne do ustalenia. W końcu IUCN wymienia wśród zagrożeń toksyczne ryby, szczególnie "Lagocephalus sceleratus".
Mniszka śródziemnomorska podlega ochronie prawnej. IUCN wymienia takie obszary chronione, jak Desertas Islands Nature Reserve, National Marine Park of Alonnisos, Northern Karpathos–Saria, Cap Blanc Peninsula, Foça, Karaburun, Alaçatı-Sigacik, Bodrum i wybrzeża Cylicji. Podejmowano także liczne akcje jej ochrony, np. w Grecji została opracowana krajowa strategia i plan.
W kulturze.
W mitologii greckiej foki należały jako zwierzęta morskie do trzód Posejdona. Na co dzień opiekował się nimi zmiennokształtny bożek morski Proteusz, zamieszkujący na wyspie Faros u egipskiego wybrzeża.

</doc>
<doc id="644980" url="https://pl.wikipedia.org/wiki?curid=644980" title="Niedotlenienie">
Niedotlenienie



</doc>
<doc id="644983" url="https://pl.wikipedia.org/wiki?curid=644983" title="Hirek Wrona">
Hirek Wrona

Hirek Wrona, właśc. Hieronim Roman Wrona (ur. 5 sierpnia 1960 w Mielcu) – polski dziennikarz telewizyjny i radiowy, niezależny publicysta, DJ, DVJ. Producent i reżyser wydarzeń artystycznych oraz koncertów. Jest założycielem wytwórni muzycznej Pink Crow Records, był także współwłaścicielem aktywnej w latach 90. wytwórni hip-hopowej B.E.A.T. Records.
Życiorys.
W młodości uczył się gry na skrzypcach. Jest absolwentem II Liceum Ogólnokształcącego im. Mikołaja Kopernika w Mielcu, a od 1987 Wydziału Prawa i Administracji UMCS w Lublinie.
Od 1 lipca 1985 z przerwami współpracował z Programem III Polskiego Radia. Był autorem i współpracownikiem takich audycji jak m.in. "Radiomann", "Radio Clash", "Między dniem a snem", "Muzyka z nowej płyty" czy "Czarny piątek", "Soul" – "muzyka duszy, Polski Bit, Do Południa i Czarna noc w PR III Polskiego Radia". Z Trójki odszedł 17 maja 2020.
Współpracował również z innymi stacjami radiowymi: RMF FM, Radiem Plus i Radiem Jazz. W latach 90. tworzył wspólnie ze studiem Nieustraszonych Łowców Dźwięków program „Czarna godzina” emitowany w 30 stacjach lokalnych na terenie Polski. W latach 1995–1996 był redaktorem naczelnym pierwszej radiowej sieci satelitarnej „Kosmos”.
W latach 1991–2006, na przemian z Markiem Sierockim, prowadził blok muzyczny w programie informacyjnym "Teleexpress", emitowanym na antenie stacji telewizyjnej TVP1. W 1999–2000 był redaktorem naczelnym magazynu „Empik TV” oraz współtwórcą witryny Empik.com. W latach 2002–2004 współtworzył i redagował serwis o muzyce klubowej WZone.pl, a ponadto stworzył i redagował serwis o muzyce klubowej MixMaster.pl.
W 1992 był współproducentem, reżyserem oraz współprowadzącym koncertu „Niech świat się do nich uśmiechnie” na rzecz Monaru, odbywającym się na Stadionie X-lecia w Warszawie. Jest pomysłodawcą, scenarzystą i prowadzącym koncertów Hip-hop Opole w latach 2001, 2002, 2003 i 2004. Był także scenarzystą i współproducentem koncertu jubileuszowego z okazji 30-lecia Niezależnego Zrzeszenia Studentów (NZS) "Trzymaj Pion", który odbył się na Rynku Głównym w Krakowie.
W 2006 r. w Warszawie jako dj supportował Depeche Mode.
Jest rzecznikiem prasowym wielu festiwali i koncertów (m.in.: Festiwalu Opolskiego, Sopockiego, Jazz Jamboree, koncertu J.M.Jarre’a). W 2005 został członkiem Amnesty International. W latach 2007–2009 był członkiem Rady Fundacji Centrum Twórczości Narodowej, a w latach 2011-17 zasiadał w Radzie Akademii Fonograficznej ZPAV w sekcji muzyki rozrywkowej. W latach 2003–2005 prowadził galę nagród muzycznych „Fryderyk”, które odbyły się w Traffic Club w Warszawie.
W latach 2003–2004 zasiadał w komisji jurorskiej, wyłaniającej uczestników krajowych eliminacji do Konkursu Piosenki Eurowizji.
W 2012 został laureatem Dorocznej Nagroda Ministra Kultury i Dziedzictwa Narodowego w 2012 za kampanię "Bądź świadomy".
7 września 2016 na antenie stacji telewizyjnej TVP1 rozpoczęła się emisja pierwszej edycji programu "Hit, Hit, Hurra", w której zasiadał w jury.
Od 2016 jest wykładowcą przedmiotów związanych z dziennikarstwem muzycznym w Instytucie Dziennikarstwa i Komunikacji Społecznej Uniwersytetu Wrocławskiego.
W latach 2015-18 był pierwszym w historii Polskiego Związku Piłki Nożnej oficjalnym DJ-em reprezentacji Polski.
Od jesieni 2018 związany z Redakcją Sportową Telewizji Polsat, w której opowiada o muzyce w piłce nożnej.
Jest żonaty, ma córkę.

</doc>
<doc id="644985" url="https://pl.wikipedia.org/wiki?curid=644985" title="Autostrada A21 (Belgia)">
Autostrada A21 (Belgia)

 Autostrada A21 (fla. "Autosnelweg A21") – autostrada w Belgii w ciągu trasy europejskiej E34. 
Autostrada łączy Antwerpię z miastem Turnhout i granicą Holandii, dzięki czemu umożliwia również dojazd do miasta Eindhoven. 
Przejazd autostradą jest płatny tylko dla pojazdów o masie całkowitej przekraczającej 3,5 t. Opłata za przejechany kilometr waha się pomiędzy 0,07€ do 0,3€ (w zależności od ciężaru pojazdu). Dla innych pojazdów przejazd na całej długości jest bezpłatny. 

</doc>
<doc id="644988" url="https://pl.wikipedia.org/wiki?curid=644988" title="Copa CONMEBOL 1997">
Copa CONMEBOL 1997

VI Copa Conmebol 1997
1/16 finału.
 Estudiantes La Plata – Deportivo Táchira 1:0 i 2:3, karne 3:4
 Real Santa Cruz – Club The Strongest 1:1 i 2:0
1/8 finału (27.08-03.09).
 Deportivo Táchira – América Cali 1:1 i 1:3
 Deportes Tolima – Rio Branco FC 2:1 i 0:1, karne 3:1
 Universitario de Deportes – CD Técnico Universitario 3:0 i 0:0
 EC Vitória – Sportivo Luqueño 2:0 i 4:1 (drugi mecz przerwany został w 63 minucie z powodu zamieszek na trybunach)
 Real Santa Cruz – CA Lanús 1:1 i 0:5
 Portuguesa FC – Clube Atlético Mineiro 1:4 i 0:0 (mecze 03.09 i 09.09)
 Club Universidad de Chile – CA Colón 2:1 i 1:2, karne 2:3
 Defensor Sporting – Danubio FC 3:3 i 2:3
1/4 finału (24.09 i 16.10).
 CA Colón – Danubio FC 1:1 i 1:1, karne 3:2
 EC Vitória – CA Lanús 1:0 i 1:3
 Deportes Tolima – Universitario de Deportes 1:0 i 0:2
 Clube Atlético Mineiro – América Cali 2:1 i 1:1
1/2 finału (22.10 i 30.10).
 CA Colón – CA Lanús 0:2 i 1:1
 Universitario de Deportes – Clube Atlético Mineiro 0:2 i 0:4
FINAŁ.
 CA Lanús – Clube Atlético Mineiro 1:4 i 1:1
6 listopada 1997? ? (?)
 CA Lanús – Clube Atlético Mineiro 1:4
Sędzia: ?
Bramki: ?
Club Atlético Lanús: ?
Clube Atlético Mineiro:?
17 grudnia 1997? ? (?)
 Clube Atlético Mineiro – CA Lanús 1:1
Sędzia: ?
Bramki: ?
Clube Atlético Mineiro: ?
Club Atlético Lanús:?

</doc>
<doc id="644989" url="https://pl.wikipedia.org/wiki?curid=644989" title="Wyszcza liha (2004/2005)">
Wyszcza liha (2004/2005)

Wyszcza liha w piłce nożnej 2004/2005 – XIV edycja najwyższych w hierarchii rozgrywek ligowych ukraińskiej klubowej piłki nożnej. Sezon rozpoczął się 15 lipca 2004, a zakończył się 16 czerwca 2005.
Drużyny.
Zespoły występujące w Wyszczej Lidze 2004/2005
Uwagi
Końcowa tabela.
Legenda:
Medaliści.
"(liczba meczów i goli w nawiasach)"
Uwaga: Piłkarze oznaczone "kursywą" występowali również na innych pozycjach.

</doc>
<doc id="644996" url="https://pl.wikipedia.org/wiki?curid=644996" title="ManagerZone">
ManagerZone

ManagerZone – menadżer sportowy rozgrywany w przeglądarce internetowej. Gra została stworzona przez szwedzkie studio Power Challenge w 2001 roku. Skupia się na dwóch sportach: piłce nożnej oraz hokeju na lodzie. Pierwszy piłkarski sezon wystartował 26 września 2001, natomiast rozgrywki hokejowe 18 sierpnia 2003 roku. Jest to najstarszy sportowy menadżer sieciowy. Serwis CzasFutbolu.pl określił "ManagerZone" jako jedną z najpopularniejszych gier menadżerskich w sieci.
Rozgrywka.
"ManagerZone" pozwala graczowi wcielić się w rolę menadżera klubu piłkarskiego lub hokejowego. Najważniejsze opcje menadżera:

</doc>
<doc id="644997" url="https://pl.wikipedia.org/wiki?curid=644997" title="Wojna trzyletnia">
Wojna trzyletnia



</doc>
<doc id="645000" url="https://pl.wikipedia.org/wiki?curid=645000" title="Treårskrigen">
Treårskrigen



</doc>
<doc id="645005" url="https://pl.wikipedia.org/wiki?curid=645005" title="Szwajcarski Komitet Generalny Pomocy Ofiarom Wojny w Polsce">
Szwajcarski Komitet Generalny Pomocy Ofiarom Wojny w Polsce

Szwajcarski Komitet Generalny Pomocy Ofiarom Wojny w Polsce (Comité Général de Suisse pour les Victimes de la Guerre en Pologne) znany również jako Komitet Veveyski – organizacja założona w Szwajcarii niosąca pomoc materialną polskim ofiarom I wojny światowej.
Powstał 9 stycznia 1915 z inicjatywy Erazma Piltza w Lozannie, a 27 stycznia przeniósł się na stałe do Vevey, pod tym miastem. Mieścił się on najpierw w Grand Hotelu, a od listopada 1915 w Hotelu du Lac. Apel do Polonii, a także społeczeństw państw neutralnych "Do Ludów Ucywilizowanych" o pomoc materialną dla ludności polskiej zredagował Henryk Sienkiewicz. Komitet działał za pośrednictwem 174 komitetów lokalnych rozsianych wśród Polonii całego świata, w tym 117 w Stanach Zjednoczonych. Jego prezesem był Henryk Sienkiewicz, wiceprezesem Ignacy Paderewski, zaś przewodniczącym Rady Wykonawczej Antoni Osuchowski. Sekretarzem Komitetu pozostawał Tadeusz Romer. W skład Zarządu Komitetu poza nimi wchodzili: Józef Wierusz Kowalski, Andrzej Plater-Zyberk, Erazm Piltz, Henryk Marconi, Szymon Askenazy, Gabriel Narutowicz, ks. Kazimierz Skirmunt. Członkami byli m.in.: Witold Czartoryski, Włodzimierz Czetwertyński, Maria Skłodowska-Curie, Leopold Kronenberg, Zdzisław Lubomirski, Józef Potocki, Mikołaj Potocki, Ferdynand Radziwiłł, Jan Kanty Steczkowski, Wojciech Trąmpczyński, Maurycy Zamoyski, Tadeusz Estreicher, Ludwik Janowski, Władysław Mickiewicz, Urszula Ledóchowska, Stanisław Dobrzycki.
Dzięki nazwiskom Sienkiewicza i działającego w Stanach Zjednoczonych Paderewskiego do końca września 1916 zebrano ok. 20 mln koron austr. (4 mln dol.). Działalność Komitetu wspomógł finansowo i moralnie także papież Benedykt XV. Z jego inicjatywy biskupi polscy zwrócili się z odezwą do katolików na całym świecie o pomoc dla Polski. Pomoc tę przekazywano za pośrednictwem organizacji samopomocowych w Galicji (głównie Książęco-Biskupi Komitet Pomocy), Królestwie Polskim (Rada Główna Opiekuńcza i Główny Komitet Ratunkowy) oraz Rosji. W latach 1915–1919 komitet przekazał do Polski pomoc wartości 20 milionów franków szwajcarskich
Linki zewnętrzne.
Odezwa Komitetu: "Do Ludów Ucywilizowanych." Vevey, 1ego lutego 1915 – Polona.pl.

</doc>
<doc id="645007" url="https://pl.wikipedia.org/wiki?curid=645007" title="Komitet Pomocy Ofiarom Wojny w Polsce">
Komitet Pomocy Ofiarom Wojny w Polsce



</doc>
<doc id="645008" url="https://pl.wikipedia.org/wiki?curid=645008" title="Park Oruński">
Park Oruński

Park Oruński im. Emilii Hoene (niem. "Hoenepark") – zabytkowy, trzeci co do wielkości park miejski w Gdańsku, największy z historycznych parków. Położony jest nad Potokiem Oruńskim, na pograniczu dzielnic: Orunia-Św. Wojciech-Lipce i Orunia Górna-Gdańsk Południe.
Jest częścią objętego ochroną zespołu krajobrazowo-przyrodniczego „Dolina Potoku Oruńskiego”.
Położenie.
Park Oruński położony jest w południowej części miasta, na Oruni, przy ulicy Nowiny 2. Leży w dolinie ciągnącej się od Łostowic do Kanału Raduni, który ogranicza park od wschodu. Doliną płynie Potok Oruński, tworząc w parku kaskadę. Uchodzi do Kanału Raduni na skraju parku. Dolina została objęta ochroną w 1999 w celu zachowania jej charakteru, tj. sterasowanych zboczy i szaty roślinnej. Na południe od parku znajduje się Zbiornik Wody Stara Orunia - zabytek hydrotechniczny będący obszarem Natura 2000.
W parku znajdują się dwa stawy: górny (większy) zasilany wodami Potoku Oruńskiego i dolny (mniejszy). Połączone są strumieniem.
Park ma powierzchnię 19 ha.
Wzgórza.
Obszar parku ograniczony jest następującymi wzgórzami:
Związane są z nimi miejscowe legendy. Na wzgórzach znajdują się głazy narzutowe typowe dla obszarów wytapiania się lodowca.
Przyroda.
Dolina Potoku Oruńskiego, w której leży park, wyróżnia się szatą roślinną na tle sąsiednich obszarów. Występują tu rzadkie rośliny takie jak np. pajęcznica gałęzista oraz chronione ściśle: obrazki plamiste, dzwonek szerokolistny i przylaszczka pospolita, będące pozostałością po lasach.
Z bardziej pospolitych roślin można tu spotkać m.in. z gatunków wiosennych: zawilca gajowego i żółtego, złoć żółtą i łąkową oraz kokorycz wątłą. Ponadto na terenie parku występują liczne gatunki grzybów.
Drzewostan.
Parkowe wzgórza porasta buczyna pochodząca najpóźniej z XIX wieku. Na terenie ogrodu występują ponadto dęby, olsze oraz lipy. Nad zbiornikami wodnymi rosną wierzby płaczące. W latach 40. XIX wieku zasadzono w parku aleję czterdziestu lip biegnącą od dworku parkowego do wyższego stawu. W parku rosła niegdyś lipa, której wiek w 1906 r. był oceniany na 400 lat. Według przedwojennego podania miała zostać zasadzona przez Królową Marysieńkę.
Pomniki przyrody.
Prawnie chronione twory przyrody znajdujące się na terenie parku:
Historia.
Powstanie parku.
W minionych wiekach Orunia była miejscem odpoczynku gdańskich mieszczan. Znajdowały się tu podmiejskie dworki. Pod koniec XVI wieku na tym terenie istniał dworek myśliwski, który widnieje już na mapie z 1599 r. Pierwszymi jego właścicielami byli bracia Tewes, później gdański rajca Michał Kerl. Na początku XVII wieku dworek przeszedł w ręce burmistrza gdańskiego Bartłomieja Schachmanna. Nadał on temu miejscu cechy przydwornego założenia parkowego. Z jego inicjatywy powstały stawy i strumień.
W 1630 r. właścicielem ogrodu został burmistrz Gdańska Johann Zierenberg. Rezydencja parkowa stała się wtedy miejscem spotkań artystów i elity. Sam park nabrał cech ogrodu renesansowego, rozległe kwatery kwiatowe miały kształt geometryczny.
Złota era parku.
Pod koniec XVII wieku park przeszedł na własność gdańskiego armatora Albrechta Groddecka. W 1698 nocował tu August II Mocny. W 1734, podczas rosyjskiego oblężenia Gdańska, znajdowała się tu kwatera rosyjskiego marszałka Münnicha. Tutaj też prawdopodobnie został podpisany akt kapitulacji Gdańska. Rodzina Groddecków posiadała park w latach 1685–1779.
W 1780 właścicielem ogrodu został gdański botanik Gottfried Reyger. Wtedy park stracił swój renesansowy charakter na rzecz bardziej naturalnego układu przestrzennego. Zaczęły powstawać punkty widokowe. Urządzono tu także ogród botaniczny. Hodowano w nim ananasy, owoce cytrusowe i kawę. Reyger, członek Towarzystwa Przyrodniczego, prowadził obserwacje botaniczne w ogrodzie, tworząc pracę "O rosnących dziko w okolicy Gdańska roślinach", w której określił porę kwitnienia 360 roślin.
W 1798, podczas swojej podróży z Prus do Berlina, park odwiedził Fryderyk Wilhelm III Pruski.
Zabór pruski.
W 1803 r. pałacyk wraz z parkiem nabył kupiec angielski Edward Solly. W 1807 r. Gdańsk zajęli Francuzi, co spowodowało konieczność wyjazdu właściciela. Następnym właścicielem był Mateusz Józef Hanneman. W 1813, podczas wojen napoleońskich, Francuzi stoczyli tu potyczkę z Rosjanami, w wyniku której ogród został zdewastowany. Od tego wydarzenia bierze nazwę jedno ze wzgórz parkowych – Góra Łez.
Po tym wydarzeniu park przeszedł w ręce gdańskiego kupca Fryderyka Hoene. W tamtym czasie nabrał cech romantycznych. Hoene podjął się restauracji ogrodu i odbudowy dworku. W tym okresie pomiędzy dwoma stawami znajdował się mniejszy trzeci staw, w którym najprawdopodobniej hodowano ryby ozdobne.
Współczesność.
W 1918 roku prywatny dotychczas ogród został przekazany miastu testamentem przez córkę właściciela Emilię Hoene. W dwudziestoleciu międzywojennym w parku odbywały się festiwale świętojańskie przy udziale muzyki orkiestrowej. W 1933 roku Orunia wraz z parkiem zostały włączone w granice administracyjne Gdańska.
Po II wojnie światowej ogród przeszedł na własność skarbu państwa. W latach 50. XX wieku w parkowym dworku otworzono dom spokojnej starości, a później przedszkole publiczne nr 9, które funkcjonuje do dzisiaj. W latach 1974–1979 trwała rewitalizacja parku. Pracami kierowało Biuro Projektów Budownictwa Komunalnego w Gdańsku. Realizacją zajęło się Miejskie Przedsiębiorstwo Budowy i Konserwacji Terenów Zielonych. Projekt w małym stopniu nawiązywał do charakteru parku z XIX wieku, alejki pokryto asfaltem, wzniesiono trejaże, zainstalowano oświetlenie. W ogrodzie ustawiono rzeźby dłuta Alfonsa Łosowskiego.
W 1980 r. przez środek parku, 8 metrów pod ziemią przeprowadzono kolektor ściekowy dla dzielnicy Południe. Ekspertyza naukowców z Uniwersytetu Gdańskiego wykazała, że prace te spowodowały obniżenie lustra wody w wyższym stawie, co skutkuje szybszym obumieraniem drzew.
9 lipca 2001 Park ucierpiał w czasie powodzi w Gdańsku. Woda spływająca ze wzgórz zasiliła Potok Oruński ponad normę. Wyższy staw wylał, przerywając brzeg. Kilka lat później zatarto ślady powodzi. W 2009 zapoczątkowano proces przywracania parkowi charakteru z XIX wieku.
W 2017 oddano do użytku plac zabaw dziecięcych, znajdujący się w bezpośrednim sąsiedztwie parku. Wtedy też ukończono trwającą od 2014 rewitalizację parku, w ramach której powstał amfiteatr ,Orana" oraz odnowiono nawierzchnie alejek oraz ich oświetlenie. Zgodnie z wynikami głosowania nad budżetem obywatelskim na rok 2018, na obszarze parku ma powstać wieża widokowa.
W 2019 r. do budynku na terenie parku, przy ulicy Nowiny 2b, przeniesiono ze Śródmieścia siedzibę Sceny Muzycznej Gdańskiego Archipelagu Kultury. W siedzibie instytucji odbywają się koncerty, pokazy filmowe spotkania z osobistościami. Instytucja nadzoruje także, również położony w Parku Oruńskim, Amfiteatr Orana, gdzie latem organizowane są koncerty.
Kultura tatarska.
W budynku na terenie parku mieści się siedziba Narodowego Centrum Kultury Tatarów Rzeczypospolitej Polskiej im. Leona Mirzy Kryczyńskiego. Jest ono częścią Związku Tatarów Rzeczypospolitej Polskiej. Organizacja ma na celu skupianie obywateli polskich pochodzenia tatarskiego oraz pielęgnację ponad 600-letniej historii i kultury tatarów polskich.
W Centrum Kultury Tatarów funkcjonuje ekspozycja dotycząca historii Tatarów na ziemiach RP oraz nieduży meczet wraz z medresą.
25 listopada 2010 roku prezydent Bronisław Komorowski odsłonił w parku Pomnik Tatara Polskiego.

</doc>
<doc id="645011" url="https://pl.wikipedia.org/wiki?curid=645011" title="Tatry Wschodnie">
Tatry Wschodnie

Tatry Wschodnie (514.53, słow. "Východné Tatry") – jedno z trzech pasm górskich Łańcucha Tatrzańskiego, będące wschodnią częścią Tatr. Znajduje się w Polsce i na Słowacji, od Tatr Zachodnich oddzielone przełęczą Liliowe. Tutaj znajduje się najwyższy szczyt Tatr i całych Karpat – Gerlach (2655 m n.p.m.) oraz najwyższy szczyt Polski Rysy (2499 m n.p.m.). Tatry Wschodnie dzieli się z kolei na 2 części:

</doc>
<doc id="645014" url="https://pl.wikipedia.org/wiki?curid=645014" title="Eduardo Camano">
Eduardo Camano



</doc>
<doc id="645015" url="https://pl.wikipedia.org/wiki?curid=645015" title="Anna Jakubczak">
Anna Jakubczak

Anna Jakubczak-Pawelec (ur. 2 lutego 1973 w Zamościu) – polska lekkoatletka, biegaczka średniodystansowa.
Życiorys.
Finalistka Igrzysk Olimpijskich w Sydney (szósta na 1500 m) i z Aten (siódme miejsce na 1500 m). Czwarta zawodniczka ME w Budapeszcie 1998 oraz siódma w MŚ w 1999 i 2005, zwyciężczyni I ligi Pucharu Europy w 1998, druga w Superlidze PE w 1999 – wszystkie te wyniki osiągnęła w biegu na 1500 m. 
Była też trzecia w Halowym Pucharze Europy na dystansie 800 m (2003). W 1999 sklasyfikowana na 9. miejscu rankingu "Track &amp; Field News" w swej koronnej konkurencji. Reprezentowała Polskę również podczas igrzysk olimpijskich w Pekinie (2008) – odpadła w eliminacjach biegu na 1500 m.
Wielokrotna medalistka mistrzostw Polski na różnych dystansach.
Jej trenerem był Marek Jakubowski. Lekkoatletykę uprawia także jej młodsza siostra – Aleksandra.
W 2013 zakończyła karierę sportową.

</doc>
<doc id="645017" url="https://pl.wikipedia.org/wiki?curid=645017" title="Lis płowy">
Lis płowy

Lis płowy, korsak amerykański ("Vulpes velox") – gatunek drapieżnego ssaka z rodziny psowatych (Canidae), najmniejszy przedstawiciel tejże rodziny żyjący w Ameryce Północnej.
Charakterystyka.
Dawniej zamieszkiwał równiny od zachodniej Kanady po Teksas. W Kanadzie został wytępiony w latach 30. XX w. a następnie reintrodukowany. Lis płowy zasiedla prerię i tereny pustynne.
Żywi się zajęczakami, ptakami, gryzoniami, owadami i jaszczurkami. Jest aktywny głównie nocą, o świcie i zmierzchu. Żyje około 15 lat. Waży od 2 do 3 kilogramów przy długości ciała dochodzącej do 80 cm i wysokości 30 cm. Dymorfizm płciowy słabo zaznaczony.
Tryb życia.
Gatunek głównie monogamiczny, ale zdarza się, że zmieniają partnera. Samce osiągają dojrzałość płciową ok. 1, a samice ok. 2 roku życia. Ciąża trwa 50-60 dni. W miocie rodzi się 2-6 młodych.
W warunkach naturalnych żyją przeciętnie 3-6 lat, a w niewoli do 14.

</doc>
<doc id="645018" url="https://pl.wikipedia.org/wiki?curid=645018" title="Hałasa">
Hałasa

Hałasa – szczyt Gór Świętokrzyskich o wysokości 393 m n.p.m. należący do Pasma Dymińskiego.
Na szczycie Hałasy stoi dostrzegalnia przeciwpożarowa.
Przez szczyt prowadzi niebieski szlak turystyczny z Chęcin do Łagowa. Północny stok trawersuje niebieski szlak rowerowy (bardzo trudny).
U podnóża wzniesienia przebiegają:

</doc>
<doc id="645020" url="https://pl.wikipedia.org/wiki?curid=645020" title="Wonder Showzen">
Wonder Showzen

Wonder Showzen – jest to jeden z bardziej kontrowersyjnych programów, jakie ukazały się w polskiej telewizji. Został napisany i wyreżyserowany przez Johna Lee i Vernona Chatmana, zaś animowane wstawki powstały w Augenblick Studios, których klientem była między innymi stacja Cartoon Network. Pierwsza seria (8 odcinków po około 30 minut) emitowana była w programie MTV. Druga seria w Polsce jeszcze się nie ukazała.
Charakterystyka programu.
Wonder Showzen jest serią skeczy i animowanych przerywników na kształt krótkich kreskówek. Utrzymany jest w konwencji programu dla najmłodszych dzieci, w rzeczywistości jest krzywym zwierciadłem, parodią takiego programu (na przykład Ulicy Sezamkowej). Na początku planowano nazwać program "Kids Show". Widząc program po raz pierwszy, można odnieść wrażenie, że jest to program dla dzieci, w rzeczywistości jest to program przeznaczony tylko i wyłącznie dla osób powyżej 18. roku życia o mocnych nerwach i bardzo liberalnych poglądach, nie tylko z uwagi na przemoc, słownictwo i (czasem) seks, ale również z powodu treści i przekazów niesionych przez program. 
Kontrowersyjność Wonder Showzen.
Wonder Showzen często naśmiewa się z różnych kwestii politycznych, gospodarczych, militarnych, społecznych, lecz przede wszystkim religijnych.

</doc>
<doc id="645021" url="https://pl.wikipedia.org/wiki?curid=645021" title="Choi Kyu-ha">
Choi Kyu-ha

Choi Kyu-ha (kor. 최규하, ur. 16 lipca 1919 w Wonju w prowincji Gangwon-do, zm. 22 października 2006 w Seulu) – polityk Korei Południowej, premier Korei Południowej w latach 1975–1979 oraz prezydent Republiki Korei w latach 1979–1980.
Ukończył Wyższą Szkołę Kyung Gi w Seulu, college dla nauczycieli w Tokio oraz Narodowy Instytut Deadong w Mandżurii. W latach 1945–1946 był wykładowcą pedagogiki na Uniwersytecie Narodowym w Seulu. W 1947 przeszedł do pracy w Ministerstwie Rolnictwa. Od 1951 do 1952 był dyrektorem biura handlu międzynarodowego w Ministerstwie Spraw Zagranicznych. W 1952 został mianowany konsulem generalnym misji koreańskiej w Japonii, gdzie pracował do 1957. W latach 1959–1960 był wiceministrem spraw zagranicznych, a w latach 1964–1967 ambasadorem Korei Południowej w Malezji, a po powrocie został mianowany ministrem spraw zagranicznych. W 1971 mianowany został specjalnym doradcą prezydenta Park Chung-hee do spraw zagranicznych, pełnił tę funkcję do 1975.
Od grudnia 1975 do grudnia 1979 piastował urząd premiera, a po zamordowaniu prezydenta Park Chung-hee pełnił obowiązki prezydenta Korei Południowej od 26 października do grudnia 1979. 6 grudnia 1979 został wybrany prezydentem przez kolegium elektorskie jako jedyny kandydat na stanowisko szefa państwa. Inauguracja prezydentury Choi nastąpiła 21 grudnia 1979. Urząd prezydenta piastował do 1 września 1980.

</doc>
<doc id="645023" url="https://pl.wikipedia.org/wiki?curid=645023" title="Schallbach (Niemcy)">
Schallbach (Niemcy)

Schallbach – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Vorderes Kandertal. Leży ok. 6 km na północny zachód od Lörrach.

</doc>
<doc id="645026" url="https://pl.wikipedia.org/wiki?curid=645026" title="Navodari">
Navodari



</doc>
<doc id="645028" url="https://pl.wikipedia.org/wiki?curid=645028" title="Małgorzata Sobańska">
Małgorzata Sobańska

Małgorzata Sobańska (ur. 25 kwietnia 1969 w Poznaniu) – polska lekkoatletka specjalizująca się na długich dystansach, olimpijka z Atlanty i z Aten. 
26 września 2010, po starcie w maratonie warszawskim, zawodniczka ogłosiła zakończenie profesjonalnej kariery lekkoatletycznej.

</doc>
<doc id="645029" url="https://pl.wikipedia.org/wiki?curid=645029" title="Fetesti">
Fetesti



</doc>
<doc id="645030" url="https://pl.wikipedia.org/wiki?curid=645030" title="Eustachy III z Boulogne">
Eustachy III z Boulogne

Eustachy III (zm. ok. 1125) – hrabia Boulogne od 1093. Najstarszy syn Eustachego II i Idy Lotaryńskiej. Brat Gotfryda z Bouillon i Baldwina I. 
Uczestnik pierwszej wyprawy krzyżowej. Po zdobyciu Jerozolimy, w przeciwieństwie do braci, zdecydował się powrócić do Europy.
Gdy w 1118 roku zmarł bezpotomnie Baldwin I, król jerozolimski i brat Eustachego III, tego ostatniego namawiano – by jako najbliższy krewny zmarłego – objął po nim dziedzictwo. Eustachy III początkowo nie chciał opuścić swoich rodzinnych posiadłości. Ostatecznie przekonany argumentem, że jest to jego obowiązkiem, udał się w kierunku Ziemi Świętej. W czasie pobytu w Apulii dowiedział się, że tron jerozolimski przypadł Baldwinowi II, dotychczasowemu hrabiemu Edessy. W takiej sytuacji przerwał podróż i powrócił do Boulogne.
Poślubił Marię, córkę Malcolma III, króla Szkocji i jego drugiej żony Małgorzaty. Owdowiał w 1116 roku. Z tego małżeństwa narodziła się jedynie córka Matylda, późniejsza żona Stefana z Blois.
Eustachy pojawia się w czwartym tomie powieści Zofii Kossak zatytułowanej "Krzyżowcy". Powieściowy Eustachy jest najmłodszym bratem Gotfryda i Baldwina; dociera pod Jerozolimą latem 1099 roku w towarzystwie pirata Guynamera z Boulogne. Wraz z pozostałą armią krzyżową bierze udział w zdobyciu Jerozolimy.

</doc>
<doc id="645035" url="https://pl.wikipedia.org/wiki?curid=645035" title="Los Altos">
Los Altos

Los Altos – państwo historyczne istniejące w Ameryce Środkowej w latach 1838–1840.
Niepodległą republikę Los Altos proklamowano 2 lutego 1838. 5 czerwca 1838 podpisano traktat, na mocy którego Los Altos zostało przyjęte w skład Zjednoczonych Prowincji Ameryki Środkowej, jako 6 stan. Stolicą Los Altos zostało Quetzaltenango. Jedynym prezydentem Los Altos był Marcelo Molina.
Po rozpadzie Zjednoczonych Prowincji Ameryki Środkowej w 1839 Los Altos ogłosiło niepodległość. Na początku 1840 do republiki wkroczyły wojska Gwatemali. 
2 kwietnia 1840 terytorium Los Altos podzielono pomiędzy Gwatemalę i meksykańską prowincję Chiapas.
W latach 1844, 1848 i 1849 miały miejsce bezskuteczne próby zbrojnego odzyskania niepodległości. Podczas powstania w 1848 powstańcy wyzwolili Los Altos na prawie dwa miesiące.

</doc>
<doc id="645036" url="https://pl.wikipedia.org/wiki?curid=645036" title="Uniwersytet Brown">
Uniwersytet Brown



</doc>
<doc id="645040" url="https://pl.wikipedia.org/wiki?curid=645040" title="Oostende">
Oostende



</doc>
<doc id="645041" url="https://pl.wikipedia.org/wiki?curid=645041" title="Viola (piłkarz)">
Viola (piłkarz)

Viola, właśc. Paulo Sérgio Rosa (ur. 1 stycznia 1969 w São Paulo) – brazylijski piłkarz występujący na pozycji napastnika, Mistrz Świata z 1994 roku.
Zaczynał karierę w słynnym Corinthians Paulista, gdzie grał w latach 1988–1995. Następnie wyjechał do Europy, lecz w hiszpańskiej Valencii spędził tylko jeden sezon. Wrócił do ojczyzny i reprezentował barwy SE Palmeiras, Santos FC i CR Vasco da Gama. W 2002 roku ponownie wyjechał do Europy; w tureckim Gaziantepsporze grał przez dwa sezony. Po kolejnym powrocie do Brazylii występował w Guarani FC, natomiast w maju 2006 roku przeszedł do drugoligowego São Raimundo.
Z Corinthians Paulista dwukrotnie wywalczył mistrzostwo stanu São Paulo (1988, 1995). W barwach Santosu FC sięgnął po tytuł króla strzelców ligi brazylijskiej (21 goli w sezonie 1998).
W reprezentacji Brazylii rozegrał 8 spotkań (w latach 1993–1995), zdobył 2 bramki. Dość szczęśliwie znalazł się w kadrze na Mistrzostwa Świata w 1994 roku, przede wszystkim w efekcie konfliktu trenera Carlosa Alberto Gomesa Parreiry z kontrowersyjnym Edmundo Alvesem de Souzą Neto. W turnieju Viola wystąpił tylko w jednym spotkaniu, ale był to mecz finałowy przeciwko Włochom. W 106 min zastąpił pomocnika Crizama Césara de Oliveirę Filho (Zinho).

</doc>
<doc id="645042" url="https://pl.wikipedia.org/wiki?curid=645042" title="Synagoga Beit Szmuel w Białymstoku">
Synagoga Beit Szmuel w Białymstoku

Synagoga Beit Szmuel w Białymstoku (z hebr. "Dom Szmuela") – synagoga znajdująca się w Białymstoku przy ulicy Branickiego 3, blisko rzeki Białej.
Synagoga została zbudowana w 1901 roku. Nazwana Beit Szmuel na część sławnego białostockiego rabina, wybitnego działacza syjonistycznego Samuela Mohylewera. Podczas II wojny światowej hitlerowcy spalili synagogę, jednak jej sprawna konstrukcja się nie zawaliła.
Po zakończeniu wojny budynek synagogi gruntownie przebudowano z przeznaczeniem na kino, a następnie na klub i halę sportową. Później mieścił się w niej ośrodek szkoleniowy Komendy Wojewódzkiej Policji w Białymstoku, a obecnie siedziba Białostockiego Klubu Sportowego Hetman.
Obecnie budynek jest pozbawiony swojego oryginalnego mauretańskiego wyglądu, w jakim został pierwotnie zbudowany. Od strony podwórza zachowało się sześć oryginalnych półokrągle zakończonych okien oraz apsyda na Aron ha-kodesz.
Na jednej ze ścian znajduje się tablica pamiątkowa w języku polskim i hebrajskim o treści: "Tu była Boźnica żydowska im. Wielkiego Rabina Shmuela Mohilewera".
Synagoga Beit Szmuel jest jednym z punktów otwartego w czerwcu 2008 roku Szlaku Dziedzictwa Żydowskiego w Białymstoku opracowanego przez grupę doktorantów i studentów UwB – wolontariuszy Fundacji Uniwersytetu w Białymstoku.

</doc>
<doc id="645044" url="https://pl.wikipedia.org/wiki?curid=645044" title="Paulo Sérgio Rosa">
Paulo Sérgio Rosa



</doc>
<doc id="645045" url="https://pl.wikipedia.org/wiki?curid=645045" title="Adriana Dadci">
Adriana Dadci

Adriana Dadci-Smoliniec (ur. 9 kwietnia 1979 w Gdyni) – polska judoczka, mistrzyni Europy, olimpijka z Aten. 
Kariera sportowa.
Jej trenerami są Radosław Laskowski i Marek Adam. Ma 175 cm wzrostu i waży 70 kg. Posiada stopień mistrzowski judo 1 dan i klasę sportową MM. 
Do trenowania judo nakłonił ją, pochodzący z Algierii, ojciec. Jest żoną Pawła Smolińca, także reprezentanta Polski w judo.
Zawodniczka klubu AZS-AWFiS Gdańsk.

</doc>
<doc id="645046" url="https://pl.wikipedia.org/wiki?curid=645046" title="Fagaras">
Fagaras



</doc>
<doc id="645047" url="https://pl.wikipedia.org/wiki?curid=645047" title="Autostrada A10 (Belgia)">
Autostrada A10 (Belgia)

Autostrada A10 (flam. "Autosnelweg A10", fr. "Autoroute A10") – autostrada w Belgii w ciągu trasy europejskiej E40. 
Autostrada łączy Brukselę z Gandawą, Brugią i portem w Ostendzie. Jest główną drogą umożliwiającą dojazd ze stolicy Belgii nad Morze Północne, dzięki czemu pełni ważną rolę turystyczną.

</doc>
<doc id="645052" url="https://pl.wikipedia.org/wiki?curid=645052" title="Kopiec dwumianowy">
Kopiec dwumianowy

Kopiec dwumianowy – struktura danych umożliwiająca łatwe wykonywanie zwykłych operacji kopcowych (insert, findmin, deletemin) oraz operacji łączenia kopców (meld). Jest to lista uporządkowanych (względem rzędu) drzew dwumianowych, które pamiętają elementy z uporządkowanego uniwersum w porządku kopcowym.
Drzewo dwumianowe.
Drzewo dwumianowe (ang. "binomial tree") Bk jest drzewem poszukiwań zdefiniowanym rekurencyjnie w sposób następujący:
Drzewo dwumianowe rzędu formula_1 ma formula_4 węzłów i wysokość formula_5
Drzewo dwumianowe rzędu formula_1 może być łatwo zbudowane z dwóch drzew rzędu formula_7 przez dołączenie jednego z nich jako najbardziej lewego syna do korzenia drugiego. Ta cecha jest kluczowa dla operacji łączenia, która jest główną przewagą kopców dwumianowych nad innymi kopcami.
Nazwa pochodzi od zależności formula_8 która mówi o liczbie węzłów na poziomie d drzewa dwumianowego rzędu formula_9
Struktura kopca dwumianowego.
Kopiec dwumianowy implementuje się jako zbiór drzew dwumianowych zachowujących "własności kopca dwumianowego":
Pierwsza własność gwarantuje, że każdy korzeń drzewa dwumianowego zawiera najmniejszą wartość w drzewie, co stosuje się do całego kopca.
Dzięki drugiej własności wiemy, że kopiec dwumianowy zawierający formula_10 elementów składa się z co najwyżej formula_11 drzew dwumianowych. Istotnie, liczba i rzędy tych drzew są jednoznacznie wyznaczone przez liczbę elementów w kopcu: każde drzewo odpowiada jedynce w reprezentacji dwójkowej liczby formula_9 Na przykład 13 to 1101 w systemie dwójkowym, formula_13 a więc kopiec dwumianowy z 13 elementami będzie się składał z 3 drzew o rzędach 3, 2 i 0 (patrz rysunek niżej).
"Przykładowy kopiec dwumianowy o 13 rozróżnialnych elementach.Kopiec składa się z 3 drzew dwumianowych rzędów 0, 2 i 3."
W kopcu dwumianowym, operację findmin (znalezienia najmniejszego elementu) wykonuje się poprzez sprawdzenie wszystkich korzeni drzew dwumianowych. Wymaga to formula_14 operacji.
Operacje insert wykonuje się w sposób analogiczny do dodawania liczby 1 w reprezentacji binarnej.
Procedura ta jest podobna do dodawania binarnego z przeniesieniem. Koszt obliczeniowy to formula_14 operacji.
Operację meld (łączenia dwóch kopców), wykonujemy w identyczny sposób jak dodawanie dwóch liczb binarnych. Zaczynamy łączenie od najmniejszych drzew (najmniej znaczące bity w liczbie binarnej), i pamiętamy w razie potrzeby przeniesienie.
W rzeczywistości operację insert można rozumieć jako operację meld na oryginalnym kopcu i kopcu jednoelementowym (w jednym drzewem o wielkości 1).
W przypadku operacji deletemin (usunięcie najmniejszego elementu), najpierw wyszukujemy element (tak jak w findmin), usuwamy korzeń znalezionego drzewa wielomianowego i dokonujemy operacji meld z kopcem dwumianowym który powstałby z potomków tego drzewa (potomkowie ci to zbiór drzew dwumianowych, w których drzewa się nie powtarzają z konstrukcji, mają również właściwość kopca, a więc jest to też kopiec dwumianowy).

</doc>
<doc id="645054" url="https://pl.wikipedia.org/wiki?curid=645054" title="Przemysław Kulig">
Przemysław Kulig

Przemysław Kulig (ur. 8 października 1980 w Mrągowie) – polski piłkarz grający na pozycji atakującego w Żagiel Piecki.
Kariera.
Przemysław Kulig jest wychowankiem Darz Boru Dobry Lasek. Następnie występował w Mrągowii Mrągowo, Warmii/Stomilu II Olsztyn, Jezioraku Iława, Jagiellonii Białystok i Górniku Łęczna. W 2007 roku podpisał kontrakt z Cracovią.

</doc>
<doc id="645065" url="https://pl.wikipedia.org/wiki?curid=645065" title="Terri Irwin">
Terri Irwin

Terri Raines Irwin (ur. 20 lipca 1964 w Eugene) – australijska (amerykańska z urodzenia) przyrodniczka.
Jest wdową po australijskim przyrodniku Stevie Irwinie. Jest właścicielką Australia Zoo w miejscowości Beerwah w stanie Queensland w Australii. Prowadziła wraz ze swoim mężem program "Łowca krokodyli" ("The Crocodile Hunter"), telewizyjny serial przyrodniczy, który potem był kontynuowany w następnych serialach "Crocodile Hunter Diaries" i "The Croc Files". Prowadziła także wraz z córką Bindi oraz mężem Steve'em Irwinem program "Świat według Bindi" ("Bindi, the Jungle Girl").
15 listopada 2009 Terri Irwin przyjęła obywatelstwo australijskie jako wyraz pamięci po swoim zmarłym mężu. Uroczystość odbyła się w "Crocoseum" podczas obchodów Dnia Steve'a Irwina ("Steve Irwin Day").

</doc>
<doc id="645067" url="https://pl.wikipedia.org/wiki?curid=645067" title="Autostrada A1 (Belgia)">
Autostrada A1 (Belgia)

Autostrada A1 (fla. "Autosnelweg A1") – autostrada w Belgii w ciągu trasy europejskiej E19.
Autostrada łączy Brukselę z Antwerpią i granicą Holandii. Składa się z dwóch odcinków połączonych obwodnicą Antwerpii. Dzięki połączeniu dwóch największych miast Belgii jest jednym z najważniejszych szlaków komunikacyjnych kraju.

</doc>
<doc id="645073" url="https://pl.wikipedia.org/wiki?curid=645073" title="Sandry">
Sandry



</doc>
<doc id="645076" url="https://pl.wikipedia.org/wiki?curid=645076" title="Zygmunt Bujnowski">
Zygmunt Bujnowski

Zygmunt Tadeusz Bujnowski (ur. 2 lutego 1895 we wsi Kutyłowo-Perysie koło Bogut, zm. 5 marca 1927 w Tykocinie) – polski malarz.
Życiorys.
Studiował na wydziale malarskim Carskiej Akademii Sztuk Pięknych w Petersburgu i w Polskiej Szkole Sztuk Pięknych w Kijowie. Debiutował w Zachęcie w Warszawie w 1918 roku.

</doc>
<doc id="645078" url="https://pl.wikipedia.org/wiki?curid=645078" title="Synagoga Cytronów w Białymstoku">
Synagoga Cytronów w Białymstoku

Synagoga Cytronów w Białymstoku – synagoga znajdująca się w Białymstoku przy ulicy Ludwika Waryńskiego 24a. Od 1945 roku do końca lat 60. była główną synagogą białostockich Żydów.
Historia.
Synagoga została zbudowana w latach 1936–1939 z inicjatywy i funduszy rodziny Cytronów. Uroczyście otwarta w obecności władz miejskich i wojewody białostockiego, jeszcze przed wybuchem II wojny światowej. Po jej wybuchu pełniła nielegalnie swoje funkcje w getcie białostockim. Od czasu zakończenia wojny do końca lat 60. służyła niewielkiej Kongregacji Wyznania Mojżeszowego w Białymstoku jako główna modlitewnia, miejsce akademii żałobnych i przedstawień teatralnych.
Po likwidacji kongregacji synagoga przez wiele lat służyła jako siedziba lokalnej spółdzielni krawieckiej. Od 1993 roku znajduje się w niej Galeria im. Sleńdzińskich. W latach 90. XX wieku pod podłogą znaleziono liczne karty i fragmenty modlitewników, które zostały przewiezione do Muzeum Historycznego.
Murowany budynek synagogi wzniesiono na planie prostokąta, w stylu nawiązującym do modernizmu. Synagoga wewnątrz była bardzo bogato zdobiona. Sufit wykonano z egzotycznych gatunków drewna, malowidła przedstawiały motywy zwierzęce, roślinne oraz tematy biblijne. Najciekawszym elementem synagogi był świecznik ze 150 punktami świetlnymi.
W 1979 roku został zniszczony drewniany kasetonowy strop głównej sali modlitewnej, z polichromiami na obrzeżach. Do dzisiaj zachowała się bardzo mała liczba oryginalnych elementów wyposażenia bożnicy.
Synagoga Cytronów jest jednym z punktów otwartego w czerwcu 2008 roku. Szlaku Dziedzictwa Żydowskiego w Białymstoku opracowanego przez grupę doktorantów i studentów Uniwersytetu w Białymstoku – wolontariuszy Fundacji Uniwersytetu w Białymstoku.

</doc>
<doc id="645079" url="https://pl.wikipedia.org/wiki?curid=645079" title="Wiersze wojenne">
Wiersze wojenne

Wiersze wojenne – polska piosenka literacka skomponowana w 1965 do słów Krzysztofa Kamila Baczyńskiego z muzyką Zygmunta Koniecznego, zarejestrowana na płytach "Ewa Demarczyk śpiewa piosenki Zygmunta Koniecznego" i "Live"; Ewa Demarczyk zaśpiewała "Wiersze wojenne" po raz pierwszy na V Międzynarodowym Festiwalu Piosenki w Sopocie w 1965 (poza konkursem).
Piosenka "Wiersze wojenne" była jedną z tych, które przyczyniły się w latach sześćdziesiątych do popularności gatunku nazwanego poezją śpiewaną i ugruntowały jego wysoką rangę artystyczną. "Wiersze" uchodzą za jedną z najlepiej dopracowanych kompozycji Koniecznego i wzorcowy przykład interpretacyjnej wyrazistości Demarczyk. Gwałtowne, ekspresywne wykonanie piosenki, w którym objawia się pełna gama emocji, od szeptu do krzyku, od czułości do okrucieństwa, od zmysłowego uniesienia do dramatycznego przerażenia, zyskało sobie entuzjastyczny odbiór – czego dowodem fakt, iż w Warszawie ludzie uczuciowo reagowali na tę piosenkę płaczem. Utwór spotkał się z akceptacją literaturoznawców i za sprawą Kazimierza Wyki, uznany został za kanoniczną realizację muzyczno-wokalną wierszy Baczyńskiego.
Całościowy wydźwięk kompozycji "Wierszy wojennych" ma stanowić summę historiozoficznej filozofii poety, precyzyjnie oddaną poprzez aranżację tekstu, metaforyczny sens muzyki oraz sposób wykonania.
Tekst piosenki, logicznie dobrany za pomocą „montażu”, stanowią pocięte frazy reprezentatywnych erotyków Baczyńskiego i jego utworów o tematyce wojennej.
Na utwór składają się przemieszane:
Z tak skonstruowanej treści wyłania się obraz charakterystycznego dla poezji Baczyńskiego konfliktu pomiędzy jednostką pragnącą szczęścia a historyczną tragedią zbiorowości. Symbolizująca pierwszą rację sytuacja erotyczna stwarza możliwość zdystansowania się od koszmaru wojennego, który jednak powraca, przypomina o sobie i jest stale obecny jako „szkło bolesne – obraz dni, / które czaszki białe toczy / przez płonące łąki krwi”. Wobec tego nieunikniony jest udział w dramacie wojny i śmierć w ogniu katastrofy: „Przeszli, przepadli; dym tylko dusi / i krzyk wysoki we mgle, we mgle”.
Warstwa muzyczna utworu ma naturę polifoniczną i składa się z dwóch odrębnych linii melodycznych, z których jedna należy do solistki (Ewa Demarczyk), druga – do chóru męskiego. W podstawowej wersji "Wiersze wojenne" wykonywane są z towarzyszeniem zespołu instrumentalnego, w zgodzie z pierwotnym zamysłem kompozytora, i w takim kształcie można usłyszeć je na płycie "Ewa Demarczyk śpiewa piosenki…", na płycie "Live" zarejestrowano jednak nagranie, w którym orkiestrę zastępuje fortepian. Melodia instrumentalna napisana została w rytmie marsza, przez co współgra z linią chóru, który wykonuje trwające przez cały utwór "mormorando", stylizowane wyraźnie na typową pieśń żołnierską. Linia melodyczna solistki bądź to kontrastuje, bądź zbliża się do „wojskowej” linii chóru, podkreślając przesłanie tekstu słownego – dramatyczny rozdźwięk między dwiema postawami (melodia śpiewu jest niemal identyczna z liną chóru w tych zwrotkach, w których dominuje sens społeczny, ogólnohistoryczny, różni się natomiast w tych, które poświęcone są problematyce szczęścia jednostki). Ponadto muzyczna treść piosenki dodatkowo wzbogaca jej odczytanie. Ciągłość motywu „wojskowego” wykonywanego przez chór, a także sposób wprowadzania partii instrumentalnej, która nie ma wyraźnego początku ani końca, wskazują na nieustanne trwanie i powtarzalność symbolizowanego przez nie wątku historycznego, katastroficznego, co pogłębia opisaną w utworze kolizję dwu racji: jednostkowej i historycznej – ta druga zostaje przez muzykę doprecyzowana jako wciąż powracająca.
Intencja tekstu wzmocniona zostaje też dzięki manierze wykonawczej, jaką posługuje się Ewa Demarczyk. Wspomniana ekspresja, wyrażająca się w częstych zmianach natężenia emocji i w sposobie śpiewania, związana jest ściśle z treścią utworu. Sens piosenki intensyfikuje też, dając wrażenie niepokoju, naruszenie przez wokalistkę porządku intonacyjnego wiersza.

</doc>
<doc id="645080" url="https://pl.wikipedia.org/wiki?curid=645080" title="Blankenhain">
Blankenhain

Blankenhain – miasto w Niemczech, w kraju związkowym Turyngia, w powiecie Weimarer Land. 
W mieście znajduje się m.in. zamek z XII wieku, przebudowany na przełomie XVII i XVIII wieku po uprzednim częściowym zburzeniu.
Współpraca.
Miejscowość partnerska:

</doc>
<doc id="645082" url="https://pl.wikipedia.org/wiki?curid=645082" title="Płuco człowieka">
Płuco człowieka



</doc>
<doc id="645083" url="https://pl.wikipedia.org/wiki?curid=645083" title="Atrax robustus">
Atrax robustus



</doc>
<doc id="645086" url="https://pl.wikipedia.org/wiki?curid=645086" title="Wielka Synagoga w Białymstoku">
Wielka Synagoga w Białymstoku

Wielka Synagoga w Białymstoku – synagoga w Białymstoku znajdująca się przy ulicy Suraskiej. Spalona w 1941 roku.
Historia.
Synagoga została zbudowana w latach 1909–1913 według projektu Samuela J. Rabinowicza. Stanęła na miejscu starej synagogi. Środki na budowę zebrano ze sprzedaży mięsa koszernego oraz z prywatnych darowizn. 
Podczas II wojny światowej, we wrześniu 1939 Białystok został zajęty przez Związek Radziecki. 22 czerwca 1941 Niemcy zaatakowały ZSRR i 27 czerwca w godzinach porannych zajęły miasto. Tego samego dnia niemieccy policjanci z 309. batalionu policji i pododdział żołnierzy Wehrmachtu z 350. pułku piechoty zapędzili do synagogi 800 Żydów i podpalili budynek. Do próbujących ratować się ucieczką strzelano z broni maszynowej, a ogień z płonącej synagogi przeniósł się również na sąsiednie budynki.
Architektura.
Murowany gmach synagogi wzniesiono na planie kwadratu. Najbardziej charakterystycznym elementem była wielka kopuła (o średnicy około 10 m) z iglicą oraz neobizantyjskie dwie mniejsze kopuły znajdujące się w alkierzach. Wszystkie kopuły pokryte były blachą, największa z nich posiadała 8 okienek. Na piętrze znajdowały się neogotyckie półokrągłe zakończone okna. Galeria dla kobiet znajdowała się na piętrze z trzech stron. W bożnicy znajdował się chór z organami.
Upamiętnienie.
Na miejscu spalonej synagogi postawiono pomnik – zniszczoną kopułę synagogi oraz tablicę pamiątkową o treści: „Święty nasz wspaniały przybytek stał się pastwą ognia, 27 czerwca 1941 r. 2 000 Żydów niemieccy mordercy spalili w nim żywcem” ufundowany w 1995 roku przez Żydów białostockich z całego świata oraz miasto Białystok. Pomnik powstał według koncepcji Michała Flikiera, projekt oraz realizację wykonali artyści plastycy: Maria Dżugała-Sobocińska, Stanisław Ostaszewski, Dariusz Sobociński.
Pomnik Wielkiej Synagogi jest jednym z punktów otwartego w czerwcu 2008 r. Szlaku Dziedzictwa Żydowskiego w Białymstoku opracowanego przez grupę doktorantów i studentów Uniwersytetu w Białymstoku – wolontariuszy Fundacji Uniwersytetu w Białymstoku.

</doc>
<doc id="645087" url="https://pl.wikipedia.org/wiki?curid=645087" title="Synagoga Chorszul w Białymstoku">
Synagoga Chorszul w Białymstoku

Synagoga Chorszul w Białymstoku, zwana Zabłudowskich (z jidysz: "Chóralna") – synagoga, która znajdowała się w Białymstoku przy ulicy Białówny, dawnej Żydowskiej, w centrum nowej dzielnicy żydowskiej. Spłonęła w 1943 roku.
Historia.
Synagoga została zbudowana w 1834 roku z inicjatywy i funduszy bogatej i wpływowej rodziny Zabłudowskich. Od ich nazwiska również się wzięła potoczna nazwa synagogi. Była pierwszą białostocką synagogą do której wprowadzono chór.
Podczas II wojny światowej, w czasie likwidacji getta w 1943 roku hitlerowcy spalili synagogę. Po zakończeniu wojny nie została odbudowana.

</doc>
<doc id="645088" url="https://pl.wikipedia.org/wiki?curid=645088" title="Synagoga Pułkowa w Białymstoku">
Synagoga Pułkowa w Białymstoku

Synagoga Pułkowa, także Synagoga Purzesza, Sewastopol Szpot – synagoga w Białymstoku, znajdująca się przy ul. Mikołajewskiej (późniejsza Sienkiewicza) i Nadrzecznej (obecnie nieistniejąca) obok mostu nad rzeką Białą. zburzona w czasie II wojny światowej 
Historia.
Synagoga została zbudowana w 1861 lub 1862 roku i służyła żołnierzom wyznania mojżeszowego. Budynek ufundowany został przez 12 obywateli Białegostoku z rodzin Zabłudowskich, Wołkowyskich, Baraszów, Gordonów, Ajzensztatów i Typermasów.
Podczas II wojny światowej, w 1941 roku hitlerowcy wysadzili synagogę w powietrze, wraz z uwięzionymi tam żołnierzami radzieckimi. Po zakończeniu wojny nie została odbudowana.
Obok synagogi funkcjonowała Biblioteka im. Szolema Alejchema.

</doc>
<doc id="645090" url="https://pl.wikipedia.org/wiki?curid=645090" title="Schliengen">
Schliengen

Schliengen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, siedziba wspólnoty administracyjnej Schliengen. Leży ok. 7 km na południowy zachód od Müllheim.
Transport.
Przez teren gminy przebiega droga krajowa B3 (Buxtehude–Weil am Rhein) oraz linia kolejowa (Mannheim–Karlsruhe– Bazylea).
Oświata.
W Schliengen zlokalizowana jest szkoła podstawowa oraz Hauptschule z Werkrealschule. W dzielnicach Liel, Mauchen i Niedereggenen są szkoły podstawowe.
Polityka.
Ostatnie wyboty samorządowe odbyły się 13 czerwca 2004.
¹ 
Współpraca.
Miejscowość partnerska:

</doc>
<doc id="645093" url="https://pl.wikipedia.org/wiki?curid=645093" title="Wszechnica Wiedzy Wszelakiej">
Wszechnica Wiedzy Wszelakiej



</doc>
<doc id="645096" url="https://pl.wikipedia.org/wiki?curid=645096" title="Synagoga Stara w Białymstoku">
Synagoga Stara w Białymstoku

Synagoga Stara w Białymstoku – synagoga w Białymstoku znajdująca się przy ulicy Bóżniczej (późniejsza Suraska). Rozebrana na początku XX w.
Historia.
Synagoga została zbudowana w 1764 roku, wzorowana była na starej synagodze tykocińskiej. Bożnicę częściowo ufundowała żona hetmana Branickiego. Ze względu na zły stan budowli synagoga została rozebrana w latach 1906–1908. Na jej miejscu w 1913 roku wzniesiono okazałą Wielką Synagogę.
Murowany budynek synagogi wzniesiono na planie prostokąta, początkowo kryty był dachówką, potem blachą. Do sali głównej przylegały z dwóch stron przybudówki wybudowane w końcu XVIII wieku, w których mieściły się babińce. Od zachodu przylegały pomieszczenia, w których miały siedzibę: sąd rabinacki, zarząd kahału i pręgierz. Na szczycie dachu znajdowała się niewielka wieżyczka w kształcie domku z iglicą zawierającą sygnaturkę. 

</doc>
<doc id="645101" url="https://pl.wikipedia.org/wiki?curid=645101" title="Hrabia Home">
Hrabia Home

Hrabia Home- brytyjski tytuł arystokratyczny, parostwo Szkocji. 
Tytulatura.
Tytułami pomocniczymi związanymi z hrabią Home są:
Siedziba.
Rodową siedzibą hrabiów Home jest The Hirsel niedaleko Coldstream w Szkocji.
Hrabiowie Home 1. kreacji (parostwo Szkocji).
Następcą 15. hrabiego Home jest Michael David Alexander Douglas-Home, lord Dunglass.

</doc>
<doc id="645102" url="https://pl.wikipedia.org/wiki?curid=645102" title="Alexander Frederick Douglas-Home, 14. hrabia Home">
Alexander Frederick Douglas-Home, 14. hrabia Home



</doc>
<doc id="645104" url="https://pl.wikipedia.org/wiki?curid=645104" title="WPK Legnica">
WPK Legnica



</doc>
<doc id="645105" url="https://pl.wikipedia.org/wiki?curid=645105" title="Rakis">
Rakis



</doc>
<doc id="645107" url="https://pl.wikipedia.org/wiki?curid=645107" title="Stanisław Józef Hozjusz">
Stanisław Józef Hozjusz

Stanisław Józef Hozjusz (ur. w listopadzie 1674 na Warmii, zm. 13 października 1738 w Warszawie) – biskup sufragan przemyski w latach 1718–1720, biskup inflancko-piltyński w latach 1720–1722, administrator diecezji kurlandzkiej w 1720 roku, biskup kamieniecki w latach 1722–1733, biskup poznański w latach 1733–1738, administrował diecezją krakowską w latach 1719–1720, biskup tytularny "Utica" w 1718 roku, scholastyk wiślicki, kanonik chełmiński i krakowski, proboszcz tyrgardzki i parafii św. Jakuba w Krakowie, opat komendatoryjny czerwiński.
Życiorys.
Był synem Wojciecha Maksymiliana z Bezdanu, starosty zyborskiego i burgrabii lidzbarskiego oraz Anny Wołowskiej. Jego herb to Hozjusz.
Wykształcenie zdobywał w szkołach jezuickich w Reszlu i Braniewie, a potem studiował w Rzymie. Doktorat z prawa uzyskał na Akademii Krakowskiej. W roku 1697 był kanonikiem we Włocławku, później otrzymał probostwo w Milęcinie i w Tyrgardzie. Był w otoczeniu biskupa chełmińskiego, Teodora Potockiego, później związany był z biskupem krakowskim, Kazimierzem Łubieńskim.
Dalsza jego kariera: sufragan przemyski (1718), biskup inflancki (1720), biskup kamieniecki i opat czerwieński (1722).
Był blisko związany z dworem Augusta II i w uznaniu za zasługi otrzymał w 1732 roku biskupstwo płockie. W momencie zwolnienia biskupstwa poznańskiego został nominowany przez króla 2 marca 1733 roku.
W 1732 roku miał zająć się sprawą przygotowania traktatu pokojowego ze Szwecją, lecz nie doszło nigdy do jego zawarcia, cały czas obowiązywał jedynie rozejm Augusta II ze Szwedami z 1719 roku. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Był elektorem Augusta III Sasa w 1733 roku, jako deputat z Senatu podpisał jego "pacta conventa". W 1735 roku podpisał uchwałę Rady Generalnej konfederacji warszawskiej. W dniach 7–9 lipca 1738 r. biskup Stanisław Józef Hozjusz zwołał synod.
W 1734 odznaczony Orderem Orła Białego.
Pochowany w kolegiacie św. Jana Chrzciciela w Warszawie.

</doc>
<doc id="645110" url="https://pl.wikipedia.org/wiki?curid=645110" title="Adam Świnka z Zielonej">
Adam Świnka z Zielonej

Adam Świnka z Zielonej inna forma nazwiska: Adam Suinca de Zelona, (ur. koniec XIV w., zm. zima 1433/1434) – poeta polsko-łaciński, kanonik katedralny, sekretarz królewski.
Życiorys.
Pochodził z rodu rycerskiego. Urodził się w końcu XIV wieku w mazowieckiej wsi Zielona jako syn kasztelana dobrzyńskiego. Od roku 1411 studiował w Akademii Krakowskiej. Przed lub w roku 1413 został kanonikiem gnieźnieńskim, następnie katedralnym krakowskim. W roku 1427 był sekretarzem królewskim Władysława Jagiełły i w tym charakterze odbywał poselstwa do papieża i kurfirstów. Zmarł prawdopodobnie w końcu roku 1433 lub na początku roku 1434.
Twórczość.
Utwory Adama Świnki świadczą o jego znacznym oczytaniu tak w literaturze starożytnej, jak i w zachodniej epice rycerskiej, zwłaszcza opartej na motywie trojańskim. Jego sekwencje mają charakter poezji kunsztownej – należą do nich sekwencja na cześć Marii Panny ("Ave, virgo regia"), sekwencja na cześć św. Stanisława ("Psallat poli hierarchia"), sekwencja na cześć św. Wojciecha ("Salve, sidus Polonorum") i sekwencja na cześć św. Barbary ("Ave, virgo, fons virtutum"). Jest także autorem hymnu na cześć św. Stanisława "Alma per eius merita" oraz epitafiów zmarłej w 1431 Jadwigi Jagiellonki ("Virginum o iubar, o inclita gloria regni") i zmarłego w 1428 Zawiszy Czarnego. Epitafia autorstwa Adama Świnki Jan Długosz zamieścił w XI księdze swojej kroniki. Nie został dotąd odnaleziony znany dzięki Józefowi Załuskiemu poemat Adama Świnki o Kazimierzu Wielkim.
Dawniej, opierając się jedynie na znajomości zawartych w kronice Długosza epitafiów, oceniano Adama Świnkę jako poetę mało znaczącego. Opinię tę zmieniły dopiero studia Henryka Kowalewicza, który zidentyfikował autorstwo Adama Świnki przy sekwencjach i hymnie na cześć św. Stanisława. Kowalewicz ocenia Adama Świnkę jako poetę oryginalnego i dobrze znającego reguły wersyfikacji, znającego wyrażenia greckie. Z tekstu sekwencji o św. Wojciechu wynika, że Adam Świnka znał także tekst "Miracula sancti Adalberti", z tekstu sekwencji o św. Stanisławie, że znał jego "Vita Maior" i rymowane oficjum "Dies adest celebris".
W liturgii przyjęła się jedynie sekwencja o św. Stanisławie, znana z XVI-wiecznych druków. Pozostałe sekwencje Adama Świnki przechowały się jedynie w pojedynczych rękopisach odnalezionych w Krakowie. Oba epitafia autorstwa Adama Świnki wydała Krystyna Weyssenhoff w "Bibliotheca latina medii et recentioris aevi" (II, Warszawa 1961), a ich polskie przekłady Karola Mecherzyńskiego dostępne są w dziele "Jana Długosza Dziejów Polskich ksiąg dwanaście".
Adam Świnka jest głównym bohaterem powieści Karola Bunscha "O Zawiszy Czarnym opowieść".

</doc>
<doc id="645117" url="https://pl.wikipedia.org/wiki?curid=645117" title="Nowa Dzielnica (Ostrów Wielkopolski)">
Nowa Dzielnica (Ostrów Wielkopolski)

 
Nowa Dzielnica - historyczna nazwa części Ostrowa Wielkopolskiego położonej na północ od Śródmieścia, przynależącej obecnie do osiedla administracyjnego II Wenecja.
Ulice Nowej Dzielnicy tworzące stosunkowo regularne czworokąty zabudowywane były od lat 20. XX wieku willami, w przeważającej części klasycyzującymi, później modernistycznymi. Pomiędzy domami znajdowały się ogrody. Od lat 80. zabudowę dogęszczano - wnętrza sześciu z siedmiu czworokątów zabudowano blokami wielorodzinnymi i budynkami usługowymi.
Obecnie na terenie dawnej Nowej Dzielnicy znajduje się Rada Osiedla Wenecja. W bezpośrednim sąsiedztwie osiedla, po jego zachodniej stronie, znajduje się Park Północny, po wschodniej stronie: ZZOZ Szpital Miejski im. Chałubińskiego, kościół rzymskokatolicki pw. Miłosierdzia Bożego oraz tzw. "nowy" cmentarz katolicki, otwarty w 1905 r., na którym znajdują się groby m.in. Walentego Śmigielskiego, Stefana Rowińskiego, Aleksandra Dubiskiego, Tadeusza Jankowskiego, Wojciecha Sikory, Lecha Ziemskiego, Leona Płotki, Czesława Majorka oraz powstańców wielkopolskich, w tym Jana Mertki.
Zachodnim skrajem Nowej Dzielnicy biegnie szlak turystyczny:

</doc>
<doc id="645119" url="https://pl.wikipedia.org/wiki?curid=645119" title="Karol Baczyński">
Karol Baczyński

Karol Józef Baczyński h. Sas (ur. 11 lutego 1869 we Lwowie, zm. 1940 w ZSRR) – podpułkownik piechoty Wojska Polskiego, działacz niepodległościowy i społeczny, ofiara zbrodni katyńskiej.
Życiorys.
Urodził się 11 lutego 1869 we Lwowie, w rodzinie Jana i Anny z Fischerów. Działał w tajnym ruchu niepodległościowym na obszarze Galicji. W okresie zaboru austriackiego w ramach autonomii galicyjskiej pracował w c. k. służbie sądowniczej. Od ok. 1897 do ok. 1907 był kancelistą C. K. Sąd Powiatowym w Mikołajowie, a od ok. 1907 do ok. 1908 oficjałem tamże. Od ok. 1908 do 1914 był oficjałem kancelaryjnym w kancelarii sądowej C. K. Sądu Krajowego we Lwowie. Został mianowany nadoficjałem sądowym. 
Pełniąc stanowisko naczelnika lwowskiej Ochotniczej Straży Pożarnej „Sokół” w 1911 przyczynił się do powstania w tych strukturach drużyny wojskowej przy na wzór drużyn wojskowych strzeleckich. Działał w Organizacji Orła Białego, lwowskim gnieździe Polskiego Towarzystwa Gimnastycznego „Sokół”, Drużynach Bartoszowych, Towarzystwie Szkoły Ludowej. Po wybuchu I wojny światowej od 16 sierpnia 1914 był dowódcą kompanii II batalionu w Legionie Wschodnim. Po jego rozwiązaniu wstąpił do Legionów Polskich. Był dowódcą kompanii, batalionu 3 pułku piechoty w składzie II Brygady do początku 1915, następnie dowódcą kompanii w 4 pułku piechoty w składzie III Brygady, dowódcą obozu szkolnego w Jastkowie. Awansowany na porucznika 14 marca 1915 i kapitana 8 września 1915. Od końca 1915 był dowódcą batalionu uzupełniającego nr IV Polskich Legionów w Kozienicach i z tego stanowiska 8 stycznia 1916 został przeniesiony na stanowisko komendanta Personalnej Stacji Zbornej dla Legionistów Polskich w Kowlu, które pełnił do końca 1916, następnie na analogiczne stanowisko w Lublinie od stycznia 1917 do marca 1918.
U kresu wojny podczas obrony Lwowa w trakcie wojny polsko-ukraińskiej od 5 do 20 listopada 1918 dowodził Odcinkiem V Szkoły im. Sienkiewicza w II Grupie dowodzonej przez kpt. Mieczysława Borutę-Spiechowicza. Następnie dowodził II batalionem 1 pułku Strzelców Lwowskich na dalszym froncie wojny polsko-ukraińskiej. Później służył w Dowództwie Okręgu Generalnego „Lwów”. 15 lipca 1920 został zatwierdzony z dniem 1 kwietnia 1920 w stopniu majora, w piechocie, w grupie oficerów byłych Legionów Polskich. Następnie kierował batalionami wartowniczymi, był dowódcą IV Brygady Etapowej i dowódcą Powiatu Etapowego w Łunińcu od grudnia 1920 do marca 1921. Brał udział w wojnie polsko-bolszewickiej. Był także oficerem Straży Granicznej. 8 stycznia 1924 został zatwierdzony w stopniu podpułkownika ze starszeństwem z 1 czerwca 1919 i 41. lokatą w korpusie oficerów rezerwy piechoty. Posiadał przydział w rezerwie do 4 pp Leg. w Kielcach. W 1924 został przeniesiony do pospolitego ruszenia, zachowując przydział do 4 pp Leg.. W październiku 1929, po ukończeniu 60 lat życia, został zwolniony od powszechnego obowiązku wojskowego.
W okresie międzywojennym był aktywnym działaczem społecznym i kulturalnym – prezesem Związku Obrońców Lwowa, prezesem Bractwa Kurkowego we Lwowie, naczelnikiem okręgu lwowskiego Ochotniczej Straży Pożarnej. Na początku lat 30. był członkiem zarządu głównego Towarzystwa Badania Historii Obrony Lwowa i Województw Południowo-Wschodnich. Zakładał chóry, towarzystwa muzyczne i teatralne. Występował jako wiolonczelista w kwartetach, kwintetach i w orkiestrach.
Po wybuchu II wojny światowej i agresji ZSRR na Polskę z 17 września 1939, został aresztowany przez Sowietów we Lwowie. Został zamordowany przez NKWD na wiosnę 1940. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 72/1-21 oznaczony numerem 123). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Był dwukrotnie żonaty. Z Bronisławą z Chmielewskich miał dwóch synów, oficerów Wojska Polskiego: Stanisława i Zdzisława, który także został ofiarą zbrodni katyńskiej. Drugą żoną była Władysława Haydel z którą miał dwie córki: Marię i Zofię. Karol Baczyński był spokrewniony przez wspólnych przodków ze słynnym poetą Krzysztofem Kamilem Baczyńskim.

</doc>
<doc id="645130" url="https://pl.wikipedia.org/wiki?curid=645130" title="Andrzej Przedworski">
Andrzej Przedworski

Andrzej Przedworski (ur. 14 października 1943 w Radomiu, zm. 7 lipca 2002 w Warszawie) – polski scenograf filmowy i teatralny oraz dekorator wnętrz. Był absolwentem Wydziału Rzeźby ASP w Warszawie i Studium Scenografii Józefa Szajny.
Jedną z jego pierwszych samodzielnych prac w filmie była oprawa plastyczna do "Gorączki" Agnieszki Holland (1980 rok), za co otrzymał (ex-aequo z własną scenografią do "Wahadełka") nagrodę na Festiwalu Polskich Filmów Fabularnych w Gdańsku. Później jeszcze trzykrotnie był wyróżniany na tym festiwalu (w 1986 za "Osobisty pamiętnik grzesznika", w 1990 "Pożegnanie jesieni" i w 1995 za "Łagodna" oraz "Horror w Wesołych Bagniskach").
Współpracował m.in. z Filipem Bajonem ("Wahadełko", "Engagement", "Limuzyna Daimler Benz", "Magnat", "Aria dla atlety"), Wojciechem Hasem ("Osobisty pamiętnik grzesznika"), Juliuszem Machulskim ("Vabank" i "Vabank II, czyli riposta"), Mariuszem Trelińskim ("Pożegnanie jesieni", "Łagodna"). W latach 90. uczestniczył w realizacji najbardziej kasowych polskich produkcji, jak "Psy" Władysława Pasikowskiego, "Bandyta" Macieja Dejczera, "Fuks" Macieja Dutkiewicza, czy "Chopin. Pragnienie miłości" Jerzego Antczaka.
Zmarł w czasie kręcenia zdjęć do "Pornografii" Jana Jakuba Kolskiego. Pośmiertnie otrzymał za scenografię do tego obrazu Złotego Orła.

</doc>
<doc id="645133" url="https://pl.wikipedia.org/wiki?curid=645133" title="Gotfryd II Brodaty">
Gotfryd II Brodaty

Gotfryd II Brodaty (zm. 1069) – książę Górnej Lotaryngii w latach 1044–1047 (jako Gotfryd III) i Dolnej Lotaryngii w latach 1065–1069 (jako Gotfryd II).
Był synem Gozelo I Wielkiego, księcia Górnej i Dolnej Lotaryngii. Po śmierci ojca w 1044 roku nadaniem Henryka III Salickiego został księciem Górnej Lotaryngii. Dolna Lotaryngia przypadła młodszemu bratu Gotfryda - Gozelo II Próżniakowi. Wskutek buntu przeciw cesarzowi (wspieranego przez Dirka IV i Baldwina V Flandryjskiego) został uwięziony i pozbawiony władzy. W 1057 roku wyruszył do Spoleto, które nadał mu jego brat, papież Stefan IX. Utracił je jednak rok później, gdy brat zmarł. W 1059 zainstalował w Stolicy Apostolskiej swojego sojusznika Mikołaja II. W 1065 roku cesarz Henryk IV nadał mu Górną Lotaryngię, którą rządził aż do śmierci.
Poślubił Beatrycze, córkę Fryderyka II, księcia Dolnej Lotaryngii. Z tego małżeństwa pochodzili:

</doc>
<doc id="645137" url="https://pl.wikipedia.org/wiki?curid=645137" title="Synagogi w Białymstoku">
Synagogi w Białymstoku

Synagogi w Białymstoku – istniejące i nieistniejące synagogi znajdujące się w Białymstoku.
Opis.
W Białymstoku przed II wojną światową funkcjonowało ok. 100 synagog i domów modlitwy.
Od czasu zakończenia wojny do końca lat 60. w Białymstoku czynna była jedynie synagoga Cytronów, która cudem uniknęła zniszczenia. Obecnie w mieście nie ma czynnej synagogi.

</doc>
<doc id="645139" url="https://pl.wikipedia.org/wiki?curid=645139" title="Droga wojewódzka nr 224">
Droga wojewódzka nr 224

Droga wojewódzka nr 224 (DW224) – droga wojewódzka w woj. pomorskim o długości 107 km łącząca Wejherowo z Tczewem. Droga przebiega przez 5 powiatów: wejherowski (gminy: Wejherowo i Szemud), kartuski (gminy: Przodkowo, Kartuzy i Somonino), kościerski (gminy: Nowa Karczma i Liniewo), starogardzki (gmina Skarszewy) i tczewski (gmina Tczew).
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
Wcześniej droga wojewódzka nr 224 była objęta ograniczeniami dopuszczalnego nacisku pojedynczej osi:

</doc>
<doc id="645141" url="https://pl.wikipedia.org/wiki?curid=645141" title="Krategus">
Krategus



</doc>
<doc id="645144" url="https://pl.wikipedia.org/wiki?curid=645144" title="Fulbert">
Fulbert

Fulbert – imię męskie pochodzenia germańskiego, o nieznanym znaczeniu. Być może wariant imienia Filibert. Patronem tego imienia jest św. Fulbert, biskup Chartres (zm. 1028).
Fulbert imieniny obchodzi 10 kwietnia.

</doc>
<doc id="645145" url="https://pl.wikipedia.org/wiki?curid=645145" title="Andrzej Hopfer">
Andrzej Hopfer

Andrzej Jerzy Tadeusz Hopfer (ur. 6 sierpnia 1933 w Warszawie) – prof. zw. nauk technicznych, członek korespondent PAN, geodeta, rzeczoznawca majątkowy. Specjalista z zakresu geodezji, katastru, gospodarki przestrzennej, gospodarki nieruchomościami oraz wyceny nieruchomości, członek Rady Krajowej PRON w 1983 roku. Brat Tomasza Hopfera.
Życiorys.
W młodości uprawiał lekkoatletykę. Podczas mistrzostw Polski w 1956 zajął 7. miejsce w biegu na 800 metrów oraz zdobył srebrny medal w sztafecie 4 × 400 metrów.
Absolwent Wydziału Geodezji i Kartografii Politechniki Warszawskiej. Jeden z założycieli oraz wieloletni dziekan Wydziału Geodezji i Gospodarki Przestrzennej na ówczesnej WSR (obecnie Uniwersytet Warmińsko-Mazurski w Olsztynie) oraz rektor ówczesnej Akademii Rolniczo-Technicznej w Olsztynie. Dziekan Wydziału Ekonomii, a od stycznia 2013 rektor Wyższej Szkole Gospodarowania Nieruchomościami w Warszawie, jeden z założycieli i od 2003 r. rektor Wyższej Szkoły Biznesu Wiejskiego w Warcinie (obecnie Wyższa Szkoła Inżynierii Gospodarki w Słupsku). Prezydent Polskiej Federacji Stowarzyszeń Rzeczoznawców Majątkowych.
Przedstawiciel Polski w komisji Międzynarodowej Federacji Geodetów (FIG) oraz członek wielu krajowych i międzynarodowych organizacji i stowarzyszeń, m.in.: Międzynarodowego Towarzystwa Planowania Miejscowego i Regionalnego, Brytyjskiego Towarzystwa Teledetekcji, Kanadyjskiej Grupy Studiów i Badań Katastralnych oraz Royal Institution of Chartered Surveyors (RICS). Spośród polskich organizacji naukowych i zawodowych, jest członkiem m.in.: Stowarzyszenia Geodetów Polskich (SGP), Polskiej Federacji Stowarzyszeń Rzeczoznawców Majątkowych (PFSRM), Towarzystwa Naukowego Nieruchomości (TNN), Towarzystwa Naukowego im. W. Kętrzyńskiego, Towarzystwa Urbanistów Polskich (TUP) i innych.
Od 1998 członek korespondent PAN. Od 1999 do 2003 roku przewodniczący Państwowej Rady Nieruchomości przy ówczesnym Urzędzie Mieszkalnictwa i Rozwoju Miast (obecnie Ministerstwo Infrastruktury); członek Państwowej Komisji Kwalifikacyjnej do spraw uprawnień i licencji zawodowych.
Za osiągnięcia naukowe, dydaktyczne i organizacyjne uzyskał liczne nagrody ministerialne. Doktor honoris causa Uniwersytetu w Sopronie i Akademii Rolniczej im. Hugona Kołłątaja w Krakowie. Jest honorowym obywatelem miasta Olsztyna
Autor ponad 200 monografii, rozpraw i artykułów naukowych, podręczników, skryptów oraz innych opracowań, sporządził ponad 40 ekspertyz, opinii oraz recenzji i opracowań, dla ministerstw, Sejmu, polskich i zagranicznych uczelni. Promotor 17 doktoratów.
W mieście Cần Thơ w Wietnamie pomagał w tworzeniu jednej z uczelni wyższych.
Lekkoatleta, były reprezentant Polski w biegach średnich.
Od 1969 roku należał do PZPR. W latach 1973–1985 tajny współpracownik Służby Bezpieczeństwa o pseudonimie „Prezes”.
Za swoją działalność akademicką odznaczony między innymi Krzyżem Kawalerskim Orderu Odrodzenia Polski, Złotym Krzyżem Zasługi oraz Medalem Komisji Edukacji Narodowej.

</doc>
<doc id="645147" url="https://pl.wikipedia.org/wiki?curid=645147" title="Glińscy herbu własnego">
Glińscy herbu własnego

Glińscy herbu własnego – tatarsko-ruski ród książęcy wywodzący się od Mamaja (jednego z pretendentów do tronu chańskiego Złotej Ordy w drugiej połowie XIV wieku). 
Po przegranej bitwie nad Donem w dniu 8 września 1380 rodzina Mamaja ucieka pod opiekę wielkiego księcia litewskiego Witolda. Syn Mamaja, Mansur-Kijat otrzymał od księcia Witolda Kiejstutowicza niewielką miejscowość na Zadnieprzu - Glińsk nad rzeką Sułą. Witold chętnie osiedlał Tatarów na wyludnionych terenach kresowych. Z osiedli kresowych utworzył pas obronny przeciwko wielkiemu księstwu moskiewskiemu i Złotej Ordzie. Mansur-Kijat wraz z osadnikami powiększają Glińsk i budują w nim twierdzę. Synowie Mansura-Kijata: Iwan i Leksa przyjmują w Kijowie chrzest w obrządku ruskim i stają się odtąd kniaziami Glińskimi.
Leksa zmienia swoje imię na Aleksander. Glińscy składają hołd Witoldowi i otrzymują od niego olbrzymie włości na Rusi Perejasławskiej (m.in. Romny nad Sułą i Połtawę nad Worsklą). 
Książęta Glińscy byli znaczącym rodem w Wielkim Księstwie Litewskim, sprawując ważne funkcje wojskowe i urzędy. Syn Aleksandra Glińskiego - Lew staje po stronie Kazimierza Jagiellończyka w jego walce z kijowskim księciem Olelkowiczem Słuckim. Wnuk Aleksandra - Bohdan Gliński broni Putywla przed wojskami moskiewskimi w 1500 a następnie trafia do niewoli po zajęciu przez nich tego miasta. Najbardziej sławnym z Glińskich był syn Lwa - kniaź Michał Lwowicz Gliński (żyjący w latach 1470-1534). Prawdziwy człowiek renesansu, podróżował w czasach swojej młodości po Europie, służył jako żołnierz cesarzowi Maksymilianowi I Habsburgowi, a następnie księciu Saksonii-Albrechtowi. Za namową tego drugiego Michał przyjmuje we Włoszech katolicyzm. W 1490 wraca do ojczyzny, gdzie szybko osiąga wysoką pozycję na dworze wielkiego księcia litewskiego Aleksandra Jagiellończyka. Jako marszałek wojsk litewskich Michał odpiera zwycięsko ataki Tatarów na tereny kresowe. Największym ze zwycięstw Michała Glińskiego była bitwa pod Kleckiem w 1506 roku, gdzie Tatarzy zostali przez Glińskiego doszczętnie rozbici. Odwaga i zasługi Michała nie zostały wystarczająco docenione na dworze królewskim. Ani za panowania Aleksandra Jagiellończyka (1501-1506), ani po jego śmierci nie przyznano mu upragnionej buławy wielkiego hetmana litewskiego. Wręcz przeciwnie – król Zygmunt I Stary dawał posłuch słowom wojewody trockiego Jana Zabrzezińskiego, który traktował Glińskiego jako rywala. Wkrótce król odsuwa Glińskiego od wszelkich urzędów. W odpowiedzi Michał ze swoimi braćmi wszczyna bunt na kresach przeciwko Zygmuntowi Staremu. Niedługo zostaje zabity przez Glińskich wojewoda Janusz Zabrzeziński. Wybucha III wojna litewsko-rosyjska. Dalsze wydarzenia następują lawinowo. Król konfiskuje wszystkie dobra kniaziów Glińskich na kresach. W 1508 Michał i jego bracia Iwan i Wasyl, ze swoimi wojskami przechodzą na służbę wielkiego księcia moskiewskiego Wasyla III, który nagradza ich tytułem bojara, a Michałowi nadaje Borowsk i Jarosławiec i czyni go dowódcą wielkiego pułku. Michał jako zdolny dowódca oddaje wielkie usługi Moskwie (broni jej południowej granicy przed zagonami czambułów tatarskich, pomaga werbować żołnierzy i fachowców na Śląsku i w Czechach, a także pomaga w zdobyciu Smoleńska i Bobrujska). Jednak w 1514 r., gdy wojska moskiewskie ponoszą klęskę pod Orszą, Wasyl III oskarża Michała Lwowicza Glińskiego o zdradę i knowania z królem Polski Zygmuntem Starym. Michał zostaje wtrącony do lochu, gdzie przebywa 13 lat. W tym czasie przechodzi ponownie na prawosławie. W 1526 roku Wasyl III żeni się z bratanicą Michała – Heleną Wasiliewną Glińską. Po roku w wyniku nalegań małżonki, wielki książę moskiewski wypuszcza Michała na wolność. W 1530 r. widzimy Michała Glińskiego jako dowódcę konnicy moskiewskiej podczas wyprawy na Chanat Kazański. W 1533 r. Michał Gliński był jednym z niewielu bojarów obecnych w Wołoku Łamskim przy łożu śmiertelnie chorego Wasyla III. Po śmierci gosudara Gliński wchodzi w skład Dumy bojarskiej w czasie dzieciństwa Iwana IV Groźnego. Michał, pokłóciwszy się z regentką Heleną Glińską (bratanicą swoją), zostaje na jej rozkaz wtrącony do ciemnicy, gdzie też wkrótce (1534) umiera. 
Wielka księżna moskiewska Helena Glińska podczas swojej regencji (1533-1538) zawiera układ pokojowy ze Zygmuntem Starym, a także wtrąca do więzienia swoich szwagrów - Jerzego księcia Dmitrowskiego i Andrzeja księcia Starickiego, wkrótce zresztą obaj odchodzą z tego świata (1536). Również jej zachodnie obyczaje, a także faworyzowanie przez nią księcia Iwana Oboleńskiego, wywołuje opór Rosjan. W 1538 r. Helena zostaje otruta, a ster rządów w państwie moskiewskim trafia na kilka lat w ręce innej rodziny - Szujskich.
Bratankami Michała Lwowicza a braćmi zmarłej Heleny byli kniaziowie Jerzy i Michał Wasilewicze Glińscy. W 1543 r. udało się im powrócić na szczyty władzy moskiewskiej poprzez kolejną pałacową rewolucję. Tym razem to Szujscy zostali częściowo wybici, a reszta rodziny powędrowała na zesłanie. W latach 1543-1547 podczas małoletności Iwana IV Groźnego jako jego wujowie, Jerzy i Michał Wasilewicze Glińscy grali główną rolę na Kremlu. Jednak swoją arogancją i pazernością szybko ściągnęli na siebie nienawiść moskiewskiego ludu i bojarstwa. Na wiosnę 1547 kilkakrotnie w Moskwie wybuchały pożary, które dotkliwie zniszczyły znaczną część miasta. Wrogowie Glińskich rozpuścili informację, że to babka carska Anna Glińska wraz ze swoimi wszechwładnymi synami Jerzym i Michałem podpaliła Moskwę. Michał Wasilewicz przebywał wtedy z matką w swoich dobrach w mieście Rżew. Natomiast Jerzy Gliński znajdował się w tym czasie w Moskwie. Jerzy, dowiedziawszy się o niezadowoleniu społecznym, schronił się w Soborze Uspieńskim, licząc na azyl w tym świętym miejscu. Jednak wzburzeni ludzie wtargnęli za nim do świątyni i tam go zabili. Majątek Glińskich znajdujący się w stolicy padł łupem rozgoryczonych moskwian.
W 1548 r. Michał Wasilewicz usiłował uciec na Litwę, ale został schwytany przez sługi Iwana IV Groźnego, który obszedł się z wujem dość łagodnie. W 1552 r. książę Michał Wasilewicz Gliński brał udział w karnej ekspedycji wojsk moskiewskich przeciwko buntującym się Czeremisom. W 1557 r. Michał był już carskim namiestnikiem w Nowogrodzie Wielkim, gdzie wsławił się łupieżczymi wyprawami na Kurlandię i na Psków. Jego samowładny siostrzeniec (Iwan IV) skarżył się w listach, że Michał Wasilewicz zdobyte przez siebie dobra zachowywał w całości dla siebie, nie odsyłając ich do carskiego skarbca w Moskwie.
W późniejszych latach i za Romanowów, Glińscy nie odgrywali już tak znaczącej roli w państwie rosyjskim.

</doc>
<doc id="645148" url="https://pl.wikipedia.org/wiki?curid=645148" title="Mahdi (Diuna)">
Mahdi (Diuna)



</doc>
<doc id="645149" url="https://pl.wikipedia.org/wiki?curid=645149" title="Węzeł sa">
Węzeł sa



</doc>
<doc id="645150" url="https://pl.wikipedia.org/wiki?curid=645150" title="Telewizja Polska">
Telewizja Polska

Telewizja Polska (TVP) – polski telewizyjny nadawca publiczny i zarazem spółka akcyjna Skarbu Państwa.
Od 1993 status prawny nadawcy określa ustawa o radiofonii i telewizji, zgodnie z którą Telewizja Polska zobowiązana jest realizować „misję publiczną (…) oferując (…) zróżnicowane programy i inne usługi w zakresie informacji, publicystyki, kultury, rozrywki, edukacji i sportu, cechujące się pluralizmem, bezstronnością, wyważeniem i niezależnością oraz innowacyjnością, wysoką jakością i integralnością przekazu”. Obecnie (2020) nadawca finansuje swoją działalność przede wszystkim z rekompensat z budżetu państwa z tytułu utraconych wpływów z opłat abonamentowych, w mniejszym stopniu z emisji reklam i sponsoringu, abonamentu radiowo-telewizyjnego i sprzedaży wyprodukowanych przez siebie programów. Władze TVP wybiera i odwołuje Rada Mediów Narodowych; od 2022 funkcję prezesa zarządu sprawuje Mateusz Matyszkowicz.
Pomimo iż ustawa o radiofonii i telewizji z 1993 zobowiązuje Telewizję Polską do zachowywania bezstronności i niezależności przekazu, to od lat 90. była ona wielokrotnie przez różnych komentatorów oskarżana o brak obiektywizmu i podleganie wpływom politycznym. Podczas rządów SLD i prezesury Roberta Kwiatkowskiego TVP bardzo często zarzucano upolitycznienie i sprzyjanie politykom lewicy i ówczesnemu prezydentowi RP Aleksandrowi Kwaśniewskiemu, natomiast w mediach używano wtedy określenia „Telewizja Białoruska Oddział w Warszawie”, będącego porównaniem do reżimowych mediów na Białorusi. W okresie rządów koalicji PO-PSL w latach 2007-2015 opozycyjne media prawicowo-konserwatywne zarzucały TVP dyskryminację tych środowisk przy jednoczesnym faworyzowaniu obozu władzy. Natomiast począwszy od 2016, po przejęciu władzy przez Prawo i Sprawiedliwość i wprowadzeniu nowelizacji ustawy o radiofonii i telewizji, TVP bardzo często zarzucane jest silne nastawienie prorządowe, w tym jawne wspieranie Andrzeja Dudy w czasie kampanii prezydenckiej w 2020, przy jednoczesnym dyskredytowaniu krytyków władzy i łamaniu zasad etyki dziennikarskiej, co przełożyło się na znaczny spadek ocen wiarygodności i rzetelności TVP względem wcześniejszych lat.
TVP jest nadawcą kanałów telewizyjnych dostępnych w naziemnej telewizji cyfrowej: TVP1 HD, TVP2 HD, TVP3, TVP Info HD, TVP Sport HD, TVP Historia, TVP ABC, TVP Kultura HD, TVP Rozrywka, TVP Kobieta, TVP Dokument, TVP Polonia HD, TVP Nauka i Biełsat TV oraz dostępnych drogą satelitarną lub kablową: TVP Seriale i TVP HD. Ponadto TVP jest nadawcą kilku kanałów internetowych, m.in.: TVP World, TVP Kultura 2, TVP Parlament, TVP ABC 2, TVP Historia 2 i Alfa TVP dostępnych na platformie hybrydowej oraz w serwisie TVP Stream i aplikacji TVP VOD i TVP GO.
Nadaje w systemie cyfrowym – tą drogą dostępne jest dziewięć kanałów nadawcy. TVP całkowicie wypełnia trzeci multipleks naziemnej telewizji cyfrowej, który po wyłączeniu telewizji analogowej 23 lipca 2013 roku pokrywa zasięgiem właściwie cały kraj, a także wykorzystuje multipleksy pierwszy i szósty.
Historia.
Okres przedwojenny.
Za prekursora telewizji w Polsce należy uznać Jana Szczepanika, zwanego „polskim Edisonem”, który w 1897 opatentował w Brytyjskim Urzędzie Patentowym (patent brytyjski nr 5031) „telektroskop” – czyli „aparat do reprodukowania obrazów na odległość za pomocą elektryczności”.
W 1929 Stefan Manczarski skonstruował aparaturę telewizji mechanicznej opartą na synchronicznie wirujących dwóch tarczach Nipkowa, po stronie nadawczej i odbiorczej. Sygnał telewizyjny był przekazywany przewodem elektrycznym. Urządzenie przesyłało jedynie nieruchomy obraz. Stefan Manczarski swój wynalazek nazwał „sposób telewizyjnego przesyłania obrazów za pośrednictwem drutu i radia”.
Doświadczenia prowadził też zespół naukowców i inżynierów w 1931 w rozgłośni Polskiego Radia w Katowicach. Aparatura nadawczo-odbiorcza według systemu J.L. Bairda z wykorzystaniem tarczy Nipkowa. Oba urządzenia nadawczo-odbiorcze telewizji mechanicznej były napędzane jednym wspólnym silnikiem zapewniającym pełną synchronizację obu zespołów. Sygnał przekazywany był kablem w ramach jednego laboratorium. Pracami eksperymentalnymi kierował inż. Twardawa.
Dopiero później prace nad uruchomieniem stacji telewizyjnej w Polsce rozpoczęły się w 1935 w Warszawie w Państwowym Instytucie Telekomunikacyjnym oraz Polskim Radiu. W 1937 na szesnastym piętrze wieżowca Prudential rozpoczęła działalność eksperymentalna stacja telewizyjna. Kierownikiem stacji został Władysław Cetner.
W 1937 zainstalowano nadajnik foniczny, a na początku 1938 – nadajnik wizyjny. Ponadto w 1938 zbudowano na dachu „drapacza chmur”, bo tak go nazwano, konstrukcję wieży o wysokości 16 m, na której zamontowano maszt rurowy pod antenę nadawczą o wysokości 11 metrów. Antena znajdowała się więc 87 m nad ziemią, co zapewniało odbiór sygnału wizji w odległości 20 km i fonii 30 km od anteny nadawczej. Pokazy próbnej transmisji telewizyjnej odbyły się 5 października 1938 i 26 sierpnia 1939 w Warszawie z udziałem Mieczysława Fogga.
Była to telewizja mechaniczna, nadająca w standardzie 120 linii. Wyemitowano m.in. film z telekina „Barbara Radziwiłłówna” z Jadwigą Smosarską w roli głównej, a w tym czasie trwały prace nad telewizją elektroniczną 343-liniową. Rozwój prac badawczych nad telewizją, które były bardzo zaawansowane (przewidywano uruchomienie stałego programu w 1940), przerwał wybuch II wojny światowej.
Okres powojenny.
Do prac nad Polską Telewizją powrócono w 1947. Prace w Państwowym Instytucie Telekomunikacyjnym (później Instytucie Łączności) prowadzone były pod kierownictwem Janusza Groszkowskiego i Lesława Kędzierskiego. 15 grudnia 1951 otwarto wystawę „Radio w walce o pokój i postęp”, w trakcie której zostały pokazane próbne transmisje telewizyjne z udziałem pokazów artystów, codzienna emisja programu telewizyjnego trwała do 20 stycznia 1952. W 1952 przy ul. Ratuszowej 11 w Warszawie powstało doświadczalne studio, powołano też pierwszy zespół programu telewizji. Pierwszy program został wyemitowany 25 października 1952 o godz. 19:00 (w przeddzień wyborów do Sejmu). Wówczas z Instytutu Łączności nadano 30-minutowy montaż form artystycznych z udziałem Marty Nowosad, Jerzego Michotka, Witolda Grucy i Jana Mrozińskiego, który był odbierany na 24 odbiornikach „Leningrad” rozmieszczonych w klubach i świetlicach. Pierwszą spikerką była Maria Rosa-Krzyżanowska. Kolejne audycje odbyły się 15 listopada 1952 (pokazano fragmenty "Lalki" z Niną Andrycz w roli głównej) i 5 grudnia 1952 (fragmenty "Króla i aktora" z Teatru Kameralnego w Warszawie).
Trzy miesiące później – 23 stycznia 1953 – zainicjowano regularną emisję programu polskiej telewizji (pół godziny raz na tydzień). 22 lipca 1954 uruchomiono Doświadczalny Ośrodek Telewizyjny z własnym zespołem dziennikarskim. Program nadawano z budynku dawnego banku przy placu Powstańców Warszawy 7, specjalnie odbudowanego i powiększonego po zniszczeniach wojennych na potrzeby nowo powstającej instytucji. Program ośrodka emitowano początkowo raz w tygodniu w piątki, od 1 kwietnia 1955 – dwa razy (we wtorki i w piątki), od 1 listopada 1955 – trzy razy (w poniedziałki, środy i piątki), a od 1 stycznia 1956 – cztery razy (dodatkowo w niedziele). Wyjątkowo codzienna emisja odbywała się podczas transmisji Wyścigów Pokoju i V Światowego Festiwalu Młodzieży i Studentów w 1955.
30 kwietnia 1956 otwarto Warszawski Ośrodek Telewizyjny, co umożliwiło dostęp do programów TV większej grupie odbiorców. WOT emitował program pięć razy w tygodniu. 1 maja 1956 pracę rozpoczął Telewizyjny Ośrodek Transmisyjny ze stacją nadawczą umieszczoną w Pałacu Kultury i Nauki oraz anteną na szczycie iglicy na wysokości 227 m. Zasięg stacji wynosił ok. 55 km.
Okres jednego programu.
Prawdziwym początkiem Telewizji Polskiej było stworzenie 1 lipca 1958 Zespołu Programu Telewizyjnego przy Polskim Radiu. W dwa lata później (8 grudnia 1960) powołano Komitet do spraw Radia i Telewizji „Polskie Radio i Telewizja”. Od tego czasu Polskie Radio i TVP miały równorzędny status. Pierwszym szefem Radiokomitetu (stanowisko równorzędne z ministrem) został Włodzimierz Sokorski (szefowie pionów radia i telewizji posiadali rangę wiceministrów). 1 lutego 1961 ruszyła codzienna emisja programu telewizyjnego. Na przełomie lat 50. i 60. powstało siedem ośrodków regionalnych TVP (dysponujących własnymi studiami) w:
18 lipca 1969 oddano do użytku Centrum Radiowo-Telewizyjne w Warszawie przy ul. Woronicza. W celu jego stworzenia poniesiono duże nakłady finansowe, technikom zaś udało się też skompletować wysokiej klasy sprzęt telewizyjny.
Dwa programy.
2 października 1970 uroczyście uruchomiono drugi ogólnopolski program telewizyjny. TVP2 od początku swego istnienia skupiała się głównie na programach kulturalnych i rozrywkowych (m.in. "Studio 2").
Otwarcie Polski na Zachód – charakterystyczne dla epoki Gierka – pozwoliło na dostęp polskiej telewizji do nowoczesnych technologii z wolnego świata. Pierwszym efektem współpracy było nadanie 16 marca 1971 pierwszego programu w kolorze przy użyciu francuskiego systemu SECAM – była to adaptacja monodramu Antona Czechowa "O szkodliwości palenia tytoniu". Z czasem był to standard przyjęty we wszystkich krajach (oprócz Rumunii) demokracji ludowej. Początkowo emisje programu w kolorze nadawane były raz w tygodniu, od 6 grudnia 1971 codziennie w kolorze transmitowane były obrady zjazdu PZPR (dla przykładu pierwsze cykliczne emisje kolorowe w Europie nadano w 1967), jednak ze względu na brak odbiorników i ich wysoki koszt kolorowa telewizja nie była w tym czasie dostępna dla większości polskich telewidzów.
W 1972 po przejęciu stanowiska prezesa TVP przez Macieja Szczepańskiego pracę w telewizji straciło ok. 12 tys. osób.
1 listopada 1975 w Psarach-Kątach (Góry Świętokrzyskie) oddano do użytku pierwszą w Polsce naziemną stację łączności satelitarnej, która znacznie poszerzyła możliwości nadawcze TVP.
Po długim czasie przerwy w tworzeniu nowych ośrodków telewizyjnych, 12 stycznia 1985 roku powstał lokalny oddział telewizji w Lublinie – TVP3 Lublin. 1 stycznia 1989 roku powstała Telegazeta, pierwszy w Polsce teletekst.
Po przemianach.
Przemiany społeczno-polityczne przełomu lat 80. i 90. spowodowały także reformę telewizji. W 1987 TVP utraciła monopol na emitowanie telewizji w Polsce, kiedy to w dzielnicy Warszawy Ursynów powstała pierwsza prywatna polska stacja telewizyjna „Ursynat”. W 1989 powstała kolejna stacja Sky Orunia nadająca na terenie Gdańska do 1996, a 6 lutego 1990 powstała następna stacja PTV Echo, nadająca na terenie Wrocławia i okolic do 8 marca 1995, a następnie 5 grudnia 1992 powstała telewizja Polsat, która 5 października 1993 otrzymała od Krajowej Rady Radiofonii i Telewizji koncesję na emisję naziemną w Polsce i 27 stycznia 1994 koncesję na ogólnopolską telewizję komercyjną. Na początku lat 90. zdecydowano o całkowitym przejściu z systemu SECAM na system PAL, w którym jako pierwszy, bo od 1 stycznia 1994, nadawał program II (wtedy na ten system przeszły również TVP Polonia i stacje regionalne TVP). 1 stycznia 1993 roku wraz z Polskim Radiem TVP zostało członkiem Europejskiej Unii Nadawców (EBU). Jednocześnie od lat 90. wielu prezenterów i dziennikarzy TVP zaczęło odchodzić z telewizji publicznej, przechodząc do telewizji komercyjnych (m.in. do Polsatu i TVN-u).
Programom informacyjnym TVP po 1989 roku zarzucano uleganie wpływom politycznym w zależności od tego, kto oraz stronniczość i brak obiektywizmu. W 1997 roku uruchomiono pierwszy kanał tematyczny telewizji publicznej – Tylko Muzyka, który jednak zakończył nadawanie rok później ze względów formalno-prawnych. W 1998 roku powstała oficjalna strona internetowa Telewizji Polskiej – www.tvp.pl. W 2004 miała miejsce pierwsza edycja organizowanego przez TVP sylwestrowego widowiska muzycznego, która odbyła się pod nazwą "Sylwester z Gwiazdami". 24 kwietnia 2005 emisję rozpoczął kolejny kanał tematyczny – TVP Kultura. W kolejnych latach Telewizja Polska uruchomiała kolejne kanały tematyczne (18 listopada 2006 – TVP Sport, 3 maja 2007 – TVP Historia, 6 października 2007 – TVP Info, który zastąpił TVP3, 6 grudnia 2010 – TVP Seriale, 15 kwietnia 2013 – TVP Rozrywka, 1 września 2013 – TVP Regionalna, 15 lutego 2014 – TVP ABC). W 2008 Telewizja Polska rozpoczęła emisję w jakości HD, 6 sierpnia tegoż roku rozpoczęła emisję stacja TVP HD. 16 czerwca 2011 uruchomiono pierwszy internetowy kanał tematyczny – TVP Parlament. 1 czerwca 2012 dwa ogólnopolskie programy TVP1 i TVP2 zaczęły nadawać w jakości HD. Telewizja Polska pracuje nad wprowadzeniem obrazu 3D do swoich kanałów. W ramach naziemnej telewizji cyfrowej i wybranych operatorów kablowych i satelitarnych umożliwia korzystanie z telewizji hybrydowej za pomocą Platformy Hybrydowej TVP. W planach jest uruchomienie kolejnych kanałów, TVP Nauka, TVP 4K i TVP Muzyka.
Od 2015.
W 2018 roku Telewizja Polska zaczęła nadawać – jako jedna z trzech największych stacji telewizyjnych – w jakości 4K pod nazwą TVP 4K. 17 września 2019 roku rozpoczął nadawanie kanał TVP Wilno przeznaczony dla Polaków mieszkających na Litwie. W marcu 2020, w związku z pandemią COVID-19 oraz decyzją o zamknięciu placówek oświatowych, Telewizja Polska zainicjowała we współpracy z Ministerstwem Edukacji Narodowej projekt „Szkoła z TVP”. 19 listopada 2020 rozpoczął nadawanie kanał TVP Dokument, 8 marca 2021 – TVP Kobieta, a w 2022 TVP Nauka. 26 października 2021 Telewizja Polska ogłosiła, że w 2022 roku zamierza odświeżyć aplikację TVP Stream w telewizji hybrydowej HbbTV oraz pojawi się w niej usługa catch-up TV i rozbudowany serwis pogodowy, a zmiany związane są m.in. ze zmianami standardu nadawania naziemnej telewizji cyfrowej z DVB-T na DVB-T2/HEVC. 10 listopada 2021 TVP Stream pojawiło się jako kanał telewizyjny w naziemnej telewizji cyfrowej na multipleksie testowym MUX 5. Na urządzeniach obsługujących platformę HbbTV uruchamia się Platforma Hybrydowa TVP, natomiast na urządzeniach nieposiadających obsługi tej platformy nadawana jest plansza informująca o serwisie HbbTV nadawcy publicznego. W czwartek, 23 grudnia 2021, w związku z zapowiedzianą zmianą standardu nadawania naziemnej telewizji cyfrowej, Telewizja Polska uruchomiła planszę , którą można znaleźć na pozycji 28 naziemnej telewizji cyfrowej. Celem było umożliwienie wszystkim odbiorcom łatwego przetestowania odbiornika. 1 lutego 2022 kanał TVP Stream w naziemnej telewizji cyfrowej zastąpiło TVP GO. 14 lutego 2022 Telewizja Polska udostępniła aplikację TVP GO na urządzenia mobilne z systemami operacyjnymi iOS i Android, w której dostępna jest transmisja na żywo wszystkich stacji telewizyjnych należących do TVP z wyjątkiem TVP HD i TVP Seriale oraz TVP Wilno.
Zarzuty upolitycznienia za rządów PiS.
30 grudnia 2015 – kilka tygodni po zwycięstwie Prawa i Sprawiedliwości w wyborach parlamentarnych – Sejm uchwalił nowelizację Ustawy o radiofonii i telewizji, na mocy której Ministerstwo Skarbu Państwa przejęło od Krajowej Rady Radiofonii i Telewizji kompetencje organu powołującego i odwołującego zarządy i rady nadzorcze TVP oraz Polskiego Radia. Była to znacząca zmiana względem obowiązującego dotychczas prawa – przed jego zmianą członków rad nadzorczych powoływała KRRiT, a Ministerstwo Kultury i Dziedzictwa Narodowego oraz Ministerstwo Skarbu Państwa wskazywały po jednym przedstawicielu; z kolei zarządy TVP i PR były wybierane w konkursach przez rady nadzorcze, a ostateczne rozstrzygnięcia musiała zaakceptować KRRiT. Ponadto nowelizacja znosiła kadencyjność zarządów i rad nadzorczych mediów państwowych, a z dniem jej wejścia w życie następowało wygaszenie mandatów ich dotychczasowych członków. Reprezentujący PiS Ryszard Terlecki stwierdził, że media publiczne wykazały się „skrajnie nierzetelną pracą” w kontekście relacjonowania sporu wokół Trybunału Konstytucyjnego poprzez krytykowanie poczynań rządu, co należało zakończyć. W podobnym, krytycznym wobec TVP tonie wypowiadał się prezydent Andrzej Duda i jego przedstawiciele, którzy utrzymywali, że celem nowelizacji jest przywrócenie bezstronności, obiektywności i wiarygodności mediów publicznych.
31 grudnia Senat przyjął nowelizację ustawy. Tego samego dnia w proteście przeciwko nowelizacji do dymisji podali się dyrektorzy TVP1, TVP2, TVP Kultura, Telewizyjnej Agencji Informacyjnej oraz kadr. 7 stycznia 2016 prezydent podpisał nowelizację, która weszła w życie następnego dnia, na skutek czego Janusz Daszczyński przestał pełnić funkcję prezesa TVP. Tego samego dnia stanowisko to objął Jacek Kurski, wieloletni polityk PiS.
Nowelizacja ustawy o radiofonii i telewizji z 30 grudnia 2015, określana jako „mała ustawa medialna”, obowiązywała do 30 czerwca 2016. Do tego czasu miała zostać opracowana nowa ustawa o mediach publicznych, reformująca ich strukturę prawno-organizacyjną i sposób finansowania, która z czasem została podzielona na trzy ustawy, mające wejść w skład tzw. dużej ustawy medialnej. Ostatecznie prac nad „dużą ustawą medialną” nie udało się zakończyć przed upływem 1 lipca, w związku z czym 22 czerwca 2016 Sejm przyjął tzw. pomostową ustawę medialną. Ustawa ta powołała do życia Radę Mediów Narodowych, która przejęła od Ministerstwa Skarbu Państwa kompetencje organu powołującego i odwołującego zarządy i rady nadzorcze TVP oraz Polskiego Radia. W skład rady wchodzą trzy osoby wybierane przez Sejm i dwie wskazane przez największe kluby opozycyjne, powoływane przez prezydenta, co w praktyce oznacza, że większość głosów w Radzie należy do osób, które zostały zgłoszone i wybrane przez mające w Sejmie większość Prawo i Sprawiedliwość. Choć w sierpniu 2016 RMN odwołała Jacka Kurskiego z funkcji prezesa zarządu TVP, szybko wycofała się z tej decyzji i zdecydowała, że uchwała w tej sprawie wejdzie w życie dopiero po wyłonieniu w konkursie nowego prezesa telewizji. Konkurs został rozstrzygnięty w październiku 2016 – głosami członków Rady wybranych tam z rekomendacji PiS oraz Kukiz’15 wygrał go Jacek Kurski.
Na równi z wprowadzaniem zmian ustawowych, na początku 2016 w TVP rozpoczęta została wymiana kadrowa. Osoby dotychczas pracujące w stacji zastąpili nowi dziennikarze, związani poprzednio z różnymi mediami, głównie prawicowymi i konserwatywnymi: Telewizją Republika i tygodnikiem „W Sieci”, a także m.in. z Polsatem, Radiem Wnet, „Gazetą Polską Codziennie” i Telewizją Trwam. Również w roli komentatorów bieżących wydarzeń, występujących w programach informacyjnych i publicystycznych TVP, zaczęły pojawiać się przede wszystkim osoby związane z prawą stroną sceny dziennikarsko-politycznej; niejednokrotnie osoby te miały bezpośrednie powiązania z PiS, o czym widzowie nie byli informowani. Z TVP pożegnało się wielu z jej dotychczasowych pracowników i pracowniczek – zwolnione zostały m.in. Beata Tadla, Hanna Lis i Diana Rudnik, wypowiedzenie otrzymał Piotr Maślak, sam odszedł Piotr Kraśko. TVP nie przedłużyła też umowy z Tomaszem Sekielskim. W marcu 2017, po 20 latach pracy w TVP, z telewizji odszedł dziennikarz i krytyk kulinarny Robert Makłowicz, który został zwolniony za skrytykowanie stacji po tym, jak TVP zmanipulowała jego wypowiedź dla własnych działań marketingowych.
Od czasu zmian ustawowych i kadrowych Telewizja Polska była krytykowana za silne nastawienie prorządowe połączone z dyskredytowaniem krytyków władzy, przeczenie misji telewizji publicznej oraz łamanie zasad etyki dziennikarskiej, w tym zasad: prawdy, obiektywizmu, oddzielania informacji od komentarza, szacunku i tolerancji oraz pierwszeństwa dobra odbiorcy. Programom TVP Info, jak i "Wiadomościom" oraz innym programom informacyjnym emitowanym na antenach TVP zarzucano dezinformację, przyrównywano je też do propagandy "Dziennika Telewizyjnego" w latach 70. i 80. w PRL. Publicystka OKO.press Agata Szczęśniak zarzuciła pracownikom TVP Info odpowiedzialnym za dobór komentarzy użytkowników Twittera, które następnie są wyświetlane podczas programów, że wybierają tylko te zgodne z linią narracyjną władzy, by „podsycać nienawiść i pokazywać, że w społeczeństwie nie ma zróżnicowanych opinii – wszyscy popierają rząd”.
W odpowiedzi na oskarżenia o stronniczość Jacek Kurski wielokrotnie argumentował, że TVP podczas jego prezesury dokonała „przełamania monopolu informacyjnego” oraz przyczyniła się do zwiększenia pluralizmu w polskich mediach.
Wraz ze zmianami w mediach publicznych w 2015 znacząco wzrosła liczba skarg składanych na Telewizję Polską do Krajowej Rady Radiofonii i Telewizji. Przykładowo: w czerwcu 2017 82 skargi dotyczyły treści zamieszczonych w programach informacyjnych TVP, z czego 66 odnosiło się do programów TVP Info, którym zarzucano nierzetelność, manipulację i stronniczość, między innymi w materiałach o muzułmanach. Spośród tej puli 54 skargi dotyczyły wydania programu "Minęła 20" z 6 czerwca 2017 roku. Jego twórcom zarzucono dyskryminację muzułmanów i mowę nienawiści.
Według sondażu przeprowadzonego w lutym 2019 przez Instytut Badań Rynkowych i Społecznych, Polacy oceniali TVP Info jako najmniej rzetelny spośród największych kanałów informacyjnych w Polsce. W sondażu tym 29,7 proc. badanych uznało, że TVP Info rzetelnie przekazuje informacje, przeciwnego zdania było 43,2 proc. respondentów. Lepiej respondenci ocenili rzetelność konkurencyjnych kanałów: TVN24 (rzetelna według 54,3 proc. badanych osób) oraz Polsat News (rzetelny według 45,7 proc. badanych osób).
Według sondażu Centrum Badania Opinii Społecznej z maja 2019 programy TVP 1 oraz TVP Info częściej niż pozostali wybierali respondenci utożsamiający się z prawicą. W tym samym sondażu 38 proc. badanych uznało, że TVP Info nie jest wiarygodna (najbardziej krytycznie odbierany spośród wszystkich kanałów informacyjnych; poziom braku zaufania był o kilka punktów procentowych większy niż poziom braku zaufania wobec innych stacji).
W badaniu CBOS przeprowadzonym w kwietniu 2021 40 proc. ankietowanych dobrze oceniło Telewizję Polską, zaś 44 proc. – źle. Był to pierwszy raz od 1997 – tj. od momentu, kiedy CBOS rozpoczął badanie zmian opinii nt. TVP – gdy odsetek głosów krytycznych przewyższył liczbę opinii pozytywnych. W badaniu Digital News Report 2021 przeprowadzonym na zlecenie Reuters Institute for the Study of Journalism pion informacyjny Telewizji Polskiej zajął ostatnie miejsce w rankingu zaufania obejmującym 15 wybranych marek medialnych – 36 proc. respondentów uznało TVP za godne zaufania, przeciwnego zdania było 46 proc. ankietowanych (w tym samym badaniu konkurencyjne TVN i Polsat uzyskały po 64 proc. ocen pozytywnych i, kolejno, 20 i 15 proc. negatywnych).
W 2019 Rada Języka Polskiego opublikowała raport dotyczący „pasków” wyemitowanych w programie informacyjnym "Wiadomości" w latach 2016–2017, w którym stwierdzono między innymi:
Od 2015 programy informacyjne TVP w licznych materiałach zajmowały się postacią Pawła Adamowicza. Sposób, w jaki go w nich przedstawiano wzbudzał kontrowersje ze strony Platformy Obywatelskiej – TVP było oskarżane o prowadzenie nagonki, a część komentatorów przypisywało nadawcy współodpowiedzialność za tragiczną śmierć prezydenta Gdańska.
W marcu 2020 prezydent Andrzej Duda podpisał ustawę nakazującą wydrukowanie papierów wartościowych o wartości prawie 2 mld zł i przekazaniu ich na media państwowe. Znaczna większość tych środków została przekazana TVP (87,7 proc.), reszta zaś Polskiemu Radiu i spółkom radiofonii regionalnej. Kilka miesięcy później Telewizja Polska była krytykowana przez część komentatorów, którzy zarzucali nadawcy jawne wspieranie Andrzeja Dudy w czasie kampanii wyborczej przed wyborami prezydenckimi w czerwcu 2020.
Struktura.
Struktura organizacyjna Telewizji Polskiej ulegała ciągłym zmianom. Na samym początku cały zespół programu telewizyjnego tworzył jedną, wydzieloną redakcję w Radiokomitecie. W 1958 przekształciła się ona w Zespół Programu Telewizyjnego, którego pierwszym szefem został Jerzy Pański. Stopniowo utrwaliła się struktura, która w momencie wprowadzenia stanu wojennego wyglądała następująco:
Ich prace koordynowała (tj.: ustalała ramówkę, przyjmowała programy na antenę, organizowała emisję i nadzorowała jej bieżący przebieg) Naczelna Redakcja Programowa (dyrektorem programowym i redaktorem naczelnym był Włodzimierz Grzelak). Programy I i II nie miały wyodrębnionych kierownictw.
Na rzecz programów I i II audycje telewizyjne programowały, produkowały oraz proponowały do emisji Naczelne Redakcje (merytoryczne):
W ramach Naczelnej Redakcji Publicystyki działało stworzone przez Mariusza Waltera – i posiadające znaczną autonomię – Studio 2. Naczelne redakcje dzieliły się z kolei na redakcje z kierownikami redakcji na czele; np. redakcja programów szkolnych czy redakcja kursów językowych działały w ramach Naczelnej Redakcji Programów Oświatowych i Popularnonaukowych.
W ramach Zespołu Programu Telewizyjnego działały także różne jednostki usługowe, pomocnicze i techniczne: Biuro Emisji, Dział Scenografii (zarządzany przez Xymenę Zaniewską), Zakład Produkcji Filmów Telewizyjnych (POLTEL), zakład transportu, dział finansów i księgowości, zespół produkcyjny, biuro kadr i szkolenia, wewnętrzna służba zdrowia.
Pod koniec sprawowania władzy w Radiokomitecie przez Macieja Szczepańskiego powołano w strukturze Zespołu Programu Telewizyjnego dwa wysokie stanowiska decyzyjne: Dyrektora Generalnego ds. Politycznych (Stanisław Cześnin) i Dyrektora Generalnego ds. Kultury (Janusz Rolicki). Nadzorowali oni bezpośrednio pracę podporządkowanych im Naczelnych Redakcji.
Główną cechą organizacyjną ówczesnej telewizji było to, że nie istniał wtedy system producentów zewnętrznych. Programów nie kupowano, ale produkowano wyłącznie we własnym zakresie i własnymi siłami, w pełni wykorzystując posiadany ogromny potencjał produkcyjno-techniczny, bardzo unowocześniony w związku z pierwszą wizytą w Polsce Jana Pawła II.
Telewizja współpracuje z klasami dziennikarskimi XXI Liceum Ogólnokształcącego im. Hugona Kołłątaja w Warszawie.
15 września 2009 r. ruszyła satelitarna platforma TVP, lecz 9 października 2009 nowy zarząd wstrzymał projekt.
TVP jest współorganizatorem konkursu „Książka Historyczna Roku”.
Jednostki organizacyjne.
W 2019 roku jednostkami administracyjnymi TVP były:
Kanały TVP.
Kanały ogólnotematyczne.
Kanały oznaczone pogrubieniem nadawane są w ramach naziemnej telewizji cyfrowej w Polsce.
Kanały regionalne.
Kanały regionalne dzielą nazwę i częstotliwości z pasmem wspólnym TVP3 i w ramach tego kanału dostępne są na poszczególnych obszarach w ramach telewizji naziemnej.
Kanały tematyczne.
TVP Info i TVP Historia są nadawane również w ramach naziemnej telewizji cyfrowej na Litwie.
Kanały międzynarodowe.
TVP Polonia i TVP Wilno nadawane są w ramach naziemnej telewizji cyfrowej na Litwie. TVP World dostępny jest w różnych krajach świata, również w telewizji naziemnej.
Władze TVP.
Zarząd TVP S.A.
Przewodniczący Rady Nadzorczej TVP S.A.:
Osobowości telewizyjne związane z TVP.
Prezenterami w historii Telewizji Polskiej byli m.in.: Jan Suzin (pracował w latach 1955–1996), Krystyna Loska (pracowała od lat 50. do 1994 roku), Edyta Wojtczak (pracowała w latach 1957–1996) i Bogumiła Wander (pracowała od końca lat 60. XX w. do 2003 roku).
Finanse.
Wpływy TVP z reklam w 2011 roku to 1,03 mld zł, od sponsorów 126,7 mln zł, z abonamentu 205,4 mln zł. Koszty według TVP to 1,757 mld zł, w tym pensje i honoraria dla pracowników TVP 450 mln zł; energia elektryczna, ogrzewanie, materiały biurowe itp. około 273,3 mln zł; kwoty należne producentom, ochroniarzom, mechanikom i wielu innym usługodawcom z zewnątrz to ponad 407 mln zł. Strata netto wyniosła 88,5 mln zł. Obroty i przychody z reklam w TVP w 2011 podobne do stacji komercyjnych – np. TVN za 2011 rok przychody 1959,84, strata netto 317,37 mln zł wobec 42,75 mln zł zysku rok wcześniej (przychody w 2010: 1925,13 mln zł).
Zasadniczo przeciętne płace w 2011 w TVP to mniej więcej tyle, ile w stacjach komercyjnych (6,9 tys. zł brutto, Polsat 6,6 tys. zł, TVN 8,1 tys. zł), płaca w TVP była również wyższa niż przeciętne wynagrodzenie w sektorze mediów według GUS. TVP musi jednak na wynagrodzenia przeznaczyć znacznie więcej pieniędzy niż jej konkurenci, gdyż zatrudnia więcej pracowników. W 2011 prezes Juliusz Braun poinformował, że planowana strata TVP w roku 2012 miała wynieść co najmniej 150 mln, jednak media w 2011 spekulowały, że kwota ta za 2012 miałaby znacznie przekroczyć 200 mln. Według stanu na rok 2011 miałby to być jeden z najgorszych wyników w historii TVP.
Nagrody i wyróżnienia.
W 2013 roku TVP została przyznana katolicka nagroda Totus 2013. Wyróżnienie to przyznano za wspieranie przez TVP fundacji „Dzieło Nowego Tysiąclecia”. Statuetki odebrali prezes Telewizji Polskiej Juliusz Braun oraz szef Polskiego Radia Andrzej Siezieniewski. Totusem wyróżniona została także współpracująca z Teatrem Telewizji Zofia Posmysz-Piasecka. Otrzymała statuetkę w dziedzinie propagowania kultury chrześcijańskiej.

</doc>
<doc id="645151" url="https://pl.wikipedia.org/wiki?curid=645151" title="Afrykan">
Afrykan

Afrykan – imię męskie pochodzenia łacińskiego, oznaczające "pochodzącego z Afryki". Wśród patronów tego imienia – św. Afrykan, wspominany razem ze św. Terencjuszem i św. Pompejuszem.
Osoby o imieniu Afrykan.
Osoby o przydomku "Afrykański" (Afrykańczyk, łac. "Africanus").
cesarze rzymscy
Przydomek „Afrykański” nosili też cesarze bizantyjscy odbywający triumf:
Zobacz też.
Afrykan imieniny obchodzi 10 kwietnia.

</doc>
<doc id="645152" url="https://pl.wikipedia.org/wiki?curid=645152" title="Gorączka (film 1980)">
Gorączka (film 1980)

Gorączka. Dzieje jednego pocisku – polski dramat historyczno-polityczny z 1980 roku, w reżyserii Agnieszki Holland. Pierwowzorem scenariusza do filmu była powieść autorstwa Andrzeja Struga "Dzieje jednego pocisku".
Jest to przedostatni film Agnieszki Holland zrealizowany w Polsce przed jej emigracją w 1981 roku. Powstał on w atmosferze euforii po podpisaniu porozumień sierpniowych. Zdaniem współczesnych krytyków Holland, która w 1968 roku studiowała w Czechosłowacji i była świadkiem stłumienia Praskiej Wiosny, w tym filmie, a szczególnie w wyraźnie zarysowanych postaciach młodych idealistów, którzy na końcu ponoszą porażkę, ukazała swój sceptycyzm do ogólnonarodowego zapału i wolnościowego porywu.
Na 8. Festiwalu Polskich Filmów Fabularnych w Gdańsku, ostatnim przed wprowadzeniem stanu wojennego, "Gorączka" zdobyła główną nagrodę – Złote Lwy – oraz dwa wyróżnienia aktorskie.
Opis fabuły.
Akcja rozgrywa się w latach 1905–1907. Film opowiada o konspiracji PPS podczas klęski rewolucji 1905 roku. Film zbudowany jest z płynnie ze sobą połączonych trzech części. Głównymi bohaterami każdej z nich są inne osoby. Pierwszej – zimny i bezwzględny bojownik PPS-u Leon (Olgierd Łukaszewicz) oraz zakochana w nim Kama (Barbara Grabowska), drugiej – naiwny proletariusz Wojtek Kiełza (Adam Ferency), a ostatniej drobny złodziejaszek i anarchista Gryziak (Bogusław Linda). Wszyscy w pewnym momencie przez chwilę stają się właścicielami tytułowego pocisku.
Na zamówienie Organizacji Bojowej PPS „Chemik” (Tadeusz Huk) konstruuje bombę ze specjalnym zapalnikiem, którą odbiera od niego Kama. Chwilę później „Chemik” wraz z matką zostają aresztowani.
Leon, odbity podczas transportu więzień Cytadeli i lider bojówkarzy, przychodzi po pieniądze do dawno niewidzianego ojca (Zbigniew Zapasiewicz), zamożnego pozytywisty, zwolennika ugodowej polityki wobec Rosji. Między mężczyznami wybucha żywa dyskusja ideologiczna. Leon otrzymuje pieniądze, a wychodząc w drzwiach mija się z Generałem-Gubernatorem (Ryszard Sobolewski), zaproszonym przez ojca na wesele jego siostry. Leon oraz zakochana w nim Kama postanawiają zorganizować zamach na Generała-Gubernatora, jednak ten ostatni nie zjawia się na kiermaszu, gdzie się go spodziewano. Przerażony, z obawy przed zasadzką zostaje w swojej rezydencji. Kama nie wytrzymuje napięcia nerwowego, doznaje szoku i trafia do szpitala psychiatrycznego. Tam opiekuje się nią inny bojownik PPS, Kamil (Tomasz Międzik) – jedyny, który nie poddał się rewolucyjnej presji Leona. Kamę odwiedza Leon, który po wyjściu wpada w ręce oficerów Ochrany. Bomba zostaje zdeponowana na wsi.
Mija kilka lat. W PPS-ie, który przetrzebiły aresztowania i wsypy, dokonał się rozłam. Przechowujący pocisk młody proletariusz Wojtek Kiełza przybywa z nim do Warszawy. Nie zważając na ostrzeżenia wuja (Marian Łącz), u którego się zatrzymuje, szuka jakiegoś kontaktu, ale nikt nie chce mu pomóc. W knajpie spotyka Wartkiego (Paweł Nowisz), który podaje się za bojownika, i prowadzi go do „Czarnego” (Krzysztof Zaleski). Obaj okazują się prowokatorami i wydają Wojtka Rosjanom. Kiełza zostaje skazany na śmierć. W areszcie zdradza tajemniczemu anarchiście Gryziakowi, gdzie ukrył bombę. Prosi go również o dostarczenie listu do wuja.
Po wyjściu z więzienia Gryziak odwiedza „Czarnego”, swojego dawnego kompana i dłużnika. Ten opowiada mu o swoim podwójnym życiu – jest szpiegiem Ochrany w PPS-ie. Gryziak zabija go. Od wuja Kiełzy odbiera bombę. Dostaje się z nią do sali pełnej oficerów Ochrany. Rzuca ją, ale pocisk nie wybucha. Gryziak zostaje ciężko pobity. W ostatniej scenie filmu carscy saperzy detonują bombę w wodach Wisły.

</doc>
<doc id="645155" url="https://pl.wikipedia.org/wiki?curid=645155" title="Paladiusz">
Paladiusz

Paladiusz — imię męskie pochodzenia grecko-łacińskiego, od przydomka Ateny Pallada (Pallas): "ten, kto trzyma lancę". Wśród patronów tego imienia - św. Palladiusz z Auxerre, biskup (VII wiek). 
Paladiusz imieniny obchodzi 10 kwietnia.
Zobacz też: 

</doc>
<doc id="645156" url="https://pl.wikipedia.org/wiki?curid=645156" title="Darkstone">
Darkstone

Darkstone – gra komputerowa typu cRPG stworzona przez Delphine Software. Wydana na świecie przez Gathering of Developers 28 lipca 1999 r. (w Polsce przez Cenegę 30 października tego samego roku). Celem gry jest wykonywanie licznych zadań i zabijanie napotkanych po drodze wrogów tak, aby dotrzeć do finałowego przeciwnika – nekromanty Draaka, pokonać go i ocalić wioskę. W grze można grać jednocześnie dwiema postaciami. Dostępne są cztery klasy postaci: mnich, czarodziej, wojownik i złodziej.

</doc>
<doc id="645158" url="https://pl.wikipedia.org/wiki?curid=645158" title="PBAN">
PBAN

Poli(butadien-"co"-kwas akrylowy-"co"-akrylonitryl) ("PBAN") – statystyczny kopolimer (terpolimer) butadienu, kwasu akrylowego i akrylonitrylu. Został otrzymany w 1954 roku przez Thiokol i stosowany jako składnik paliw rakietowych (np. TP-H-1011). Posada lepsze właściwości mechaniczne od innego kopolimeru butadienu i kwasu akrylowego, PBAA – poli(butadien-"co"-kwas akrylowy).

</doc>
<doc id="645161" url="https://pl.wikipedia.org/wiki?curid=645161" title="Callichthys">
Callichthys

Callichthys – rodzaj słodkowodnych ryb sumokształtnych z rodziny kiryskowatych (Callichthyidae).
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Silurus callichthys" ("C. callichthys").

</doc>
<doc id="645166" url="https://pl.wikipedia.org/wiki?curid=645166" title="Dianema">
Dianema

Dianema – rodzaj słodkowodnych ryb sumokształtnych z rodziny kiryskowatych (Callichthyidae). Od pozostałych kirysków wyróżniają się torpedowatym kształtem ciała. Występują w Ameryce Południowej, w dorzeczu Amazonki.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Dianema longibarbis".

</doc>
<doc id="645167" url="https://pl.wikipedia.org/wiki?curid=645167" title="Gem">
Gem

Gem (ang. "game", fr. "un jeu") – najmniejsza część rozgrywki w meczu tenisa ziemnego, część seta.
Punktacja tenisowa.
Za wygranie pojedynczej wymiany w tenisie przyznawane są punkty. Poprzez zebranie określonej ilości zdobywa się gema. Gemy natomiast są składowymi setów, a osiągnięcie dwóch lub trzech setów oznacza zwycięstwo. Pierwszy punkt w gemie liczony jest jako "15", drugi jako "30", kolejny – "40". Czwarty zdobyty punkt daje zwycięstwo w gemie pod warunkiem, że przeciwnik uzbierał nie więcej niż dwa punkty. Gdy obaj tenisiści wygrali trzy wymiany, następuje stan równowagi (ang. "deuce"), oznaczany na tablicy wyników jako "40:40". Od chwili osiągnięcia tego wyniku do zakończenia gema przez któregoś z zawodników potrzebne jest dwupunktowe prowadzenie nad przeciwnikiem. Jednopunktowe prowadzenie, czyli wynik "Ad:40" lub "40:Ad" (najpierw podaje się stan serwującego) określane jest jako przewaga (ang. "advantage").
Przy stanie "40:0", zawodnik podający ma trzy piłki na gema (ang. "game points"). Przy wyniku "40:15" liczba piłek gemowych zmniejsza się do dwóch, a przy stanie "40:30" i "Ad:40" jest to już jedna piłka gemowa. Przy wynikach "0:40", "15:40", "30:40" i "40:Ad" odbierający ma kolejno trzy, dwie i jedną piłkę na przełamanie (ang. "break point").
Zakończenie seta.
Sześć zdobytych gemów daje zwycięstwo w secie pod warunkiem, że przeciwnik zwyciężył w nie więcej niż czterech gemach. Jeśli nastąpi stan remisu przy wyniku 5:5 w gemach, to gra toczy się do dwóch gemów przewagi (możliwe zakończenie przy stanie 7:5 lub 5:7). Jeśli nastąpi sytuacja remisu 6:6 w gemach, to rozgrywany jest tie-break, czyli specjalny gem, w którym gra toczy się do siedmiu punktów. By zakończyć tie-breaka i w konsekwencji seta, zawodnik musi posiadać dwupunktową przewagę.
W tie-breaku jako pierwszy serwuje zawodnik, który jako pierwszy serwował w secie, a następnie dwukrotnie podaje jego przeciwnik. Później na zmianę każdy z zawodników ma dwa serwisy do dyspozycji. Zmiana stron kortu tenisowego następuje co sześć rozegranych punktów, a także po zakończeniu tie-breaka.
Tie-break nie jest rozgrywany w decydującym, trzecim u kobiet i piątym u mężczyzn secie w wielkoszlemowych turniejach prócz US Open, a także w rozgrywkach męskiego Pucharu Davisa i kobiecego Pucharu Federacji. W powyższych turniejach do zakończenia spotkania potrzebne jest osiągnięcie dwugemowego prowadzenia w decydującym secie. Do 1968 roku, a więc do wprowadzenia ery open, każdy set rozgrywany był na takich zasadach. Wprowadzenie tie-breaka miało skrócić czas trwania meczu.
Specjalnym rodzajem tie-breaka jest super tie-break, rozgrywany w zawodach gry podwójnej i gry mieszanej. Rywalizacja trwa w nim do dziesięciu zdobytych punktów z zachowaniem dwóch przewagi. Grany jest w ostatnim, trzecim gemie spotkania. W mikście ma miejsce we wszystkich turniejach, a w deblu wyłączając zawody Wielkiego Szlema i turnieje drużynowe.
Zakończenie meczu.
Wszystkie turnieje z udziałem kobiet (ITF Women's Circuit, WTA Challenger Tour, WTA International Series, WTA Premier Series – w tym WTA Premier, WTA Premier 5, WTA Premier Mandatory) i mężczyzn (ITF Men's Circuit, ATP Challenger Tour, ATP World Tour 250, ATP World Tour 500, ATP World Tour Masters 1000) rozgrywane są do dwóch wygranych setów. Wyjątkami u mężczyzn w grze pojedynczej są wszystkie turnieje wielkoszlemowe oraz zawody Pucharu Davisa, w których tenisiści grają do trzech wygranych setów. W grze podwójnej mężczyzn do trzech setów rywalizuje się tylko w wielkoszlemowym Wimbledonie. Ostatnim oficjalnym meczem w rozgrywkach kobiet, w którym rywalizowano do trzech wygranych setów, był finał Chase Championships w 1998 roku.
Zmiana stron i przerwy.
Zmiana stron kortu przez tenisistów następuje po każdym nieparzystym gemie w secie, a także po zakończeniu seta, prócz sytuacji, jeśli liczba gemów w poprzednim secie była nieparzysta.
Po każdym nieparzystym gemie, wyłączając pierwszego, następuje przerwa trwająca maksymalnie półtorej minuty. Przerwa po zakończeniu seta trwa nie dłużej niż dwie minuty.

</doc>
<doc id="645168" url="https://pl.wikipedia.org/wiki?curid=645168" title="Gastropatia wrotna">
Gastropatia wrotna

Gastropatia wrotna, dawniej: gastropatia zastoinowa – schorzenie często pojawiające się w przebiegu nadciśnienia wrotnego. Powstanie krążenia obocznego powoduje zastój krwi w śluzówce żołądka, prowadzący do jej uszkodzenia. W efekcie dochodzi do przewlekłych krwawień, a często do zagrażających życiu krwotoków. Podobnym stanem, również związanym z nadciśnieniem wrotnym, są antralne poszerzenia naczyniowe.

</doc>
<doc id="645169" url="https://pl.wikipedia.org/wiki?curid=645169" title="Hoplosternum">
Hoplosternum

Hoplosternum – rodzaj słodkowodnych ryb sumokształtnych z rodziny kiryskowatych (Callichthyidae). Ich ciało jest wydłużone, znacznie dłuższe niż u kirysków z rodzaju "Corydoras", masywne. Dorastający do 24 cm długości "Hoplosternum littorale" jest hodowany i poławiany jako ryba konsumpcyjna. 
Występowanie.
Występują w Ameryce Południowej, a "Hoplosternum punctatum", jako jedyny z tej rodziny, również w Ameryce Środkowej. Zasiedlają wody muliste, mętne, o niskiej zawartości tlenu.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Callichthys laevigatus" (obecnie synonim gatunku "Hoplosternum littorale").

</doc>
<doc id="645171" url="https://pl.wikipedia.org/wiki?curid=645171" title="Witold Ostrowski">
Witold Ostrowski

Witold Tadeusz Ostrowski (ur. 15 czerwca 1875 w Berlinie, zm. 14 sierpnia 1942 w Krakowie) – polski działacz społeczny i organizator przemysłu.
Życiorys.
Syn rzeźbiarza Kazimierza Witolda Ostrowskiego, brat Stanisława Kazimierza. Dzieciństwo spędził w Warszawie i Tarnopolu. Ukończył C. K. Gimnazjum w Brzeżanach. Studiował prawo na Uniwersytecie Lwowskim.
Pracował jako urzędnik w Tarnopolu, następnie w starostwie w Stanisławowie, skąd został na polecenie Ministerstwa Handlu przeniesiony do Krakowa.
W latach studiów zaangażował się w działalność Towarzystwa Szkoły Ludowej, w Krakowie założył 45 szkół przemysłowych, popierał rzemiosło i drobny przemysł. W 1906 został członkiem Zarządu Głównego Towarzystwa Szkoły Ludowej, w 1909 jego prezesem w oddziale krakowskim, a w 1927 prezesem Zarządu Głównego Towarzystwa Szkoły Ludowej. Współredagował „Nową Reformę”, której w 1928 został także współwłaścicielem.
W 1914 został radnym miasta Krakowa. W okresie I wojny światowej bardzo angażował się w powstanie i pomoc Legionom. Referent Zarządu Organizacji Powiatowych Departamentu Organizacyjnego Sekcji Zachodniej Naczelnego Komitetu Narodowego w 1914 roku. W 1918 był inicjatorem budowy pomnika w kwaterze legionowej na Cmentarzu Rakowickim i członkiem Polskiej Komisji Likwidacyjnej.
Po I wojnie światowej znalazł zatrudnienie w Urzędzie Wojewódzkim w Krakowie na stanowisku Naczelnika Wydziału Przemysłowego. Z Urzędu Wojewódzkiego, wobec niemożliwości porozumienia się komisarza Zdzisława Wawrauscha z urzędującymi wiceprezydentami Krakowa i po jego ustąpieniu został mianowany 19 lipca 1925 zarządcą komisarycznym Krakowa. Na tym stanowisku przepracował rok, po reaktywowaniu rozwiązanej Rady Miasta Krakowa złożył urząd w dniu 2 czerwca 1926.
W nowej radzie miejskiej w dniu 28 września 1926 został wybrany jednym z wiceprezydentów miasta, na tym stanowisku pozostał do emerytury, do 1934. Zaangażowany był w utworzenie Muzeum Etnograficznego, popierał plany stworzenia skansenu budownictwa ludowego w Lasku Wolskim, do czego ostatecznie jednak nie doszło. Założyciel Unii Narodowo-Państwowej w 1922. W maju 1931 został wyróżniony godnością członka honorowego Towarzystwo Szkoły Ludowej.
Z małżeństwa z Kazimierą z Sośnickich (1877–1954) miał dwóch synów: Kazimierza – adwokata, oficera Komendy Głównej AK i Witolda Macieja (1911–1966) – inżyniera rolnika.
Po wybuchu II wojny światowej wyjechał z Krakowa do Lwowa, w lutym 1940 powrócił pod Wawel i dość długo ukrywał się w obawie przed aresztowaniem.
Zmarł śmiercią naturalną, pochowany został na Cmentarzu Rakowickim w Krakowie (kwatera PAS 67-płn-po lewej Rokitny).

</doc>
<doc id="645173" url="https://pl.wikipedia.org/wiki?curid=645173" title="Lepthoplosternum">
Lepthoplosternum

Lepthoplosternum – rodzaj słodkowodnych ryb sumokształtnych z rodziny kiryskowatych (Callichthyidae).
Klasyfikacja.
Gatunki zaliczane do tego rodzaju:
Gatunkiem typowym jest "Callichthys pectoralis" ("L. pectoralis").

</doc>
<doc id="645174" url="https://pl.wikipedia.org/wiki?curid=645174" title="I Hate Rock’n’Roll">
I Hate Rock’n’Roll

I Hate Rock’n’Roll – album T.Love wydany 27 marca 2006 roku. Pojawiły się na niej utwory napisane przez dawnych muzyków grupy – Janka Benedeka, Andrzeja Zeńczewskiego i Janusza Knorowskiego. W nagraniu gościnnie udział wzięli Wojciech Waglewski i Jan Pęczak, który napisał też dwa utwory na płytę. Płyta wielu fanom przypomina stare dokonania grupy T.Love. Całość utrzymana jest w stylistyce rockowej, choć znalazły się na niej też piosenki w konwencji reggae. Na singlach wydano utwory „Gnijący świat”, „Jazz nad Wisłą”, „Czarnuch” oraz „Ścierwo”, do trzech pierwszych nakręcono też teledyski.
Płytę wydano także w edycji kolekcjonerskiej, zawierającej dodatkowo wersje demo sześciu piosenek, które nie zostały wydane lub zostały wydane w innych wersjach. Edycja ta zawierała również nośnik DVD z filmem z powstawania płyty, z teledyskiem piosenki „Gnijący świat” oraz reportażem z jego planu.
Nagrania dotarły do 2. miejsca listy OLiS, a album uzyskał status złotej płyty.
Lista utworów.
Dodatkowo, w edycji kolekcjonerskiej:

</doc>
<doc id="645175" url="https://pl.wikipedia.org/wiki?curid=645175" title="Megalechis">
Megalechis

Megalechis – rodzaj słodkowodnych ryb sumokształtnych z rodziny kiryskowatych (Callichthyidae).
Klasyfikacja.
Gatunki zaliczane do tego rodzaju:
Gatunkiem typowym jest "Callichthys thoracatus" ("M. thoracata").

</doc>
<doc id="645176" url="https://pl.wikipedia.org/wiki?curid=645176" title="Targi Książki we Frankfurcie nad Menem">
Targi Książki we Frankfurcie nad Menem

Targi Książki we Frankfurcie nad Menem (, ) – targi książki w Niemczech.
Charakterystyka.
Historia targów sięga średniowiecza, kiedy Johannes Gutenberg wynalazł w XV wieku druk, kilka kilometrów od obecnego miejsca targów. Do XVII wieku Frankfurt stanowił centralne miejsce handlu książką w Europie. W XVIII wieku rolę tę przejął, również niemiecki, Lipsk. Po II wojnie światowej (1949) role się odwróciły i obecnie impreza we Frankfurcie jest największą w swojej branży w świecie (około 7000 wystawców z ponad 100 krajów; 2500 wydarzeń). Targi stanowią handlowy oręż Niemieckiego Związku Księgarstwa ("Börsenverein des Deutschen Buchhandels"). Od lat są organizowane w październiku.
Bezpośrednim organizatorem jest Messe Frankfurt GmbH.

</doc>
<doc id="645178" url="https://pl.wikipedia.org/wiki?curid=645178" title="LDU Portoviejo">
LDU Portoviejo

Liga Deportiva Universitaria de Portoviejo, w skrócie Liga de Portoviejo, jest zawodowym ekwadorskim klubem piłkarskim z siedzibą w mieście Portoviejo.
Historia.
W 1970 klub zadebiutował w pierwszej lidze ekwadorskiej. W 1975 klub spadł do drugiej ligi, ale tylko na jeden sezon. W 1978 ponownie spadł do drugiej ligi, by po 3 latach, czyli w 1981 ponownie pojawić się w najwyższej lidze Ekwadoru, by po roku znów spaść i tak bez przerwy klub balansował pomiędzy dwoma ligami. Ostatni raz grał w pierwszej lidze w roku 2001, kiedy spadł i dotąd nie wrócił.

</doc>
<doc id="645180" url="https://pl.wikipedia.org/wiki?curid=645180" title="Liga Deportiva Universitaria de Portoviejo">
Liga Deportiva Universitaria de Portoviejo



</doc>
<doc id="645183" url="https://pl.wikipedia.org/wiki?curid=645183" title="Antoni Bohdziewicz">
Antoni Bohdziewicz

Antoni Bohdziewicz, ps. „Wiktor” (ur. 11 września 1906 w Wilnie, zm. 20 października 1970 w Warszawie) – polski reżyser i scenarzysta filmowy.
Życiorys.
Absolwent Politechniki Warszawskiej (1928). W 1930 rozpoczął pracę w wileńskiej rozgłośni Polskiego Radia. Zasłynął jako reżyser słuchowisk bogato ilustrowanych akustycznie. Pracował także jako recenzent filmowy. Wyjechał na stypendium filmowe do Paryża. Studiował w Ecole Technique de la Photographie et Cinematographie. We Francji zrealizował pierwsze krótkometrażowe filmy dokumentalne. Po powrocie do kraju został współpracownikiem kroniki filmowej PAT oraz recenzentem tygodnika „Pion”. Dalsze krótkometrażowe filmy dokumentalne realizował w Spółdzielni Autorów Filmowych SAF. 
Był członkiem Akademickiego Klubu Włóczęgów Wileńskich, w którym nosił pseudonim „Czwartek”. Jego kolegami klubowymi byli: Czesław Miłosz, Stefan Jędrychowski, Paweł Jasienica, Wacław Korabiewicz. W 1930 roku (6 lipca – 13 września) uczestniczył w liczącej około 3 tys. km wyprawie kajakowej z Nowego Targu do Konstantynopola. W czasie tej wyprawy zajmował się jej dokumentacją fotograficzną. 
Podczas okupacji żołnierz AK. W powstaniu warszawskim Antoni Bohdziewicz był szefem Referatu Filmowego Biura Informacji i Propagandy Komendy Głównej Armii Krajowej. Po jego upadku opuścił miasto z ludnością cywilną. Od 1945 pracował w Polskiej Kronice Filmowej.
W latach 1948–1966 wykładał w PWSFTviT w Łodzi. W latach 50. ponownie współpracował z Teatrem Polskiego Radia. Zasiadał w jury konkursu głównego na 12. MFF w Cannes (1959). 
Jego żoną była Ariadna Demkowska-Bohdziewicz, z którą miał córki Annę (ur. 1945) i Annę Beatę (ur. 1950).
Został pochowany na Cmentarzu Wojskowym na Powązkach (kwatera 19B-5-19).
Upamiętnienie.
5 grudnia 1977 w Warszawie jednej z ulic na terenie obecnej dzielnicy Bielany zostało nadanie imię Antoniego Bohdziewicza.

</doc>
<doc id="645184" url="https://pl.wikipedia.org/wiki?curid=645184" title="Aspidoras">
Aspidoras

Aspidoras – rodzaj słodkowodnych ryb z rodziny kiryskowatych (Callichthyidae).
Klasyfikacja.
Gatunki zaliczane do tego rodzaju:
Gatunkiem typowym jest "Aspidoras rochai".

</doc>
<doc id="645189" url="https://pl.wikipedia.org/wiki?curid=645189" title="Brochis">
Brochis

Brochis – rodzaj słodkowodnych ryb z rodziny kiryskowatych (Callichthyidae). W 2003 Britto włączył go do rodzaju "Corydoras".
Klasyfikacja.
Gatunki zaliczane do tego rodzaju:
Gatunkiem typowym jest "Brochis coeruleus" (="B. splendens").

</doc>
<doc id="645193" url="https://pl.wikipedia.org/wiki?curid=645193" title="Liga Deportiva Universitaria Portoviejo">
Liga Deportiva Universitaria Portoviejo



</doc>
<doc id="645194" url="https://pl.wikipedia.org/wiki?curid=645194" title="S Andromedae">
S Andromedae

S Andromedae (SN 1885) – supernowa typu Ia w galaktyce M31 w gwiazdozbiorze Andromedy. Zaobserwował ją 20 sierpnia 1885 Ernst Hartwig z Obserwatorium w Tartu w Estonii. Jest to pierwsza odkryta supernowa spoza naszej galaktyki.
Między 17 a 20 sierpnia 1885 osiągnęła jasność ok. 5,8. W lutym 1890 osłabła do 16m. Ponad sto lat później (10 listopada 1989) Robert A. Fesen odkrył jej pozostałości. Mają rozmiary rzędu 0,55 sekundy kątowej i masę pomiędzy 0,1 a 1 masy Słońca.
S Andromedae jest jedyną do tej pory zaobserwowaną supernową w Galaktyce Andromedy.

</doc>
<doc id="645196" url="https://pl.wikipedia.org/wiki?curid=645196" title="Bruzda Harrisona">
Bruzda Harrisona

Bruzda Harrisona – jeden z objawów zaawansowanej krzywicy, opisany przez Edwarda Harrisona w roku 1820, powstający na skutek rozmiękania kości w tej chorobie, a polegający na wciągnięciu żeber w linii przyczepu przepony w postaci zauważalnej bruzdy.

</doc>
<doc id="645202" url="https://pl.wikipedia.org/wiki?curid=645202" title="Bleicherode">
Bleicherode

Bleicherode – miasto i gmina "(Landgemeinde)" w Niemczech, w kraju związkowym Turyngia, w powiecie Nordhausen. Do 31 grudnia 2018 miasto pełniło funkcję "gminy realizującej" (niem. "erfüllende Gemeinde") dla gmin wiejskich: Etzelsrode, Friedrichsthal, Kehmstedt, Kleinbodungen, Kraja, Lipprechterode oraz Niedergebra. 1 stycznia 2019 gminy Etzelsrode, Friedrichsthal, Kleinbodungen, Kraja, Hainrode, Nohra, Wipperdorf i Wolkramshausen zostały przyłączone do miasta i stały się jego dzielnicami. Dla pozostałych gmin miasto nadal pełni funkcję "gminy realizującej" oraz dodatkowo dla gmin Großlohra i Kleinfurra.
Historia.
Pierwsza udokumentowana wzmianka o osadzie "Blicherode" pochodzi z 1130 roku, obszar ten zamieszkany był jednak już wcześniej, świadczy o tym m.in. zamek (gród) na wale oraz inne zabytki historyczne.
Bleicherode należało do części Królestwa Turyngii "(Königreich Thüringen)", które po zniszczeniu turyńskiej siedziby królów (dzisiaj ruiny zamku) zostało w roku 531 zdobyte przez sprzymierzonych Franków i Sasów. Ok. 250 lat później obszar ten należał do Księstwa Frankońskiego "(Herzogtum Franken)". Henryk IV von Hohnstein zdobył Bleicherode w 1303, a w 1322 nadał mu ograniczone prawa miejskie.
W 1326 roku miejscowość ta została po raz pierwszy wymieniona jako miasto, otrzymała własną pieczęć i herb. W 1442 roku powstał w Bleicherode Cech Płócienniczy (Związek Rzemieślników Odzieżowych), w 1503 uchwalono pierwszy statut miejski, z tego też roku pochodzi pierwsza wzmianka o szpitalu. Za czasów burmistrza Heinricha Heise w latach 1540/41 wybudowano ratusz miejski, na którego fundamentach, zniszczonych podczas wojny trzydziestoletniej, odbudowanych i zachowanych do dzisiaj, stoi odrestaurowany ratusz.
Podczas wojny trzydziestoletniej, 3 października 1632 roku, Bleicherode zostało splądrowane i podpalone przez oddziały grafa Gotfryda Henryka zu Pappenheim. Wskutek działań wojennych zniszczone zostały takie dziedziny gospodarki jak rolnictwo, tkactwo i rzemiosło. Mieszkańcy zajęli się hodowlą ślimaków. Od tego czasu nosili przezwisko "Schneckenhengste" ("Schnecke" – pol. ślimak, "Hengst" – ogier). W roku 1684 Bleicherode znalazło się pod władzą brandenburską, a od 1699 podlegało bezpośrednio królowi pruskiemu. Król Fryderyk II Wielki, odwiedził miasto w 1754 roku i wydał nakaz do powstania przemysłu tekstylnego, wskutek tego powstały pierwsze manufaktury.
18 kwietnia 1822 w Bleicherode urodził się prof. dr August Petermann. Był jednym z najbardziej znaczących kartografów swoich czasów.
W roku 1888 w okolicy Bleicherode znaleziono złoża soli, w sierpniu 1899 zbudowano pierwszy szyb i od roku 1890 życie miasta i okolic całkowicie zdominowało wydobycie soli. Po wybudowaniu w roku 1903 elektrowni, założeniu w 1911 roku centrali dalekobieżnej Südharz i budowie elektrowni Bleicherode-Ost, gospodarka energetyczna stała się jednym z ważniejszych sektorów gospodarki miasta. Wykorzystując położenie miasta, medyk Karol Keilholz założył tu w 1900 roku uzdrowisko, a w roku 1911 miejscowość otrzymała status kurortu ("Luftkurort", "Luft" – powietrze), który utrzymało aż do I wojny światowej.
Po I wojnie światowej rozkwitł nie tylko przemysł, handel, rzemiosło ale także życie kulturalno-umysłowe miasta. W roku 1930 oddano pływalnię miejską, później kino. Obydwie instytucje czynne są do dziś.
Po zjednoczeniu Niemiec w roku 1990 "znikła" ponad 500-letnia tradycja przemysłu tekstylnego, a najbardziej znaczący pracodawca regionu – kopalnia soli – przerwała wydobycie. Rejony przemysłowe zostały udostępnione przez władze miasta inwestorom.
Współpraca.
Miejscowości partnerskie:

</doc>
<doc id="645203" url="https://pl.wikipedia.org/wiki?curid=645203" title="Lavoslav Ružička">
Lavoslav Ružička



</doc>
<doc id="645204" url="https://pl.wikipedia.org/wiki?curid=645204" title="Adam Dubec">
Adam Dubec



</doc>
<doc id="645207" url="https://pl.wikipedia.org/wiki?curid=645207" title="Lavoslav Ruzicka">
Lavoslav Ruzicka



</doc>
<doc id="645208" url="https://pl.wikipedia.org/wiki?curid=645208" title="Three Sides Live">
Three Sides Live

Three Sides Live – album grupy Genesís, wydany w roku 1982. Płyta wydana w Ameryce Północnej i niektórych krajach europejskich zawierała trzy strony koncertu, na stronie czwartej znalazły się studyjne utwory: "Paperlate", "You Might Recall", "Me and Virgil", "Evidence Of Autumn" i "Open Door". 
Album został ponownie wydany (remasterowany) w 1994 r. i zawierał tylko utwory koncertowe (podobnie jak wersja wydana w 1982 w Wielkiej Brytanii).
Utwory.
Dysk 1:
Dysk 2:

</doc>
<doc id="645209" url="https://pl.wikipedia.org/wiki?curid=645209" title="Krążowniki typu Albany">
Krążowniki typu Albany

Krążowniki rakietowe typu Albany były przerobionymi ciężkimi krążownikami typu "Baltimore" i "Oregon City" służącymi w US Navy. Wszystkie oryginalne nadbudówki i uzbrojenie zostały usunięte i zastąpione nowymi. Przebudowane okręty mają bardzo wysoką nadbudówkę.
USS "Albany" i USS "Chicago" zostały zmodernizowane w 1970, natomiast USS "Columbus" był pierwszą jednostką, która została wycofana ze służby (w 1975).
Zobacz też.
Zobacz też inne okręty noszące nazwę USS "Albany"

</doc>
<doc id="645210" url="https://pl.wikipedia.org/wiki?curid=645210" title="Michał Hrycuniak">
Michał Hrycuniak



</doc>
<doc id="645213" url="https://pl.wikipedia.org/wiki?curid=645213" title="Polibutadien">
Polibutadien

Polibutadien (poli(1,3-butadien); BR) - polimer otrzymywany w wyniku polimeryzacji 1,3-butadienu, stosowany jako tworzywa sztuczne z grupy elastomerów, stosowany do produkcji kauczuku syntetycznego. 
Otrzymywanie.
Polibutadien został po raz pierwszy otrzymany w 1910 r. przez rosyjskiego chemika Siergieja Lebiediewa, który następnie opracował technologię produkcji polibutadienu przy użyciu sodu jako katalizatora (1932 r.). 
Polibutadien może być również otrzymywany w wyniku polimeryzacji emulsyjnej w obecności katalizatorów wolnorodnikowych. Obecnie na skalę przemysłową jest produkowany głównie za pomocą polimeryzacji w roztworze przy użyciu związków litu (polimeryzacja anionowa) lub katalizatorów Zieglera-Natty (polimeryzacja koordynacyjna). 
W trakcie polimeryzacji powstają mery 1,4-"trans", 1,4-"cis" oraz 1,2- ("vinyl"), które w zależności od warunków prowadzenia tej reakcji mogą występować w różnych konfiguracjach i proporcjach co znacząco zmienia własności tego polimeru: 
Dodatkowo mer 1,2-, który posiada chiralny atom węgla może występować w trzech formach stereoizomerycznych jako izotaktyczny, syndiotaktyczny oraz ataktyczny. 
Mikrostruktura, masa molowa i jej rozkład otrzymanego polibutadienu zależy od metody otrzymywania oraz katalizatora. Polimer otrzymany w wyniku polimeryzacji anionowej przy użyciu katalizatora alkilolitowego (Li-BR) charakteryzuje się węższym rozkładem masy molowej niż polimer otrzymany przy użyciu katalizatorów Zieglera-Natty.
Zastosowanie.
Polibutadien jest drugim na świecie kauczukiem syntetycznym pod względem produkcji (po kauczuku butadienowo-styrenowym). 
1,4-"cis"-polibutadien jest bardziej elastyczny od izomeru trans, a zawartość struktur trans i cis zależy od zastosowanych katalizatorów. Polibutadien jest szeroko wykorzystywany w przemyśle gumowym – produkuje się z niego gumę o różnej twardości i ścieralności, stosowaną m.in. w oponach samochodowych. Pod względem właściwości jest zbliżony do kauczuku naturalnego (zawierającego wyłącznie izomer cis), który został wyparty przez polimer syntetyczny w latach 30. XX w.

</doc>
<doc id="645214" url="https://pl.wikipedia.org/wiki?curid=645214" title="Szymon Romańczuk">
Szymon Romańczuk



</doc>
<doc id="645215" url="https://pl.wikipedia.org/wiki?curid=645215" title="Jan Anchimiuk">
Jan Anchimiuk



</doc>
<doc id="645216" url="https://pl.wikipedia.org/wiki?curid=645216" title="Bransoleta krzywicza">
Bransoleta krzywicza

Bransoleta krzywicza – jeden z objawów krzywicy. W przebiegu tej choroby dochodzi do zgrubienia przynasad kości i połączeń kostno-chrzęstnych, co ujawnia się szczególnie w przypadku nasad dalszych kości łokciowej i promieniowej charakterystycznym, "bransoletowatym" ich pogrubieniem (widocznym nieco powyżej nadgarstka).

</doc>
<doc id="645217" url="https://pl.wikipedia.org/wiki?curid=645217" title="Andrzej Popławski">
Andrzej Popławski



</doc>
<doc id="645222" url="https://pl.wikipedia.org/wiki?curid=645222" title="Jakub Kostiuczuk">
Jakub Kostiuczuk



</doc>
<doc id="645225" url="https://pl.wikipedia.org/wiki?curid=645225" title="Grzegorz Charkiewicz">
Grzegorz Charkiewicz



</doc>
<doc id="645227" url="https://pl.wikipedia.org/wiki?curid=645227" title="Acaronia">
Acaronia

Acaronia – rodzaj słodkowodnych ryb okoniokształtnych z rodziny pielęgnicowatych. 
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="645235" url="https://pl.wikipedia.org/wiki?curid=645235" title="Alticorpus">
Alticorpus

Alticorpus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w południowo-wschodniej Afryce.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Alticorpus mentale".

</doc>
<doc id="645247" url="https://pl.wikipedia.org/wiki?curid=645247" title="Amphilophus">
Amphilophus

Amphilophus – rodzaj słodkowodnych ryb okoniokształtnych z rodziny pielęgnicowatych (Cichlidae.
Występowanie.
Ameryka Środkowa.
Klasyfikacja.
Gatunki zaliczane do tego rodzaju:

</doc>
<doc id="645249" url="https://pl.wikipedia.org/wiki?curid=645249" title="I Korpus Polski w Rosji">
I Korpus Polski w Rosji

I Korpus Polski w Rosji – wyższy związek taktyczny Wojska Polskiego na Wschodzie.
I Korpus liczył 15 stycznia 1918 roku 29 000 żołnierzy, zaś w maju 23 661 żołnierzy. Żołnierze I Korpusu nazywani są "Dowborczykami" od nazwiska dowódcy generała Józefa Dowbor-Muśnickiego.
Formowanie korpusu.
Korpus został sformowany 24 lipca 1917 na ziemiach zaboru rosyjskiego znajdujących się pod władzą Rządu Tymczasowego Rosji, z żołnierzy narodowości polskiej z armii rosyjskiej służących we Froncie Zachodnim i Froncie Północnym (obecnie Białoruś, Polesie, Litwa, Łotwa), z inicjatywy Naczelnego Polskiego Komitetu Wojskowego. Dowodzony przez generała Józefa Dowbora-Muśnickiego mianowanego 6 sierpnia 1917 przez gen. Ławra Korniłowa na wniosek Naczpolu.
Formowanie Korpusu przebiegało w skomplikowanej atmosferze. Armia rosyjska ponosiła na froncie liczne klęski. Wewnątrz kraju, na skutek rewolucji bolszewickiej zaznaczało się ogólne rozprzężenie. Nieprzyjazny stosunek do tworzenia Korpusu zajęła również lewica polska w Rosji. Wyższą kadrę oficerską kompletował osobiście gen. Dowbor-Muśnicki. Podstawą tworzenia korpusu była Dywizja Strzelców Polskich. W styczniu 1918 roku przewidziano koncentrację oddziałów Korpusu w rejonie Bobrujska.
Działania korpusu.
Zgodnie z założeniami Korpus miał wraz z osiągnięciem gotowości bojowej być skierowany na front walki z Niemcami. Jednak sytuacja na froncie i wewnątrz Rosji spowodowała, że zadania Korpusu zostały zmienione. Korpus na front przeciw Niemcom nie został skierowany, a 17 (4) grudnia 1917 roku został zawarty rozejm między Niemcami a Rosją radziecką i podjęto rozmowy pokojowe. Gen. Dowbor widział zbliżający się konflikt z władzą bolszewicką, stał jednak na stanowisku niemieszania się w wewnętrzne sprawy Rosji. Zaproponował więc dowództwu bolszewickiemu umowę rozlokowania sił I Korpusu, co miało stanowić podstawę do zawarcia rozejmu do czasu ostatecznego wyjaśnienia sytuacji na froncie. Dochodziło jednak ze strony bolszewików do utrudniania koncentracji korpusu, zatrzymywania poszczególnych transportów, prób rozbrajania pododdziałów i agitacji. Wobec tego, gen. Dowbor zażądał 24 stycznia 1918 roku od głównodowodzącego Frontu Zachodniego zaprzestania rozbrajania i utrudniania koncentracji pod rygorem potraktowania tych działań jako wrogich. Bolszewicy przedstawili to jednak jako wrogi akt i nasilili działania w tym kierunku.
Mimo utrudnień, pod koniec stycznia doszło do stopniowej koncentracji części oddziałów w twierdzy Bobrujsk, przy tym część żołnierzy musiała tam przedrzeć się w przebraniu. Z uwagi na odmowę zaopatrywania polskich oddziałów przez bolszewików, zaszła konieczność opanowania twierdzy dla uzyskania aprowizacji i doszło do walk Korpusu z oddziałami Gwardii Czerwonej. W walkach tych, na początku lutego 1918, siły Korpusu odniosły kilka zwycięstw, z których najważniejsze to walki o Bobrujsk i opanowanie między 29 stycznia a 3 lutego 1918 twierdzy i miasta Bobrujska, obsadzonych przez 7 tysięczną załogę bolszewicką. 10 lutego 1918 roku utworzono w twierdzy polski pociąg pancerny „Związek Broni”. 19 lutego Polacy zdobyli Mińsk Litewski. Walki polsko-bolszewickie w tym czasie toczono również m.in. pod Tatarką, Osipowiczami, Żłobinem i wielu innych regionach. Na przełomie lutego i marca, po zdobyciu Rohaczewa, Mohylewa i Żłobina, bolszewicy zostali wyparci za Dniepr.
Jednocześnie z walkami z bolszewikami prowadzono rokowania z naciskającymi od zachodu wojskami niemieckimi Oberostu. 26 lutego 1918 roku zawarto porozumienie z Niemcami, które stwierdzało, że:
Korpus uzyskał tymczasową administrację okupacyjną nad tym terenem. Stwierdzono także, że Korpus Polski walczy tylko w razie, jeżeli będzie na tym terenie napadnięty. Przemarsz wojsk niemieckich na tym terenie był dozwolony, ponadto 27 lutego Polacy mieli ustąpić na rzecz Niemców z Mińska. Po zawarciu pokojowego traktatu brzeskiego władze niemieckie postanowiły jednak doprowadzić do likwidacji Korpusu. 10 marca 1918 roku korpus liczył 16 493 ludzi, a 10 maja – 23 661 ludzi i prawie 10 tysięcy koni. W tym, 10 maja było 14 117 żołnierzy frontowych, z silną jazdą i artylerią. Wielkość taborów, w tym znaczna liczba koni, wskazywały na zamiar sprowadzenia korpusu wraz ze zgromadzonym inwentarzem na ziemie polskie. Gen. Dowbor próbował lawirować, opierając się na autorytecie Rady Regencyjnej. 4 marca 1918 roku delegacja wysłana do Warszawy przez dowódcę I Korpusu oraz Naczpol uznała zwierzchnictwo polityczne Rady Regencyjnej, która 6 marca powierzyła nadal dowództwo gen. Dowborowi. Gen. Dowbor starał się następnie uzyskać możliwość skupienia dalszych sił polskich, po czym przejścia korpusu wraz z bronią i wyposażeniem na ziemie polskie, jednakże niemieckie dowództwo zażądało demobilizacji korpusu. Na żądanie niemieckie, 10 kwietnia zdemobilizowano i zwolniono do byłego zaboru rosyjskiego (okupowanego przez Niemcy i Austro-Węgry), pierwszy tysiąc żołnierzy. W tym czasie doszło do likwidacji II Korpusu, zakończonej bitwą pod Kaniowem. Rozważano w dowództwie Korpusu możliwość przejścia za Dniepr i przedarcia się przez ziemie rosyjskie do sprzymierzonych, lecz został on odrzucony. Mimo oporu konspiracyjnego organizacji piłsudczyków z Leopoldem Lisem-Kulą i Melchiorem Wańkowiczem na czele rozpoczął się proces likwidacji Korpusu.
21 maja 1918 Korpus został rozformowany i rozbrojony w twierdzy w Bobrujsku, po przyjęciu ultimatum przedstawionego 20 maja przez dowództwo niemieckie, pod groźbą użycia siły. Żołnierze mieli zostać zwolnieni tam, skąd pochodzą, a całość wyposażenia i konie przejęli Niemcy. Odmówiono tym samym praw Radzie Regencyjnej do kontaktów z korpusem. Po podpisaniu porozumienia, w nocy z 21 na 22 maja doszło do próby buntu i aresztowania gen. Dowbora przez członków konspiracji, lecz bunt nie zyskał poparcia i upadł. Ostatni transport wojsk Korpusu opuścił Bobrujsk 8 lipca 1918. Żołnierze Korpusu po rozbrojeniu przybyli w większości do Warszawy, gdzie weszli w skład powstającego Wojska Polskiego. 
W Bobrujsku, na miejscowym cmentarzu wojennym, istniał wysoki kopiec z krzyżem na szczycie, pod którym zostało pochowanych około dwóch tysięcy polskich żołnierzy I Polskiego Korpusu. Obecnie nie ma po nim śladu. Replika tego kopca, znacznie pomniejszona, znajduje się na cmentarzu Powązkowskim. W dwudziestoleciu międzywojennym byli tutaj chowani Dowborczycy.
Organizacja i obsada personalna korpusu.
Dowództwo
Inni:
Umundurowanie żołnierzy korpusu.
"Przepisy mundurowe z 25 maja 1918"
nakładane koloru ochronnego z wypustką:
Kolorowe rabaty przepisane były tylko do munduru galowego. Była to jedyna różnica pomiędzy mundurem polowym a galowym.
Generałowie i artyleria konna nosili rogatywki.
– dla odróżnienia rang i stopni wojskowych wprowadzić na bluzach i płaszczach kąty z galonu złotego lub srebrnego dla oficerów i z amarantowej taśmy dla żołnierzy: galon i taśma powinny być szerokości 3/4 cm, kąty powinny być proste, zwrócone do dołu z bokami długości 5 cm, kąty należy naszywać na lewym rękawie pośrodku w odległości 10 cm od wszycia rękawa, odległość pomiędzy kątami 3/4 cm.
W 1919 r. ukazał się „Album mundurów 1go Polskiego Korpusu” ze wstępem Józefa Dowbor-Muśnickiego i ilustracjami Mikołaja Wisznickiego.
Związek Żołnierzy I Korpusu Polskiego.
W okresie II RP do 1939 działał Związek Żołnierzy I Korpusu Polskiego, mający siedzibę przy ul. Aleje Jerozolimskie 93 w Warszawie.
W literaturze.
Działalność I Korpusu Polskiego w Bobrujsku została opisana w powieści "Nadberezyńcy" Floriana Czarnyszewicza.
Działalność Korpusu, szczególnie okoliczności rozbrojenia przez Niemców, również opisał Melchior Wańkowicz w "Strzępach epopei".

</doc>
<doc id="645250" url="https://pl.wikipedia.org/wiki?curid=645250" title="Astatoreochromis">
Astatoreochromis

Astatoreochromis – klad w randze rodzaju słodkowodnych ryb okoniokształtnych z rodziny pielęgnicowatych (Cichlidae).
Występowanie.
Jeziora i rzeki wschodnioafrykańskie.
Klasyfikacja.
Gatunki zaliczane do tego rodzaju:
Bayankimbona, Vreven i Snoeks (2013) uznają jednak "A. vanderhorsti" za młodszy synonim "A. straeleni". Gatunkiem typowym rodzaju jest "Astatoreochromis alluaudi".

</doc>
<doc id="645252" url="https://pl.wikipedia.org/wiki?curid=645252" title="Brotterode">
Brotterode

Brotterode – dzielnica miasta Brotterode-Trusetal w Niemczech, w kraju związkowym Turyngia, w powiecie Schmalkalden-Meiningen.
Do 30 listopada 2011 Brotterode było samodzielnym miastem, które dzień później zostało wcielone do gminy Trusetal, tworząc jednocześnie nowe miasto Brotterode-Trusetal.
W dzielnicy znajduje się skocznia narciarska Inselbergschanze.
Współpraca.
Miejscowości partnerskie:

</doc>
<doc id="645258" url="https://pl.wikipedia.org/wiki?curid=645258" title="Olympiakos Nikozja">
Olympiakos Nikozja

Olympiakos Nikozja – cypryjski klub piłkarski z siedzibą w Nikozji.
Obecny skład.
"Aktualny na 1 września 2019"

</doc>
<doc id="645259" url="https://pl.wikipedia.org/wiki?curid=645259" title="Fundusz Obrony Narodowej">
Fundusz Obrony Narodowej

Fundusz Obrony Narodowej (FON) – fundusz utworzony na mocy dekretu Prezydenta RP z 9 kwietnia 1936 roku w celu uzyskania dodatkowych środków na dozbrojenie armii i wojskowy program inwestycyjny. Gromadził środki pochodzące ze sprzedaży nieruchomości i ruchomości stanowiących własność państwa, a pozostających pod zarządem wojska, dotacji skarbu państwa (głównie z pożyczki uzyskanej przez rząd we Francji) oraz darów i zapisów osób prywatnych i instytucji. Zbierano go w postaci gotówkowej i rzeczowej (nieruchomości, kosztowności, a nawet zboże).
Dyplom.
Zarządzające Fundusz Obrony Narodowej przedwojenne Ministerstwo Obrony Narodowej pod koniec lat 30. przystąpiło do wydawania ofiarodawcom na FON specjalnych dyplomów, wykonanych artystycznie przez artystę malarza Wątorka, pod kierunkiem prof. Chrostowskieg.
Zbiórki sportowców na FON.
Ofiarodawcami Funduszu Obrony Narodowej były m.in. związki sportowe i olimpijczycy. Z początkiem 1939 roku nasiliła się działalność środowiska sportowego na rzecz FON. W końcu marca 1939 roku uchwały o opodatkowaniu na rzecz Funduszu Obrony Narodowej podjęły m.in. sejmik Polskiego Związku Towarzystw Wioślarskich, a w dniach 2–3 kwietnia podobną uchwałę podjął Walny Zjazd Centrali Akademickich Związków Sportowych. Organizowano zawody sportowe, z których przekazywano wpłaty na FON m In mecz piłkarski Pogoń Lwów-Hasmonea, zawody „Motockliści na FON”, Turniej tenisowy na kortach Legii i zawody bokserskie w Warszawie i Łodzi. Poznański Okręgowy Związek Piłki Nożnej wezwał członków by przekazywali od 3 do 20 złotych. Na potrzeby FON rozgrywano min. mecze piłkarskie, boks, mityngi lekkoatletyczne. Pieniądze oraz metale zbierały także związki sportowe m.in. Poznański Okręgowy Związek Piłki Nożnej, PZPN. W ramach zbiórki środków z inicjatywy Warszawskiego Oddziału Dziennikarzy Sportowych R.P miała miejsce na Stadionie Wojska Polskiego „Wielka Rewia Asów Sportu”. Ofiarodawcami indywidualnymi FON byli m.in.: Janusz Kusociński (przekazał złoty sygnet o wadze 9,5 grama), i Janina Kurkowska-Spychajowa (przekazała 8 srebrnych pucharów).
Wojenne losy FON.
Łącznie na FON zgromadzono około 1 mld złotych, z czego wartość wpłat i darowizn od ludności wyniosła do maja 1939 roku około 37,7 mln złotych. Środki gotówkowe zużyto na dozbrajanie armii, dary rzeczowe w złocie i srebrze wywieziono w 1939 za granicę. Tam podzielono go na część „srebrną” i „złotą”. 210 kg złota z głównego transportu zawarte w dziewięciu skrzyniach trafiło do Chartumu w Sudanie, gdzie zdeponowane u Polaka – właściciela hotelu i współpracownika polskiego wywiadu przetrwało wojnę i pod koniec 1944 zostało przekazane do kwatery dowództwa Polskich Sił Zbrojnych na Zachodzie w Londynie. Natomiast 61 skrzynek srebra (2408 kg kruszcu zapakowane w Bukareszcie) przewiezione zostało jako bagaż dyplomatyczny rumuńskim statkiem najpierw do polskiej ambasady w Rzymie, a następnie w lutym 1940 konsul generalny RP w Marsylii Jan Rozwadowski złożył je w skarbcu miejscowego oddziału Banku Francji. W 1943 srebro to przeniesione zostało do Castres, a po wojnie do Tuluzy. W czerwcu 1945 minister obrony narodowej gen. Marian Kukiel przeznaczył je na pomoc dla ofiar wojny w Polsce za pośrednictwem „Caritasu” – co ostatecznie nie doszło do skutku.
W czasie II wojny światowej zbiórkę na FON kontynuowano głównie wśród Polonii amerykańskiej i kanadyjskiej. Zgromadzono w ten sposób 130 kilogramów złota oraz 2,5 miliona dolarów, które przetransportowali do Londynu specjalni kurierzy. 
Złoto FON w Wielkiej Brytanii.
Złoto FON przechowywane było w podziemiu londyńskiego hotelu „Rubens” - siedziby Sztabu Naczelnego Wodza. Na początku 1945 gen. Marian Kukiel przekazał "złoty FON" do funduszu „Drawa”. Rozporządzeniem z 10 lutego 1945, także pismem z 23 kwietnia 1945 do gen. Tatara, zdecydował, że „złoty FON” ma zostać przeznaczony „na wydatki wojskowe związane z dalszą walką o niepodległość Polski” oraz „na pomoc dla żołnierzy byłej Armii Krajowej, pozostających w Polsce lub deportowanych”.
Według relacji Tatara „"Złoty FON był przechowywany w jedenastu artyleryjskich skrzyniach, które zostały zaplombowane po komisyjnym przebadaniu, posegregowaniu i sporządzeniu dokładnych wykazów, dla każdej skrzyni osobny wykaz z wyszczególnieniem ścisłem wagi każdego przedmiotu. Łączna waga wszystkich złotych przedmiotów wynosiła 350 kg.”" Funduszem „Drawa”, w tym "złotym FON" dysponowali: gen. Stanisław Tatar, płk dypl. Marian Utnik, płk dypl. Stanisław Nowicki, początkowo także płk Edward Maliszewski (powrócił do Polski) oraz ppłk Franciszek Prochaska (wyemigrował do Paryża). Po odejściu Maliszewskiego i Prochaski Utnik wylansował nazwę „Komitet Trzech”. Fundusz (fundacja) „Drawa” była ściśle związana z funkcjonowaniem centrali konspiracyjnej „Hel”, na tyle ściśle, że używano tych nazw zamiennie. Obie struktury były podporządkowane gen. Tatarowi, Utnik i Nowicki byli od niego zależni.
Przekazanie złota FON władzom "Polski Ludowej".
19 czerwca 1947 - wbrew woli rządu R.P. na uchodźstwie - dziesięć metalowych skrzyń ze złotem FON Tatar z Utnikiem przekazali do ambasady „Polski Ludowej” w Londynie; ok. 40 proc. „złotego FON” przejął wywiad "Polski Ludowej" (Oddział II SG LWP) na potrzeby antyzachodniej działalności wywiadowczej. Prawdopodobnie w zamian za przekazane złoto Tatar, Utnik i Nowicki otrzymali paszporty konsularne. Na spotkaniu 17 listopada 1979 w Kurii Biskupiej w Lublinie Tatar opowiadał, że w związku ze śmiercią gen. Lucjana Żeligowskiego w 1947, jako odpowiedzialny za przewiezienie jego ciała do Warszawy wykorzystał tę sposobność do przewiezienia z Wielkiej Brytanii do Polski części zasobów FON – 350 kg złota. W rzeczywistości ok. 208 kg złota przewieziono pocztą dyplomatyczną, przerzutu dokonali kurierzy specjalni: płk Leon Szwajcer i Pola Landau-Leder. Do końca 1948 władzom "Polski Ludowej" przekazano także większość Funduszu Drawa."Historyk dr Jarosław Pałka podkreśla –" „Przekroczeniem granic zdrady było przekazanie "[władzom „Polski Ludowej”]" środków FON, ale nie ma dowodów na to, że Tatar był agentem sowieckim”. W lipcu 1948 roku Bolesław Bierut odznaczył gen. Tatara Krzyżem Orderu Odrodzenia Polski IV klasy, płk. Nowickiego Krzyżem Orderu Odrodzenia Polski V klasy, a pppłk Utnik rozkazem marszałka Michała Roli-Żymierskiego został awansowany na stopień pułkownika. Według planów szefa wywiadu "Polski Ludowej" gen. Wacława Komara, Tatar, Utnik i Nowicki mieli być wykorzystani jako agenci w rezydenturze wywiadu w Wielkiej Brytanii, pomimo iż byli w większości izolowani przez środowiska niepodległościowe w kraju i za granicą. Historyk Jerzy Poksiński wskazuje, że wysocy oficerowie wywiadu: gen. Wacław Komar, gen. Mieczysław Mietkowski, gen. Roman Romkowski, płk. Ignacy Krzemień, płk. Józef Czaplicki uznali, że przekazanie złota i pieniędzy ma charakter wrogi - "Powstała koncepcja „konia trojańskiego”, który nafaszerowany złotem i pieniędzmi przybywa do kraju, aby zyskać zaufanie władzy, a następnie rozpocząć wrogą przeciwko niej działalność." Na polecenie Bieruta zdecydowano o aresztowaniu"" Uczestnicy przekazania złota FON komunistycznym władzom zostali aresztowani i skazani w tzw. procesie TUN, zwanym również procesem generałów.
Po przylocie do Warszawy złoto FON formalnie przechowywano w skarbcu NBP, faktycznie w gabinecie szefa Oddziału II gen. Wacława Komara. Dopiero 8 marca 1948 wiceminister obrony narodowej Marian Spychalski zlecił przekazanie złota jako "depozyt zastrzeżony" do NBP. W kwietniu 1949 uchwalono ustawę o likwidacji FON, w styczniu 1952 międzyministerialna komisja MON i MF dokonała przeglądu depozytu. Tylko jedna ze skrzyń miała spis zawartości, w pozostałych ich już nie było. Monety numizmatyczne i inne złote przedmioty przekazano na złom do Skarbca Emisyjnego. 8 listopada przetopiono na sztabki nieznaną ilość przedmiotów o wadze 112 kg.
Do dyspozycji Kancelarii Cywilnej Prezydenta i URM przekazano 526 złotych zegarków, 156 szt. biżuterii, 156 innych złotych przedmiotów oraz kamienie szlachetne. Majątkiem tym dysponowali; Bolesław Bierut, Józef Cyrankiewicz, Piotr Jaroszewicz. W 1956 prezes NBP powołał komisję, która wyceniła przedmioty i przekazała je do centrali jubilerskiej „Jubiler” oraz do sklepów „Desy”. Do Zarządu Muzeów przekazano zaledwie 19 przedmiotów, komisja ustaliła, że części przedmiotów brakuje. Ogółem 96 kg cennych precjozów „złotego FON” rozdysponowano, w 1956 ok. 826 szt. sprzedano w „Jubilerze i „Desie”. Część przywłaszczyli sobie dygnitarze PRL przed 1956.
Srebrna część FON z Francji przewieziona została do kraju w 1976, po uzgodnieniach Edwarda Gierka z Valérym Giscardem d’Estaing, obecnie srebrne dary FON znajdują się na Zamku Królewskim w Warszawie.

</doc>
<doc id="645260" url="https://pl.wikipedia.org/wiki?curid=645260" title="Bürgel">
Bürgel

Bürgel – miasto w Niemczech, w kraju związkowym Turyngia, w powiecie Saale-Holzland.
Miasto pełni funkcję „gminy realizującej” (niem. „erfüllende Gemeinde”) dla trzech gmin wiejskich: Graitschen bei Bürgel, Nausnitz oraz Poxdorf.
W mieście powstał w XII w. z fundacji margrabiego Łużyc Henryka z Grójca klasztor benedyktynów (zniesiony w XVI w.) z istniejącym do dziś romańskim kościołem Najświętszej Marii Panny i św. Jerzego.
Współpraca.
Miejscowość partnerska:

</doc>
<doc id="645264" url="https://pl.wikipedia.org/wiki?curid=645264" title="Bathybates">
Bathybates

Bathybates – rodzaj słodkowodnych, drapieżnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej. Zasiedlają strefę batybentalu.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Bathybates ferox".

</doc>
<doc id="645266" url="https://pl.wikipedia.org/wiki?curid=645266" title="Wieloletnia zmarzlina">
Wieloletnia zmarzlina



</doc>
<doc id="645267" url="https://pl.wikipedia.org/wiki?curid=645267" title="Buttelstedt">
Buttelstedt

Buttelstedt – część gminy "(Ortsteil)" Am Ettersberg w Niemczech, w kraju związkowym Turyngia, w powiecie Weimarer Land. Do 31 grudnia 2018 miasto wchodzące w skład wspólnoty administracyjnej Nordkreis Weimar. Do 30 grudnia 2013 siedziba wspólnoty administracyjnej Buttelstedt.
Współpraca.
Miejscowość partnerska:

</doc>
<doc id="645270" url="https://pl.wikipedia.org/wiki?curid=645270" title="Benitochromis">
Benitochromis

Benitochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Chromidotilapia finleyi".

</doc>
<doc id="645272" url="https://pl.wikipedia.org/wiki?curid=645272" title="Iwan Gonczarow">
Iwan Gonczarow

Iwan Aleksandrowicz Gonczarow (ros. "Иван Александрович Гончаров"; ur. w Symbirsku, Imperium Rosyjskie – zm. w Petersburgu, Imperium Rosyjskie) – rosyjski pisarz. Autor realistycznych powieści ukazujących bierność ideową ziemiaństwa rosyjskiego.
Życiorys.
Gonczarow urodził się w bogatej rodzinie kupieckiej, jego ojciec handlował zbożem. Po ukończeniu Uniwersytetu Moskiewskiego w 1834 Gonczarow pracował 30 lat jako niższy urzędnik państwowy.
Jako pisarz debiutował w 1847 roku powieścią "Zwyczajna historia" ("Обыкновенная история", wydanie polskie 1955), pokazującą konflikty między rosyjską szlachtą a warstwą kupiecką oraz romantyzmem i realizmem. W 1842 powstał (opublikowany w 1848) naturalistyczny szkic psychologiczny "Iwan Sawicz Podżabrin" ("Иван Савич Поджабрин").
Między 1852 a 1855 Gonczarow podróżował po Anglii, Afryce i Japonii, skąd wrócił do Rosji przez Syberię jako sekretarz admirała Putianina. Jego podróżny dziennik, noszący tytuł "Fregata „Pallada”" ("Фрегат „Паллада”") został wydany w 1858 roku. Pierwszy duży sukces literacki odniósł Gonczarow powieścią "Obłomow" ("Обломов"), wydaną w 1859 (wydanie polskie 1922). W powieści został pokazany narodowy charakter Rosjan. Główny bohater był przez wielu porównywany do Hamleta.
Od 1860 roku korespondencyjny członek Petersburskiej Akademii Nauk.
W 1867 roku Gonczarow odszedł na emeryturę i opublikował swoją ostatnią powieść "Urwisko" ("Обрыв"), historię rywalizacji trzech mężczyzn o serce jednej, tajemniczej kobiety. W utworze tym wyraźnie widać krytykę nihilizmu. 
Prócz tego Gonczarow pisał nowele, eseje i wspomnienia, które były wydane pośmiertnie w 1919 roku. Resztę życia spędził na samotnym podróżowaniu, porzuciwszy literaturę z powodu nadmiernej krytyki. Gonczarow nigdy się nie ożenił. Zmarł w Petersburgu.
Obecnie w mieście Ulianowsk (dawniej Symbirsk) działa muzeum Iwana Gonczarowa, zaś główna ulica miasta jest nazwana jego imieniem. 
Bibliografia.
Źródła w języku angielskim
Źródła w języku rosyjskim

</doc>
<doc id="645277" url="https://pl.wikipedia.org/wiki?curid=645277" title="Zebrzydowa (stacja kolejowa)">
Zebrzydowa (stacja kolejowa)

Zebrzydowa – stacja kolejowa w Zebrzydowej, w województwie dolnośląskim, w gminie Nowogrodziec w Polsce. Stacja oddana do użytku w 1846 po przedłużeniu linii z Bolesławca w kierunku Węglińca. W 2006 roku przeprowadzono gruntowny remont.
W roku 2017 stacja obsługiwała 300–499 pasażerów na dobę.

</doc>
<doc id="645280" url="https://pl.wikipedia.org/wiki?curid=645280" title="Benthochromis">
Benthochromis

Benthochromis – rodzaj słodkowodnych ryb okoniokształtnych z rodziny pielęgnicowatych (Cichlidae). Przez Maxa Polla został zaliczony do plemienia Limnochromini, ale w wyniku późniejszych badań wyodrębniony do monotypowego plemienia Benthochromini.
Pielęgnice z tego rodzaju są pyszczakami. Opiekę nad potomstwem podejmuje samica.
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:

</doc>
<doc id="645283" url="https://pl.wikipedia.org/wiki?curid=645283" title="Biotoecus">
Biotoecus

Biotoecus – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="645286" url="https://pl.wikipedia.org/wiki?curid=645286" title="Biennale">
Biennale

Biennale (z wł. „dwuletni”) – wydarzenie, najczęściej impreza artystyczna, mająca miejsce co dwa lata. Biennale mają zazwyczaj charakter międzynarodowy. Wyraz ten wywodzi się z języka włoskiego, w którym kontynuuje łacińska formę "biennalis" pochodzącą od "biennium" o znaczeniu „okres dwuletni”. "Biennium" to kompozycja złożona z cząstki "bi-" w znaczeniu „dwa” oraz elementu "-ennium" od "annus" „rok”.
Na biennale wystawiane mogą być dzieła z wybranej dyscypliny sztuki: np. biennale plakatu, biennale architektury, biennale tańca towarzyskiego lub kilku dyscyplin – biennale sztuki. Przy okazji biennale organizowane są często inne wydarzenia artystyczne, które z czasem bywają włączone do programu imprezy.
Najstarszą imprezą tego typu jest biennale w Wenecji, odbywające się od 1895 i skupiające się na sztuce nowoczesnej. Inne światowe biennale to m.in. biennale w São Paulo (sztuka i architektura), biennale w Tokio (malarstwo), biennale w Lublanie (grafika), biennale w Aleksandrii (sztuka), biennale w Bukareszcie (sztuka), Biennale Młodych w Paryżu oraz Berlin Biennale. W Polsce to m.in. Biennale Form Przestrzennych w Elblągu, Międzynarodowe Biennale Ekslibrisu Współczesnego w Muzeum Zamkowym w Malborku, Międzynarodowe Biennale Plakatu w Warszawie, Międzynarodowe Biennale Grafiki w Krakowie i biennale w Poznaniu (sztuka), Biennale Wro (sztuka nowych mediów) i Biennale Warszawa.

</doc>
<doc id="645287" url="https://pl.wikipedia.org/wiki?curid=645287" title="Cheat">
Cheat

Cheat – łamanie zasad gry komputerowej ustalonych przez jej autorów poprzez modyfikację elementów mechaniki gry. Celem używania cheatów jest zyskanie przewagi nad komputerem w rozgrywce, a także zwyczajna chęć jak najszybszego zdobycia nagrody. Stosowanie cheatów w grach wieloosobowych jest negatywnie traktowane przez społeczność i może skutkować banem.
Historia oszukiwania w grze sięga roku 1978, kiedy pojawiły się tzw. "easter eggs" – kryjące dodatkową zawartość elementy gry, do których należało przejść poprzez odkrycie jej ukrytych mechanizmów. Rolę wspomagaczy w zaliczaniu etapów gier pełnią również czasopisma (pierwszym pismem zawierającym sposoby przejścia gry było „Nintendo Power”). Od czasu wydania gry "Contra" istnieją również udostępnione przez twórców kody ułatwiające rozgrywkę poprzez zwiększenie liczby punktów życia, zapewnienie nieśmiertelności sterowanego awatara i tym podobne rzeczy. W takich grach jak Rayman (przynajmniej w wersji na konsolę PlayStation), twórcy jawnie udostępniali możliwość wpisania kodu (określanego tam jako hasło – ).
Nielegalnymi środkami ułatwiania rozgrywki w grach są tzw. trainery – programy, które po aktywowaniu wprowadzają zmiany w mechanice gry analogiczne do kodów, na przykład stosowane w strzelaninach aplikacje Speedhack i Wallhack. W grach wieloosobowych istnieją z kolei programy zabezpieczające przed modyfikacją zasad gry, np. PunkBuster.

</doc>
<doc id="645288" url="https://pl.wikipedia.org/wiki?curid=645288" title="Karol Skibiński">
Karol Skibiński

Karol Skibiński (ur. w 1849 w Kamieńcu Podolskim, zm. 14 maja 1922 we Lwowie) – polski inżynier budowy kolei. Syn Kazimierza Skibińskiego aktora, śpiewaka i dyrektora teatrów w Wilnie, Mińsku i Krakowie. 
Życiorys.
W okresie 1860–1866 uczył się w szkole realnej we Lwowie, kolejne dwa lata studiował na Politechnice Lwowskiej i do 1871 w Szkole Politechnicznej w Wiedniu. Po studiach, do 1879 pracował zawodowo przy projektowaniu i budowie linii kolejowych w monarchii austro-węgierskiej. Od 1879 na kolejnych stanowiskach na Politechnice Lwowskiej: najpierw jako asystent katedry geometrii wykreślnej, od 1880 – po habilitacji (praca pt. "Teoria belki ciągłej o pięciu przęsłach") – jako docent prywatny statyki, od 1883 jako zastępca profesora geometrii wykreślnej, od 1888 jako profesor zwyczajny nauk inżynieryjnych, budowy dróg, kolei żelaznych i tuneli. W latach 1880–1909 był wielokrotnie dziekanem Wydziału Inżynieryjnego, a w roku 1891/1892 rektorem Politechniki Lwowskiej. W 1904 roku za współudział w międzynarodowym konkursie na żurawie kanałowe do podnoszenia statków odznaczony Orderem Korony Żelaznej III klasy.
W 1913 obchodził 35-lecie pracy pedagogicznej.
Należał do Polskiego Towarzystwa Politechnicznego we Lwowie i otrzymał tytuł jego członka honorowego. W 1882 był redaktorem odpowiedzialnym „Dźwigni” – organu Towarzystwa Politechnicznego we Lwowie. W 1919 przeszedł w stan spoczynku, mianowany profesorem honorowym, a w 1921 doktorem honoris causa. Był autorem kilku podręczników.
Został pochowany na Cmentarzu Łyczakowskim we Lwowie.

</doc>
<doc id="645289" url="https://pl.wikipedia.org/wiki?curid=645289" title="Nowogrodziec (stacja kolejowa)">
Nowogrodziec (stacja kolejowa)

Nowogrodziec – stacja kolejowa w Nowogrodźcu, w województwie dolnośląskim, w Polsce. Stacja była nieczynna w ruchu osobowym w latach 1996–2007, kiedy to kursowanie wszystkich pociągów skrócone było do Lwówka Śląskiego. 9 grudnia 2007, po blisko 12 latach przerwy, przywrócono kursowanie pociągów osobowych przez Nowogrodziec. Z miasta można teraz bez przesiadki dojechać do: Jeleniej Góry, Bolesławca czy Legnicy.
Obecnie odbywa się tylko ruch towarowy.

</doc>
<doc id="645292" url="https://pl.wikipedia.org/wiki?curid=645292" title="Przekroczenie zakresu liczb całkowitych">
Przekroczenie zakresu liczb całkowitych

Przekroczenie zakresu liczb całkowitych (ang. "integer overflow") – błąd programistyczny spowodowany nieprawidłowym oszacowaniem zakresu wartości, które może przyjąć zmienna w trakcie pracy programu. Możliwą konsekwencją błędu tego typu jest nadpisanie pamięci poprzedzającej bufor lub przepełnienie bufora, co w konsekwencji może prowadzić do przejęcia kontroli nad podatną aplikacją przez osobę trzecią.
Szczegóły techniczne.
Użyta architektura sprzętowa-programowa determinuje rozmiar danych typu całkowitego. Najczęściej mają one pojemność 8, 16, 32, 64 lub 128 bitów; parametr ten wynika z charakterystyki rejestrów procesora oraz konwencji obowiązujących w danym języku programowania. Dodatkowo, ustalony jest sposób reprezentacji liczb dodatnich i ujemnych, najczęściej z wykorzystaniem kodu uzupełnień do dwóch.
Rezultat operacji arytmetycznej może wykroczyć poza dostępny zakres użytego w obliczeniach typu danych. W takiej sytuacji, zwykle dochodzi do utraty najstarszych bitów wyniku (efekt slangowo określany jako "przekręcenie się licznika") i ustawienia flagi przeniesienia ("carry flag") w rejestrze stanu, która informuje programistę o nieprawidłowości wyniku.
Niektóre języki nie przewidują automatycznego sprawdzania wspomnianej flagi: w standardzie ISO C99 wynik operacji, dla której zachodzi błąd przekroczenia zakresu liczb całkowitych, jest po prostu niezdefiniowany. W takiej sytuacji może dojść do kilku nieprzewidzianych przez programistę sytuacji:
Nawet jeśli sama zmienna licznikowa jest należycie chroniona przed przekroczeniem dopuszczalnego zakresu wartości, w pewnych sytuacjach – między innymi w funkcji "calloc()" – dochodzi do ukrytego mnożenia parametru przez rozmiar pojedynczego elementu, aby otrzymać wielkość obszaru, który powinien zostać zaalokowany. Na przykład, gdy programista chce zaalokować pamięć na 1000 elementów o rozmiarze 16 bajtów, funkcja przydzieli obszar wielkości 1000 * 16, czyli 16000 bajtów. Przeoczenie takiej sytuacji może prowadzić do subtelnych i trudnych do wykrycia błędów programu.
Implikacje dla bezpieczeństwa aplikacji.
Błędy przekroczenia zakresu liczb całkowitych prowadzą często do zagrożenia bezpieczeństwa aplikacji. Dzieje się tak w środowisku, w którym kontrolowany przez osobę trzecią błąd przekroczenia zakresu liczb całkowitych nie powoduje sytuacji wyjątkowej, lub w którym ta sytuacja nie jest obsłużona prawidłowo.

</doc>
<doc id="645293" url="https://pl.wikipedia.org/wiki?curid=645293" title="Synagoga Maharszala w Lublinie">
Synagoga Maharszala w Lublinie

Synagoga Maharszala w Lublinie, zwana Wielką (jid. "Maharszalszul", מהרשל־שול) – nieistniejąca obecnie, największa synagoga, która znajdowała się w Lublinie, na północnym zboczu wzgórza zamkowego, przy również nieistniejącej ulicy Jatecznej 3.
Była najstarszym znanym obiektem w Polsce posiadającym bimę czterofilarową. Wraz z synagogą Maharama i Szywe Kryjem wchodziła w skład kompleksu synagogalnego na Podzamczu.
Historia.
Synagoga została zbudowana około 1567 dzięki przywilejowi z dnia 25 sierpnia tego samego roku, jaki wydał dla lubelskich Żydów król Polski Zygmunt II August. Wzniesiono ją na działce podarowanej przez dr Izaaka Maja. Gmina żydowska równocześnie otrzymała zezwolenie na budowę pierwszej jesziwy, którą ulokowano w budynku synagogi. Sława uczelni była tak wielka, że ściągali do niej żydowscy studenci z całej Europy. Synagoga została nazwana na cześć lubelskiego rektora i rabina Salomona Lurii, zwanego Maharszalem. Pod koniec XVI lub na początku XVII wieku do jej południowej ściany dobudowano mniejszy obiekt, w którym ulokowano tzw. synagogę Maharama przeznaczoną do nabożeństw szabatowych. Obie łącznie mogły pomieścić ponad 3000 modlących osób.
Istnieją przekazy, że w całym kompleksie synagogalnym mieściły się zarówno biura gminy żydowskiej, jak również pierwsza lubelska jesziwa. Tu też znajdował się niewielki areszt dla przestępców, którzy popełnili wykroczenia przeciwko religii lub gminie. Najprawdopodobniej pozostałością tego aresztu była niewielka bóżniczka, znajdująca się w przedsionku synagogi, nazywana w XIX-wiecznych dokumentach „Szywe Kryjem”.
Podczas najazdu kozacko-moskiewskiego na Lublin w 1655 napastnicy doszczętnie spalili synagogę, którą w szybkim czasie odbudowano, ale przestała już wtedy funkcjonować jesziwa. Przez kolejne lata była ona zaniedbana i nieremontowana, co doprowadziło ją w 1854, w nocy po Jom Kipur, do katastrofy budowlanej, podczas której zawaliły się stropy budynku. W 1866 zakończono długą i żmudną odbudowę synagogi, której nie nadano już barokowego charakteru. Ze starej bożnicy zachowano jedynie pierwotny obrys murów zewnętrznych oraz Aron ha-kodesz.
W okresie międzywojennym ze względu na zły stan techniczny planowano przeprowadzić rozległy remont budynku, lecz wybuch II wojny światowej przerwał te plany. Jeszcze w XIX w., zgodnie z tradycją, synagoga Maharszala była miejscem obrad przedstawicieli całej gminy żydowskiej, którzy podejmowali tu ważne dla społeczności decyzje. Ostatnim przedwojennym zarządzającym synagogą był Dawid Keller, który pełnił tam również zaszczytną rolę odczytywania wersetów Tory, tzw. bał-kore.
Podczas II wojny światowej niemieckie władze okupacyjne nakazały zamknąć synagogę dla celów kultowych. Ze względu na jej dużą powierzchnię, w jej wnętrzu ulokowano schronisko dla ubogich, uchodźców, wysiedleńców oraz kuchnię ludową dla biednych Żydów z getta. W marcu i kwietniu 1942 hitlerowcy doszczętnie zdewastowali wnętrze synagogi i zamienili je w punkt zborny dla osób, z których formowano transporty do obozu zagłady w Bełżcu. Średnio każdej nocy gromadzono w niej około 1500 Żydów, których następnie pędzono przez Kalinowszczyznę na rampę za Rzeźnią Miejską, skąd odchodziły pociągi do Bełżca. Po likwidacji lubelskiego getta synagoga została wysadzona w powietrze.
Po zakończeniu wojny ruiny synagogi, w tym bima stały jeszcze przez kilka lat. Zostały rozebrane w 1954 na polecenie ówczesnych władz miasta, ze względu na budowę przez ich teren Alei Tysiąclecia (aktualnie Aleja Solidarności). O synagodze przypomina jedynie wykonana z granitu tablica pamiątkowa, na której znajduje się, upamiętniający to miejsce, napis w języku polskim, jidysz i hebrajskim:
W 2007 z inicjatywy Ośrodka Brama Grodzka-Teatr NN stworzono w komputerze trójwymiarowy model synagogi Maharszala. Jej projekt w komputerowej Technologii Rzeczywistości Wirtualnej przygotował Krzysztof Mucha ze spółki Servodata Elektronik, nad którym pracował pół roku.
Architektura.
Murowany budynek synagogi wzniesiono na planie nieregularnego prostokąta, pierwotnie w stylu renesansowo-barokowym. O układzie bóżnic sprzed pożaru w 1656 nie ma żadnych informacji. Sprzed pożaru w 1856 jedynym śladem są ich obrysy na planach miasta z lat: 1783, około 1800, 1823 oraz 1829. Na wszystkich planach wyróżniają się one swą wielkością. Obrys na planie z 1823 roku jest podobny do rysunku pomiarowego z 1920 roku. Do dnia dzisiejszego zachowało się kilkanaście zdjęć, rysunków i planów architektonicznych z okresu międzywojennego, dzięki którym znany jest wygląd zewnętrzny i wnętrza synagogi.
Elewacje o charakterystycznych pionowych podziałach z pilastrami oraz półokrągle zakończonymi otworami okiennymi wskazywały na dwukondygnacyjność budynku. Nad oknami umieszczony był gzyms, który zwieńczył całą elewację. Całość była nakryta łamanym dachem trójspadowym krytym blachą ze szczytem od strony zachodniej.
Wnętrze synagogi posiadało dwie kondygnacje, piwnice i poddasze. Na parterze ponadto znajdowało się 10 pomieszczeń: przedsionek, synagoga Szywe Kryjem, klatka schodowa, babiniec północny, babiniec synagogi Maharama, klatka schodowa i przedsionek babińca. Na piętrze było także 10 pomieszczeń: główna sala modlitewna, babiniec zachodni i północny, trzy klatki schodowe. Sale na piętrach były poprzedzielane ścianami z otworami drzwiowymi umożliwiającymi komunikacje, oraz zawierały także okna.
Główna sala modlitewna obejmująca dwa piętra była kwadratowa o wymiarach 16 na 16 metrów. Przekrywało ją sklepienie składające się z czterech, przecinających się w narożach kolebek z lunetami, rozpiętych między ścianami a potężnym filarem znajdującej się na środku sali dwuwejściowej bimy otoczonej kutą balustradą. Stanowiło ją ustawione na kwadratowym podium cztery podpory złożone każda z trzech wysmukłych kolumienek z korynckimi głowicami. Na nich za pośrednictwem odcinków bogato rozczłonkowanego belkowania opierała się nadstawa, w której wycięte były półkoliste arkady. Wieńczył je wielki gzyms, na którym bezpośrednio spoczywały spływy sklepienia.
Na ścianie wschodniej znajdował się skromny, renesansowo-barokowy Aron ha-kodesz, który stał pośrodku wielkiej dekoracji wspartej po bokach półkolumnami i zwieńczonej tablicami Dekalogu, które symbolicznie adorowała para lwów. Po jego prawej stronie stał pulpit kantora. Od północy i zachodu do sali głównej przylegały niskie babińce, które prawdopodobnie zostały dostawione przy odbudowie w 1656. Dzięki kilku małym, okratowanym okienkom, kobiety mogły śledzić przebieg nabożeństwa. We wnętrzu znajdowały się liczne świeczniki, które zostały ufundowane przez najbogatszych Żydów lubelskich.
Parochet.
Do dnia dzisiejszego zachował się jedynie aksamitny parochet o wymiarach 180 na 120 centymetrów ufundowany przez kobiety w 1925 lub 1926 roku dla synagogi Maharszala. Używany jest od 1945 roku do dziś w synagodze Gminy Wyznaniowej Żydowskiej w Bielsku-Białej. Nie wiadomo, jak trafił do Bielska-Białej. W inwentarzu figuruje od 1945 roku. Odkrycia dokonał w styczniu 2008 roku historyk Jacek Proszyk podczas inwentaryzacji przedmiotów służących bielskiej synagodze i przetłumaczeniu tekstu wyhaftowanego na parochecie.
Na tkaninie znajduje się, między innymi, dziesięć przykazań po hebrajsku, które wieńczy korona Tory podtrzymywana przez parę lwów oraz poniżej hebrajski napis:
co oznacza:

</doc>
<doc id="645294" url="https://pl.wikipedia.org/wiki?curid=645294" title="Buccochromis">
Buccochromis

Buccochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Paratilapia nototaenia".

</doc>
<doc id="645301" url="https://pl.wikipedia.org/wiki?curid=645301" title="Sven Nykvist">
Sven Nykvist

Sven Vilhem Nykvist (ur. 3 grudnia 1922 w Mohedzie, zm. 20 września 2006 w Sztokholmie) – szwedzki operator filmowy, znany przede wszystkim ze stałej współpracy z reżyserem Ingmarem Bergmanem.
Życiorys.
Był dwukrotnym laureatem Oscara za najlepsze zdjęcia do filmów Bergmana: "Szepty i krzyki" (1972) oraz "Fanny i Aleksander" (1982).
Był też autorem zdjęć do takich filmów, jak m.in. "Lokator" (1976) Romana Polańskiego czy "Ofiarowanie" (1986) Andrieja Tarkowskiego. Za pracę przy tym ostatnim filmie otrzymał nagrodę za wkład artystyczny na 39. MFF w Cannes.
Zasiadał w jury konkursu głównego na 43. MFF w Cannes (1990). W 1993 otrzymał nagrodę za całokształt twórczości podczas festiwalu Camerimage w Toruniu.

</doc>
<doc id="645304" url="https://pl.wikipedia.org/wiki?curid=645304" title="Synagoga Maharama w Lublinie">
Synagoga Maharama w Lublinie

Synagoga Maharama w Lublinie – zniszczona w 1942 synagoga znajdująca się w Lublinie przy nieistniejącej obecnie ulicy Jatecznej 3, wchodząca w skład kompleksu synagogalnego na Podzamczu.
Historia.
Synagoga została zbudowana pod koniec XVI lub na początku XVII wieku jako budynek przylegający do południowej ściany synagogi Maharszala. Została nazwana na cześć lubelskiego rektora i rabina Meira ben Gedalii, zwanego Maharamem. Była przeznaczona do odprawiania nabożeństw szabatowych. Obie synagogi łącznie mogły pomieścić ponad 3000 modlących się osób.
W synagodze prawdopodobnie odbywały się posiedzenia sejmów żydowskich. Podczas najazdu kozacko-moskiewskiego na Lublin w 1655 napastnicy doszczętnie spalili synagogę, którą w krótkim czasie odbudowano. Przez kolejne lata była ona zaniedbana i nieremontowana, co doprowadziło w 1854, w nocy po Jom Kipur, do katastrofy budowlanej, podczas której zawaliły się stropy budynku. W 1866 zakończono długą i żmudną odbudowę synagogi. Ze starej bożnicy pozostawiono jedynie pierwotny obrys murów zewnętrznych.
W okresie międzywojennym, ze względu na zły stan techniczny, planowano przeprowadzić rozległy remont budynku, lecz wybuch wojny przerwał te plany. Podczas II wojny światowej niemieckie władze okupacyjne nakazały zamknąć synagogę dla celów kultowych. W jej wnętrzu znajdowało się schronisko dla ubogich, uchodźców i wysiedleńców. Po likwidacji lubelskiego getta synagoga wraz z całym kompleksem synagogalnym została wysadzona w powietrze.
Po zakończeniu wojny ruiny synagogi stały jeszcze przez kilka lat. Zostały rozebrane w 1954 na polecenie ówczesnych władz miasta, ze względu na budowę, biegnącej przez ich teren, Alei Tysiąclecia. O synagodze przypomina jedynie wykonana z granitu tablica pamiątkowa, na której znajduje się, upamiętniający to miejsce, napis w języku polskim, jidysz i hebrajskim.
W 2007 z inicjatywy Ośrodka Brama Grodzka-Teatr NN stworzono komputerowy, trójwymiarowy model synagogi Maharszala i Maharama. Jej projekt w komputerowej Technologii Rzeczywistości Wirtualnej przygotował Krzysztof Mucha ze spółki Servodata Elektronik.
Architektura.
Murowany budynek synagogi, w stylu renesansowym, wzniesiono na planie wydłużonego prostokąta w kierunku wschód-zachód. Wejście do niej odbywało się poprzez klatkę schodową znajdującą się w synagodze Maharszala po południowej stronie przedsionka.
O układzie bóżnic sprzed pożaru w 1656 nie ma żadnych informacji. Sprzed pożaru w 1856 jedynym śladem są ich obrysy na planach miasta z lat: 1783, około 1800, 1823 oraz 1829. Na wszystkich planach wyróżniają się one swą wielkością. Obrys na planie z 1823 jest podobny do rysunku pomiarowego z 1920. Do dnia dzisiejszego zachowało się kilkanaście zdjęć, rysunków i planów architektonicznych z okresu międzywojennego, dzięki którym znany jest wygląd zewnętrzny i wnętrza synagogi.
Podzielona była wzdłuż na dwa długie i wąskie, poprzedzone przedsionkiem, pomieszczenia: główną salę modlitewną przylegającą do sali głównej Maharszalszul oraz babiniec od strony zewnętrznej – obie przekryte płaskimi stropami drewnianymi. Do sali męskiej wchodziło się przez klatkę schodową, do której wchodziło się drugimi drzwiami od strony południowej w elewacji zachodniej.
Na środku głównej sali modlitewnej stała niska, ośmioboczna, dwuwejściowa i otoczona balustradą bima. Na ścianie wschodniej stał skromny Aron ha-kodesz zwieńczony tablicami Dekalogu i nakryty parochetem z wyhaftowaną gwiazdą Dawida. Na te ścianie namalowana była polichromia przedstawiająca w sposób iluzjonistyczny koratę oraz niezidentyfikowany obraz.

</doc>
<doc id="645305" url="https://pl.wikipedia.org/wiki?curid=645305" title="Aleksander Szuch">
Aleksander Szuch

Aleksander Szuch ps. „Marmur” (ur. 26 stycznia 1896 w Pietniczanach, zm. 11 czerwca 1990 w Warszawie) – wachmistrz Wojska Polskiego, kawaler Orderu Virtuti Militari, działacz niepodległościowy.
Dzieciństwo i młodość.
Urodził się 26 stycznia 1896 w Pietniczanach, w ówczesnym powiecie winnickim guberni podolskiej, w rodzinie Feliksa i Konstancji z Sadowskich. Później jego rodzina przeniosła się w okolice Warszawy. Skończył prywatną szkołę powszechną w Żyrardowie a później 3 lata uczęszczał do szkoły technicznej, z której został wyrzucony z wilczym biletem za działalność niepodległościową. W 1914 wstąpił do Polskiego Czerwonego Krzyża i wyjechał do Rosji.
Lata żołnierskie.
15 listopada 1916 został powołany do Armii Rosyjskiej i wcielony do 3 Dywizji Kaukaskiej, w której służył do 20 września 1917. Po rozwiązaniu dywizji na Ukrainie wstąpił na ochotnika do I Korpusu Polskiego w którym służył aż do rozbrojenia (w trzecim szwadronie). Po powrocie do kraju w dniu 6 września 1918 przyjął pseudonim „Marmur” i wstąpił do Polskiej Organizacji Wojskowej. Za tę działalność został odznaczony Medalem Niepodległości. Działał na terenie województwa lubelskiego. W marcu 1918 brał udział w napadzie na posterunek żandarmerii w Komorowie, a następnie do ostatnich dni października 1918, prowadził na terenie powiatu tomaszowskiego działalność kulturalno–oświatową. Brał czynny udział w rozbrajaniu okupantów na terenie Tomaszowa Mazowieckiego i pobliskich mniejszych miasteczek oraz walczył z Ukraińcami na przełomie października i listopada 1918.
Wyjechał do Warszawy gdzie spotykał swoich dawnych przełożonych – towarzyszy broni rotmistrza Mikołaja Waraksiewicza, por. Kazimierza Żelisławskiego i por. Leonarda Dzierdziejowskiego. Wstąpił do 2 pułku Ułanów Grochowskich im. gen. Dwernickiego i wyjechał do Siedlec. Przeprowadził samodzielną nocną akcję wywiadowczą, polegającą na rozpoznaniu dokładnego położenia niemieckiego szwadronu Huzarów Śmierci, walnie przyczyniając się do sukcesu 4 szwadronu w bezkrwawej akcji rozbrojenia Niemców, wczesnym rankiem 5 grudnia 1919 w Rożkach pod Mordami.
Miejscowi członkowie POW, w odwecie za masakrę dokonaną w Międzyrzecu, chcieli pozbawić życia niemieckich kawalerzystów, „ale dowodzący akcją por. (rtm.) Żelisławski oświadczył, że żołnierz polski nie może się plamić krwią bezbronnych” i rozbrojonych huzarów zabrano do Siedlec. Po tej operacji został okrzyknięty bohaterem pułku.
Z 4 szwadronem przeszedł Front Poleski, Litewsko-Białoruski i Wołyński. Potem 19 lipca 1920 roku Aleksander Szuch został wachmistrzem szwadronu detaszowanego porucznika Kazimierza Halickiego. Walczył m.in. pod Kupiatyniem i Sokołowem po 16 sierpnia szwadron dołączył do kontruderzenia znad Wieprza „idąc pomimo słabej swojej siły zawsze na przedzie”. W początku września dowódca 29 Brygady podziękował szwadronowi, „który przyczynił się w znacznej mierze do powodzenia oręża naszego”. Podziękowania te otrzymał porucznik Halicki za umiejętne prowadzenie szwadronu, a oficerowie i ułani „za okazaną bitność i odwagę” Aleksander Szuch przed szarżą szwadronu wyjeżdżał przed ułanów i mówił:
po czym on prowadził jedno a por. Halicki drugie skrzydło do ataku. Aleksander Szuch był trzykrotnie poważnie ranny, stracił oko.
Został kawalerem Krzyża Srebrnego Orderu Virtuti Militari za śmiałą akcję bojową na jesieni 1920 r. (w tym roku został złożony wniosek o odznaczenie). Dostał również czterokrotnie Krzyż Walecznych, a także został odznaczony elitarną „Odznaką za Męstwo”.
Lata II wojny światowej i późniejsze.
Jako żołnierz Organizacji Wojskowej „Wilki” (wstąpił do organizacji wraz z żoną) w czasie II wojny światowej, ratował Żydów, a także wykonywał wyroki śmierci na zdrajcach Polski. Katowany na gestapo w Al. Szucha, w słynnym „tramwaju”, potem na Pawiaku skąd zostaje przewieziony „transportem śmierci” 24 sierpnia 1943 do niemieckiego obozu koncentracyjnego Auschwitz (nr obozowy 139419). Podjął zakończoną niepowodzeniem próbę ucieczki. Dokonywano na nim eksperymenty pseudomedyczne w Natzweiler-Struthof, nr obozowy 16169.
Współpracował z organizacją Wolność i Niezawisłość. Był inwigilowany przez V Departament MBP oraz kilkakrotnie aresztowany i więziony zapobiegawczo bez rozprawy. Należał do „Pogoni” i „Tajnej Organizacji Wojskowej Polski”. Został odznaczony "The Interallied Distinguished Service Cross".
Ordery i odznaczenia.
9 maja 1938 Komitet Krzyża i Medalu Niepodległości ponownie rozpatrzył jego wniosek, lecz Krzyża Niepodległości nie przyznał.
Przyśpiewka.
Tekst przyśpiewki szwadronowej 2 Pułku Ułanów Grochowskich z lat 1918-1920 (m.in. o Aleksandrze Szuchu):

</doc>
<doc id="645307" url="https://pl.wikipedia.org/wiki?curid=645307" title="Bujurquina">
Bujurquina

Bujurquina – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju:

</doc>
<doc id="645308" url="https://pl.wikipedia.org/wiki?curid=645308" title="Lwówek Śląski (stacja kolejowa)">
Lwówek Śląski (stacja kolejowa)

Lwówek Śląski – przelotowa stacja kolejowa w Lwówku Śląskim, w Polsce. Stacja powstała 15 października 1885, wraz z budową linii z Gryfowa Śląskiego. Odgrywała ona dawniej w ruchu osobowym znaczącą rolę jako węzeł kolejowy, z którego odchodziły linie w czterech kierunkach: do Gryfowa Śląskiego, Jeleniej Góry, Jerzmanic-Zdroju oraz Zebrzydowej.
Stacja przynależy do oddziału regionalnego PKP Polskich Linii Kolejowych we Wrocławiu i Zakładu Linii Kolejowych w Wałbrzychu.
Położenie.
Stacja jest położona w centralnej części Lwówka Śląskiego, na wschód od Starego Miasta, ok. 600 m od Placu Wolności. Ograniczają ją ulice: Andrzeja Struga (od wschodu), Betleja (droga wojewódzka nr 364, od południa) oraz Dworcowa i Rzeczna (od zachodu). Administracyjnie stacja położona jest w województwie dolnośląskim, w powiecie lwóweckim, w gminie Lwówek Śląski.
Stacja jest położona na wysokości 211 m n.p.m.
Historia.
Do 1945.
Powstanie linii kolejowej do Lwówka Śląskiego, a wraz z tym stacji było spowodowane likwidacją jednostki wojskowej w mieście i przeniesieniem jej do Legnicy, a linia stanowiła rekompensatę za jej likwidację. Pierwszy odcinek, który otwarto 15 października 1885 łączył omawianą stację z Gryfowem Śląskim. Lwówek Śląski był wtedy stacją końcową. 10 lat później linię przedłużono do Nowej Wsi Grodziskiej. Odcinek ten oddano do użytku 1 grudnia 1895. Znaczenie stacji w Lwówku Śląskim wzrosło do rangi stacji węzłowej 9 lat później. Wtedy to 20 lipca 1904 ukończono i otwarto północny, mniej skomplikowany technicznie odcinek "Kolei Doliny Bobru", czyli połączenie z Zebrzydowej. Połączenie z Jelenią Górą chronologicznie było ostatnią, nowo wybudowaną linią do Lwówka Śląskiego. Linię Jelenia Góra – Lwówek Śląski uruchamiano etapami: odcinek Wleń – Lwówek Śląski oddano do użytku 1 lipca 1909, a cały odcinek Jelenia Góra – Lwówek Śląski uroczyście uruchomiono 28 lipca tego roku, dzięki czemu z Lwówka Śląskiego odchodziły linie kolejowe w czterech kierunkach. Wraz z dwoma ostatnimi odcinkami, wchodzącymi w skład "Kolei Doliny Bobru" zmodernizowano stację. Wybudowano m.in. wiaty nad peronami oraz przejście podziemne, a także nieznacznie przebudowano i wydłużono tory stacyjne za peronami oraz wybudowano dwie nastawnie. Budowa tej linii doprowadziła do rozwoju gospodarczego miasta, w tym przemysłu i turystyki.
Po 1945.
Po 1945 cała infrastruktura kolejowa na stacji przeszła w zarząd PKP. Wtedy też rozpoczął się powolny upadek znaczenia stacji w strukturze sieci kolejowej na Dolnym Śląsku, które spotęgowały przemiany gospodarcze, trwające od 1989. Połączenia do Jeleniej Góry po odbudowie zniszczonych 8 maja 1945 przez Niemców wlotów do tuneli i przyczółków mostów uruchomiono 10 listopada 1946. W latach 50. XX w. dokonano pierwszych prób likwidacji połączeń z Lwówka Śląskiego. W listopadzie 1950 zlikwidowano połączenie kolejowe do Świeradowa Zdroju. Z tego powodu Prezydium Powiatowej Rady Narodowej w Lwówku Śląskim zwróciło się do DOKP we Wrocławiu o wznowienie ruchu, co ostatecznie udało się osiągnąć. Mimo tego w późniejszym czasie częściowo zlikwidowano to połączenie – w 1983 zawieszono kursowanie połączeń pasażerskich na odcinku Gryfów Śląski – Lwówek Śląski, a odcinek do Lubomierza zamknięto. W międzyczasie, w okresie 1960-1970 wybudowano 4 tory boczne oraz garaż dla drezyn i rampę boczną. 1 października 1991 zawieszono połączenia pasażerskie na odcinku Lwówek Śląski – Nowa Wieś Grodziska, a w 1992 linię zlikwidowano. 31 marca 1996 r. zakończono kursowanie pociągów pasażerskich na trasie Lwówek Śląski – Zebrzydowa, które reaktywowano 9 grudnia 2007. Połączenie to ponownie zlikwidowano 12 grudnia 2010, a po 23 dniach reaktywowano (3 stycznia 2011) przez spółkę Koleje Dolnośląskie. Odcinek ten powtórnie zamknięto 11 grudnia tegoż roku.
Infrastruktura.
Linie kolejowe.
Stacja Lwówek Śląski miała pierwotnie charakter stacji węzłowej. Przebiegają przez nią następujące linie:
Układ torowy wielokrotnie ulegał przebudowie, z czego ostatnia odbyła się pod koniec 2013. Według stanu z 9 stycznia 2014 na stacji znajdują się 4 tory przy peronach (tor 1, 4, 6 i 8) oraz tor boczny (3). Rozebrano tory grupy towarowej: 5, 7 i 9 oraz inne tory boczne przy rampach: 10, 12, 14 i 18. Tory 11 i 13 stanowią garaże drezyn PKP PLK. Wcześniejszy układ torowy na stacji stanowiły 2 tory główne zasadnicze, 1 tor główny dodatkowy, 9 torów bocznych, w tym 3 ładunkowe i 3 trakcyjne.
Dworzec kolejowy z magazynem.
Dworzec kolejowy, pochodzący z 1885 znajduje się po zachodniej stronie stacji, przy ul. Dworcowej 1. Budynek dworca jest dwukondygnacyjny i murowany. Pełni obecnie głównie funkcje mieszkalne. Do dworca przylega magazyn z rampą załadunkową. Cały kompleks uległ w przeszłości przebudowie. Pierwotnie do dworca przylegała drewniano-murowana dobudówka z werandą (po południowej stronie), a także dodatkowe magazyny (po północnej stronie).
W budynku pierwotnie funkcjonowała poczekalnia, kasa biletowa, bufet, pomieszczenia biurowe, łączności i obsługi, a na piętrze mieściły się mieszkania dla pracowników stacji
Perony.
Na stacji znajdują się 2 perony. Są to perony wyspowe niskie, o wysokości 0,25 m, z czego peron 1. ma długość 235 m, a 2. 230 m. Perony mają nawierzchnię mieszaną, z płyty betonowej i nawierzchni gruntowej ulepszonej żwirem lub żużlem. Są one częściowo zadaszone oraz wyposażone w urządzenia nagłaśniające. Dostęp do nich jest poprzez przejścia podziemne (wejścia do przejścia podziemnego są zadaszone i drewniane). Pierwotnie perony były ziemne oraz bez wiat i przejścia podziemnego. Wybudowano je w latach 1904-1909, wraz z budową linii "Kolei Doliny Bobru".
Wiata nad peronem 2 w połowie 2014 przeszła remont. Wymieniono dach, wykonano nowe odwodnienie, a także zostały zabezpieczone i pomalowane stalowe elementy wiaty. Koszt remontu wynosił ok. 260 tys. zł.
Obiekty sterowania ruchem kolejowym.
Spośród obiektów sterowania ruchem kolejowym na stacji dominują urządzenia mechaniczne. W kierunku Jeleniej Góry znajdują się semafory kształtowe, natomiast semafor wjazdowy od strony Niwnic jest semaforem świetlnym.
Na stacji podczas jej rozbudowy na początku XX w. powstały dwie nastawnie. W 2006 lub 2007 rozebrano nastawnię od strony Zebrzydowej. Używana jest natomiast nastawnia dysponującej LS (położona od strony Jeleniej Góry).
Parowozownia.
Na stacji znajduje się dawna, czterostanowiskowa parowozownia z zapleczem technicznym i własną wieżą wodną. Posiadała ona jeden kanał rewizyjny, a także funkcjonowała obrotnica. Dawna parowozownia jest położona przy północnym wyjeździe ze stacji, na zachód od torów głównych. Nie pełni już swojej funkcji – mieści się w niej hurtownia materiałów budowlanych.
Wieża wodna.
Na stacji znajdują się dwie wieże wodne:
Bocznice.
Na stacji znajdują się dwie bocznice:
Pozostała infrastruktura.
Stacja według stanu z 1905 prócz omówionych elementów infrastruktury dodatkowo posiadała wc, budynek gospodarczy, 2 place ładunkowe z dźwigiem i rampą boczno-czołową oraz 3 żurawie wodne i wagę wagonową. Obecnie znajdują się i są użytkowane garaże, warsztaty i budynek zabezpieczenia drogowego PKP PLK.
Ruch pociągów pasażerskich.
Stacja Lwówek Śląski w ruchu pasażerskim odgrywa rolę regionalną i tylko pociągi tego typu się na niej zatrzymują. Według rozkładu jazdy z okresu 2013/2014 do stacji kursowały pociągi relacji D62 Jelenia Góra – Lwówek Śląski (4 pary w dni robocze, 3 pary w dni wolne), tak więc stacja ta była pierwszą i ostatnią na tej trasie. Czas dojazdu z i do Jeleniej Góry wynosił wówczas 1:14. Połączenia te obsługiwała spółka Koleje Dolnośląskie.
Od 2014 duża część połączeń na trasie Jelenia Góra – Lwówek Śląski była zastępowana przez autobusową komunikację zastępczą, które wynikają z problemów taborowych przewoźnika. Od grudnia 2014 codzienne połączenia na tej trasie zostały zlikwidowane, natomiast uruchomiono weekendowe połączenie na trasie Wrocław Główny – Jelenia Góra przez Legnicę, Zebrzydową i Lwówek Śląski.
Powiązania komunikacyjne.
Przed budynkiem dworca znajduje się duży przystanek komunikacji autobusowej, z którego to według danych z 22 stycznia 2014 r. odjeżdżają autobusy w ponad 30 kierunkach. Główne z nich to: Bolesławiec, Gryfów Śląski i Jelenia Góra.

</doc>
<doc id="645309" url="https://pl.wikipedia.org/wiki?curid=645309" title="Fabryka Fortepianów i Pianin „Calisia”">
Fabryka Fortepianów i Pianin „Calisia”

Fabryka Fortepianów i Pianin „Calisia” (do 1949 Fabryka Fortepianów i Pianin Arnold Fibiger) – fabryka fortepianów i pianin w Kaliszu, działająca w latach 1878–2007, upaństwowiona w 1947.
Za datę powstania fabryki uważa się rok 1878, kiedy Gustaw Arnold Fibiger I zbudował w założonym pięć lat wcześniej warsztacie pierwszy fortepian. W fabryce wytwarzano pianina oraz fortepiany. Zakład przetrwał dwie wojny światowe, w czasach PRL został rozbudowany. Upadł w roku 2007. Wówczas prawa do marki „Calisia” zostały wykupione i należą do przedsiębiorstwa Calisia International sp. z o.o.
Historia fabryki do roku 1945.
W 1873 Gustaw Arnold Fibiger I założył pracownię naprawczą przy al. Józefiny 549, jednak formalna data rozpoczęcia działalności fabryki – 1878 – wiąże się z ukończeniem budowy pierwszego fortepianu. W 1884 firma wyprodukowała ok. 60 instrumentów, zatrudniała 14 pracowników. 1885 wartość produkcji wyniosła 6000 rb przy zatrudnieniu 7 osób. Rozgłos przyniósł skonstruowany przez Fibigera 1885 wielki fortepian koncertowy (240 cm, krzyżowy, systemu amerykańskiego), prezentowany w tymże roku na wystawie warszawskiej za 600 rb. obok pianina krzyżowego, systemu amerykańskiego za 450 rb. Firma wzięła udział również w kolejnej wystawie w roku 1888. 
W 1898 fabrykę przeniesiono na ul. Szewską (późniejsza ul. Szopena), wyposażono w silnik parowy 15 KM, wytwórnia pozyskała liczniejszych odbiorców i dysponowała własnymi składami w prawie wszystkich większych miastach Królestwa Polskiego i Rosji. 
W 1900 ukończono nowy, własny budynek fabryczny. W roku 1902 zakład z silnikiem gazowym o mocy 12 KM zatrudniał 40 osób, w 1903 – 31 osób, przy rocznej produkcji wartości 37 800 rb. W latach 1905–1910 zatrudnienie przeciętne wynosiło ok. 50 osób, obroty roczne 75 tys. rb. co dało mu czołową pozycję w polskim przemyśle fortepianowym i jego eksporcie.
Od roku 1911, po rozbudowie, zakład dysponował dwukrotnie większym, czteropiętrowym budynkiem fabrycznym z suszarniami i magazynami oraz nowoczesnym 57 konnym silnikiem gazowym, wprowadzono specjalizację i podział pracy. W roku 1912 zatrudnienie sięgało 120 osób przy obrotach rocznych 150 tys. rb., a przed I wojną światową (potencjalnie) ponad 200 osób przy rocznej produkcji ponad 1000 instrumentów.
Podczas pierwszej wojny fabryka uległa częściowemu zniszczeniu. Odbudowę prowadził syn założyciela Gustaw (II), a po jego śmierci (1926) spadkobiercy i Karol Broniszowski. W latach 1922–1926 zatrudnienie wynosiło 150 osób a w 1930 – 120, produkcja 500 instrumentów przy obrotach 625 667 zł. W roku 1932 – 75 pracowników, kapitał 412 589 zł. W 1936 sprzedano instrumenty za 248 881 zł, przy kapitale 520 000 zł i zatrudnieniu 45 pracowników. W 1938 – 59 pracowników (4 urzędników). W 1939 – 90 pracowników. Niewykorzystana w pełni, potencjalna zdolność produkcyjna zakładu wynosiła w latach 30. XX w. 2500 sztuk instrumentów rocznie.
Firma specjalizowała się również w instrumentach stylowych, głównie na zamówienia według katalogu. Na wystawę światową w Nowym Jorku w 1939 wysłano stylowy fortepian skrzydłowy długości 148 cm.
W czasie II wojny światowej fabryka produkowała meble i skrzynie amunicyjne.
Dzięki dobrej jakości instrumenty Fibigera zachowały się w zbiorach prywatnych i muzealnych.
Fabrykę nagrodzono na wystawach:
Historia fabryki od roku 1945.
Po wkroczeniu do Kalisza wojsk sowieckich Fabryka Fortepianów i Mebli Arnold Fibiger przeszła z dniem 1 lutego 1945 pod zarząd państwowy. Jej pierwszym dyrektorem był Aleksy Konieczny (pełnomocnik państwowy), który obronił fabrykę przed kradzieżą i uruchomił produkcję mebli. Zakład otrzymał zamówienia na ławki szkolne. Następnie rozpoczął produkcję mebli dziennych i biurowych, jak również wyposażenia sklepów. Wkrótce potem kierownictwo zakładów objął, po powrocie z niewoli, Gustaw Arnold Fibiger III.
W 1947 roku wyprodukowany został pierwszy powojenny instrument. Było to pianino Arnold Fibiger o numerze 20698 Jednakże problemy z domiarami podatkowymi groziły zadłużeniem zakładów. Dzięki środkom uzyskanym ze sprzedaży kamienic Gustaw Arnold Fibiger III kontynuował produkcję.
W roku 1948 mimo zaangażowania właściciela władze państwowe znacjonalizowały fabrykę a Gustaw Arnold Fibiger III pozostał na stanowisku dyrektora. Zdjęto go z funkcji w roku 1953 i przeszeregowano na stanowiska naczelnego konstruktora. Po upaństwowieniu wytwórnia otrzymała nazwę Fabryka Fortepianów i Pianin „Calisia”. 
W roku 1950 pierwsze cztery instrumenty wyprodukowane i wystawione na Międzynarodowych Targach w Poznaniu i Sztokholmie zaowocowały zamówieniami ze Szwecji, Norwegii i Finlandii na 150 pianin. Dwa lata później po rozbudowie firma rozszerzyła swe rynki eksportowe o kraje takie jak Związek Radziecki, Brazylia, Turcja, Afganistan i Węgry. W ciągu następnych 10 lat produkcja wzrastała ze 136 instrumentów rocznie w roku 1950 do 1343 pianin w roku 1960, zaś zatrudnienie wzrosło z 108 do 210 pracowników.
W trosce o przyszłą kadrę fabryki i dbałość o produkowane instrumenty, w 1954 roku powstało w Kaliszu Technikum Budowy Fortepianów.
W listopadzie 1953 roku został odwołany ze stanowiska dyrektora Gustaw Fibiger i przeniesiony na stanowisko konstruktora. Pierwszy fortepian „Calisia” to efekt pracy Fibigera. Prototyp został ukończony w 1955 r. Był to instrument koncertowy o długości 2,80 m. Seryjna produkcja fortepianów ruszyła dopiero trzy lata później. Numerację fortepianów rozpoczęto od numeru 50001. Do końca 1962 roku wyprodukowano 16 fortepianów M-165 i 10 szt. modelu M-280. Dopiero w 1973/4 r. podjęto produkcję innych modeli fortepianów M-142 i M-222. 
W roku 1966 dzięki mechanizacji procesów produkcyjnych, modernizacji technologii produkcji i poprawie jakości oraz w wyniku dalszego rozwoju zapoczątkowanego w roku 1964 (budowa budynku D), produkcja w roku 1966 osiągnęła 2200 pianin i 20 fortepianów M-165, przy zatrudnieniu wynoszącym 250 pracowników. 70% całkowitej produkcji było eksportowane do 30 krajów na całym świecie.
W 1991 budynek fabryki został wpisany do rejestru zabytków.
W roku 2000 z powodu rosnącego zadłużenia fabryka została częściowo wykupiona przez zakłady UNITRA. Mimo inwestycji wytwórni nie udało się uratować przed bankructwem i w roku 2007 zakończono produkcję. Majątkiem fabryki w latach 2007–2009 zarządzał likwidator, a w roku 2009 prawa do marki "Calisia" kupiła polsko-chińska spółka VERSHOLD.
W związku z 200. rocznicą urodzin Fryderyka Chopina powstał pomysł wznowienia produkcji instrumentów "Calisia". Jednakże ze względu na brak technicznej możliwości kontynuacji produkcji w Polsce nowy właściciel marki powziął działania mające na celu uruchomienie produkcji w zakładzie specjalizującym się w produkcji instrumentów klawiszowych w Chinach.
W roku 2010 roku została zaprojektowana i wyprodukowana limitowana edycja 100 sztuk fortepianów sygnowanych logo "CHOPIN 2010 – CALISIA special edition – 200 Anniversary of Chopin". W 2011 roku rozpoczęto produkcję fortepianów gabinetowych M-165, w różnych kolorach, tym także w kolorze mlecznej bieli, a także fortepianów koncertowych M-222. W 2014 roku uruchomiono produkcję pianin, w trzech rozmiarach: M-121, M-123 oraz M-126.
W 2013 roku została utworzona Spółka "Calisia International", która jest właścicielem marki i praw do produkcji instrumentów "Calisia" oraz jest jedynym oficjalnym dystrybutorem fortepianów i pianin tej marki. Produkcja pianin i fortepianów odbywa się częściowo w Chinach, z wykończeniem w Polsce. Produkowane przez "Calisia International" fortepiany i pianina zachowują pełne odwzorowanie tradycji wzornictwa instrumentów "Calisia".
W 2016 roku podjęto decyzje o przebudowie starej Fabryki Pianin i Fortepianów na hotel. 9 stycznia 2017 rozpoczęła się przebudowa a 17 stycznia wyburzanie części fabryki. W czerwcu 2019 roku został otwarty w pofabrycznym budynku hotel „Calisia One”.
Technikum Budowy Fortepianów im. Gustawa Arnolda Fibigera.
Technikum Budowy Fortepianów swoje powstanie w 1954 zawdzięcza Gustawowi Arnoldowi Fibigerowi III, dyrektorowi kaliskiej fabryki fortepianów, który znalazł sojuszników w Zjednoczonych Zakładach Przemysłu Muzycznego i Centralnym Zarządzie Szkół Artystycznych. Szkoła w pierwszym roku istnienia znalazła pomieszczenie w budynku Państwowej Szkoły Muzycznej i weszła w skład Średniej Szkoły Muzycznej jako osobny wydział pod nazwą Państwowa Średnia Szkoła Muzyczna Instrumentów Klawiszowych. W 1956 roku otrzymała oficjalną nazwę Technikum Budowy Fortepianów. Pierwszymi uczniami szkoły byli młodociani pracownicy fabryk fortepianów w Kaliszu i Legnicy. W początkowych latach swojej działalności szkoła podlegała Ministerstwu Kultury i Sztuki, a od 1960 roku Technikum Budowy Fortepianów zostało włączone do grona placówek kształcenia zawodowego, będących w gestii Ministerstwa Oświaty. Od września 1964 roku szkoła została wprowadzona do gmachu Zespołu Szkół Zawodowych Nr 1 w Kaliszu przy ulicy Rzemieślniczej, później Zespołu Szkół Ponadgimnazjalnych nr 2. Od 1989 patronem Technikum jest Gustaw Arnold Fibiger III.
Prawdopodobnie jest to jedna z trzech istniejących na świecie szkół budowy fortepianów – pozostałe dwie istnieją w Niemczech i Austrii.

</doc>
<doc id="645314" url="https://pl.wikipedia.org/wiki?curid=645314" title="Callochromis">
Callochromis

Callochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Paratilapia macrops".

</doc>
<doc id="645315" url="https://pl.wikipedia.org/wiki?curid=645315" title="Krzywa rotacji galaktyki">
Krzywa rotacji galaktyki

Krzywa rotacji galaktyki – wykres prędkości orbitalnej w funkcji odległości od centrum galaktyki.
W 1959 roku Louise Volders, obserwując galaktykę spiralną M33, zauważyła, że prędkość orbitalna gwiazd galaktyki nie jest zgodna z przewidywaniami praw Keplera. Na podstawie mechaniki klasycznej kwadrat prędkości orbitalnej ciała jest proporcjonalny do masy zgromadzonej wewnątrz jej orbity, a odwrotnie proporcjonalny do promienia orbity, czyli odległości od środka galaktyki. Uwzględniając rozkład gwiazd w galaktyce, Louise Volders oszacowała masę i określiła przewidywaną zależność prędkości orbitalnej od odległości od centrum galaktyki. Jednak obserwowana zależność prędkości orbitalnej od odległości od centrum różni się od tej przewidywanej. Sugeruje obecność w galaktykach innej, niewidocznej ciemnej materii. Ten fenomen nazywany jest problemem krzywej rotacji.

</doc>
<doc id="645317" url="https://pl.wikipedia.org/wiki?curid=645317" title="Caprichromis">
Caprichromis

Caprichromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Haplochromis orthognathus".

</doc>
<doc id="645318" url="https://pl.wikipedia.org/wiki?curid=645318" title="Caquetaia">
Caquetaia

Caquetaia - rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="645319" url="https://pl.wikipedia.org/wiki?curid=645319" title="Lubin (stacja kolejowa)">
Lubin (stacja kolejowa)

Lubin – węzłowa stacja kolejowa w Lubinie, w województwie dolnośląskim, w Polsce.
W okresie od czerwca 2019 do maja 2020 ze stacji Lubin skorzystało 367 633 podróżnych.
Historia.
1869 – 2000.
Uroczyste otwarcie dworca kolejowego wraz z pierwszą linią z Legnicy nastąpiło w pierwszy dzień świąt Bożego Narodzenia, tj. 25 grudnia 1869 roku. Linię wybudowało Towarzystwo Kolei Wrocławsko–Świdnicko–Świebodzickiej. Postanowiono do Lubina doprowadzić drogę żelazną by zapewnić dogodny dojazd do licznych zakładów przemysłowych (fabryka instrumentów, cukrownia, mleczarnia) oraz dla licznej jednostki wojskowej (Lubin był w tych latach miastem garnizonowym). W dniu 1 września 1871 roku otworzono linię do ówczesnego Gwizdanowa (dzisiaj Rudna Gwizdanów) i przedłużono linię z Legnicy nadając jej nazwę Liegnitz - Lüben - Raudten.
W dniu 15 września 1910 roku otworzono prywatną linię kolejową do Chocianowa należącą do hrabiów zu Dohna z Chocianowa i von Ballestrem ze Szklar Górnych. Linią wożono ładunki do i z huty żelaza w Chocianowie. Linią kursowały przeważnie 2-3 pociągi pasażersko-towarowe w jedną stronę, wożące również płody rolne z Trzebnic Lubińskich i Brunowa. Po zakończeniu II wojny światowej linia przeszła pod władanie PKP i regularny ruch pasażerski prowadziło się do roku 1985 a towarowy do 1987. Linię rozebrano, a częściowo rozkradziono w 1992 roku. Rozpoczęcie budowy kopalni miedzi w Lubinie doprowadziło w latach 60. do budowy linii kolejowej do Rudnej Głównej KGHM, którą wozi się do dzisiaj urobki z kopalni do hut w Głogowie i Legnicy oraz przewożono linią pracowników kopalni bez regularnego ruchu pasażerskiego. W 1981 roku zmieniono nazwę stacji na obowiązującą do 2018 r., tj. Lubin Górniczy.
Wyremontowano w tym okresie dworzec kolejowy i w 1986 roku zakończono elektryfikację linii Legnica - Rudna Gwizdanów. Na stacji zaczynały i kończyły bieg pociągi osobowe oraz przejeżdżały wraz z postojem pociągi dalekobieżne do Szczecina, Krakowa oraz wagony bezpośrednie z Legnicy do Warszawy przełączane na stacji Głogów do pociągu z Żagania. Sezonowo kursowały pociągi do Kołobrzegu i Bielska-Białej.
Po 2000.
Regularny ruch pasażerski oraz funkcjonowanie kasy biletowej prowadzono do 11 grudnia 2004 roku oprócz sezonowych wakacyjnych kursów do Kołobrzegu i Bielska-Białej. W lutym 2005 roku zamknięto budynek dworca dla osób zewnętrznych i funkcjonowała (do 2006 roku) tylko górna część biurowa gdzie znajdywała się ekspedycja towarowa PKP Cargo. 9 grudnia 2007 roku przywrócono połączenia pasażerskie w stronę Legnicy a 14 grudnia 2008 roku w stronę Rudnej Gwizdanowa. Powtórnie zawieszono ruch pasażerski 31 grudnia 2010 roku gdzie ostatni pociąg żegnali mieszkańcy oraz telewizja z prasą.
Po przejęciu dworca przez Miasto Lubin, w sierpniu 2012 roku budynek, mimo protestów mieszkańców, został wyburzony aby w jego miejscu powstał węzeł przesiadkowy. Prowadzony był tylko spory ruch towarowy i średnio stację odwiedzało 40 pociągów towarowych na dobę.
Po zakończeniu remontu części linii nr 289 i przywróceniu ruchu pasażerskiego w czerwcu 2019 r. zmieniono nazwę stacji na Lubin.
Wraz z zakończeniem remontu całości linii 289 Lubin zyskał pokaźną listę połączeń, obejmująca codzienne kursy pociągów KD do Legnicy, Wrocławia i Głogowa oraz połączenia dalekobieżne obsługiwane przez PKP Intercity w kierunku północno-zachodnim (m.in. do Zielonej Góry, Szczecina i Świnoujścia) oraz południowo-wschodnim (m.in. do Opola, Częstochowy, Katowic, Krakowa czy Lublina). Ponadto Koleje Austriackie ÖBB zezwoliły na przekierowanie pociągu międzynarodowego Nightjet przez stację Lubin, dzięki czemu miasto posiada połączenie z Berlinem, Wiedniem, Budapesztem oraz Przemyślem.
Linie przechodzące przez stację.
Przez Lubin obecnie przechodzą dwie linie kolejowe oraz bocznica do Elektrociepłowni Termal. W przeszłości miasto również było połączone linią kolejową z Chocianowem, która została w 1992 roku rozebrana.
Połączenia.
Stacje docelowe do których odjeżdżały pociągi pasażerskie w danych latach 
– codziennie do Wrocławia, Legnicy, Głogowa, Rudnej Gwizdanowa, Warszawy, Stargardu Szczecińskiego
Lokomotywownia.
Otworzona w 1915 roku głównie do obsługi parowozów linii do Chocianowa, ale i lokalnego ruchu do Legnicy i Głogowa.
Dawniej była to dwustanowiska parowozownia z kanałami gdzie dysponowano dwoma trzyosiowymi tendrzakami z wrocławskiej fabryki Linke-Hofmann Werke, później z dyrekcji wrocławskiej odkupiono maszynę serii T3. Parowozy nosiły numery inwentarzowe 1,2 i 3 w latach 30. zmienione na 21, 22 i 23.
Do przewozów pasażerskich posiadano trzy wagony osobowe i jeden bagażowo-pocztowy a do ruchu towarowego 12 wagonów.
Obecnie lokomotywownia jest nieco rozbudowana i dalej pełni funkcję kolejową. Znajduje się w niej warsztat napraw drezyn, pługów śnieżnych i innego sprzętu torowego należącego do spółki PKP Polskie Linie Kolejowe.
Dyżurny ruchu.
Do 2002 roku dyżurny ruchu wraz z nastawnią dysponującą znajdował się w budynku dworca kolejowego przy pierwszym peronie. Dyżurny przeniesiony został do dawnej nastawni wykonawczej "Lb2" gdzie znajduje się do dnia dzisiejszego. W tej chwili na stacji są dwie nastawnie: wykonawcza (w stronę Legnicy i Termalu) i dysponująca (w stronę Rudnej Gwizdanów i Rudnej Głównej KGHM).

</doc>
<doc id="645321" url="https://pl.wikipedia.org/wiki?curid=645321" title="Chaetobranchopsis">
Chaetobranchopsis

Chaetobranchopsis – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju:

</doc>
<doc id="645322" url="https://pl.wikipedia.org/wiki?curid=645322" title="Walterowcy">
Walterowcy

Walterowcy – potoczna nazwa powstałej w 1954 organizacji młodzieżowej, nazwanej od pseudonimu Karola Świerczewskiego (ps. Walter) "Kręgiem Walterowskim", a następnie – już w ramach Związku Harcerstwa Polskiego, reaktywowanego w 1956 po okresie stalinizmu – "Hufcem Walterowskim".
Historia.
Organizacja miała na celu stworzenie w Polsce drużyn młodzieżowych na wzór radzieckiej Organizacji Pionierskiej imienia W. I. Lenina. Podstawa ideologiczna funkcjonowania Walterowców została opracowana z uwzględnieniem wskazań radzieckiego pedagoga Antona Makarenki. Dzieci i młodzież w hufcu walterowskim zostały odcięte od tradycji przedwojennego harcerstwa i skautingu. Organizacja została stworzona od zera, ponieważ poprzednie próby reorganizacji OH ZMP nie dały oczekiwanych rezultatów.
Hufiec Walterowski rozwiązano rozkazem Komendanta Warszawskiej Chorągwi ZHP w dniu 15 grudnia 1961. 
Z czasem okazało się, że hufiec walterowski stał się kuźnią kadr antykomunistycznych, a wielu „walterowców” zostało liderami opozycji demokratycznej w PRL-u, jak Jacek Kuroń – jeden z założycieli hufca, oraz m.in. Adam Michnik, Seweryn Blumsztajn, Józef Chajn, Andrzej Seweryn.

</doc>
<doc id="645324" url="https://pl.wikipedia.org/wiki?curid=645324" title="Buttstädt">
Buttstädt

Buttstädt – miejscowość i gmina "(Landgemeinde)" w Niemczech, w kraju związkowym Turyngia, w powiecie Sömmerda. Do 31 grudnia 2018 jako miasto było siedzibą wspólnoty administracyjnej Buttstädt.
1 stycznia 2019 do Buttstädt przyłączono gminy Ellersleben, Eßleben-Teutleben, Großbrembach, Guthmannshausen, Hardisleben, Kleinbrembach, Mannstedt, Olbersleben oraz Rudersdorf, które stały się jej dzielnicami "(Ortsteil)".
Współpraca.
Miejscowości partnerskie:

</doc>
<doc id="645325" url="https://pl.wikipedia.org/wiki?curid=645325" title="Dimetylohydrazyna">
Dimetylohydrazyna

Dimetylohydrazyna – nazwa mogąca odnosić się do dwóch izomerycznych organicznych związków chemicznych:

</doc>
<doc id="645327" url="https://pl.wikipedia.org/wiki?curid=645327" title="Przepływomierz elektromagnetyczny">
Przepływomierz elektromagnetyczny

Przepływomierz elektromagnetyczny - to przyrząd pomiarowy, mierzący prędkość przepływu medium przez daną powierzchnię prostopadłą do kierunku pola magnetycznego wykorzystując zjawisko indukcji elektromagnetycznej Faradaya.
Zasada działania.
Zgodnie z prawem indukcji elektromagnetycznej Faradaya, w przewodniku poruszającym się w polu magnetycznym indukowana jest siła elektromotoryczna zależna od natężenia pola magnetycznego i prędkości ruchu przewodnika. W pomiarach przepływu metodą elektromagnetyczną rolę przewodnika pełni przepływająca ciecz (zatem przepływomierz wymaga przewodzącego medium, np. wody, ale także izolowanej elektrycznie powierzchni rury pomiarowej). 
Pole magnetyczne wytwarzane za pomocą prądu stałego o zmiennej biegunowości zapewnia stabilność punktu zerowego. Takie rozwiązanie czyni pomiar niezależnym od właściwości medium, np. w przypadku cieczy wielofazowych i niejednorodnych lub cieczy o niskiej przewodności.
Zalety:

</doc>
<doc id="645329" url="https://pl.wikipedia.org/wiki?curid=645329" title="Swartkrans">
Swartkrans

Swartkrans – stanowisko archeologiczne w Południowej Afryce, na zachód od Sterkfontein w prowincji Gauteng niedaleko miasta Krugersdorp. Od 1949 odkryto w tym miejscu szczątki "Australopithecus robustus", "Paranthropus", "Homo erectus" oraz "Homo habilis". Najstarsze znalezisko datowane jest na ok. 1,8–2 mln lat. Na stanowisku tym odkryto również ślady używania ognia sprzed ponad miliona lat. Jest to drugi najstarszy dowód na użycie ognia przez człowieka.
Swartkrans wraz ze Sterkfontein, Kromdraai i Wielką Jaskinią zostało wpisane w 1999 r. na listę światowego dziedzictwa UNESCO.

</doc>
<doc id="645330" url="https://pl.wikipedia.org/wiki?curid=645330" title="Chaetobranchus">
Chaetobranchus

Chaetobranchus - rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="645332" url="https://pl.wikipedia.org/wiki?curid=645332" title="Na Li">
Na Li



</doc>
<doc id="645333" url="https://pl.wikipedia.org/wiki?curid=645333" title="Camburg">
Camburg

Camburg – dzielnica miasta Dornburg-Camburg w Niemczech, w kraju związkowym Turyngia, w powiecie Saale-Holzland, we wspólnocie administracyjnej Dornburg-Camburg. 
Do 30 listopada 2008 Camburg było samodzielnym miastem, 1 grudnia Camburg połączono z miastem Dornburg/Saale i gminą Dorndorf-Steudnitz w nowe miasto Dornburg-Camburg.

</doc>
<doc id="645334" url="https://pl.wikipedia.org/wiki?curid=645334" title="Ematia">
Ematia

Ematia, Ἠμαθία – starożytna kraina w Macedonii rozciągająca się od rzeki Aksios po Aliakmon.

</doc>
<doc id="645335" url="https://pl.wikipedia.org/wiki?curid=645335" title="Objaw Janewaya">
Objaw Janewaya

Objaw Janewaya – jeden z klasycznych, późnych (i rzadkich), objawów skórnych bakteryjnego (najczęściej o etiologii gronkowcowej) zapalenia wsierdzia. W objawie Janewaya obserwuje się małe, niebolesne zmiany na dłoniach i stopach, o charakterze rumieniowym albo krwotocznym, wywołane prawdopodobnie zapaleniem drobnych naczyń krwionośnych spowodowanym przez krążące we krwi kompleksy antygen-przeciwciało. W razie odpowiednio szybko podjętego, właściwego leczenia do powstania tego objawu nie dochodzi. Zmiany w objawie Janewaya są podobne do guzków Oslera, ale w przeciwieństwie do nich nie są bolesne.
Rzadziej objaw pojawia się przy toczniu rumieniowatym układowym, anemii hemolitycznej i durze brzusznym.
Historia.
Objaw opisał Edward G. Janeway (1841–1911) w 1899 roku.

</doc>
<doc id="645336" url="https://pl.wikipedia.org/wiki?curid=645336" title="Champsochromis">
Champsochromis

Champsochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi i rzeki Shire w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Paratilapia caerulea".

</doc>
<doc id="645337" url="https://pl.wikipedia.org/wiki?curid=645337" title="Clingen">
Clingen

Clingen – miasto w Niemczech, w kraju związkowym Turyngia, w powiecie Kyffhäuser, wchodzi w skład wspólnoty administracyjnej Greußen.

</doc>
<doc id="645338" url="https://pl.wikipedia.org/wiki?curid=645338" title="Windows XP Professional x64">
Windows XP Professional x64



</doc>
<doc id="645340" url="https://pl.wikipedia.org/wiki?curid=645340" title="1,1-Dwumetylohydrazyna">
1,1-Dwumetylohydrazyna



</doc>
<doc id="645342" url="https://pl.wikipedia.org/wiki?curid=645342" title="Chetia">
Chetia

Chetia – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Południowa i południowo-zachodnia Afryka.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Chetia flaviventris".

</doc>
<doc id="645346" url="https://pl.wikipedia.org/wiki?curid=645346" title="II Liceum Ogólnokształcące im. króla Jana III Sobieskiego w Krakowie">
II Liceum Ogólnokształcące im. króla Jana III Sobieskiego w Krakowie



</doc>
<doc id="645354" url="https://pl.wikipedia.org/wiki?curid=645354" title="Copadichromis">
Copadichromis

Copadichromis – rodzaj endemicznych słodkowodnych ryb okoniokształtnych z rodziny pielęgnicowatych (Cichlidae). Są zaliczane do pyszczaków z grupy utaka. Charakteryzują się łagodnym usposobieniem.
Etymologia.
"Copadichromis" – łac. "copadi" (stado, gromada) + łac. "chromis" (kolorowy). "Copadichromis" można przetłumaczyć jako wielobarwna, stadna ryba.
Środowisko.
Występują w twardych i zasadowych wodach jeziora Malawi (Niasa) w Afryce Wschodniej. Żyją w temperaturze wody 24–29 °C, najczęściej w biotopie litoralu kamienistego. Tworzą ławice. Samce są silnie związane ze swoim terytorium i bronią rewirów obieranych wokół dużych kamieni skalnych. Rzadko występują na głębokościach poniżej 12 m.
Wygląd i dymorfizm płciowy.
Dorosły samiec "Copadochromis" osiąga rozmiar 16 cm długości ciała, natomiast samica 13 cm.
U dorosłych samców płetwy brzuszne są dłuższe niż płetwy samic. Długość płetw zależy od głębokości, na której przebywają pyszczaki.
Kolorystyka pyszczaków "Copadochromis" jest różnorodna i zależy od miejsca występowania ryb w jeziorze Malawi.
Elementem wspólnym w wyglądzie wszystkich samców jest kolor niebieski z metalicznym odcieniem, rozciągający się z różną intensywnością od pyska ku podbrzuszu. Drugim kolorem rozciągającym się od podbrzusza do płetw brzusznych i ogona może być kolor czerwony, pomarańczowy, miodowożółty lub bladożółty. Samice są przeważnie koloru pastelowoszarego z żółtymi wypustkami na płetwach brzusznych.
Żywią się głównie planktonem.
Tarło odbywa się najczęściej przy pionowej ścianie zbiornika.
Klasyfikacja.
Gatunki zaliczane do tego rodzaju:
Gatunkiem typowym jest "Haplochromis quadrimaculatus".

</doc>
<doc id="645356" url="https://pl.wikipedia.org/wiki?curid=645356" title="CD Técnico Universitario">
CD Técnico Universitario

Club Deportivo Técnico Universitario – ekwadorski klub piłkarski z siedzibą w mieście Ambato. Miejscowym rywalem jest klub Macará.
Historia.
Klub założony został 13 kwietnia 1971. W 1978 w imponującym stylu zadebiutował w pierwszej lidze, od razu zdobywając wicemistrzostwo Ekwadoru. Sukces ten zdołano powtrzyć tylko raz - w 1980. Później było gorzej, a w 1993 nastąpił spadek z pierwszej ligi. Od tego momentu klub przemieszczał się między pierwszą i drugą ligą ekwadorską. Ostatni raz w pierwszej lidze grał w 2003, kiedy to spadł do drugiej ligi.

</doc>
<doc id="645357" url="https://pl.wikipedia.org/wiki?curid=645357" title="Schwörstadt">
Schwörstadt

Schwörstadt – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład wspólnoty administracyjnej Rheinfelden (Baden). Leży nad Renem, przy granicy ze Szwajcarią, ok. 18 km na południowy wschód od Lörrach.
Infrastruktura.
Przez teren miasta przebiega droga krajowa B34 (Bazylea–Bodman-Ludwigshafen) oraz Główna Badeńska Linia Kolejowa (Bazylea–Kreuzlingen).
Na Renie znajduje się elektrownia "Ryburg-Schwörstadt", zbudowana w roku 1930, która rocznie produkuje 110 MW. Piesi oraz rowerzyści mogą przekroczyć tu granicę niemiecko-szwajcarską.
Polityka.
Ostatnie wybory samorządowe odbyły się 13 czerwca 2004.
¹ 
Współpraca.
Miejscowość partnerska:

</doc>
<doc id="645358" url="https://pl.wikipedia.org/wiki?curid=645358" title="Schworstadt">
Schworstadt



</doc>
<doc id="645359" url="https://pl.wikipedia.org/wiki?curid=645359" title="Schwoerstadt">
Schwoerstadt



</doc>
<doc id="645360" url="https://pl.wikipedia.org/wiki?curid=645360" title="Bartol Čulić">
Bartol Čulić

Bartol Čulić, (ur. 6 marca 1907 w Splicie, zm. 30 kwietnia 1948 w Zagrzebiu) – chorwacki piłkarz, występujący na pozycji bramkarza.
Kariera klubowa.
Pierwsze piłkarskie szlify Čulić odbierał w lokalnym klubie SK Uskoka Split, natomiast szczytowym punktem kariery były występy w latach 1926 – 1939 w Hajduku Split. W barwach Hajduka w lidze jugosłowiańskiej wystąpił 285 razy i w roku 1929 zdobył mistrzostwo Jugosławii. Jedenastka ze Splitu grała wówczas tak dobrze, że doczekała się przydomków „Mistrzostwie znad morza” czy nawet „Najlepszy zespół wszechświata i okolic". Čulić został zapamiętany jako bardzo pewny bramkarz, dysponujący dobrmi warunkami fizycznymi i refleksem. "Bariša” został w roku 1964 dołączony do Galerii Sław Hajduka Split jako jeden z największych bramkarzy w historii klubu. Karierę piłkarską zakończył w roku 1937. Po zakończeniu kariery założył własny zakład stolarski, w którym pracował aż do śmierci w roku 1948. Zmarł w 41 roku życia w zagrzebskiej dzielnicy Sljemen, z powodu gruźlicy.
Kariera reprezentacyjna.
W reprezentacji Jugosławii wystąpił 10 razy (w latach 1931 – 1935), zadebiutował 25 października 1931 w meczu przeciwko Polsce w Poznaniu przegranemu przez Jugosłowian 3:6. Čulić nie zaprezentował się w tym meczu dobrze, puszczając tylko dwie bramki i zastępując w 69 minucie bramkarza belgradzkiego zespołu SK Jugoslavija Jovana „Joco” Spasicia. W reprezentacji występy zakończył 1 stycznia 1935 w meczu przeciwko Rumunii w ramach Pucharu Bałkańskiego, wygranego przez Serbów 4:0. Čulić wraz z reprezentacją wywalczył to trofeum. Najlepszy mecz w reprezentacji Čulić zaliczył w roku 1934, kiedy to Serbowie pokonali Brazylię 8:4.

</doc>
<doc id="645361" url="https://pl.wikipedia.org/wiki?curid=645361" title="Różaniec krzywiczy">
Różaniec krzywiczy

Różaniec krzywiczy – jeden z objawów zaawansowanej krzywicy. W przebiegu tej choroby dochodzi do zgrubienia połączeń kostno-chrzęstnych żeber, co manifestuje się jako charakterystyczny "różaniec".

</doc>
<doc id="645362" url="https://pl.wikipedia.org/wiki?curid=645362" title="Club Deportivo Técnico Universitario">
Club Deportivo Técnico Universitario



</doc>
<doc id="645363" url="https://pl.wikipedia.org/wiki?curid=645363" title="Bartol Culić">
Bartol Culić



</doc>
<doc id="645367" url="https://pl.wikipedia.org/wiki?curid=645367" title="Przełęcz Beskid pod Menczyłem">
Przełęcz Beskid pod Menczyłem

Przełęcz Beskid (dla odróżnienia od innych przełęczy o tej samej nazwie zwana "pod Menczyłem") – przełęcz w granicznym paśmie Bieszczadów Zachodnich, między szczytami Wołkowe Berdo (1121 m n.p.m.) i Menczył (1008 m n.p.m.). Wysokość – 785 m n.p.m. Po stronie ukraińskiej z przełęczy spływa potok Łubnia – dopływ Użu.
Od strony polskiej przełęcz jest niedostępna dla turystów, nawet pieszych, mimo że leży kilkadziesiąt metrów od drogi z Wołosatego na Przełęcz Bukowską. Nie prowadzą tędy również żadne szlaki turystyczne.
Z przełęczy efektowne widoki przez dolinę Wołosatego na Połoninę Caryńską i Wetlińską.
Przez przełęcz przebiegała dawniej droga z Wołosatego po polskiej stronie, do wsi Łubnia po stronie ukraińskiej. Być może w przyszłości droga ta połączy polską drogę wojewódzką nr 897 z ukraińską drogą regionalną H13 z Sambora do Użhorodu. Jak się wydaje, droga (wraz z solidnym mostem nad Wołosatym) została w okresie PRL zmodernizowana w celu umożliwienia przerzutu wojsk sowieckich z południa, z Zakarpacia, na północ Karpat. Na przełęczy nie ma przejścia granicznego, a droga nie ma ciągłości. Utworzenie drogowego przejścia granicznego planuje się od lat 70. XX wieku. Obecnie przeciwstawiają mu się władze Bieszczadzkiego Parku Narodowego ze względu na zagrożenie dla przyrody ze strony ruchu drogowego.
Poprzednią (patrząc z zachodu na wschód) wybitną przełęczą w głównym łańcuchu Karpat jest Przełęcz pod Czerteżem, a następną – Przełęcz Bukowska.
W rejonie Przełęczy Beskid występuje rzadki gatunek górski – turzyca skąpokwiatowa.

</doc>
<doc id="645368" url="https://pl.wikipedia.org/wiki?curid=645368" title="Polska Liga Hokejowa sezon 2004-2005">
Polska Liga Hokejowa sezon 2004-2005



</doc>
<doc id="645369" url="https://pl.wikipedia.org/wiki?curid=645369" title="Strzykuły">
Strzykuły

Strzykuły – osada w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
Wieś szlachecka Wierzuchowo Strzykuły położona była w 1580 roku w powiecie warszawskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Według stanu na dzień 19 czerwca 2009 roku sołectwo Piotrówek Mały-Strzykuły liczyło 341 mieszkańców.

</doc>
<doc id="645370" url="https://pl.wikipedia.org/wiki?curid=645370" title="Steve Winwood">
Steve Winwood

Steve Winwood, właśc. Stephen Lawrence Winwood (ur. 12 maja 1948 w Great Barr) − brytyjski multiinstrumentalista, wokalista, kompozytor i autor tekstów. Współzałożyciel zespołów Spencer Davis Group, Traffic i Blind Faith. Współpracował m.in. z Jimim Hendrixem (brał udział w nagrywaniu albumu "Electric Ladyland" z 1968 roku), Erikiem Claptonem, Joem Cockerem, Davidem Gilmourem i Christiną Aguilerą.

</doc>
<doc id="645374" url="https://pl.wikipedia.org/wiki?curid=645374" title="Krzywa rotacji">
Krzywa rotacji



</doc>
<doc id="645376" url="https://pl.wikipedia.org/wiki?curid=645376" title="Furfural">
Furfural

Furfural (dawna nazwa: "furfurol") – organiczny związek chemiczny z grupy aldehydów. Jest związkiem heterocyklicznym z 5-członowym pierścieniem zawierającym atom tlenu (formalnie pochodna furanu). Nazwa związku pochodzi od surowca, z którego furfural jest otrzymywany (łac. "furfur" – otręby).
Zastosowanie.
Furfural stosowany jest m.in. do otrzymywania, tworzyw sztucznych (fenoplasty, żywice furanowe), barwników, fungicydów, antybiotyków (furylofuramid, nitrofurazon – semikarbazon 5-nitro-furfuralu), w rafinacji olejów oraz jako rozpuszczalnik.
Z furfuralu działaniem parą wodną na katalizatorze otrzymuje się furan, a poprzez redukcję alkohol furfurylowy ("furfurol") oraz tetrahydrofuran.
Otrzymywanie.
Furfural otrzymuje się przemysłowo przez hydrolizę pentozanów zawartych w odpadach przemysłu celulozowego, słomie, czy otrębach zbożowych za pomocą kwasów nieorganicznych do pentoz (głównie ksylozy). W tych samych warunkach, w jakich zachodzi hydroliza, cukry te ulegają dehydratacji i cyklizacji z utworzeniem furfuralu:
W laboratorium furfural można otrzymać ze zmielonych kolb kukurydzy, poprzez ogrzewanie materiału roślinnego z 10% kwasem siarkowym i chlorkiem sodu, zbierając destylujący furfural w odbieralniku.

</doc>
<doc id="645377" url="https://pl.wikipedia.org/wiki?curid=645377" title="Régine Pernoud">
Régine Pernoud

Régine Pernoud (ur. 17 czerwca 1909 w Château-Chinon, zm. 22 kwietnia 1998 w Paryżu) – francuska mediewistka.
Życiorys.
Absolwentka paryskiej École nationale des chartes. Pracowała jako kustosz w Archives Nationales w Paryżu.

</doc>
<doc id="645378" url="https://pl.wikipedia.org/wiki?curid=645378" title="Regine Pernoud">
Regine Pernoud



</doc>
<doc id="645379" url="https://pl.wikipedia.org/wiki?curid=645379" title="Maciej Ołdak">
Maciej Ołdak

Maciej Ołdak h. Rawicz - drobny szlachcic z Mazowsza, który po przybyciu pod koniec XV wieku na Jaćwież założył wieś pod nazwą Woźnawieś. Nadanie ziemskie otrzymał za zobowiązanie dostarczania poczty z Rajgrodu do Goniądza . Potomkowie Macieja Ołdaka - Maciejewicz Woźnieński wraz z synowcami otrzymali nowe tereny jako rekompensatę za przejętą wieś przez namiestnika bielskiego Olechno Sakowicza po śmierci ich "ojców", w czasie nieobecności spadkobierców, którzy w tym czasie "poszli po służbach". W nowym miejscu powstało siedlisko rodu - Świerzbienie, od którego przyjęto nową formę nazwiska, najpierw Świerzbieńscy, później Świerzbińscy.

</doc>
<doc id="645380" url="https://pl.wikipedia.org/wiki?curid=645380" title="Złoty strzał">
Złoty strzał



</doc>
<doc id="645382" url="https://pl.wikipedia.org/wiki?curid=645382" title="Naczelny Polski Komitet Wojskowy">
Naczelny Polski Komitet Wojskowy

Naczelny Polski Komitet Wojskowy, w skrócie Naczpol – reprezentacja żołnierzy polskiego pochodzenia w wojsku rosyjskim, powołana po rewolucji lutowej i obaleniu caratu w Rosji na I Ogólnym Zjeździe Wojskowych Polaków w Piotrogrodzie (8 czerwca-22 czerwca 1917). Prezesem komitetu został chorąży armii Imperium Rosyjskiego Władysław Raczkiewicz.
Z chwilą wybuchu I wojny światowej, po stronie rosyjskiej rozpoczęły się prace nad organizacją formacji polskich. Podstawą ich tworzenia była odezwa wielkiego księcia Mikołaja Mikołajewicza, głównodowodzącego wojskami rosyjskimi z dnia 14 sierpnia 1914 do Polaków, w odpowiedzi na akcje oddziałów strzeleckich Józefa Piłsudskiego. Już we wrześniu 1914 powstały tzw. drużyny Gorczyńskiego, przemianowane na Legiony Polskie, a przyjmujące od miejscowości formowania nazwy Legion Puławski i Legion Lubelski. Władze rosyjskie w lutym 1915 roku jednak zakazały organizowania oddziałów polskich, a istniejące legiony zostały przemianowane na drużyny pospolitego ruszenia. W październiku 1915 została na ich bazie utworzona Brygada Strzelców Polskich, przeformowana następnie na Dywizję Strzelców Polskich pod dowództwem gen. Tadeusza Bylewskiego, rozbudowana w lutym 1917 i skierowana do walki na Front Południowy w rejon Stanisławowa.
Drużyny Gorczyńskiego nie miały swej reprezentacji politycznej. Dopiero po przemianowaniu ich na Legion Polski, Komitet Narodowy Polski w Warszawie podjął się reprezentowania tej formacji i wyłonił w styczniu 1915 Komitet Organizacyjny Legionów Polskich. Został on jednak rozwiązany 27 marca 1915, po przemianowaniu Legionów Polskich na pospolite ruszenie. Wobec nieprzychylnego stanowiska władz w stosunku do polskich inicjatyw politycznych, Brygada i Dywizja Strzelców Polskich także nie posiadały reprezentacji politycznej, a możliwość jej utworzenia powstała dopiero po rewolucji lutowej w Rosji, kiedy po obaleniu caratu zaistniały warunki do tworzenia nowych polskich sił zbrojnych w Rosji.
Rewolucja rosyjska 1917, postępujący z każdym dniem rozpad armii rosyjskiej i deklaracja rosyjskiego Rządu Tymczasowego z 30 marca 1917 w sprawie polskiej, skłoniły Polaków w armii rosyjskiej do organizowania się w odrębne jednostki narodowe. Początkowo celem tej organizacji było utrzymanie frontu przeciwko Niemcom i Austro-Węgrom, zapewnienie Polakom powrotu do kraju, sprawy socjalne i kulturalno-oświatowe. Szybko jednak akcja ta postawiła przed sobą program polityczno-wojskowy w sensie walki o polską państwowość. Jednak z biegiem czasu po rewolucji, rozwój sytuacji nie sprzyjał działaniom mającym na celu tworzenie jednostek polskich. Przeciwnikiem tworzenia jednostek polskich był m.in. Aleksander Kiereński - od lipca 1917 minister wojny Rządu Tymczasowego.
W dniach 8-22 czerwca 1917 obradował w Piotrogrodzie I Ogólny Zjazd Wojskowych Polaków. W trakcie obrad zaznaczyły się ostre spory pomiędzy tzw. tendencją rewolucyjna, a narodową. Część wojsk uległa tendencjom bolszewickim i nie zamierzała uczestniczyć w dalszych walkach na froncie po stronie Rosji. Na czele lewicowego Związku stanął chorąży Antoni Żabolicki. Nurt związany z endecją powołał własną polityczna nadbudowę - Naczelny Polski Komitet Wojskowy (Naczpol) pod przewodnictwem chorążego Władysława Raczkiewicza. W skład Naczpolu wchodziły 33 osoby. Był mało operatywny ze względu na dużą liczbę osób kierujących. Był też zwalczany przez polskie organizacje lewicowe. W celu zorganizowania jednolitej polskiej siły zbrojnej przy Naczpolu powołana została polska komendantura z gen. Józefem Dowbor-Muśnickim na czele. Powołano też specjalną Komisję Wojskową z gen. Janem Jacyną.
Jego działaczami byli m.in. M. Jamontt, gen. Józef Dowbor-Muśnicki, płk Lucjan Żeligowski i gen. Wacław Iwaszkiewicz-Rudoszański, gen Jan Jacyna. Do głównych zadań jego działalności należała organizacja wojskowych oddziałów polskich w Rosji (w czym współpracował z podporządkowaną mu Komisją Wojskową przy rosyjskim Sztabie Generalnym) i obrona ludności polskiej, zamieszkującej Kresy Wschodnie.
W Rosji, w lipcu 1917, głównodowodzącym armią został gen. Ławr Korniłow. Był on zwolennikiem powołania nowej polskiej formacji wojskowej, która mogłaby zastąpić tracąca walory bojowe Dywizję Strzelców Polskich. Wtedy powstały warunki do utworzenia Korpusów Polskich na Wschodzie (w Rosji). Naczpol zaproponował na dowódcę I Korpusu gen. Józefa Dowbor-Muśnickiego. Korpus miał liczyć 67 790 żołnierzy.
Naczelny Polski Komitet Wojskowy został rozwiązany po przewrocie bolszewickim 4 lutego 1918, w trakcie rokowań prowadzonych przez bolszewików w Brześciu z Państwami Centralnymi o zawarcie separatystycznego traktatu pokojowego. Grupa jego członków utworzyła Radę Naczelną Polskiej Siły Zbrojnej w Kijowie, która 4 marca 1918 przekazała kompetencje Radzie Regencyjnej.

</doc>
<doc id="645384" url="https://pl.wikipedia.org/wiki?curid=645384" title="Linda Emery">
Linda Emery



</doc>
<doc id="645385" url="https://pl.wikipedia.org/wiki?curid=645385" title="Naczpol">
Naczpol



</doc>
<doc id="645386" url="https://pl.wikipedia.org/wiki?curid=645386" title="Jekmuca">
Jekmuca

Jekmuca (kaszub. "Jekmùca") – część wsi Połęczyno w Polsce, położona w województwie pomorskim, w powiecie kartuskim, w gminie Somonino, na południowo-wschodnim skraju Wzgórz Szymbarskich, przy drodze wojewódzkiej nr 224. Wchodzi w skład sołectwa Połęczyno.
W latach 1975–1998 Jekmuca administracyjnie należała do województwa gdańskiego.
Nazwą alternatywną Jekmucy jest Jeknica.

</doc>
<doc id="645387" url="https://pl.wikipedia.org/wiki?curid=645387" title="Żabi brzuch">
Żabi brzuch

Żabi brzuch (brzuch krzywiczy) – objaw chorobowy polegający na spłaszczeniu, niejako "rozlaniu" (się) brzucha, spowodowany osłabieniem napięcia mięśni nie tylko ściany brzucha, lecz także żołądka i jelit. Występuje głównie u dzieci, a jego przyczyną może być nie tylko krzywica, ale również nasilona hipokaliemia.

</doc>
<doc id="645388" url="https://pl.wikipedia.org/wiki?curid=645388" title="Dragutin Friedrich">
Dragutin Friedrich

Dragutin Friedrich (Fridrih), (ur. 5 stycznia 1897 w Koprivnicy, zm. 26 marca 1980 w Zagrzebiu) – chorwacki piłkarz, hokeista, tenisista i lekkoatleta, występujący na pozycji bramkarza. Jeden z najlepszych jugosłowiańskich i chorwackich golkiperów – odznaczał się świetnymi warunkami fizycznymi i atletyczną posturą.
Kariera reprezentacyjna i klubowa.
Jako członek HAŠK-u Zagrzeb bronił w rozgrywanym 28 września 1924 w meczu przeciwko Czechosłowacji przegranym przez Jugosłowian 0:2. O miejsce w reprezentacji rywalizował z legendarnym naturalizowanym Włochem z Hajduka Split Silvio Gazzarim. Swoje występy rozpoczynał w zespole NK Slaven w rodzinnej Koprivnicy, wraz ze swoimi dwoma braćmi. Milorad Friedrich występował w ataku, zaś najmłodszy z braci, Ivica, w pomocy. W roku 1919 przeniósł się do HAŠK-u, w którym osiągnął szczyt swojej kariery i wystąpił w reprezentacji.
Friedrich szesnaście razy wystąpił w reprezentacji miasta Zagrzebia, dziewięciokrotnie bronił w barwach reprezentacji Jugosławii (w latach 1922–1927). Debiutował 8 czerwca 1922 w rozgrywanym w Belgradzie meczu przeciwko Rumunii przegranym przez Jugosłowian 1:2. Drugi występ w reprezentacji zaliczył 3 czerwca 1923 przeciwko Polsce rozgrywanym w Krakowie, wygranym przez Jugosławię 2:1. Warto zauważyć, że było to pierwsze zwycięstwo reprezentacji Jugosławii na wyjeździe. Najlepszy mecz Friedrich rozpoczął w roku 1925 w meczu przeciwko Włochom w Padwie przegranym przez Jugosłowian 1:2. Dobrze spisał się także w swoim ostatnim w reprezentacji, a zarazem w jednym z najgorszych meczów w historii jugosłowiańskiej piłki przeciwko Węgrom rozgrywanym 10 kwietnia 1927 w Budapeszcie przegranym aż 0:3. Friedrich uchronił jednak Jugosławię od o wiele większej porażki. Był propagatorem sportu, był wykładowcą wychowania fizycznego na uczelniach w Viroviticy, Gospiciu i Varaždinie. Po przejściu na emeryturę był przez długi czas aktywny w zagrzebskiej szkole tenisowej Medvešćaka, gdzie stworzył podwaliny pod późniejsze sukcesy chorwackiego tenisa. Friedrich zmarł w wieku 83 lat w Zagrzebiu.

</doc>
<doc id="645389" url="https://pl.wikipedia.org/wiki?curid=645389" title="Dragutin Fridrih">
Dragutin Fridrih



</doc>
<doc id="645390" url="https://pl.wikipedia.org/wiki?curid=645390" title="Huracán de Tres Arroyos">
Huracán de Tres Arroyos

Club Atlético Huracán de Tres Arroyos − argentyński klub piłkarski z siedzibą w mieście Tres Arroyos.
Historia.
Klub założony został w roku 1923 w mieście Tres Arroyos należącym do zespołu miejskiego Buenos Aires. Początkowo grał w lokalnej lidze. W 1999 awansował do drugiej ligi argentyńskiej (Primera B Nacional). W sezonie 2004/05 klub występował w pierwszej lidze argentyńskiej (Primera división argentina), z której jednak spadł, a od sezonu 2007/08 występuje już w trzeciej lidze (Torneo Argentino A).

</doc>
<doc id="645395" url="https://pl.wikipedia.org/wiki?curid=645395" title="Dragutin Friedrich Karlek">
Dragutin Friedrich Karlek



</doc>
<doc id="645396" url="https://pl.wikipedia.org/wiki?curid=645396" title="Club Atlético Huracán de Tres Arroyos">
Club Atlético Huracán de Tres Arroyos



</doc>
<doc id="645397" url="https://pl.wikipedia.org/wiki?curid=645397" title="Muhammad Ata">
Muhammad Ata

Muhammad Ata as-Sajjid (; ur. 1 września 1968 w Kafr asz-Szajch, zm. 11 września 2001 w Nowym Jorku) – egipski terrorysta, zamachowiec samobójca, pilot i jeden z pięciu porywaczy samolotu linii American Airlines (lot 11), który jako pierwszy rozbił się o jedną z wież World Trade Center (Wieża Północna), w czasie zamachów z 11 września 2001 roku. Przywódca wszystkich 19 zamachowców z 11 września 2001.
Dorastał w Kairze, gdzie ukończył studia na kierunku architektura. Następnie przeniósł się do Niemiec, gdzie w latach 1992–1999 studiował budowę miast/planowanie miast na Uniwersytecie Technicznym Hamburg-Harburg, które ukończył z tytułem inżynier dyplomowany.

</doc>
<doc id="645398" url="https://pl.wikipedia.org/wiki?curid=645398" title="Hermann Grassmann">
Hermann Grassmann

Hermann Günther Grassmann (ur. 15 kwietnia 1809 w Szczecinie, zm. 26 września 1877 tamże) – niemiecki polihistor: pedagog, wydawca, językoznawca, matematyk i fizyk. W swoich czasach był znany głównie jako językoznawca, ale później doceniony też jako matematyk.

</doc>
<doc id="645399" url="https://pl.wikipedia.org/wiki?curid=645399" title="Guzek Oslera">
Guzek Oslera

Guzek Oslera – jeden z klasycznych, późnych i rzadkich objawów skórnych bakteryjnego zapalenia wsierdzia. Guzki Oslera są wielkości ziarna soczewicy, bolesne, czerwonawe, lokują się zwykle na palcach i ścięgnach, a przyczyną ich powstawania jest zapalenie drobnych naczyń krwionośnych uwarunkowane krążącymi we krwi kompleksami antygen-przeciwciało. Jeśli właściwe leczenie zostało podjęte dostatecznie szybko, guzki Oslera nie powstają. Guzki Oslera mogą również wystąpić w toczniu układowym. 
Nazwane na cześć Williama Oslera.

</doc>
<doc id="645400" url="https://pl.wikipedia.org/wiki?curid=645400" title="Johann Wolfgang Döbereiner">
Johann Wolfgang Döbereiner

Johann Wolfgang Döbereiner (ur. 13 grudnia 1780, zm. 24 marca 1849 w Jenie) – niemiecki chemik, profesor Uniwersytetu w Jenie od 1810 roku. Prowadził badania nad systematyką pierwiastków chemicznych oraz prowadził prace nad katalitycznym działaniem platyny, procesami fermentacji oraz reakcją utleniania dwutlenku siarki. Otrzymał tzw. dymiący kwas siarkowy. Autor tzw. prawa triad pierwiastków. W 1817 roku jako pierwszy próbował usystematyzować pierwiastki na podstawie ich mas atomowych. Układał symbole w triady pierwiastków o podobnych właściwościach. W 1829 wykrył wśród niektórych znanych ówcześnie pierwiastków tzw. triady Döbereinera. Wynalazł w 1823 roku lampę zwaną lampą Döbereinera. Döbereiner zajmował się również syntezą organiczną.

</doc>
<doc id="645401" url="https://pl.wikipedia.org/wiki?curid=645401" title="Park Narodowy St. Lawrence Islands">
Park Narodowy St. Lawrence Islands

Park narodowy St. Lawrence Islands (ang. "St. Lawrence Islands National Park", fr. "Parc national des Îles-du-Saint-Laurent") – park narodowy położony w południowo-wschodniej części prowincji Ontario w Kanadzie. Park został utworzony w 1904 i obejmuje powierzchnię 9 km2. Jest to najmniejszy spośród kanadyjskich parków narodowych. W jego skład wchodzi 21 wysp oraz wiele mniejszych wysepek. 
Głównym sposobem dotarcia do parku są łodzie. Niektóre wyspy posiadają skromną infrastrukturę turystyczną.

</doc>
<doc id="645402" url="https://pl.wikipedia.org/wiki?curid=645402" title="Johann Doebereiner">
Johann Doebereiner



</doc>
<doc id="645405" url="https://pl.wikipedia.org/wiki?curid=645405" title="Fu Mingxia">
Fu Mingxia

Fu Mingxia (; ur. 16 sierpnia 1978 w Wuhanie) – chińska skoczkini do wody, czterokrotna mistrzyni olimpijska.
W wieku 5 lat zaczęła trenować gimnastykę w Winhan Spare-Time Sports School. Dwa lata później zmieniła dyscyplinę na skoki do wody. W 1987 była członkiem reprezentacji prowincji Hubei w skokach do wody. W 1990 rozpoczęła intensywne treningi w kadrze narodowej Chin pod kierunkiem trenera Xu Yiminga. W 1991 wystartowała w mistrzostwach świata w Perth zdobywając złoty medal w konkurencji skoków z wieży 10 m. Dzięki temu zwycięstwu stała się najmłodszym w historii mistrzem świata w pływaniu.
W 1992 na igrzyskach w Barcelonie ponownie stanęła na najwyższym stopniu podium. Złoto to zdobyła w wieku 13 lat i 353 dni, stając się drugą w historii, po Marjorie Gestring (13 lat 267 dni), najmłodszą mistrzynią olimpijską w skokach do wody kobiet. W 1994 na mistrzostwach świata odbywających się w Rzymie zdobyła złoto w skokach z wieży.
W ramach igrzysk w Atlancie wystartowała w dwóch konkurencjach: skokach z trampoliny 3m i wieży. W obydwu konkursach okazała się bezkonkurencyjna zdobywając dwa złote medale. Na kolejnych igrzyskach (rozgrywanych w Sydney w 2000 roku) ponownie zdobyła dwa medale: złoty w skokach z trampoliny 3 m i srebrny w parze z Guo Jingjing w skokach synchronicznych z trampoliny 3 m.
Zdobywając złote medale na trzech kolejnych igrzyskach olimpijskich stała się pierwszą skoczkinią, której udał się taki wyczyn. Jest także najbardziej utytułowaną (5 medali, w tym 4 złote) zawodniczką w historii skoków do wody na letnich igrzyskach olimpijskich.
Po igrzyskach w Sydney zakończyła karierę i osiedliła się w Hongkongu.
W 2005 została przyjęta w poczet członków International Swimming Hall of Fame.

</doc>
<doc id="645406" url="https://pl.wikipedia.org/wiki?curid=645406" title="PIE">
PIE



</doc>
<doc id="645407" url="https://pl.wikipedia.org/wiki?curid=645407" title="Madeleine Dupont">
Madeleine Dupont

Madeleine Dupont (ur. 26 maja 1987 w Glostrup), praworęczna duńska curlerka z Hvidovre, siostra Denise oraz Olivera, w 2004 została nagrodzona Frances Brodie Award. Jest zawodniczką Tårnby Curling Club, a zarazem skipem swojej drużyny.
Drużyna.
Aktualna:
Byłe:

</doc>
<doc id="645410" url="https://pl.wikipedia.org/wiki?curid=645410" title="Ramzi Binalshibh">
Ramzi Binalshibh

Ramzi Binalshibh (arab. رمزي بن الشيبة, transliteracja: Ramzi bin asz-Szajba, ur. 1 maja 1972 w Ghayl Bawazir) – jemeński terrorysta, członek grupy hamburskiej, początkowo wyznaczony na pilota samobójcę w czasie zamachów z 11 września 2001 roku, lecz, gdy nie uzyskał amerykańskiej wizy – został pośrednikiem między zamachowcami w USA, a Al Kaidą.

</doc>
<doc id="645415" url="https://pl.wikipedia.org/wiki?curid=645415" title="Cape Clear">
Cape Clear

Cape Clear, Clear Island (irl. "Oileán Chléire") – niewielka wyspa irlandzka na Oceanie Atlantyckim, w pobliżu południowo-zachodniego wybrzeża wyspy Irlandii.
Wyspę zamieszkuje obecnie ok. 120 osób – jest to najdalej na południe wysunięta zamieszkana część Irlandii. Jedynym dalej wysuniętym lądem jest niezamieszkana skała Fastnet, znajdująca się ok. 6 km na południowy zachód od Cape Clear. Wyspa należy do obszarów zdominowanych przez język irlandzki i kulturę irlandzkojęzyczną (gaeltacht).
Geografia.
Cape Clear leży na Oceanie Atlantyckim, ok. 13 km od brzegu wyspy Irlandii w pobliżu Baltimore. Administracyjnie należy do hrabstwa Cork, leży w jego turystycznej części zwanej West Cork. Wyspa ma ok. 5 km długości (ze wschodu na zachód), oraz do 2,5 km szerokości (z północy na południe).
Historia.
Pierwsze pisane wzmianki o wyspie pochodzą z początku IX w. z "Book of Armagh", gdzie jest wymieniana jako "Inis Cléire", czyli „wyspa kleryków”. Wyspa była zasiedlona jednak już ok. 5 tys. lat temu. Świadczą o tym głównie liczne znaleziska archeologiczne z różnych okresów, od neolitu, przez celtyckie kamienie i nagrobki, po odkrycia archeologiczne i ruiny z okresu wczesnochrześcijańskiego związane z osobą św. Kierana, który urodził się na wyspie. Najbardziej znanym odkryciem archeologicznym na Cape Clear jest ponadmetrowej wysokości płaski kamień ze spiralnymi motywami, odkryty w 1875 na prywatnej posesji, datowany na ok. 2500 p.n.e., znajdujący się obecnie w muzeum w Cork.
Ze względu na swoje strategiczne położenie na wyspie w 1817 roku zbudowano wieżę sygnałową i latarnię morską. Ze względu na częste mgły i położenie w głębi wyspy latarnia służyła tylko do 1854 roku, kiedy na pobliskiej skale Fastnet zbudowano nową latarnię, zniszczoną do 1891. Obecną latarnię na skale otwarto w 1903.
Również ze względu na położenie, Cape Clear była ważnym miejscem na mapie Europy w okresie świetności komunikacji telegraficznej – do południowego portu na wyspie podpływały okręty transatlantyckie zmierzające głównie do Wielkiej Brytanii, w celu przekazania informacji do zbudowanej na wyspie stacji telegraficznej. Do czasu instalacji pierwszego podoceanicznego kabla telegraficznego w 1866, wyspa była pierwszym miejscem w Europie odbierającym wiadomości z wielu okrętów z USA.
Około 1830 roku wyspę zamieszkiwało ok. 1100 osób, w wyniku klęski głodu do roku 1870 liczba ludności spadła do ok. 600.
Około 1950 roku wyspę zamieszkiwało już zaledwie niecałe 200 osób. W 1965 roku zapoczątkowanie organizowanie kursów języka irlandzkiego na wyspie, które okazały się być przyczynkiem do rozwoju wyspy i kontynuowane są do dziś. Na potrzeby kursów rozpoczęto także budowę podstawowej infrastruktury na wyspie – w 1967 roku zorganizowano dostęp do bieżącej wody, a w 1971 roku uruchomiono po raz pierwszy ograniczony dostęp do elektryczności. Aby zapewnić pełny dostęp, w 1984 roku rozpoczęto projekt budowy małej elektrowni wiatrowej, który okazał się jednak nieopłacalny i sprzęt wkrótce został zdemontowany. Mieszkańcy i goście wyspy doczekali się pełnego dostępu do elektryczności dopiero w 1997 roku po podłączeniu wyspy podmorskim kablem do irlandzkiej sieci elektrycznej.
Infrastruktura i życie na wyspie.
Obecnie wyspa staje się ważnym punktem turystycznym – na potrzeby turystów funkcjonuje schronisko młodzieżowe, pensjonat Bed and Breakfast, 2 puby, sklep, punkt informacji turystycznej, a nawet niewielkie muzeum i biblioteka. Ponadto na wyspie znajduje się kościół katolicki, urząd pocztowy oraz szkoła.
Na wyspie corocznie we wrześniu odbywa się międzynarodowy festiwal storytellingu ("Cape Clear Island International Storytelling Festival"). Organizowane są także letnie kursy języka irlandzkiego. Wyspa przyciąga także miłośników przyrody – popularne są głównie obserwacje ptactwa.
Transport.
Połączenie z lądem zapewnia regularny niewielki prom "Naomh Ciaran II", kursujący z Baltimore raz dziennie zimą, do 4 razy dziennie w okresie letnim. Podróż na wyspę trwa ok. 45 minut. Na pokładzie statku dostarczana jest także większość zaopatrzenia wyspy. W okresie letnim kursuje ponadto prom turystyczny z Schull, na pokładzie którego organizowane są także wycieczki do latarni na skale Fastnet.
Na wyspie istnieje dość gęsta sieć wąskich asfaltowych dróg, po których mieszkańcy poruszają się sprowadzonymi z lądu samochodami. Ze względu na koszty transportu, samochody te nie są zazwyczaj regularnie transportowane na ląd – przeznaczone są jedynie do transportu na wyspie. Średni wiek pojazdów jest z tego względu znacznie wyższy niż na lądzie Irlandii, a stan techniczny dużo gorszy. Ponadto ze względu na brak stałego posterunku Gardy, samochody niejednokrotnie nie posiadają ubezpieczenia, tablic rejestracyjnych oraz prowadzone są przez osoby niepełnoletnie.

</doc>
<doc id="645416" url="https://pl.wikipedia.org/wiki?curid=645416" title="Jezioro Połęczyńskie">
Jezioro Połęczyńskie

 
Połęczyńskie Jezioro (kaszb. "Jezoro Pòłãczińsczé") – jezioro rynnowe na południowo-wschodnim skraju Pojezierza Kaszubskiego w powiatach kartuskim i gdańskim (województwo pomorskie). 
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Połęczyńskie Jezioro"
Powierzchnia zwierciadła wody według różnych źródeł wynosi od 37,5 ha do 38,4 ha. 
Zwierciadło wody położone jest na wysokości 200,5 m n.p.m. lub 201,5 m n.p.m. Średnia głębokość jeziora wynosi 3,8 m, natomiast głębokość maksymalna 6,6 m.
Jezioro jest wykorzystywane głównie w celach rekreacyjno-turystycznych. Do września 1939 roku przez jezioro przebiegała granica polsko-gdańska.

</doc>
<doc id="645418" url="https://pl.wikipedia.org/wiki?curid=645418" title="Friedrich">
Friedrich



</doc>
<doc id="645419" url="https://pl.wikipedia.org/wiki?curid=645419" title="René-Louis Baire">
René-Louis Baire

René-Louis Baire (ur. 21 stycznia 1874 w Paryżu, zm. 5 lipca 1932 w Chambéry) – francuski matematyk uznany za wkład w rozwój analizy matematycznej, topologii i teorii mnogości.
Życiorys.
Baire studiował w "École Normale Supérieure" i w tym czasie uczęszczał też na wykłady Charlesa Hermite'a, Emila Picarda i Henri Poincaré na Sorbonie. Po ukończeniu studiów podjął pracę w liceum w Bar-le-Duc, jednocześnie prowadząc badania w teorii funkcji rzeczywistych. Wkrótce wprowadził klasy funkcji rzeczywistych nazywane dzisiaj klasami Baire’a. W roku 1899 doktoryzował się w oparciu o rozprawę o funkcjach nieciągłych.
W 1901 zaczął pracować na uniwersytecie w Montpellier a od 1905 pracował na uniwersytecie w Dijon. Z powodu złego stanu zdrowia musiał się zwolnić w 1914. Poważne kłopoty zdrowotne wielokrotnie uniemożliwiały mu pracę naukową ograniczając jego możliwości zrealizowania wielu pomysłów. Niemniej jednak jego prace (np książki) okazały się bardzo ważnymi dla procesu uściślenia i formalizacji analizy matematycznej.
W 1922 Baire został wybrany na członka Francuskiej Akademii Nauk.

</doc>
<doc id="645420" url="https://pl.wikipedia.org/wiki?curid=645420" title="Marwan al-Shehhi">
Marwan al-Shehhi

Marwan Yousef al-Shehhi (arab. مروان الشحي, transliteracja: Marwan Jusuf asz-Szihhi; ur. 9 maja 1978 w emiracie Ras al-Chajma, zm. 11 września 2001 w Nowym Jorku) – terrorysta, zamachowiec samobójca, pilot i jeden z pięciu porywaczy samolotu linii United Airlines (lot 175), który jako drugi rozbił się o jedną z wież World Trade Center (wieżę południową), w czasie zamachów z 11 września 2001 roku.
Pochodził ze Zjednoczonych Emiratów Arabskich, od 1996 roku studiował w Niemczech.

</doc>
<doc id="645423" url="https://pl.wikipedia.org/wiki?curid=645423" title="Zbiór II kategorii">
Zbiór II kategorii



</doc>
<doc id="645425" url="https://pl.wikipedia.org/wiki?curid=645425" title="Pałac Rudolfa Kellera">
Pałac Rudolfa Kellera

Pałac Rudolfa Kellera z 1890 r. przy ul. Gdańskiej 49/53 (dawniej Długa) w Łodzi
Luksusowa willa wzniesiona została według projektu Hilarego Majewskiego, na zlecenie Rudolfa Kellera. Był to imigrant z terenów pruskich, który początkowo, w roku 1882, wzniósł na tej parceli zabudowania fabryki wstążek, tasiemek i koronek. W 1907 roku, wraz z przylegającą fabryką, pałac został sprzedany Emilowi Eisertowi, a od 1922 do wybuchu wojny był własnością „Spółki Akcyjnej Emila Eiserta i Braci Schweikertów”.
Budynek został zbudowany w stylu neorenesansu północnego z wpływem francuskiego przez firmę Otto Gehliga z Łodzi. Detal architektoniczny renesansowo-manierystyczny wzorowany był na przykładach francuskich i niderlandzkich. Sztukaterię i wnętrza wykonane przez N. Gunzela, ukończono w 1892 roku. W 1907 po zmianie właściciela nastąpiły również pewne zmiany w wystroju wnętrz i wówczas zamówiono w nieznanej wytwórni łódzkiej lub niemieckiej dwa witraże krajobrazowe o secesyjnej stylistyce do reprezentacyjnej klatki schodowej.
Willa ta jest wolno stojąca, podpiwniczona z mansardowym poddaszem, na planie zbliżonym do kwadratu, w układzie trzytraktowym z reprezentacyjną klatką schodową w części południowo-zachodniej.
Elewacja frontowa jest najbardziej urozmaicona, w narożniku północno-zachodnim na parterze znajduje się murowana weranda z zejściem do ogrodu, a nad nią obszerny taras z kutą żelazną balustradą. Okna parteru zamknięte są łukiem odcinkowym, na piętrze zaś prostokątne ujęte w edykuły, flankowane półkolumnami. W narożniku północno-wschodnim znajduje się ukośnie dostawiona wieżyczka.
Układ wnętrz jest amfiladowy z wielopoziomowym westybulem na parterze oraz obszernym korytarzem – hallem na pierwszym piętrze. We wnętrzach tych dominuje wystrój o motywach włoskiego renesansu i manieryzmu.
Na szczególną uwagę zasługują unikalne na terenie Łodzi rozwiązania stropów sztukatorskich, występuje tzw. faseta podwinięta przysłaniająca częściowo strop, oraz zastosowanie łuku pięciolistnego pomiędzy pomieszczeniami w południowo-wschodniej części pierwszego piętra.
W okresie PRL przez wiele lat w pałacu mieścił się przyzakładowy żłobek Zakładów Przemysłu Pasmanteryjnego „Lenora” (d. fabryki Kellera). Po roku 1989 został zlikwidowany, a obiekt kupiła włoska spółka prawa handlowego. Na początku 2005 pałac wyceniany był na kwotę 400 tys. euro. Według opinii publicznej obiekt nabył amerykański aktor Max Ryan z zamiarem przeprowadzenia kapitalnego remontu budowli i uruchomienia w niej pensjonatu, jednak według księgi wieczystej numer LD1M/00086278/9 właścicielem działki jest Gmina Łódź; użytkownikiem wieczystym nie jest Max Ryan, a Brian Jonathan Egan (poprzednimi zaś – "Sara" sp. z o.o., Marta Gierszanin).
W nocy z 31 marca na 1 kwietnia 2010 w niszczejącym od lat zabytku wybuchł pożar, który pochłonął część dachu oraz uszkodził charakterystyczną wieżyczkę. Od połowy 2012 użytkownik wieczysty próbuje sprzedać zniszczony w coraz większym stopniu obiekt.
11 marca 2020 roku Łodzianie mieszkający w sąsiedztwie wilii Rudolfa Kellera zauważyli, że wieżyczka wilii chwieje się. We wrześniu 2020 roku Straż Pożarna przy udziale Powiatowego Inspektora Nadzoru Budowlanego i Wojewódzkiego Konserwatora Zabytków zdjęła uszkodzoną wieżyczkę. 
Od 2020 roku działa cały ruch społeczny, którego celem jest podejmowanie działań na rzecz ratowania zabytku willi Rudolfa Kellera. Ruch społeczny, w którego skład bierze kilka stowarzyszeń i nieformalnych grup, skupia się wokół stowarzyszenia KelleReakcja. 
Budynek wpisany jest do rejestru zabytków pod numerem A/299 z 20.12.1983 oraz do Gminnej Ewidencji Zabytków pod numerem 167 (zespół willowy Rudolfa Kellera; od 1907 r. Emila Eiserta) oraz 168 (stróżówka, ogrodzenie z bramą, ogród przywillowy).

</doc>
<doc id="645426" url="https://pl.wikipedia.org/wiki?curid=645426" title="Zbiór drugiej kategorii">
Zbiór drugiej kategorii



</doc>
<doc id="645427" url="https://pl.wikipedia.org/wiki?curid=645427" title="KDD">
KDD



</doc>
<doc id="645428" url="https://pl.wikipedia.org/wiki?curid=645428" title="UKD">
UKD



</doc>
<doc id="645430" url="https://pl.wikipedia.org/wiki?curid=645430" title="Baire">
Baire



</doc>
<doc id="645431" url="https://pl.wikipedia.org/wiki?curid=645431" title="FK Rabotniczki Skopje">
FK Rabotniczki Skopje

Futbalski Klub Rabotnički (mac.: Фудбалски Клуб Работнички) – północnomacedoński klub piłkarski ze stolicy kraju, Skopje, grający obecnie w pierwszej lidze Macedonii.
Klub został założony w 1937 jako SK Radnički Skoplje i był powszechnie znany jako „kolejowy klub piłkarski”. Przez większy czas swojego istnienia drużyna Rabotničkiego grała w jugosłowiańskiej drugiej lidze, ale od czasu uzyskania niepodległości przez Macedonię Północną cały czas gra w pierwszej lidze tego kraju. Największe sukcesy dla klubu nadeszły wraz z przejęciem go przez spółkę „Kometal” w 2001. W sezonie 2001/2002 zespół Rabotničkiego grał w Pucharze UEFA. Udało mu się także awansować do drugiej rundy eliminacyjnej Ligi Mistrzów w sezonie 2005/2006, tuż po zdobyciu pierwszego w historii tytułu mistrza Macedonii Północnej. Także w 2006 Rabotnički został mistrzem kraju i w pierwszej rundzie kwalifikacyjnej do Ligi Mistrzów wygrał z luksemburskim F91 Dudelange, a następnie z węgierskim Debreceni VSC, jednak w ostatniej, trzeciej rundzie, poległ z trzecią drużyną Francji Lille OSC.

</doc>
<doc id="645436" url="https://pl.wikipedia.org/wiki?curid=645436" title="FK Rabotnicki Skopje">
FK Rabotnicki Skopje



</doc>
<doc id="645438" url="https://pl.wikipedia.org/wiki?curid=645438" title="Rabotnicki Skopje">
Rabotnicki Skopje



</doc>
<doc id="645439" url="https://pl.wikipedia.org/wiki?curid=645439" title="Hipokaliemia">
Hipokaliemia

Hipokaliemia – stężenie potasu w surowicy krwi mniejsze niż 3,6 mmol/l (u dzieci odpowiednio 3,2 mmol/l).
Przyczyny.
Do przyczyn hipokaliemii należą:
Objawy.
Objawy hipokaliemi to:
Przy bardzo silnej hipokalemii może dojść do porażenia mięśnia sercowego.
Leczenie.
Leczenie hipokaliemii polega na suplementacji potasu (zależnie od ciężkości odpowiednio pokarmowej, lekami doustnymi, dożylnej), a przede wszystkim na likwidacji przyczyn.

</doc>
<doc id="645440" url="https://pl.wikipedia.org/wiki?curid=645440" title="Międzynarodowy Festiwal Graffiti &quot;Meeting of Styles&quot;">
Międzynarodowy Festiwal Graffiti &quot;Meeting of Styles&quot;



</doc>
<doc id="645441" url="https://pl.wikipedia.org/wiki?curid=645441" title="FK Rabotnicki">
FK Rabotnicki



</doc>
<doc id="645442" url="https://pl.wikipedia.org/wiki?curid=645442" title="Bronisławów Mszczonowski">
Bronisławów Mszczonowski



</doc>
<doc id="645443" url="https://pl.wikipedia.org/wiki?curid=645443" title="Roger I">
Roger I

Roger I de Hauteville, nazywany Bosso, Wielki Hrabia (ur. 1031, zm. 22 czerwca 1101) – normański hrabia Sycylii od 1071 do 1101. Ojciec Rogera II.
Był najmłodszym synem Tankreda z rodu Hauteville i jego drugiej żony – Fressendy, młodszym bratem Roberta Guiscarda. Do południowych Włoch przybył krótko po 1055. W 1061 rozpoczął podbój Sycylii, w 1068 wygrywając kluczową bitwę pod Misilmeri. Kolejno zdobywał ważne ośrodki władzy arabskiej – Palermo w 1071, Taorminę w 1079, Syrakuzy i Agrygent w 1086. W 1090 podbił Maltę. Rok później zakończył podbój Sycylii zdobywając Noto. Zmarł w Mileto 22 czerwca 1101 roku.
Po śmierci Rogera I hrabią Sycylii został jego syn, Szymon, a regentką jego trzecia żona Adelajda del Vasto.
Małżeństwa i potomstwo.
Roger miał dwóch nieślubnych synów; Jordana i Godfryda. Obaj zmarli przed Rogerem. Godfryd mógł być jednak synem Rogera i jego pierwszej żony; w każdym razie zmarł na trąd.
W 1061 Roger poślubił Judytę (zm. 1076), córkę Wilhelma, hrabiego d'Evreux i Hawizy Échauffour. Zmarła w 1076, zostawiając mężowi same córki:
W 1077 Roger ożenił się z Eremburgą z Mortain, córką Roberta, hrabiego d'Eu. Ich dziećmi byli:
W 1089 Roger ożenił się z Adelajdą del Vasto, bratanicą Bonifacego, pana Savony. Mieli czworo dzieci:

</doc>
<doc id="645446" url="https://pl.wikipedia.org/wiki?curid=645446" title="Rondo Jerzego Waszyngtona w Warszawie">
Rondo Jerzego Waszyngtona w Warszawie

Rondo Jerzego Waszyngtona – rondo znajdujące się na Saskiej Kępie, w dzielnicy Praga-Południe w Warszawie, w ciągu drogi wojewódzkiej nr 631. 
Nazwa Ronda upamiętnia Jerzego Waszyngtona (1732-1799), pierwszego prezydenta Stanów Zjednoczonych. Funkcjonowanie nazwy, stosowanej już od co najmniej pierwszych lat po II wojnie światowej, usankcjonowane zostało uchwałą Rady m.st. Warszawy z 26 czerwca 2000. W najbliższym otoczeniu ronda znajdują się Stadion Narodowy, park Skaryszewski im. Ignacego Jana Paderewskiego oraz założenie urbanistyczne z lat 60. XX wieku. 
Układ.
Położone jest na styku ulic:
Jest to typowe rondo czterowlotowe, z okrągłą, dużą wyspą centralną. Wyspa przecięta jest torami tramwajowymi w osi alei Waszyngtona. Tramwaje dojeżdżają też do ronda prostopadłą do alei Waszyngtona aleją Zieleniecką. Wszystkie ulice w miejscu wlotu na rondo są dwujezdniowe.
Historia.
Miejsce początkowo zwano Placem Paryskim, następnie placem Poniatowskiego. Około roku 1926 powstał projekt przedłużenia al. Księcia Poniatowskiego na Grochów. Elementem nowego ciągu komunikacyjnego miało być rondo u zbiegu z al. Zieleniecką. Miało ono być placem gwiaździstym, od którego odchodziłoby pięć ulic, czyli obecne al. Poniatowskiego, al. Zieleniecka, al. Waszyngtona, ul. Elsterska i ul. Francuska. Koncepcja ta nie została ostatecznie zrealizowana, m.in. z uwagi na częste zmiany lokalizacji terenów wystawowych. Przedwojenne mapy Warszawy sugerują jednak, że plan ten został zrealizowany, a od ronda odchodziło aż sześć ulic. Z przedwojennych planów wynika również, że rondo (lub okrągły plac) ograniczone było dodatkowym okręgiem tworzonym między innymi przez ul. Galijską, a także istniejącą do dziś uliczką przy wejściu do Parku Paderewskiego. Jednym z elementów przedwojennej zabudowy był drewniany dworek (wraz z sadem), który do połowy lat 30. XX wieku uniemożliwiał przejazd autobusów z ronda ulicą Francuską w głąb Saskiej Kępy. W latach 1937–1938 na rondzie założono nowe kwietniki, a na skwerach od strony wejścia do Parku Paderewskiego ustawiono ławki.
Już po II wojnie światowej, w roku 1951 podjęta została decyzja o budowie kompleksu pracowni artystycznych w ramach "inwestycji o charakterze monumentalno-zdobniczym". W nowych gmachach, oprócz pracowni, znaleźć miałyby się cztery sale wystawowe, magazyny, sklep Desy, sztukatornia i bar mleczny. Autorem projektu z charakterystyczną kolumnadą był Marek Leykam. Założenie zakładało zatem budowę monumentalnej bramy wjazdowej w stylu socrealistycznym do przedwojennej dzielnicy willowej. Ostatecznie projekt nie został jednak zrealizowany.
Zabudowa Ronda Waszyngtona powstała dopiero w latach 60., tuż przed tym, jak skrzyżowanie przekształcano w nowoczesny węzeł komunikacyjny. W 1962 powstał wieżowiec projektu Marka Leykama, a w latach 1960–1965 pojawiły się niskie budynki mieszkalne (z częścią handlową) na dwóch ćwierciach ronda (projekt Tadeusza Zielińskiego).
W 1967 rozpoczęto prace związane z przebudową ronda – zmniejszono wyspę centralną, wybudowano lejkowate wloty, przesunięto przystanki, wprowadzono sygnalizację świetlną, zaślepiono wylot ul. Jakubowskiej oraz wybudowano przejście podziemne pod aleją Józefa Poniatowskiego po zachodniej stronie ronda (udostępnione w 1969). Likwidacji uległo połączenie z ul. Jakubowską. W 1968, w wyniku kontynuacji prac modernizacyjnych, przesunięto pomnik Wdzięczności Żołnierzom Armii Radzieckiej w głąb parku Skaryszewskiego, a znajdujące się przy nim mogiły przeniesiono na cmentarz przy ul. Żwirki i Wigury.
Najnowszym obiektem w pobliżu Ronda Waszyngtona jest Stadion Narodowy (2011), który stanął w niecce Stadionu Dziesięciolecia, oddanego do użytku w 1955. Oddanie nowego stadionu związane było z przygotowaniami do Mistrzostw Europy w Piłce Nożnej. Przed mistrzostwami wymienione zostały też chodniki oraz asfalt na jezdni i torowisko tramwajowe.
Publiczny transport zbiorowy.
Rondo Waszyngtona jest ważnym węzłem komunikacyjnym, przez który przebiegają linie autobusowe i tramwajowe.
Pierwsza linia tramwajowa została poprowadzona przez tereny obecnego ronda w 1925 roku – była to trasa o rozstawie 1525 mm przebiegająca od skrzyżowania Alej Jerozolimskich z ul. Nowy Świat do ul. Targowej. Trasą tą puszczono linie 7 i 12, dotychczas jeżdżące mostem Kierbedzia, a po kilku miesiącach również nową linię 24 oraz linię okólną M. W 1942 roku wybudowano linię o identycznym rozstawie torów biegnącą al. Waszyngtona do ronda Wiatraczna. Po wojnie, w 1946 roku, zmieniono rozstaw torów na 1435 mm.
W 1932 uruchomiono pierwszą linię autobusową kursującą przez obszar obecnego ronda – była to linia nie posiadająca oznaczenia, kursująca tylko w sezonie letnim i łącząca ul. Nowy Świat z parkiem Skaryszewskim. W 1935 roku uruchomiono stałą linię autobusową S łączącą osiedla Saskiej Kępy z przystankiem tramwajowym na rondzie.
Jeden z wariantów rozbudowy warszawskiego metra zakłada powstanie stacji "Waszyngtona" umiejscowionej pod rondem w ramach planowanej w przyszłości III linii.

</doc>
<doc id="645448" url="https://pl.wikipedia.org/wiki?curid=645448" title="Wypad na Wschowę">
Wypad na Wschowę

Wypad na Wschowę – akcja zbrojna przeprowadzona 2 września 1939 r. przez Wojsko Polskie na terytorium Niemiec podczas kampanii wrześniowej.
Geneza.
Przygotowania do zorganizowania polskiego wypadu na Wschowę (Fraustadt) rozpoczęły się w nocy z 1 na 2 września 1939 r. Około godziny 1 dowódca Wielkopolskiej Brygady Kawalerii gen. Roman Abraham rozkazał ściągnąć z Krzywinia do Leszna pluton kolarzy por. Zbigniewa Barańskiego. O świcie 2 września wystartowały samoloty obserwacyjne por. Wojdy w celu rozpoznania wojsk niemieckich koło Wschowy. W tym samym czasie gen. R. Abraham otrzymywał meldunki od plutonu ułanów ppor. Stryi, który przebywał w lasach koło Wschowy, prowadząc obserwację terenu i przekazując informacje za pomocą radiostacji. O godzinie 14:30 gen. R. Abraham wydał rozkaz przeprowadzenia wypadu na Wschowę, który brzmiał: "odrzucić oddziały nieprzyjaciela i ostrzelać tę miejscowość ogniem artyleryjskim." Otrzymał go dowodzący stacjonującym w Lesznie 55 Poznańskim pułkiem piechoty płk Władysław Wiecierzyński. Wyznaczył on na dowódcę grupy wypadowej kpt. Edmunda Lesisza.
W skład grupy liczącej łącznie 300 żołnierzy i 7 oficerów wchodziły
Działania grupy wypadowej od północy miał osłaniać pluton ułanów ppor. Stryi, a od południa wspierać oddział, składający się ze szwadronu tankietek TKS por. Wacława Chłopika i plutonu kolarzy por. Z. Barańskiego pod bezpośrednim dowództwem gen. R. Abrahama. Łączność pomiędzy oboma oddziałami mieli zapewnić kolarze i ułani.
Działania zbrojne.
2 września około godziny 16 obie grupy wypadowe udały się w kierunku granicy z Niemcami. Piechota została dowieziona autobusami, dlatego znalazła się tam szybciej niż artyleria, używająca transportu konnego. Kapitan E. Lesisz rozkazał dowódcy 2 plutonu ppor. Władysławowi Konwińskiemu zaatakować strażnicę Grenzschutzu, blokującą dojście do wsi Dębowa Łęka (Geyersdorf). Około godziny 17 pluton rozsypał się w tyralierę i oskrzydlił budynek strażnicy. W czasie tej akcji niespodziewanie pojawił się patrol niemiecki na motocyklach i doszło do krótkotrwałej wymiany ognia. Niemcy zostali jednak zmuszeni do wycofania się. W strażnicy w ręce polskie trafiły znaczne ilości broni, którą odtransportowano następnie do koszar w Lesznie.
W tym czasie 1 pluton por. Stanisława Rybczyńskiego zaatakował przejście graniczne, a artyleria zajęła pozycje. Kapitan L. Snitko wraz z telefonistami zorganizował stanowisko obserwacyjne w szkole znajdującej się nad samą granicą. Rowy przeciwczołgowe uniemożliwiły dalsze posuwanie się artylerii i samochodów pancernych. W rezultacie działa otworzyły ogień na Geyersdorf ze stanowisk po polskiej stronie granicy, co wzbudziło popłoch wśród niemieckich żołnierzy. Pod wsią pojawiły się także tankietki, które spędziły grupki żołnierzy Grenzschutzu w stronę zabudowań. Pod osłoną karabinów maszynowych TKS wdarły się do wsi, podczas gdy z innej strony nacierała piechota. Niemcy otworzyli chaotyczny ogień z broni maszynowej i w popłochu wycofali się. Dębową Łąkę opuścili także jej niemieccy mieszkańcy, którzy uciekali w kierunku Wschowy. Po zajęciu około godziny 18 wsi przybył do niej płk W. Wiecierzyński z adiutantem kpt. Zielonką.
Tymczasem 2 kompania 55 pp szybko posuwała się w kierunku Wschowy. Do Dębowej Łąki został podciągnięty pluton artylerii, który zaczął ostrzeliwać miasto. Na niemieckie koszary we Wschowie wystrzelono ogółem 36 pocisków, w wyniku czego kilku żołnierzy zostało zabitych, a kilkunastu rannych. Wywołało to ponadto sporo zamieszania w mieście. Władze niemieckie zastanawiały się nawet nad ewakuacją ludności cywilnej do Głogowa.
Tymczasem czołówka polskiego wypadu (3 pluton por. Stefana Perkiewicza) dotarła do rogatek Wschowy, tj. 8 kilometrów w głąb terytorium Niemiec. Po otrzymaniu sygnału do odwrotu wycofał się on po zmroku na rozkaz gen. R. Abrahama wraz z pozostałymi siłami na terytorium Polski, do Leszna. Powrócił także pluton ułanów ppor. Stryi.
Podczas odwrotu doszło do zbrojnego incydentu z V kolumną w miasteczku Święciechowa. Miejscowi Niemcy wyszli z nazistowskimi transparentami naprzeciw polskiemu oddziałowi, sądząc mylnie, że to wkraczający żołnierze niemieccy. W wyniku zaskoczenia doszło do kilku strzałów, po czym aresztowano aktywniejszych „demonstrantów”.
Po zakończeniu wojny obronnej 1939 roku dowódca grupy wypadowej kpt. E. Lesisz został osadzony w oflagu w Murnau. Odnaleziony tam przez Gestapo został wywieziony do Łodzi, a następnie rozstrzelany.
Podsumowanie.
Wypad w kierunku Wschowy z opanowaniem wsi Geyersdorf miał poważne znaczenie emocjonalne i propagandowe dla Polaków. Były one dla żołnierzy Wielkopolskiej BK i innych jednostek dowodem, że można z Niemcami skutecznie walczyć. W sensie operacyjnym były to natomiast działania drobne o lokalnym charakterze bez większego znaczenia dla przebiegu działań na głównym froncie.
Część historyków uważa, że polskie działania wypadowe w rejonie Wschowy zostały przerwane przedwcześnie, a siły w nie zaangażowane były zbyt małe. Jednakże użycie większych sił skutkowałoby osłabieniem garnizonu Leszna, co przy niemieckich atakach na to miasto mogłoby zakończyć się jego utratą (patrz: Obrona Leszna). Natomiast koncepcje natarcia całej Wielkopolskiej BK były nierealistyczne, gdyż po pierwsze musiałoby to prowadzić do rezygnacji z obrony linii Warty, a po drugie stosunek sił gwarantował zwycięstwo stronie niemieckiej. Niemcy zapewne potraktowaliby polski atak za początek ofensywy na Głogów. W tej sytuacji dowódca niemieckiej 8 Armii użyłby odwodowej 30 Dywizji Piechoty, a także jednostek Landwehry. W rezultacie oddziały Wielkopolskiej BK zostałyby otoczone i zniszczone, a jej sąsiedzi, czyli 14 Dywizja Piechoty i 25 Dywizja Piechoty miałyby odsłonięte skrzydła.
Wypad pod Wschowę został upamiętniony stojącym przy wjeździe do miasta od strony Leszna pomnikiem, który stanowi głaz z przymocowaną do niego metalową tablicą.

</doc>
<doc id="645451" url="https://pl.wikipedia.org/wiki?curid=645451" title="Kwintus Kurcjusz Rufus">
Kwintus Kurcjusz Rufus

Kwintus Kurcjusz Rufus (łac. Quintus Curtius Rufus) – senator i konsul rzymski, pisarz i historyk. Prawdopodobnie żył i tworzył za czasów cesarzy: Tyberiusza, Kaliguli i Klaudiusza. Jedyne częściowo zachowane dzieło Kwintusa Rufusa, "Historiae Alexandri Magni" („Historia Aleksandra Wielkiego”), było napisaną po łacinie dziesięciotomową biografią Aleksandra Wielkiego (pierwsze dwa tomy zaginęły, pozostałe osiem jest niekompletnych). Jest to jednocześnie jedyna zachowana duża biografia Aleksandra Wielkiego z czasów rzymskich, która jednak zawiera błędy, powielone prawdopodobnie z biografii Aleksandra Wielkiego autorstwa Klejtarchosa.
W Polsce „Historia Aleksandra Wielkiego” została wydana w roku 1976 tłumaczeniu zespołowym pod red. Lidii Winniczuk (Warszawa, Państ. Wydaw. Naukowe, 1976).

</doc>
<doc id="645453" url="https://pl.wikipedia.org/wiki?curid=645453" title="Niewiaża">
Niewiaża

Niewiaża (lit. "Nevėžis") – szósta co do długości rzeka Litwy, jeden z głównych dopływów Niemna, będący historyczną granicą Żmudzi i Auksztoty. Długość 209 km (druga co do długości rzeka w całości na Litwie), powierzchnia zlewni – 6140 km². Uchodzi do niej około 70 dopływów, największymi z nich są: 
Niewiaża jest pierwowzorem rzeki Issy opisanej przez Czesława Miłosza w powieści "Dolina Issy".

</doc>
<doc id="645454" url="https://pl.wikipedia.org/wiki?curid=645454" title="Sky Tower we Wrocławiu">
Sky Tower we Wrocławiu

Sky Tower – budynek we Wrocławiu, stanowiący wraz z dwoma innymi kompleks mieszkalny, biurowy, handlowo-usługowy i rekreacyjny. Znajduje się na osiedlu Południe, w miejscu rozebranego Poltegoru (między ul. Powstańców Śląskich, Wielką, Gwiaździstą, Szczęśliwą).
Konstrukcja.
Kompleks składa się z 3 budynków:
Pierwotnie planowano, że najwyższa jego wieża będzie miała 258 m wysokości (z iglicą – dach na wysokości 221 m). Pod koniec kwietnia 2010 roku wydano ponownie pozwolenie na budowę. Budowę konstrukcji żelbetowej zakończono we wrześniu 2011, a jej ostateczna wysokość wyniosła 205,82 m. Całkowita wysokość budynku wynosi 212 m.
Kalendarium.
Pierwotnie planowany termin oddania do użytku: I kwartał 2011 roku. 10 sierpnia 2007 inwestor uzyskał pozwolenie na budowę obiektu. 6 grudnia 2007 roku rozpoczęto prace ziemne przy fundamentach wieżowca; 4 kwietnia 2008 roku wmurowano kamień węgielny pod budowę.
3 listopada 2008 deweloper budynku, LC Corp, sprzedał projekt swojemu głównemu udziałowcowi Leszkowi Czarneckiemu, który wstrzymał budowę na sześć miesięcy ze względu na niepewne warunki rynkowe inwestycji. W połowie grudnia 2008 ogłoszono, że kompleks zostanie przeprojektowany i obniżony, co spowoduje między innymi, że nie zostanie on budynkiem o rekordowej wysokości. W czerwcu 2009 roku po półrocznej przerwie nastąpiło wznowienie budowy i do końca października budynek był budowany według starego projektu, gdyż inwestor nie podjął jeszcze ostatecznej decyzji co do wysokości wieżowca. Leszek Czarnecki, który jest właścicielem Sky Tower oznajmił pod koniec października 2009, że według nowego projektu wieżowiec będzie mierzył 207 metrów do dachu, a wraz z anteną 238 metrów, dzięki czemu po wybudowaniu będzie najwyższym budynkiem w Polsce, przewyższając obecnego lidera – Pałac Kultury i Nauki w Warszawie o metr. W październiku 2009 okazało się, że światowy kryzys przełomu lat 2008/2009 i wynikający zeń spadek koniunktury nie był jedyną bezpośrednią przyczyną zahamowania prac przy budowie Sky Tower; drugim powodem były nieporozumienia pomiędzy inwestorem i projektantami na tle opóźnień w przekazywaniu dokumentacji projektowej, do jakich miało dochodzić po rozpoczęciu realizacji przedsięwzięcia i idące w ślad za tymi nieporozumieniami zerwania niektórych umów i roszczenia finansowe.
Pod koniec sierpnia 2011 budynek osiągnął planowaną wysokość do dachu i tym samym jest obecnie najwyższym budynkiem w Polsce, licząc do dachu. Oddanie całego budynku zaplanowano na sierpień 2013.
Dane techniczne.
Rozwiązania komunikacyjne w Sky Tower to ponad 38 dźwigów, 8 ruchomych schodów, a także dwa chodniki ruchome. Dźwigi zastosowane w SkyTower to rozwiązania firmy Schindler:
Wszystkimi urządzeniami zarządza system Lobby Vision. Schody ruchome w Sky Tower to instalowane w centrach handlowych Schindler 9300 AE, przeszklone mlecznymi szybami o zdolności transportowej 9000 osób/h i prędkości 0,5 m/s. Cały budynek należeć ma do kategorii A+.
Komunikacja.
Do budynku można dojechać tramwajami: 2, 6, 7, 14, 17, 20, 24, oraz autobusami: A, D, 125, 325, 144
Kontrowersje.
Problemem jest stosunkowo duża strefa oddziaływania budynku. Wizualizacja przedstawiona na jednej ze stron internetowych miłośników Wrocławia pozwala wnioskować, że cień rzucany przez wieżę w dniu równonocy, w godzinach 7–17 (czyli w czasie, gdy zgodnie z polskim prawem w pomieszczeniach mieszkalnych w zabudowie śródmiejskiej należy zapewnić niezakłócony dopływ światła słonecznego przez co najmniej 90 minut) może naruszać przepisy, a „niespełnienie tych wymogów może wiązać się z olbrzymimi odszkodowaniami dla mieszkańców”. Precedensową sprawę dotyczącą braku nasłonecznienia opisał w 2006 roku portal GazetaDom.pl.
Początkowo proponowany wygląd budynku poddawany był krytyce, co zaowocowało całkowitą zmianą koncepcji architektonicznej wieżowca we wrześniu 2007 roku z inicjatywy głównego akcjonariusza LC Corp, Leszka Czarneckiego. Decyzję taką podjęto, mimo że gotowy był już projekt budowlany dla pierwszej wersji.

</doc>
<doc id="645455" url="https://pl.wikipedia.org/wiki?curid=645455" title="LDU Loja">
LDU Loja

Liga Deportiva Universitaria de Loja, w skrócie zwany Liga de Loja, jest zawodowym ekwadorskim klubem piłkarskim z siedzibą w mieście Loja.

</doc>
<doc id="645456" url="https://pl.wikipedia.org/wiki?curid=645456" title="Guzek reumatoidalny">
Guzek reumatoidalny

Guzki reumatoidalne – niebolesne zmiany występujące u około 20% chorych na reumatoidalne zapalenie stawów.
Zbudowane są z włóknikowego ośrodka, dookoła którego gromadzą się fibroblasty i inne komórki, ułożone palisadowato.
Zlokalizowane są podskórnie lub w ścięgnach, zwykle nad wyprostnymi powierzchniami stawów.

</doc>
<doc id="645457" url="https://pl.wikipedia.org/wiki?curid=645457" title="Liga Deportiva Universitaria de Loja">
Liga Deportiva Universitaria de Loja



</doc>
<doc id="645458" url="https://pl.wikipedia.org/wiki?curid=645458" title="Mekran (góry)">
Mekran (góry)

Mekran – łańcuch górski na południowo-wschodnim skraju Wyżyny Irańskiej, w Iranie i Pakistanie. Rozciąga się na długości ok. 800 km. Osiąga wysokość do 2292 m n.p.m. Góry zbudowane są głównie z wapieni i piaskowców. Na przedgórzach występują błotniste wulkany (najwyższy Kuh-e-Kuhran – 2163 m).
Góry Mekran sąsiadują z nadbrzeżną pustynią Germezir. Panuje tu klimat i roślinność półpustynne. Roczny opad wynosi do 200 mm. 
Jest to rejon słabo zaludniony, poza dolinami, w których uprawiany jest daktylowiec właściwy.

</doc>
<doc id="645459" url="https://pl.wikipedia.org/wiki?curid=645459" title="Język dzongkha">
Język dzongkha



</doc>
<doc id="645472" url="https://pl.wikipedia.org/wiki?curid=645472" title="Hawaje, Oslo">
Hawaje, Oslo

Hawaje, Oslo (Hawaii, Oslo) to norweski film z 2004 roku. Film został wyreżyserowany przez Erika Poppe według scenariusza . Film został nagrodzony nagrodą Amanda-Prisen w 2004 (najlepszy film) i 2005 roku (najlepszy scenariusz). Film został zgłoszony jako norweski kandydat do nagrody Amerykańskiej Akademii Filmowej w kategorii najlepszego filmu nieanglojęzycznego, ale nie uzyskał nominacji.

</doc>
<doc id="645474" url="https://pl.wikipedia.org/wiki?curid=645474" title="Zamek w Olesku">
Zamek w Olesku

Zamek w Olesku – zamek na Ukrainie. Przez długi czas w ruinie. Odbudowany w latach 1963–1974 z inicjatywy Borysa Woźnyckiego. Pierwotnie własność rodziny Sienieńskich z Sienna, Daniłowiczów, a następnie Sobieskich i Rzewuskich.
Położenie i wygląd.
Zamek znajduje się po stronie północno-wschodniej miejscowości, na szczycie górującego nad okolicą wzgórza, wśród mokradeł i bagien. Od innych zamków kresowych odróżnia go zwarty, częściowo dwupiętrowy gmach. Owalny kształt zamku jest związany z kształtem wzgórza. Wybudowany początkowo w stylu gotyckim, a później rozbudowany w stylu renesansowym.

</doc>
<doc id="645475" url="https://pl.wikipedia.org/wiki?curid=645475" title="Protesty w Budapeszcie">
Protesty w Budapeszcie

Protesty w Budapeszcie w 2006 roku – seria antyrządowych protestów i demonstracji w centrum stolicy Węgier, Budapeszcie, które odbyły się jesienią 2006 roku. Były to największe protesty na Węgrzech od czasu upadku komunizmu. Oprócz wydarzeń w stolicy, doszło również do zamieszek w innych miastach.
Powód protestów.
17 września 2006 roku węgierskie radio publiczne zaprezentowało na antenie fragmenty nagrań, w których można usłyszeć jak urzędujący premier Węgier Ferenc Gyurcsány w sposób wulgarny przyznaje się, że jego rząd kłamał przez dwa lata, tylko po to, aby wygrać wybory i zdobyć władzę w kraju. 25-minutowe nagranie pochodziło z 26 maja tego roku, gdy odbyło się zamknięte spotkanie posłów Węgierskiej Partii Socjalistycznej, w miesiąc po wygranych przez nią wyborach parlamentarnych. Gyurcsány na naradzie, powiedział, że rząd po 18 miesiącach kłamstw, gdy on był premierem powinien przeprowadzić niepopularne reformy. Premier powiedział wówczas między innymi: „Kłamaliśmy rano, nocą i wieczorem”, „I wówczas, zresztą, nic nie robiliśmy w ciągu czterech lat. Nic. Nie możecie mi podać ani jednego poważnego środka rządowego, z którego moglibyśmy być dumni, poza tym, że na końcu odzyskaliśmy władzę z gówna. Nic. Kiedy trzeba będzie rozliczyć się z krajem, powiedzą co robiliśmy w ciągu czterech lat, co mówimy?”", "„Nie ma wielu opcji. Nie ma dlatego, że spieprzyliśmy. Nie tylko trochę, ale bardzo”. Wsparcia premierowi udzielili socjalistyczni deputowani do parlamentu, natomiast opozycja wezwała premiera do natychmiastowej dymisji. 
Protesty.
18 września blisko 3-tysięczny tłum stolicy Węgier wyszedł na ulice protestując przeciwko premierowi i rządzącej partii socjalistycznej. Następnego dnia, tłum zebrał się pod budynkiem parlamentu, gdzie początkowo pokojowa demonstracja przerodziła się w bijatykę z policją pod gmachem publicznej telewizji. Ponad dziesięciotysięczny tłum po kilku godzinach podpalił budynek telewizji. W starciach z policją rannych zostało około 200 osób, w tym blisko 100 policjantów. Premier Gyurcsány nakazał policji przywrócić bezwzględny spokój w stolicy, używając wszelkich dostępnych środków. Zgodnie z jego decyzją, zebrała się również Rada Bezpieczeństwa Narodowego, która ma dokonać analizy sytuacji i rozważyć dalsze kroki.
W nocy z 19 na 20 września, ponowne zamieszki wybuchły w okolicach siedziby partii socjalistycznej, gdzie rannych zostało około 50 osób. Natomiast 10 tysięcy pokojowych demonstrantów zebrało się pod budynkiem parlamentu na placu Lajosa Kossutha, gdzie tłum domagał się dymisji premiera.
W nocy z 22 na 23 października węgierska policja złamała umowę zawartą z demonstrantami. Umowa stanowiła, że policja otoczy protestujących kordonem oraz odgrodzi ich specjalnym parawanem od oficjalnych obchodów rocznicy rewolucji z 1956 roku, a niedługo przed tymi obchodami wejdzie na teren demonstracji i skontroluje demonstrantów pod kątem posiadania przez nich niebezpiecznych przedmiotów. Policja jednak używając siły brutalnie rozpędziła demonstrację i sprzątnęła miasteczko namiotowe stworzone przez protestujących. Protestującym udało się uruchomić muzealny czołg T-34-85 będący elementem rocznicowej wystawy i użyć go w walkach z policją.
Rezultat.
Wzburzenie Węgrów przyczyną manifestacji (skandaliczna treść przemowy Ferenca Gyurcsány'iego i postępowanie w związku z nią) i poczucie wspólnego interesu w odrzuceniu tej władzy doprowadziło do przełomowych wyborów do Zgromadzenia Krajowego w 2010 roku. Przyciągając Węgrów ideą zmiany wygrała je koalicja Fidesz-KDNP, druzgocząc dawną władzę, zyskując większość kwalifikowaną oraz reformując Węgry.

</doc>
<doc id="645477" url="https://pl.wikipedia.org/wiki?curid=645477" title="Aksel Hennie">
Aksel Hennie

Aksel Hennie (ur. 29 października 1975 w Oslo) – norweski aktor, reżyser i scenarzysta. W 2001 ukończył Norweską Akademię Teatralną (norw." Statens teaterhøgskole").

</doc>
<doc id="645478" url="https://pl.wikipedia.org/wiki?curid=645478" title="D'Zrt">
D'Zrt



</doc>
<doc id="645480" url="https://pl.wikipedia.org/wiki?curid=645480" title="D’zrt">
D’zrt

D'ZRT – portugalski "boysband", który tworzą: Paulo Vintém, Angélico Vieira, Vítor Fonseca i Edmundo Vieira.
Ta czwórka rozpoczęła swoje muzyczne kariery wcielając się w postacie Topê, Davida, Zé Milho i Rucy w telenoweli "Morangos com Açúcar" ("Truskawki z cukrem"). Zespół został utworzony podczas castingu telewizji TVI na wyłonienie boysbandu do serialu "Morangos com Açúcar". Edmundo Vieira miał już doświadczenie muzyczne jako uczestnik Operação Triunfo. Paulo Vintém awansował do finału castingu tego programu, ale został wyeliminowany w pierwszej gali razem z pozostałą trójką.
Pierwszy krążek grupy zatytułowany "D'ZRT" zdobył wielokrotną platynę i zajmował pierwsze miejsce w czołówce portugalskiej listy przebojów przez okres wielu tygodni.
W 2006 roku ukazała się druga płyta D'ZRT zatytułowana "Original".
Utwór "Verão Azul" został wykorzystany jako motyw przewodni trzeciej letniej serii "Morangos com Açúcar".
Zespół sprzedał już ponad sto tysięcy albumów i ma na koncie ponad sto koncertów.
Dyskografia.
Albumy.
Pierwszy album D'ZRT pojawił się w sprzedaży w maju 2005 r. z następującą zawartością:
Drugi krążek — "Original" — ukazał się 6 czerwca 2006 r., w związku z czym telewizja TVI ogłosiła go "dniem D". Nowy album zaprezentowano na plaży Santo Amaro w Oeiras z jednoczesną transmisją na żywo w TVI. Płyta zawiera następujące utwory:

</doc>
<doc id="645481" url="https://pl.wikipedia.org/wiki?curid=645481" title="Karłowo (województwo pomorskie)">
Karłowo (województwo pomorskie)

Karłowo (dodatkowa nazwa w j. kaszub. Karłowò) – wieś w Polsce, położona w województwie pomorskim, w powiecie kartuskim, w gminie Sierakowice
Wieś leży na Pojezierzu Kaszubskim. Przez Karłowo przebiega szlak konny.
W latach 1975–1998 Karłowo należało administracyjnie do województwa gdańskiego.
Przed 2023 r. miejscowość była częścią wsi Tuchlino.

</doc>
<doc id="645482" url="https://pl.wikipedia.org/wiki?curid=645482" title="Wody radonowe">
Wody radonowe

Wody radonowe – wody mineralne zawierające niewielkie ilości nietrwałego pierwiastka promieniotwórczego radonu i produkty jego rozpadu promieniotwórczego. W Polsce zalicza się do nich te wody, które wykazują aktywność promieniotwórczą co najmniej 74 Bq/l (2 nCi/l). Podstawą racjonalności leczniczego efektu wód radonowych jest hipoteza hormezy radiacyjnej. Natomiast zdaniem zwolenników liniowego modelu bezprogowego (LNT, z ang. "Linear No-Threshold") szkodliwa jest nawet najmniejsza dawka promieniowania jonizującego.
Znaczenie przyrodolecznicze.
Mają zastosowanie w leczeniu chorób układu krążenia, układu ruchu, schorzeń neurologicznych, ginekologicznych, układu pokarmowego, chorób skóry i niektórych chorób przemiany materii. Kąpiele radonowe wykonuje się w wodzie radoczynnej, zawierającej izotop 222Rn. Mają one następujące działanie:
Występowanie.
W Polsce źródła zawierające radon stwierdzono:
Stosują je do kuracji leczniczych następujące polskie uzdrowiska:

</doc>
<doc id="645483" url="https://pl.wikipedia.org/wiki?curid=645483" title="Urząd Publikacji Unii Europejskiej">
Urząd Publikacji Unii Europejskiej

Urząd Publikacji Unii Europejskiej – wydawnictwo instytucji i organów Unii Europejskiej podporządkowane Komisji Europejskiej, z siedzibą w Luksemburgu. Urząd przygotowuje i rozpowszechnia publikacje urzędowe, takie jak Dziennik Urzędowy UE, Budżet UE oraz Raport Generalny na temat działalności UE (przewidziane przepisami Unii), a także inne publikacje informacyjne w 24 językach oficjalnych Unii. Urząd prowadzi także kilka portali internetowych związanych z działalnością Unii (EUR-Lex, TED, CORDIS) oraz ma własną internetową księgarnię EU Bookshop.
Urząd Publikacji powołany został w 1969 r., jakkolwiek został przekształcony ze struktur, które wydawały Dziennik Urzędowy WE od 1952 r. Obecnie jego status reguluje akt prawny z 2009 r.

</doc>
<doc id="645484" url="https://pl.wikipedia.org/wiki?curid=645484" title="CSD Macará">
CSD Macará

Club Social y Deportivo Macará – ekwadorski klub piłkarski z siedzibą w mieście Ambato. Miejscowym rywalem klubu jest Club Deportivo Técnico Universitario.
Historia.
Klub założony został 1 czerwca 1943. Stał się klubem wędrującym pomiędzy dwoma najwyższymi ligami kraju. Szczególnie długo klub nie był obecny w pierwszej lidze po spadku w 1974. Po 11 latach klub wygrał drugą ligę, a w 1988 odniósł największy sukces w historii - zajął najwyższe trzecie miejsce w pierwszej lidze. Już trzy lata po tym sukcesie wylądował w drugiej lidze, by ponownie rozpocząć tradycyjny taniec między obu ligami. Po awansie w 2005 klub gra obecnie w pierwszej lidze ekwadorskiej.
Osiągnięcia.
Mistrz drugiej ligi ekwadorskiej (3): 1985, 1998, 2005 (Clausura)

</doc>
<doc id="645485" url="https://pl.wikipedia.org/wiki?curid=645485" title="Rębienica">
Rębienica

Rębienica (dodatkowa nazwa w j. kaszub. Rãbiénica) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś leży na Pojezierzu Kaszubskim, nad południwym brzegiem jeziora Tuchlińskiego. Wchodzi w skład sołectwa Tuchlino. 
W latach 1975–1998 Rębienica administracyjnie należała do województwa gdańskiego.
Przed 2023 r. miejscowość była częścią wsi Tuchlino.
Z kart historii.
Od końca I wojny światowej wieś znajdowała się w granicach Polski (powiat kartuski). Do 1918 roku obowiązującą nazwą niemieckiej administracji dla Rębienicy była "Rembinitza". Podczas okupacji niemieckiej nazwa "Rembinitza" w 1942 roku została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Remnitz".

</doc>
<doc id="645490" url="https://pl.wikipedia.org/wiki?curid=645490" title="Morawka (dopływ Białej Lądeckiej)">
Morawka (dopływ Białej Lądeckiej)

Morawka (niem. "Mohre") – potok, lewy dopływ Białej Lądeckiej o długości 12,71 km.
Hydrologia i geomorfologia zlewni Morawki.
Źródłem Morawki są dwa potoki – Lewa Widełka i Prawa Widełka wypływające ze stoku góry Solec w Górach Bialskich na wysokości około 960-1000 m n.p.m. i leżą na terenie rezerwatu Nowa Morawa. Potok przepływa kolejno przez następujące miejscowości: Nowa Morawa, Bolesławów, Stara Morawa i Stronie Śląskie, na wysokości którego ma ujście. Jego lewymi dopływami są Czarna Woda (Sienna Woda), Kleśnica, Kamienica, Szyndzielny Potok i Lewa Widełka, a prawymi Łacin, Chłopski Potok, Dopływ spod Jaworowej Kopy i Prawa Widełka.
Morawka płynie przez obszar zbudowany ze skał metamorficznych – metamorfik Lądka i Śnieżnika. Tworzą go łupki łyszczykowe i gnejsy śnieżnickie, a podrzędnie kwarcyty, amfibolity i łupki amfibolitowe, erlany i łupków grafitowych.
Zapora na Morawce.
Na wysokości osiedla Morawka ujęta jest zaporą wraz z suchym retencyjnym zbiornikiem przeciwpowodziowym o powierzchni 24,5 ha, mogącym pomieścić do 1,38 mln m³ wody. Tama ma wysokość 16 m i została wybudowana w latach 1906-1908 (podobnie jak nieodległa tama na Wilczce). Początkowo zbiornik retencyjny był stale napełniony wodą. Obecnie jest to zbiornik suchy, napełniający się tylko podczas gwałtownych przyborów wód.
Od potoku wzięło nazwę osiedle Morawka w Stroniu Śląskim.

</doc>
<doc id="645492" url="https://pl.wikipedia.org/wiki?curid=645492" title="Zarębisko">
Zarębisko

Zarębisko (dodatkowa nazwa w j. kaszub. Zarãbiskò) – część wsi Kujaty w Polsce, położona w województwie pomorskim, w powiecie kartuskim, w gminie Sierakowice, na Pojezierzu Kaszubskim. Wchodzi w skład sołectwa Tuchlino.
W latach 1975–1998 Zarębisko administracyjnie należało do województwa gdańskiego.
Historia.
Od końca I wojny światowej wieś znajdowała się ponownie w granicach Polski (powiat kartuski). Do 1918 roku obowiązującą nazwą niemieckiej administracji dla Zarębiska była "Zarembisko". Podczas okupacji niemieckiej nazwa "Zarembisko" w 1942 roku została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Sarmbusch".

</doc>
<doc id="645494" url="https://pl.wikipedia.org/wiki?curid=645494" title="Mateusz z Krakowa">
Mateusz z Krakowa

Mateusz z Krakowa znany też jako "Matthaeus de Cracovia", według A. Brücknera: "Stadtschreiber = "Dictus Notarii"" (ur. ok. 1345 w Krakowie, zm. 5 marca 1410 w Heidelbergu) – polski scholastyk, profesor teologii na uniwersytecie w Pradze, biskup Wormacji, kardynał, w 1396 roku rektor Uniwersytetu w Heidelbergu, wychowawca pierwszych profesorów Uniwersytetu Krakowskiego.
Życiorys.
Urodził się w Krakowie, prawdopodobnie w zamożnej rodzinie mieszczańskiej. Pogląd, że był potomkiem pomorskiej rodziny szlacheckiej, jest podawany w wątpliwość. Jego ojcem był prawdopodobnie niemiecki notariusz z Krakowa. Nauki początkowe pobierał w miejscowej szkole mariackiej. W roku 1347 wstąpił na wydział nauk wyzwolonych Uniwersytetu w Pradze i uzyskał tytuł bakałarza w 1355, a tytuł magistra w 1367. Rozpoczął wykłady, po czym studiował teologię: w roku 1380 uzyskał licencjaturę, rok później magisterium. Później przez kilka kadencji był dziekanem wydziału. Około roku 1390 z powodu zatargów o beneficja opuścił Pragę. Na konsystorzu 19 września 1408 wyniesiony przez papieża Grzegorza XII do godności kardynała prezbitera, nie przyjął jednak tej nominacji.
Twórczość.
Uważa się go za przedstawiciela w scholastyce. W teodycei zdradzał nie tylko inspiracje Platonem i Augustynem, ale też ockhamowskim nominalizmem, z którym zapoznał się w trakcie pobytu na zachodzie. Utrzymywał kontakty z najwybitniejszymi umysłami epoki.

</doc>
<doc id="645496" url="https://pl.wikipedia.org/wiki?curid=645496" title="Morawka (osiedle)">
Morawka (osiedle)

Morawka – osiedle mieszkaniowe, część Stronia Śląskiego wybudowane w latach 1948-1952, w pobliżu którego przepływa rzeka Morawka, od której osiedle wzięło swoją nazwę.
Lokalizacja.
Położone jest w południowej części miasta, na stoku niewielkiego wzniesienia Gór Bialskich (ok. 505 m n.p.m.), w rozwidleniu dróg do Starej Morawy i Młynowca, w pobliżu rzeki Morawka. Osiedle obejmuje następujące ulice:
Historia.
Powstało w latach 1948-1952 przy ówczesnej niewielkiej wsi, będąc częścią radzieckiej inwestycji związanej z pozyskiwaniem rud uranu w złożu Kopaliny w okolicach Kletna (osiedle o zbliżonym wyglądzie i przeznaczeniu powstało przy kopaniach uranu w Kowarach). Po wycofaniu się Rosjan, wskutek spadku opłacalności wydobycia w 1953 r., osiedle zostało przekazane do użytku publicznego. Część powierzchni wydzielono na sporej wielkości Wojewódzki Szpital dla Nerwowo i Psychicznie Chorych, przeniesiony tu z Trzebieszowic, z Zamku na Skale. Istnieją przypuszczenia, że w szpitalu tym Rosjanie przetrzymywali początkowo również polskich więźniów politycznych. Pozostałą część budynków przekazano gminie i przeznaczono na cele mieszkalne.
Układ przestrzenny.
Układ osiedla jest dobrym przykładem planowania przestrzennego, które czerpało jeszcze z doświadczeń i teorii planistycznych okresu przed 1939 r. Osiedle założone jest na terenie o nieregularnym zarysie. Większą, zachodnią część stanowi obszar zabudowany. Układ ulic jest zróżnicowany. Niektóre odcinki są dwustronnie osadzona na półokręgu, tworząc interesujący układ. Domy wielorodzinne i bloki mieszkalne, typowe dla budownictwa lat 50. XX wieku, z czterospadowym dachem krytym ceramiczną dachówką. Część z nich stanowiła zaplecze usługowe i handlowe, a całość przypominała niewielkie, samodzielne miasteczko.
Mniejsza, wschodnia część to park miejski na terenach nadrzecznych z nasadzeniami z lat budowy osiedla. W parku ścieżki spacerowe z ławkami, tereny trawiaste, ścieżka zdrowia i plac zabaw dla dzieci z lat 80. XX wieku.
W południowej części osiedla Morawka od lat 80. XX wieku powstaje osiedle domów jednorodzinnych. Od wschodu do osiedla przylega teren Pracowniczych Ogrodów Działkowych "Krokus". Na wysokości osiedla na rzece wybudowana jest tama wraz z suchym retencyjnym zbiornikiem przeciwpowodziowym. Ponad osiedlem znajduje się stacja wodociągowa zaopatrująca całe miasto.
Szpital.
Na terenie dużej części osiedla od 1952 roku zlokalizowany jest Wojewódzki Szpital dla Nerwowo i Psychicznie Chorych. Od lat 90. XX wieku szpital stopniowo podupada odsprzedając kolejne budynki lub przekazując je do zasobu mienia komunalnego. W roku 2008 szpital opiekował się ok. 400-osobową grupą pacjentów, zatrudniając ok. 400 pracowników.

</doc>
<doc id="645498" url="https://pl.wikipedia.org/wiki?curid=645498" title="Tarantula (mgławica)">
Tarantula (mgławica)



</doc>
<doc id="645505" url="https://pl.wikipedia.org/wiki?curid=645505" title="Powieść łotrzykowska">
Powieść łotrzykowska

Powieść łotrzykowska, powieść pikarejska, szelmowska (hiszp. "novela picaresca") – romans awanturniczy przedstawiający losy przebiegłego i pomysłowego włóczęgi-oszusta, ukazujący zarazem satyryczny obraz epoki.
Za pierwowzór powieści łotrzykowskiej uważa się anonimową hiszpańską powieść pt. "Łazik z Tormesu".
Cechy gatunku.
Nazwa gatunku.
Właściwą nazwą gatunku jest „romans pikarejski”, „romans łotrzykowski”. Termin „powieść”, przetłumaczony z hiszpańskiego "novela," powinien być tłumaczony jako „romans”. Romans, jako poprzednik powieści, zawierał część jej cech, jak na przykład jednowątkowa fabuła lub nieprawdopodobne zdarzenia.
Typ bohatera.
Jak wskazuje sama nazwa gatunku, główny bohater romansu łotrzykowskiego jest łotrzykiem, czyli hultajem, żebrakiem, rzezimieszkiem, złoczyńcą, drobnym przestępcą. Tę pierwszoplanową rolę otrzymuje on dopiero w literaturze hiszpańskiej, ponieważ wcześniej i w literaturach innych krajów osoby z marginesu społecznego były postaciami epizodycznymi i pojawiały się w dziełach drugiej kategorii, a dopiero w Hiszpanii Złotego Wieku "pícaro" otrzymał własny gatunek literacki, należący do piśmiennictwa narodowego.
Bohater romansu łotrzykowskiego reprezentował najczęściej niziny społeczne lub mieszczaństwo, ale byli też tacy, którzy pochodzili z rodzin lepiej sytuowanych i buntując się przeciw normom społecznym obowiązującym w ówczesnej Hiszpanii, uciekali się do życia pikarejskiego. Cechą charakterystyczną tego typu bohatera jest to, że zazwyczaj z własnej woli wchodzi on w kontakt ze światem przestępczym, jednak czasem wpływ na to ma też jego pochodzenie oraz zajęcia i ludzie, których łotrzyk spotyka podczas swoich wędrówek. W innej sytuacji był wspomniany Łazik, który był zmuszony do takiego życia, jednak jego historia była pierwowzorem romansu łotrzykowskiego, dlatego niektóre cechy gatunku nie są w niej zawarte.
Narracja.
W romansie łotrzykowskim występuje narracja pierwszoosobowa. Można odnieść wrażenie, że to jednocześnie autobiografia, jednak w żadnym hiszpańskim dziele należącym do tego gatunku bohater nie podkreśla, że opisywane przez niego wydarzenia miały miejsce naprawdę. Wyjątek stanowi "Żywot Estebanillo Gonzaleza," gdzie już we wstępie Estebanillo informuje, że jego historia jest prawdziwa. Według innych badaczy, romans łotrzykowski ma formę spowiedzi: „"Łazik" jest lakoniczną spowiedzią lub raczej zeznaniem, którego dramaturgię potęguje niejasna sytuacja Łazarza-narratora”.
Wątki i nurty literackie.
Chociaż romans łotrzykowski jest gatunkiem mającym swoje źródła w XVI, a rozwijającym się najprężniej w XVII wieku, pojawiają się w nim elementy typowe dla późniejszych nurtów literackich. Realizm czy naturalizm są obecne w literaturze od XIX wieku, jednak w opowieściach o Łaziku czy Guzmanie de Alfarache nietrudno odnaleźć takie cechy jak subiektywność bohatera, potoczny język (naturalizm) czy szczegółowy świat przedstawiony i bohater osadzony w realiach historycznych (realizm). W "Łaziku z Tormesu" ważną rolę odgrywa również erazmianizm.
Główne wątki i motywy literackie, którymi posługiwali się autorzy romansów pikarejskich, to głód, wędrówka oraz determinizm, czyli bezradność bohatera w walce z własnym losem.
Polemika z romansem rycerskim.
Jednym z celów, jakie miał spełniać romans pikarejski, było stworzenie alternatywy dla bardzo popularnych już od średniowiecza romansów rycerskich. Te dwa gatunki bardzo się od siebie różnią i znajdujemy w nich opozycje takie jak: dzielny rycerz-biedny włóczęga, walczący o honor-złodziej i rzezimieszek, pojedynki o damę serca-potyczki z przestępcami, wzniosłe przygody-walka o lepsze życie. Romans łotrzykowski był satyrą na patetyczne historie rycerzy. Pokazywał życie nizin społecznych, tak inne od dworskiego lub tego co mieszczanie oglądali w teatrach.
Elementy satyryczne.
Drugim zadaniem romansu pikarejskiego było ośmieszenie zwyczajów i norm obowiązujących w ówczesnym świecie. Cechę tę łatwo zauważamy już w "Łaziku z Tormesu", gdzie autor niedosłownie krytykuje kler i wyższe sfery, za co potem dzieło zostało wpisane do Indeksu ksiąg zakazanych. W opowieściach o łotrzykach pojawiają się również elementy komizmu, ironii oraz groteski.
Przykładowe powieści łotrzykowskie.
Wiek XX – inspiracje pikarejskie.
Elementy powieści łotrzykowskiej pojawiają się także u takich autorów jak Cervantes (galernik de Pasamonte w "Don Kichote z Manczy"), jak i później, w wielu powieściach XX-wiecznych, na przykład w "Colas Breugnon" Romaina Rollanda czy "Ameryce" Franza Kafki. Do inspiracji powieścią łotrzykowską przyznają się też autorzy fantastyki – np. Andrzej Sapkowski.

</doc>
<doc id="645506" url="https://pl.wikipedia.org/wiki?curid=645506" title="Jan Weyssenhoff (fizyk)">
Jan Weyssenhoff (fizyk)

Jan Wirgiliusz Weyssenhoff (ur. 27 listopada 1889 w Warszawie, zm. 11 sierpnia 1972 w Krakowie) – polski fizyk i sportowiec, profesor Uniwersytetu Wileńskiego, Jagiellońskiego i Politechniki Lwowskiej, członek PAU, od 1958 członek korespondent, od 1966 członek rzeczywisty Polskiej Akademii Nauk, autor prac z dziedziny podstaw teorii względności, mechaniki kwantowej oraz statystyki fizycznej; działacz sportowy Cracovii, Wisły Kraków i PZPN.
Kariera naukowa.
Urodził się 27 listopada 1889 w Warszawie jako syn pisarza Józefa Weyssenhoffa. Uczęszczał do II Realnej Szkoły Średniej w Krakowie. Od 1907 r. słuchacz nadzwyczajny matematyki i fizyki na Uniwersytecie Jagiellońskim. W czasie studiów złożył egzamin dojrzałości w zakresie ówczesnego gimnazjum, przez co uzyskał pełne prawa studenckie. Słuchał wykładów matematyki prowadzonych przez profesorów Stanisława Zarembę i Kazimierza Żórawskiego oraz wykładów fizyki profesorów Augusta Witkowskiego i Władysława Natansona. W 1911 rozpoczął pracę naukową w dziedzinie fizyki doświadczalnej pod kierunkiem profesora Witkowskiego i docenta Konstantego Zakrzewskiego, interesując się zjawiskiem Halla w cienkich warstwach selenu. Po śmierci profesora Witkowskiego rozpoczął przewód doktorski w zakresie przewodnictwa cieplnego wody (fizyka doświadczalna).
Pracę naukową przerwał Weyssenhoffowi wybuch I wojny światowej, który zastał go w Szwajcarii. Tam kontynuował studia na uniwersytecie w Zurychu. W 1916 r. otrzymał stopień doktora na podstawie pracy teoretycznej pt. "Zastosowania teorii kwantów do obracających się tworów i teoria paramagnetyzmu". Po uzyskaniu stopnia doktora pracował do 1919 r. w Zurychu jako fizyk doświadczalny, najpierw w uniwersytecie w charakterze zastępcy asystenta u profesora Edgara Meyera, a następnie jako asystent profesora Augusta Piccarda i docenta Johanna Brentano w Eidgenossische Technische Hochschule (ETHZ) w Zurychu. W tym czasie Weyssenhoff wykonał pod kierunkiem profesora Meyera jedyną swą pracę doświadczalną na temat odbicia molekuł rtęci od złota w niskich temperaturach. W Zurychu Weyssenhoff zetknął się też dwukrotnie z Albertem Einsteinem. Pracując jako fizyk doświadczalny w Zurychu, Weyssenhoff zajmował się również czynnie fizyką teoretyczną.
Jesienią 1919 r. Weyssenhoff wrócił do kraju i objął obowiązki asystenta fizyki doświadczalnej przy Zakładzie Fizyki Uniwersytetu Jagiellońskiego u profesora Konstantego Zakrzewskiego. Badał wówczas zakres stosowalności prawa Stokesa. Za pracę z tej dziedziny otrzymał habilitację w zakresie fizyki teoretycznej i doświadczalnej (1921). W latach 1922–1935 zajmował stanowisko profesora nadzwyczajnego fizyki teoretycznej Uniwersytetu Stefana Batorego w Wilnie. W sierpniu 1935 r. Weyssenhoff objął stanowisko profesora na Uniwersytecie Jagiellońskim, gdzie początkowo kontynuował rozpoczęte w Wilnie badania nad podstawami teorii względności. W 1937 r. przystąpił również do pracy nad własnościami relatywistycznych cząstek spinowych. Jako przewodniczący Oddziału Krakowskiego Polskiego Towarzystwa Fizycznego zorganizował pierwsze ogólnopolskie konwersatorium fizyki teoretycznej (20–22 marca 1939).
W czasie II wojny światowej Weyssenhoff znalazł się jesienią 1939 we Lwowie i tam w latach 1939–1941 wykładał fizykę doświadczalną na Politechnice Lwowskiej oraz nadal zajmował się teorią relatywistycznej cząstki spinowej. Do Krakowa wrócił w lecie 1941 r. wraz z nim przybył młody warszawski fizyk teoretyk Antoni Raabe, z którym parę tygodni później Weyssenhoff zorganizował tajne seminarium dotyczące zagadnień relatywistycznej cząstki spinowej, a następnie prac badawczych w zakresie teorii fluidu spinowego i cząstki spinowej. Po aresztowaniu i śmierci Raabego w obozie koncentracyjnym w Oświęcimiu prace zostały przerwane, a ich wyniki ukazały się w 1946 r., najpierw w formie komunikatów jako listy do „Nature” i „Acta Physica Polonica”.
W czasie okupacji Weyssenhoff brał udział w tajnym nauczaniu uniwersyteckim, wykładając na kompletach fizykę doświadczalną, egzaminując z fizyki teoretycznej przedwojennych studentów kończących konspiracyjnie studia i biorąc udział w komisjach egzaminów magisterskich i doktorskich.
Po wyzwoleniu Krakowa w styczniu 1945 r. Weyssenhoff aktywnie uczestniczył w odnowieniu krakowskiego ośrodka akademickiego oraz odbudowie i rozbudowie krakowskiej fizyki. W 1947 r. wznowił wydawanie czasopisma „Acta Physica Polonica”, którego redaktorem naczelnym pozostał aż do śmierci. W latach 1960–1972 był również redaktorem „Postępów Fizyki”. W 1947 r. zorganizował w Krakowie Międzynarodowy Zjazd Komisji Badań Promieni Kosmicznych pod patronatem Międzynarodowej Unii Fizyki Czystej i Stosowanej ("International Union of Pure and Applied Physics" – IUPAP), której był wiceprezesem. Konferencja zapoczątkowała trwający do dziś cykl wielkich międzynarodowych konferencji poświęconych promieniowaniu kosmicznemu (International Cosmic Ray Conference – ICRC), które odbywają się co dwa lata w różnych krajach.
Od marca do września 1948 r. Weyssenhoff przebywał w kierowanym przez Wolfganga Pauliego Instytucie Fizyki Teoretycznej Politechniki Zuryskiej. Pracował tam wspólnie z dawnym swoim studentem Jerzym Rayskim i grupą teoretyków skupionych wokół Pauliego, badających renormalizację i regularyzację w kwantowej teorii pól. Po 1951 r. Weyssenhoff poświęcił się poszukiwaniu teorii, która umożliwiałaby uzgodnienie teorii względności z mechaniką kwantową.
Działalność sportowa.
Był zamiłowanym sportowcem. W młodości zajmował się grą w piłkę nożną i hokeja. Jeszcze pod koniec lat 20. w wieku niespełna 40 lat grał w barwach hokejowej drużyny AZS Wilno. Był działaczem i zawodnikiem klubów sportowych Cracovii i Wisły. Jako działacz krakowskiej Wisły był jednym z twórców PZPN. Współpracował z Józefem Lustgartenem z Cracovii na rzecz utrzymania poprawnych stosunków między oboma krakowskimi klubami (Wisłą i Cracovią) oraz układając skład kadry narodowej. W 1919 r. został pierwszym społecznym sekretarzem PZPN, w 1921 r. kierował polską drużyną narodową w meczu z Węgrami. W Wilnie, będąc czynnym zawodnikiem, działał równocześnie w tamtejszym oddziale AZS-u. Napisał pierwszy w Polsce podręcznik do gry w piłkę nożną, "Sztuka gry w piłkę nożną". Przeniósł na grunt polski system gry (1+2+3+5) stworzony przez Williama Nevilla Cobbolda. Na początku 1927 r. został prezesem zarządu związkowym Związku Piłki Nożnej w Wilnie.
Po paromiesięcznej chorobie zmarł w Krakowie 11 sierpnia 1972 r. Został pochowany na Cmentarzu Rakowickim (część przy ul. Prandoty, kwatera PAS 101-grób 38).

</doc>
<doc id="645511" url="https://pl.wikipedia.org/wiki?curid=645511" title="Kleśnica">
Kleśnica

Kleśnica (niem. "Klessen Bach" – potok, lewy dopływ Morawki o długości 8,89 km.
Potok bierze swój początek na stoku Śnieżnika, drążąc wąską, głęboką dolinkę zwaną "Gęsią Gardzielą". Przepływa przez wsie Kletno i Stara Morawa oraz przez rezerwat przyrody Jaskinia Niedźwiedzia chroniący unikatową jaskinię oraz zjawiska krasowe.

</doc>
<doc id="645512" url="https://pl.wikipedia.org/wiki?curid=645512" title="Schronisko PTTK „Dworzec Beskidzki” w Zwardoniu">
Schronisko PTTK „Dworzec Beskidzki” w Zwardoniu

Schronisko PTTK „Dworzec Beskidzki” w Zwardoniu – nieczynne górskie schronisko turystyczne Polskiego Towarzystwa Turystyczno-Krajoznawczego w Beskidzie Żywieckim, położone w Zwardoniu, na terenie Żywieckiego Parku Krajobrazowego, na wysokości 710 m n.p.m.
Historia.
Pomysł budowy schroniska zrodził się w 1930 wśród działaczy Polskiego Towarzystwa Tatrzańskiego. W 1931 oddział z Bielska zakupił parcelę i jesienią przystąpił do budowy. Obiekt był gotowy do otwarcia pod koniec 1932, ale oficjalne rozpoczęcie działalności nastąpiło 6 stycznia 1933 (odbył się wówczas m.in. pokaz skoków narciarskich). Już w latach 30. XX wieku nadano schronisku nazwę "Dworzec Beskidzki". 22 lutego 1934 roku Babiogórski Oddział PTT w Żywcu przekazał schronisko Oddziałowi PTT w Bielsku, które dysponowało nim do rozpoczęcia II wojny światowej.
W 1937 wybudowano drogę dojazdową do obiektu oraz doprowadzono linię telefoniczną.
W czasie II wojny światowej budynek początkowo przekazano narodowo-socjalistycznej organizacji pracy N.S. Gemeinschaft „Kraft durch Freude”, a w 1940 nowo utworzonemu oddziałowi Beskidenverein z Żywca. Budynek przekształcono w koszary. Pod koniec wojny zrabowano większość wyposażenia, drzwi, okna oraz instalacje.
Schronisko po wojnie nie było użytkowane do 1946 roku. Do powojennej odbudowy przystąpiono w 1946, która zakończyła się dwa lata później. Kolejny większy remont przeprowadzono w latach 1970–1972. Od tego czasu, z racji swego położenia na skraju miejscowości i bliskości stacji kolejowej, obiekt, w okresie PRL noszący imię Hanki Sawickiej, cieszył się dużą popularnością zarówno w lecie jak i zimą. W latach 90. XX wieku schronisko prowadził Ryszard Ligocki z rodziną.
W 2010 obiekt został wyłączony z obsługi ruchu turystycznego i pozostaje nieczynny.
Warunki pobytu.
Schronisko oferowało 68 miejsc noclegowe w pokojach od 1 do 8 osobowych. Goście schroniska mieli dostęp do restauracji (75 miejsc), bufetu, bilarda, parkingu, placu z grillem oraz przechowalni nart i rowerów.
W pobliżu schroniska znajdują się 4 wyciągi narciarskie: obok schroniska Beskid, Rachowiec, Skalanka oraz Mały Rachowiec oddalone od schroniska odpowiednio o 15, 800, 400, 1000 m. W odległości 200 m od schroniska znajdowało się całoroczne turystyczne przejście graniczne na Słowację.

</doc>
<doc id="645515" url="https://pl.wikipedia.org/wiki?curid=645515" title="Schronisko PTTK Dworzec Beskidzki">
Schronisko PTTK Dworzec Beskidzki



</doc>
<doc id="645519" url="https://pl.wikipedia.org/wiki?curid=645519" title="Namulisko">
Namulisko

Namulisko – ogólna nazwa miejsc, w których zbierają się muliste osady, różnie definiowane w zależności od dziedziny. 
Speleologia.
W speleologii to ogół osadów zalegających na dnie jaskini będący wynikiem akumulacji materiału takiego jak: ilaste gliny z domieszką żwiru, gruzu czy głazów; także obszar występowania takiego osadu.
Ze względu na pochodzenie wydziela się dwa rodzaje osadów jaskiniowych: 
Namuliska te są cennym materiałem badawczym dla naukowców, obrazującym m.in. zmiany klimatyczne lub występowanie poszczególnych gatunków flory i fauny, oraz prehistorię człowieka.
Potamologia i paludologia.
Namulisko w dolinie rzecznej to siedlisko terenów zalewowych, na których woda powodziowa zalega do trzech miesięcy, a po jej spłynięciu poziom wody gruntowej opada na tyle, by podsiąkanie kapilarne do dochodziło do powierzchni gruntu. W takich warunkach naniesione przez wodę osady przesychają, a materia organiczna ulega szybkiemu rozkładowi, nie odkładając się w postaci torfu. Gdy zastoisko wody trwa dłużej, a po jego ustąpieniu wody gruntowe podsiąkają do powierzchni, tworzy się inne siedlisko muliste – mułowisko. Mułowiska czasem powstają w obniżeniach namulisk. W warunkach jeszcze bardziej trwale podmokłych tworzy się torfowisko.
Gdy przeważają zalewy wód rzecznych, w dużych dolinach, przeważa akumulacja aluwiów. Ich miąższość może sięgać kilku metrów i tworzą się na nich mady. Gdy przeważają zalewy wodami spływów powierzchniowych, w małych dolinach lub u podnóża zboczy dużych dolin, odkładają się deluwia, o miąższości kilkudziesięciu centymetrów. Tworzą się na nich gleby deluwialne. 
W Europie Środkowej w warunkach naturalnych namuliska to siedlisko łęgów wierzbowych i wierzbowo-topolowych lub ziołorośli (łopuszyn). Większość jest użytkowana jako żyzne łąki łęgowe. Są one siedliskiem płazów, zaskrońców czy ptaków, zwłaszcza siewkowych.
Na namuliskach tworzą się siedliska przyrodnicze chronione w systemie Natura 2000. W strefie przykorytowej jest to siedlisko 3270 – Zalewane muliste brzegi rzek, w Polsce z jednym podtypem – 3270-1 – Naturalna, eutroficzna roślinność związków: "Chenopodion fluviatile", "Bidention tripartitae" p. p., "Elatino–Eleocharition ovatae" p. p. Siedlisko to zajmują rośliny jednoroczne i byliny, podczas gdy krzewy i drzewa namulisk tworzą siedliska przyrodnicze 91E0 (*Łęgi wierzbowe, topolowe, olszowe i jesionowe ("Salicetum albae", "Populetum albae", "Alnenion glutinoso-incanae", "olsy źródliskowe"). W razie zaniku zalewów (na skutek gospodarki przeciwpowodziowej) ulegają degradacji.

</doc>
<doc id="645520" url="https://pl.wikipedia.org/wiki?curid=645520" title="Schronisko PTTK &quot;Dworzec Beskidzki&quot; w Zwardoniu">
Schronisko PTTK &quot;Dworzec Beskidzki&quot; w Zwardoniu



</doc>
<doc id="645522" url="https://pl.wikipedia.org/wiki?curid=645522" title="Konrad IV Oleśnicki">
Konrad IV Oleśnicki



</doc>
<doc id="645546" url="https://pl.wikipedia.org/wiki?curid=645546" title="NetCDF">
NetCDF

NetCDF (ang. "Network Common Data Form") – format danych, najczęściej meteorologicznych lub oceanograficznych, w którym informacja o danych, czyli metadane (ang. "metadata") oraz dane są zawarte w tym samym zbiorze.

</doc>
<doc id="645550" url="https://pl.wikipedia.org/wiki?curid=645550" title="Szwedzki Związek Narciarski">
Szwedzki Związek Narciarski

Szwedzki Związek Narciarski (szw. "Svenska Skidförbundet") – szwedzkie stowarzyszenie kultury fizycznej pełniące rolę szwedzkiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym snowboardingu, oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Szwecji m.in. poprzez szkolenia zawodników i instruktorów i organizację zawodów.
Szwedzki Związek Narciarski został założony w 1904 roku, a jego siedziba mieści się w Falun.

</doc>
<doc id="645552" url="https://pl.wikipedia.org/wiki?curid=645552" title="Liechtensteiński Związek Narciarski">
Liechtensteiński Związek Narciarski

Liechtensteiński Związek Narciarski (niem. "Liechtensteinischer Skiverband") - liechtensteińskie stowarzyszenie kultury fizycznej pełniące rolę liechtensteińskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz (dawniej) skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych należy promowanie, organizowanie i rozwój narciarstwa w Liechtensteinie m.in. poprzez szkolenia zawodników i instruktorów i organizację zawodów.

</doc>
<doc id="645554" url="https://pl.wikipedia.org/wiki?curid=645554" title="Słoweński Związek Narciarski">
Słoweński Związek Narciarski

Słoweński Związek Narciarski (słoweń. "Smučarska zveza Slovenije") – słoweńskie stowarzyszenie kultury fizycznej pełniące rolę słoweńskiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym oraz skokach narciarskich.
Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Słowenii m.in. poprzez szkolenia zawodników i instruktorów i organizację zawodów.

</doc>
<doc id="645558" url="https://pl.wikipedia.org/wiki?curid=645558" title="Bylina (literatura)">
Bylina (literatura)

Bylina, starina () – tradycyjna ruska pieśń, opiewająca czyny bohaterów epoki średniowiecza i kilku wieków późniejszych. Byliny to najdawniejsze zapisy epickich pieśni, które powstały w XVII wieku.
Słowo "bylina" pochodzi od rosyjskiego słowa "byl" (быль) oznaczającego historię prawdziwą, w przeciwieństwie do fikcyjnych.
Byliny były tworzone w formie wiersza białego, posiadały jednak charakterystyczny rytm. Większość z zachowanych bylin pochodzi z północnych regionów Rosji. Ich styl był naśladowany przez wielu późniejszych pisarzy i poetów, m.in. przez Aleksandra Puszkina. Najświetniejszą grupą są byliny cyklu kijowskiego, opowiadające o legendarnych bohaterach związanych z dworem i osobą kniazia Włodzimierza – „krasnego sołnyszka”.

</doc>
<doc id="645559" url="https://pl.wikipedia.org/wiki?curid=645559" title="Przednie Kamienne">
Przednie Kamienne

Przednie Kamienne – kocioł we wschodnich zboczach Doliny Kościeliskiej w Tatrach Zachodnich, w północno-zachodniej grani Ciemniaka. Otoczony jest dwoma grzędami Upłaziańskiej Kopy. Jedna z nich odbiega od zachodniego końca Równi nad Karczmą poprzez Upłazkową Przełączkę do Upłazkowej Turni, druga poprzez przełęcz Wysokie Siodło biegnie do Wysokiej Turni i oddziela Przednie Kamienne od Zadniego Kamiennego. Obydwa te kotły lodowcowe są odgałęzieniami Wąwozu Kraków. Władysław Cywiński w 3. części przewodnika "Tatry" zwraca uwagę, że we wszystkich dotychczasowych opracowaniach topograficznych tego regionu popełniano błąd, pisząc o grani łączącej Wysoką Turnię z Upłazkową Turnią. Grań taka nie istnieje, pomiędzy turniami tymi bowiem opada z Przedniego Kamiennego kręta depresja, miejscami o charakterze żlebu, która łączy Przednie Kamienne z Wąwozem Kraków. Wylot znajduje się około 100 m powyżej Rynku.
Dno Przedniego Kamiennego znajduje się na wysokości około 1620 m. Jest to suchy kocioł, odwadniany systemem podziemnych szczelin i jaskiń krasowych, licznie występujących w Dolinie Kościeliskiej. Górale terminem Kamienne określali piarżyste lub kamieniste tereny (przeważnie zbocza lub kotły lodowcowe), które miały tylko skąpą roślinność lub zupełnie były jej pozbawione. Dawniej Przednie Kamienne było terenem wypasowym Hali Upłaz. Nadmierny wypas spowodował przekształcenie się jego zboczy na zupełny prawie nieużytek, niemal pozbawiony roślinności. Po zaprzestaniu wypasu ponownie odtworzyła się tutaj roślinność, wśród której jest wiele cennych gatunków roślin wapieniolubnych. Przednie Kamienne jest niedostępne turystycznie.
Z rzadkich roślin na Przednim Kamiennym rośnie sparceta górska – gatunek w Polsce występujący tylko w Tatrach i to na nielicznych stanowiskach.

</doc>
<doc id="645562" url="https://pl.wikipedia.org/wiki?curid=645562" title="Michał Łogosz">
Michał Łogosz

Michał Łogosz (ur. 23 listopada 1977 w Płocku) – polski badmintonista, olimpijczyk z Sydney, Aten, Pekinu i Londynu, brązowy medalista mistrzostw Europy w drużynie mieszanej. Jest zawodnikiem klubu SKB Suwałki.
Kariera.
Urodzony 23 listopada 1977 w Płocku, absolwent szkoły średniej, student AWF Wrocław. Badmintonista MKS MDK Płock, Stali Płock (1995-1996), Bizona Płock (1997-1998), LKS Technika Głubczyce (1999-2000) i SKP Liptol-Malow Suwałki (od 2001). Członek kadry Polski (trener Kim Young Man, Jerzy Dołhan).
Największe sukcesy odniósł w grze podwójnej z Robertem Mateusiakiem, zdobywając brązowe medale mistrzostw Europy: w Glasgow (2000) i Malmö (2002). Także z tym partnerem wywalczył dwukrotnie tytuł międzynarodowego mistrza Polski (1999, 2003). Na koncie ma także brązowy medal ME w grze mieszanej z 2008 roku.

</doc>
<doc id="645564" url="https://pl.wikipedia.org/wiki?curid=645564" title="XLR-89-5">
XLR-89-5

XLR-89-5 – amerykański silnik rakietowy. Oznaczenie producenta: MA-2. Był stosowany w członie Atlas B wielu rakiet z rodziny Atlas. Używany w latach 50. i 60. Napędzany naftą i ciekłym tlenem.

</doc>
<doc id="645565" url="https://pl.wikipedia.org/wiki?curid=645565" title="Corematodus">
Corematodus

Corematodus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi i rzeki Shire w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Corematodus shiranus".

</doc>
<doc id="645567" url="https://pl.wikipedia.org/wiki?curid=645567" title="Crenicichla">
Crenicichla

Crenicichla – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="645569" url="https://pl.wikipedia.org/wiki?curid=645569" title="XLR-105-5">
XLR-105-5

XLR-105-5 – amerykański silnik rakietowy. Był stosowany w członach wielu rakiet z rodziny Atlas. Używany w latach 50. i 60. Napędzany naftą i ciekłym tlenem.

</doc>
<doc id="645570" url="https://pl.wikipedia.org/wiki?curid=645570" title="Ctenochromis">
Ctenochromis

Ctenochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka.
Klasyfikacja.
Gatunki zaliczane do tego rodzaju :
Według Fishbase do tego rodzaju zaliczane są również:
Badania molekularne wskazują, że "Ctenochromis horei" powinien być zaliczony do plemienia Tropheini, co oznaczałoby przeniesienie tego gatunku do innego rodzaju.

</doc>
<doc id="645571" url="https://pl.wikipedia.org/wiki?curid=645571" title="Ctenopharynx">
Ctenopharynx

Ctenopharynx – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Hemichromis intermedius".

</doc>
<doc id="645572" url="https://pl.wikipedia.org/wiki?curid=645572" title="Cyclopharynx">
Cyclopharynx

Cyclopharynx – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka – południowo-wschodnia część dorzecza Konga.
Klasyfikacja.
Gatunki zaliczane do tego rodzaju:
Gatunkiem typowym jest "Cyclopharynx fwae".

</doc>
<doc id="645573" url="https://pl.wikipedia.org/wiki?curid=645573" title="Wysokie Siodło (Tatry)">
Wysokie Siodło (Tatry)

Wysokie Siodło – przełęcz pomiędzy Wysoką Turnią (1643 m n.p.m.) i Upłaziańską Kopą (1796 m n.p.m.) po wschodniej stronie Doliny Kościeliskiej w Tatrach Zachodnich. Jest to szeroka, niewybitna przełęcz na grzbiecie łączącym te szczyty. Grzbiet ten rozdziela od siebie dwa kotły lodowcowe: Przednie Kamienne i Zadnie Kamienne. Przełęcz porośnięta jest trawiastą murawą. Dawniej stanowiła tereny pastwiskowe Hali Upłaz. Nie jest udostępniona turystycznie, ale jest dobrze widoczna z rejonu Chudej Przełączki i zielonego szlaku turystycznego przez Czerwony Żleb do Doliny Tomanowej.

</doc>
<doc id="645574" url="https://pl.wikipedia.org/wiki?curid=645574" title="Renata Gabryjelska">
Renata Gabryjelska

 
Renata Gabryjelska (ur. 6 marca 1972 w Olsztynie) – polska modelka, aktorka i reżyserka filmowa. I wicemiss Miss Polonia 1993.
Życiorys.
Studiowała prawo na Uniwersytecie Warszawskim, ponadto ukończyła studia w Warszawskiej Szkole Filmowej na wydziale reżyserii, a potem w Mistrzowskiej Szkole Reżyserii Filmowej Andrzeja Wajdy na wydziale dokumentu i fabuły. Podyplomowo studiowała także marketing w Szkole Głównej Handlowej oraz Coaching i Mentoring na SWPS.
W 1993 zdobyła tytuł I wicemiss Polonia. W 1994 podpisała roczny kontrakt z paryską agencją modelek "Metropolitan" i "Elite Models", odbywała sesje modowe dla magazynów: "Cosmopolitan", "Madame Figaro", "3Suisses", "Molton". W Polsce pracowała głównie dla Anny Brodzińskiej i Teresy Rosati.
W 1995 zadebiutował jako aktorka rolą kobiecą w "Girl Guide" Juliusza Machulskiego. Pracowała jako reporterka dla telewizji Polsat i prowadziła program "Pop Planeta" dla Atomic TV. W latach 1997–2003 grała Ewę Kowalską w serialu "Złotopolscy", co zapewniło jej ogólnopolską popularność. W 1999 jej reportaż z podroży po Afryce Wschodniej opublikowano w magazynie „Viva”. Współpracowała też z agencją public relations "BCC". Zagrała też w serialach "Tygrysy Europy" oraz "Tak czy Nie". Dwukrotnie pozowała do polskiej edycji „Playboya” (wydania: listopad 1999 i listopad 2002).
W 2002 przeprowadziła się do Krakowa, a w 2003 wycofała się z życia publicznego. Wkrótce zaczęła realizować krótkometrażowe filmy dokumentalne. Wyreżyserowała dokumenty "Janek" i "Pogodna", a także fabularny film "Szkiełko". W 2017 ruszyła w wyprawę na Himalaje, a z podróży zrealizowała ośmioodcinkowy serial "Moc dziewuch".
W 2019 zadebiutowała anglojęzycznym filmem fabularnym "Safe Inside", który zdobył m.in. nagrodę za najlepszy thriller na międzynarodowym festiwalu filmowym w San Diego.
Brała czynny udział w klubie dyskusyjnym dziennika „Rzeczpospolita”. Grała w meczu koszykówki po stronie polskich gwiazd z amerykańską drużyną marzeń Harlem Globetrotters. Prowadzi działalność charytatywną poświęconą zwierzętom ze schronisk.

</doc>
<doc id="645575" url="https://pl.wikipedia.org/wiki?curid=645575" title="Cynotilapia">
Cynotilapia

Cynotilapia – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Hemichromis afer".

</doc>
<doc id="645576" url="https://pl.wikipedia.org/wiki?curid=645576" title="Droga wojewódzka nr 527">
Droga wojewódzka nr 527

Droga wojewódzka nr 527 (DW527) – droga wojewódzka w województwie pomorskim oraz środkowo-zachodniej części województwa warmińsko-mazurskiego o długości 104 km. Biegnie przez powiat sztumski (gmina Dzierzgoń), powiat elbląski (gminy: Rychliki i Pasłęk), powiat ostródzki (gminy: Morąg i Łukta), powiat olsztyński (gmina Jonkowo) i miasto Olsztyn.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony, z wyjątkiem miejsc oznaczonych znakiem zakazu B-19.
Do 13 marca 2021 r..
W latach 2015–2021 droga wojewódzka nr 527 była objęta ograniczeniami dopuszczalnego nacisku pojedynczej osi:

</doc>
<doc id="645579" url="https://pl.wikipedia.org/wiki?curid=645579" title="Dicrossus">
Dicrossus

Dicrossus – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa (dorzecze Amazonki).
Klasyfikacja.
Gatunki zaliczane do tego rodzaju :

</doc>
<doc id="645580" url="https://pl.wikipedia.org/wiki?curid=645580" title="Pęczek przedsionkowo-komorowy">
Pęczek przedsionkowo-komorowy



</doc>
<doc id="645581" url="https://pl.wikipedia.org/wiki?curid=645581" title="Nodus atrioventricularis">
Nodus atrioventricularis



</doc>
<doc id="645582" url="https://pl.wikipedia.org/wiki?curid=645582" title="Agnieszka Sitek">
Agnieszka Sitek

Agnieszka Sitek (ur. 8 lipca 1973 w Łodzi) – polska aktorka teatralna, filmowa i telewizyjna.
Życiorys.
Jest absolwentką XXI Liceum Ogólnokształcącego im. Bolesława Prusa w Łodzi (1992) oraz Akademii Teatralnej w Warszawie (1996). Gościnnie grała w teatrze w Bydgoszczy i Komedia w Warszawie. Największy jej sukces to rola w czeskim filmie "Zabić Sekala": w 1999 roku otrzymała za nią Czeskiego Lwa – Nagrodę Czeskiej Akademii Sztuki Filmowej i Telewizyjnej (w kategorii drugoplanowa rola kobieca) oraz nominację do Polskiej Nagrody Filmowej, Orzeł (w kategorii najlepsza rola kobieca). W latach 2000–2008 związana głównie z warszawskim Teatrem Ochoty. Współtwórczyni stowarzyszenia "teatr tm".

</doc>
<doc id="645583" url="https://pl.wikipedia.org/wiki?curid=645583" title="Dimidiochromis">
Dimidiochromis

Dimidiochromis – rodzaj słodkowodnych, drapieżnych ryb okoniokształtnych z rodziny pielęgnicowatych (Cichlidae).
Występowanie.
Afryka Wschodnia: jeziora Malawi (Niasa) i Malombe oraz rzeka Shire.
Klasyfikacja.
Gatunki zaliczane do tego rodzaju:
Gatunkiem typowym jest "Haplochromis strigatus".

</doc>
<doc id="645584" url="https://pl.wikipedia.org/wiki?curid=645584" title="Węzeł przedsionkowo-komorowy">
Węzeł przedsionkowo-komorowy

Węzeł przedsionkowo-komorowy, węzeł AV, węzeł Aschoffa-Tawary, węzeł Kocha (łac. "nodus atrioventricularis") to część układu bodźcotwórczo-przewodzącego położona pomiędzy przedsionkami i komorami serca, która przewodzi normalne bodźce elektryczne z przedsionków do komór.
Węzeł przedsionkowo-komorowy opóźnia impulsy, aby skurcz przedsionka został zakończony, nim nastąpi skurcz komory.

</doc>
<doc id="645585" url="https://pl.wikipedia.org/wiki?curid=645585" title="Schönenberg (Badenia-Wirtembergia)">
Schönenberg (Badenia-Wirtembergia)

Schönenberg – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Schönau im Schwarzwald. Leży w Schwarzwaldzie, ok. 2 km na północ od Schönau im Schwarzwald.
Najwyższym punktem gminy jest Belchen (1 414 m n.p.m.). Lasy pokrywają niecałe 60% powierzchni.

</doc>
<doc id="645586" url="https://pl.wikipedia.org/wiki?curid=645586" title="Zasada tolerancji ekologicznej Shelforda">
Zasada tolerancji ekologicznej Shelforda

Zasada Shelforda – sformułowana przez Ernesta Shelforda zasada mówiąca, iż zarówno zbyt niskie, jak i zbyt wysokie natężenie różnych czynników ekologicznych wpływa na organizmy ograniczająco. Możliwość bytowania organizmów określają dwie wartości, tzw. ekstrema działającego czynnika: minimum i maksimum. Zakres między minimum a maksimum nazywamy zakresem tolerancji. Ze względu na tolerancyjność wyróżnia się:

</doc>
<doc id="645587" url="https://pl.wikipedia.org/wiki?curid=645587" title="Nodus sinuatrialis">
Nodus sinuatrialis



</doc>
<doc id="645588" url="https://pl.wikipedia.org/wiki?curid=645588" title="Diplotaxodon">
Diplotaxodon

Diplotaxodon – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Diplotaxodon argenteus".

</doc>
<doc id="645589" url="https://pl.wikipedia.org/wiki?curid=645589" title="Docimodus">
Docimodus

Docimodus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Docimodus johnstoni".

</doc>
<doc id="645590" url="https://pl.wikipedia.org/wiki?curid=645590" title="Przełączka nad Pisaną">
Przełączka nad Pisaną



</doc>
<doc id="645591" url="https://pl.wikipedia.org/wiki?curid=645591" title="Steinen (Badenia-Wirtembergia)">
Steinen (Badenia-Wirtembergia)

Steinen – gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach. Leży nad rzeką Wiese, ok. 7 km na północny wschód od Lörrach.

</doc>
<doc id="645593" url="https://pl.wikipedia.org/wiki?curid=645593" title="Eclectochromis">
Eclectochromis

Eclectochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Haplochromis ornatus".

</doc>
<doc id="645594" url="https://pl.wikipedia.org/wiki?curid=645594" title="Nymphalidae">
Nymphalidae



</doc>
<doc id="645595" url="https://pl.wikipedia.org/wiki?curid=645595" title="Gephyrochromis">
Gephyrochromis

Gephyrochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Gephyrochromis moorii".

</doc>
<doc id="645598" url="https://pl.wikipedia.org/wiki?curid=645598" title="Gnathochromis">
Gnathochromis

Gnathochromis – rodzaj słodkowodnych ryb okoniokształtnych z rodziny pielęgnicowatych (Cichlidae). Ustanowiony przez Maxa Polla w 1981 roku dla gatunków ryb, endemitów jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju :
Gatunkiem typowym jest "Limnochromis permaxillaris".
W 1986 roku Poll zaliczył "Gnathochromis" do plemienia Limnochromini, co wkrótce zostało zakwestionowane przez kilku badaczy, m.in. Sturmbauer i inni (2003). "Gnathochromis pfefferi" został zaliczony do plemienia Tropheini, co potwierdziły inne badania. T. Takahashi zaproponował przeniesienie tego gatunku do innego rodzaju, a dopóki to nie zostanie zrobione jego nazwę rodzajową proponuje zapisywać w cudzysłowie ("„Gnathochromis” pfefferi").

</doc>
<doc id="645600" url="https://pl.wikipedia.org/wiki?curid=645600" title="Gobiocichla">
Gobiocichla

Gobiocichla – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Środkowo-zachodnia Afryka.
Klasyfikacja.
Gatunki zaliczane do tego rodzaju:
Gatunkiem typowym jest "Gobiocichla wonderi".

</doc>
<doc id="645602" url="https://pl.wikipedia.org/wiki?curid=645602" title="Greenwoodochromis">
Greenwoodochromis

Greenwoodochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Limnochromis christyi".

</doc>
<doc id="645603" url="https://pl.wikipedia.org/wiki?curid=645603" title="Guianacara">
Guianacara

Guianacara – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="645605" url="https://pl.wikipedia.org/wiki?curid=645605" title="Sunday Ibrahim">
Sunday Ibrahim

Sunday Ibrahim (ur. 20 grudnia 1980 roku w Ibadanie) – nigeryjski piłkarz grający na pozycji pomocnika.
Kariera.
Wychowanek Greater Tomorrow. Następnie grał w Liberty Boys. W 1995 grał w Nigerdock Lagos. W 1996 grał w Eagle Cement, gdzie rozegrał 26 meczów i strzelił 4 bramki. W 1997 powrócił do Nigerdock Lagos. W 1998 z Nigerii przyjechał do Polski. Od 1998 do 2002 występował w Wiśle Kraków. Strzelił 3 bramki w 44 spotkaniach. Jego debiut w polskiej ekstraklasie miał miejsce w dniu 28 marca 1998 roku w wygranym przez Wisłę Kraków meczu z drużyną KSZO Ostrowiec Świętokrzyski 0:1. Następnie grał w barwach KSZO Ostrowiec Świętokrzyski. Później grał w rezerwach Wisły. Później grał w Chinach i Norwegii, a następnie wrócił do Polski. Grał w Zagłębiu Lubin, a następnie w Hutniku Kraków. Po 13 meczach przeniósł się do Stilonu Gorzów. Jednak działacze zrezygnowali z niego. W 2009 roku podpisał kontrakt ze Stalą Rzeszów. Rozegrał w Stali 6 meczów.

</doc>
<doc id="645606" url="https://pl.wikipedia.org/wiki?curid=645606" title="Haplotaxodon">
Haplotaxodon

Haplotaxodon – rodzaj słodkowodnych ryb okoniokształtnych z rodziny pielęgnicowatych (Cichlidae). Żywią się łuskami innych ryb.
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Haplotaxodon microlepis".

</doc>
<doc id="645607" url="https://pl.wikipedia.org/wiki?curid=645607" title="Narodowa Wspólnota Faszystowska">
Narodowa Wspólnota Faszystowska

Narodowa Wspólnota Faszystowska, Narodowa Gmina Faszystowska (czes. "Národní obec fašistická", NOF) – czechosłowackie faszystowskie ugrupowanie polityczne działające w latach 1926–1939.
Zarys historyczny.
Partia powstała w marcu 1926 r. z połączenia różnych drobnych ugrupowań i organizacji faszystowskich. Czerpała ona wzory z włoskiej Narodowej Partii Faszystowskiej Benito Mussoliniego. Od stycznia 1927 r. jej wodzem (vituz) był zwolniony ze służby wojskowej za szpiegostwo i planowanie puczu wojskowego, bohater walk Legionu Czechosłowackiego przeciwko bolszewikom i b. szef sztabu głównego, gen. Radola Gajda. Podczas wyborów parlamentarnych w 1929 r. NOF uzyskała 3 mandaty; do parlamentu dostał się m.in. jej przywódca. W 1931 r. gen. R. Gajda został zdegradowany, usunięty z armii i skazany na 2 miesiące więzienia z powodu podejrzeń o przygotowywanie zamachu stanu. Obawy okazały się prawdziwe, gdyż w nocy z 21 na 22 stycznia 1933 r. ok. 70-80 członków NOF podjęło próbę puczu. Zaatakowali oni koszary wojskowe w Židenicach pod Brnem. Po ich opanowaniu zamierzali przeciągnąć na swoją stronę inne jednostki wojskowe na Morawach i ruszyć na ich czele na Pragę. Bunt został jednak szybko stłumiony, a jego uczestnicy zostali rozbrojeni i wyłapani. Aresztowano także R. Gajdę, któremu zarzucono kierowanie spiskiem, ale nie zdołano mu tego udowodnić. Jednakże na skutek politycznej presji początkowy wyrok zrewidowano, a przywódca NOF został ostatecznie skazany na 6 miesięcy pozbawienia wolności i zawieszenia jego żołnierskiej pensji. W 1934 r. NOF połączyła się z narodowymi demokratami w Zjednoczenie Narodowe (Národní Sjednocení), które w wyborach parlamentarnych w 1935 r. zdobyło zaledwie 2% głosów, ale jednocześnie wprowadzając 7 posłów do Rady Narodowej, w tym ponownie R. Gajdę. Po podpisaniu układu monachijskiego 29 września 1938 r., R. Gajda w geście sprzeciwu zwrócił wszystkie posiadane francuskie i brytyjskie medale i odznaczenia. W 1939 r. został zrehabilitowany i przywrócony do stopnia generała. Natomiast kierowane przez niego ugrupowanie zaprzestało w tym czasie działalności. Część jego członków współtworzyła w październiku 1939 r., czyli już po utworzeniu przez Niemców Protektoratu Czech i Moraw, kolaborancki Czeski Obóz Narodowo-Społeczny "Vlajka".
Program i organizacja.
Narodowa Wspólnota Faszystowska głosiła hasła faszystowskie, antykomunistyczne, prosłowiańskie i silnie antyniemieckie, z pewnym odcieniem monarchistycznym. Planowała wraz z Polską objąć przywództwo w wielkim sojuszu słowiańskim, który pokona komunizm w ZSRR. Wspierała zbrojenia rządu i opowiadała się za wojną z Niemcami o Kraj Sudetów (niem. Sudetenland). W sprawach wewnętrznych propagowała korporacjonizm, w ramach którego duży nacisk kładziono na rolnictwo.
NOF posiadała silną organizację młodzieżową, próbowała także dać początek własnemu ruchowi związków zawodowych.
Linki zewnętrzne.
Historia Narodowej Wspólnoty Faszystowskiej (jęz. czeski)

</doc>
<doc id="645608" url="https://pl.wikipedia.org/wiki?curid=645608" title="Kopiec Tatarski w Przemyślu">
Kopiec Tatarski w Przemyślu

Kopiec Tatarski (Kopiec Przemysława) – kopiec położony na Zniesieniu (350,3 m n.p.m.) w Przemyślu. Pierwotnie miejsce kultu bogów słowiańskich (szczególnie Swarożyca). 
Rozmiary kopca, na którym znajdowała się świątynia, wynosiły: 39,83 m długości, 13,3 m szerokości i 10,43 m wysokości licząc od jego podstawy. W późniejszym okresie, w miejscu dawnej świątyni postawiono kaplicę pw. św. Leonarda (jako zadośćuczynienie domniemanym ofiarom składanym z chrześcijan) – kaplica została zniszczona podczas II wojny światowej.
Kopiec Tatarski, zwany też Kopcem Przemysława (legendarnego założyciela Przemyśla), datowany jest na koniec IX wieku, jego powstanie łączone jest z obecnością Madziarów na tych terenach.

</doc>
<doc id="645610" url="https://pl.wikipedia.org/wiki?curid=645610" title="Denise Dupont">
Denise Dupont

Denise Dupont (ur. 24 maja 1984 w Glostrup) – jedna z najbardziej utytułowanych duńskich curlerek, olimpijka. Zawodniczka Tårnby Curling Club. Starsza siostra Madeleine i Olivera.
Aktualnie gra w drużynie Madeleine Dupont na pozycji trzeciej. Z drużyną Angeliny Jensen zdobyła srebrny medal na mistrzostwach świata 2007.
Drużyna.
Aktualna:
Byłe zawodniczki:

</doc>
<doc id="645611" url="https://pl.wikipedia.org/wiki?curid=645611" title="Herichthys">
Herichthys

Herichthys - rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Północna
Klasyfikacja.
Gatunki zaliczane do tego rodzaju :
De la Maza-Benignos i współpracownicy (2015) przenieśli jednak gatunki "H. pame", "H. molango", "H. pratinus", "H. bartoni", "H. labridens", "H. pantostictus" i "H. steindachneri" do odrębnego rodzaju "Nosferatu".

</doc>
<doc id="645612" url="https://pl.wikipedia.org/wiki?curid=645612" title="Herichthys cyanoguttatum">
Herichthys cyanoguttatum



</doc>
<doc id="645614" url="https://pl.wikipedia.org/wiki?curid=645614" title="Mieniak tęczowiec">
Mieniak tęczowiec

Mieniak tęczowiec ("Apatura iris") – owad z rzędu motyli, z rodziny Nymphalidae.
Morfologia.
Samiec ma skrzydła o rozpiętości 70-80 mm, natomiast samica jest nieco większa (80-92 mm). Skrzydła samca są z wierzchu czarno-brunatne z granatowym połyskiem, samicy czarno-brunatne bez połysku. Na wierzchu przednich skrzydeł czarna plamka (bez pomarańczowej obwódki), na tylnych skrzydłach biała przepaska. Gąsienice są zwężone z obu końców, intensywnie zielone. Posiadają charakterystyczne różki upodabniające je do bezskorupowych ślimaków.
Tryb życia.
Typowe biotopy tego motyla to lasy liściaste i mieszane. Samice najczęściej można spotkać w koronach drzew, głównie w rozłożystych dębach. Przelatuje niżej tylko w celu złożenia jaj. Jaja są podłużnie żeberkowane i są składane przez samice pojedynczo, na wierzchu liści pokarmowych gąsienic. Samce również większość swojego życia spędzają w sklepieniu lasu, są silnie terytorialne. Czasami spotyka się je w niższych warstwach, gdzie zlatują w poszukiwaniu pokarmu. W odróżnieniu od większości motyli dziennych mieniaki tęczowce (i blisko spokrewnione z nimi mieniaki strużniki, mieniaki metis) żywią się nie nektarem, ale sokiem wyciekającym z ran na drzewach i płynami zawartymi w gnijących substancjach (także odchodach zwierzęcych).
Po wykluciu się, gąsienica przebywa na nerwie głównym od spodu liścia, co zapewnia dobry kamuflaż. Podstawową rośliną żywicielską jest wierzba iwa, uzupełniającymi wierzba szara i wierzba uszata. Żerują tylko w nocy. Gąsienice hibernują przez zimę na rozwidleniach gałęzi, gdzie zmieniają kolor z zielonego na brązowy.
Przepoczwarczenie następuje na przełomie maja i czerwca. Poczwarki są bladozielone, o długości 30-35 mm i szerokości 12-15 mm. Przyczepione są do spodu liści. Dorosłe osobniki wylęgają się w sierpniu.
Mieniak tęczowy spotykany jest w całej Europie Środkowej. Na zachodzie jego zasięg sięga południowej części Wielkiej Brytanii, na wschodzie zachodnich i środkowych Chin.
Podgatunki.
"Apatura iris iris"
"Apatura iris bieti" Oberthür, 1885 (Tybet, zachodnie i środkowe Chiny)
"Apatura iris xanthina" Oberthür, 1909
"Apatura iris kansuensi"s O. Bang-Haas, 1933
"Apatura iris amurensis" Stichel, [1909] (Amur, Ussuri)
Filatelistyka.
Poczta Polska wyemitowała 14 października 1967 r. znaczek pocztowy przedstawiający mieniaka tęczowca o nominale 2 zł, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="645615" url="https://pl.wikipedia.org/wiki?curid=645615" title="David Kalousek">
David Kalousek

David Kalousek (ur. 13 maja 1975 roku w Hradcu Králové) – czeski piłkarz grający na pozycji obrońcy.
Karierę rozpoczynał w drużynie FC Hradec Králové. 30 lipca 2004 roku zadebiutował w Ekstraklasie w przegranym 2:5 meczu Zagłębia Lubin z Cracovią. W drużynie z Lubina rozegrał 28 spotkań. Następnie przeszedł do Arki Gdynia, gdzie rozegrał 18 spotkań. Karierę zakończył w drużynie FC Hradec Králové.

</doc>
<doc id="645616" url="https://pl.wikipedia.org/wiki?curid=645616" title="Apatura iris">
Apatura iris



</doc>
<doc id="645618" url="https://pl.wikipedia.org/wiki?curid=645618" title="Hypselecara">
Hypselecara

Hypselecara – rodzaj słodkowodnych ryb okoniokształtnych z rodziny pielęgnicowatych. 
Występowanie: Ameryka Południowa (dorzecze Amazonki).
Klasyfikacja.
Gatunki zaliczane do tego rodzaju :

</doc>
<doc id="645619" url="https://pl.wikipedia.org/wiki?curid=645619" title="Konia (rodzaj)">
Konia (rodzaj)

Konia – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Endemity jeziora Barombi Mbo w zachodnim Kamerunie.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Tilapia eisentrauti".

</doc>
<doc id="645624" url="https://pl.wikipedia.org/wiki?curid=645624" title="Populus nigra">
Populus nigra



</doc>
<doc id="645625" url="https://pl.wikipedia.org/wiki?curid=645625" title="Widna Góra (Podjazy)">
Widna Góra (Podjazy)

Widna Góra (dodatkowa nazwa w j. kaszub. Widnô Góra) – część wsi Podjazy w Polsce, położona w województwie pomorskim, w powiecie kartuskim, w gminie Sulęczyno, na Pojezierzu Kaszubskim w pobliżu wschodnich brzegów jeziora Gowidlińskiego i na turystycznym Szlaku Kamiennych Kręgów. Wchodzi w skład sołectwa Podjazy.
W latach 1975–1998 Widna Góra administracyjnie należała do województwa gdańskiego.

</doc>
<doc id="645627" url="https://pl.wikipedia.org/wiki?curid=645627" title="Andrzej Niewiadomski">
Andrzej Niewiadomski

Andrzej Niewiadomski (ur. 1965 w Lidzbarku Warmińskim) – poeta, eseista, krytyk, badacz literatury, redaktor. 
Pracownik naukowy UMCS w Lublinie, doktor habilitowany. Autor dziesięciu tomów poezji, książek eseistycznych i literaturoznawczych, licznych artykułów i szkiców. Współzałożyciel i redaktor Kwartalnika Literackiego "Kresy" w latach 1989–2010.

</doc>
<doc id="645630" url="https://pl.wikipedia.org/wiki?curid=645630" title="Melanie Safka">
Melanie Safka

Melanie Anne Safka-Schekeryk (ur. 3 lutego 1947 w Nowym Jorku) – amerykańska piosenkarka pochodzenia ukraińskiego (po ojcu) i włoskiego (po matce), wykonująca muzykę folkrockową i softrockową, związana z ruchem hippisowskim. Często kojarzona również z piosenką autorską.
Zasłynęła dwoma przebojami – "Ruby Tuesday", który wykonywała na festiwalu Woodstock w roku 1969, oraz najgłośniejszym swym utworem – "Lay Down (Candles in the Rain)" stanowiącym pełne egzaltacji wspomnienie tłumu ludzi obecnych na Woodstocku.
Jej muzyka charakteryzowała się subtelnym, łagodnym brzmieniem, rytmiczną grą gitary akustycznej oraz żywiołowym, zachrypniętym głosem wokalistki. Melanie często wykonuje swe utwory przy akompaniamencie samej tylko gitary, co nadaje jej występom liryzmu, intymności i poczucia więzi słuchacza z artystką.
Melanie często w swoich tekstach głosiła poglądy charakterystyczne dla hippisów. Wspomnianym wyżej utworem "Lay Down" mówiła o potrzebie wspólnoty i wzajemnej miłości, a piosenką "I Don't Eat Animals" nakłaniała do wegetarianizmu. Opowiadała się również za poglądami liberalnymi i skrajnie pacyfistycznymi.
Choć znaczenie Melanie dla folkrocka lat 60. jest duże – jej samej nie udało się zdobyć takiego rozgłosu jak Joan Baez, The Mamas &amp; the Papas, czy Donovanowi
Obecnie zezwala na udostępnianie swoich nagrań i ich swobodną wymianę przez Internet oraz inne środki (wzorem zespołu Grateful Dead) pod warunkiem, że nikt nie czerpie z tego korzyści materialnych.
Piosenka "Lay Down (Candles in the Rain)" była zainspirowana tłumem trzymającym świece podczas festiwalu Woodstock.

</doc>
<doc id="645631" url="https://pl.wikipedia.org/wiki?curid=645631" title="Mieniak strużnik">
Mieniak strużnik

Mieniak strużnik ("Apatura ilia") – owad z rzędu motyli. 
Owady dorosłe można spotkać od końca czerwca do początku sierpnia. W odróżnieniu od większości motyli dziennych mieniaki strużniki (i blisko spokrewnione z nimi mieniaki tęczowce) żywią się nie nektarem, ale sokiem wyciekającym z ran na drzewach i płynami zawartymi w gnijących substancjach (także odchodach zwierzęcych). Stożkowe żeberkowane jaja są składane przez samice pojedynczo, na wierzchu liści pokarmowych gąsienic.
Gąsienice są zwężone z obu końców, intensywnie zielone. Posiadają charakterystyczne różki upodabniające je do bezskorupowych ślimaków. Żerują od sierpnia. Roślinami żywicielskimi są topole (topola czarna i osika) i wierzby. Gąsienica jest formą zimującą i wiosną kontynuuje żerowanie. Przepoczwarczenie następuje w czerwcu. Poczwarki przyczepione są do spodu liści.
Mieniak tęczowy spotykany jest w całej w Europie i Azji. Typowe biotopy tego motyla to lasy liściaste i mieszane.

</doc>
<doc id="645632" url="https://pl.wikipedia.org/wiki?curid=645632" title="Apatura ilia">
Apatura ilia



</doc>
<doc id="645633" url="https://pl.wikipedia.org/wiki?curid=645633" title="Izba Ludowa">
Izba Ludowa



</doc>
<doc id="645634" url="https://pl.wikipedia.org/wiki?curid=645634" title="Witold Adamek">
Witold Adamek

Witold Adamek (ur. 7 listopada 1945 w Łodzi, zm. 18 lutego 2017 w Warszawie) – polski operator filmowy, reżyser i scenarzysta.
Życiorys.
Syn kierownika produkcji Stefana Adamka. W 1969 został absolwentem Wydziału Operatorskiego PWSTiF w Łodzi, dyplom uzyskał w 1973. Początkowo asystent operatora, w 1971 debiutował jako operator filmów dokumentalnych i fabularnych. Był również współscenarzystą. W latach 90. zajął się także reżyserią telewizyjną i produkcją filmową. W 1998 zadebiutował reżysersko filmem "Poniedziałek". Zmarł 18 lutego 2017. Jego prochy zostały złożone 15 marca 2017 w grobowcu rodzinnym na cmentarzu Stare Powązki w Warszawie (wejście IV bramą).
Upamiętnienie.
26 listopada 2018 w trakcie 23. Forum Kina Europejskiego „Cinergia” w Łodzi, na ul. Piotrkowskiej odsłonięto gwiazdę Witolda Adamka.

</doc>
<doc id="645637" url="https://pl.wikipedia.org/wiki?curid=645637" title="Krobia (rodzaj)">
Krobia (rodzaj)

Krobia – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Ameryka Południowa.
Klasyfikacja.
Gatunki zaliczane do tego rodzaju :

</doc>
<doc id="645639" url="https://pl.wikipedia.org/wiki?curid=645639" title="Ernest Marsden">
Ernest Marsden

Ernest Marsden (ur. 19 lutego 1889 w Lancashire, zm. 15 grudnia 1970 w Wellington) – fizyk brytyjsko-nowozelandzki. W roku 1908 w czasie studiów na Uniwersytecie Manchesterskim razem z Hansem Geigerem pod kierunkiem Ernesta Rutherforda przeprowadził eksperyment, polegający na bombardowaniu bardzo cienkiej złotej folii cząstkami alfa i obserwowaniu charakteru odbić tych cząstek, co pozwoliło później Rutherfordowi określić strukturę budowy atomu i odkryć jądro atomowe.
Życiorys.
W roku 1914 przeniósł się do Uniwersytetu Wiktorii w Wellington (Nowa Zelandia). W czasie I wojny światowej służył we Francji jako Inżynier Królewski za co został odznaczony Krzyżem Wojskowym (ang.: "Military Cross"). Po wojnie stał się wiodącym naukowcem w Nowej Zelandii, założycielem Departamentu ds. Badań Naukowych i Przemysłu (ang.: "Department of Scientific and Industrial Research (DSIR)", w roku 1926) i organizatorem badań w szczególności dotyczących rolnictwa i kultury rolnej.
W czasie II wojny światowej zajmował się badaniami nad radarem, w roku 1947 w Londynie został oficerem łącznikowym ds. naukowych. Zmarł w swoim domu nad Zatoka Wellingtońską w roku 1970.
W uznaniu zasług w roku 1946 został przyjęty do Londyńskiego Towarzystwa Królewskiego (ang.: "Royal Society"), a w roku 1947 był przewodniczącym Towarzystwa Królewskiego Nowej Zelandii; w 1958 otrzymał tytuł Rycerza Imperium Brytyjskiego.

</doc>
<doc id="645644" url="https://pl.wikipedia.org/wiki?curid=645644" title="Amalka">
Amalka

Amalka (dodatkowa nazwa w j. ) – część wsi Podjazy w Polsce, położona w województwie pomorskim, w powiecie kartuskim, w gminie Sulęczyno, na Pojezierzu Kaszubskim na południowo-wschodnich brzegach jeziora Gowidlińskiego i nad Słupią. Wchodzi w skład sołectwa Podjazy. Znajduje się na turystycznym Szlaku Kamiennych Kręgów. Z Amalki pochodzi Brunon Synak.
W latach 1975–1998 Amalka administracyjnie należała do województwa gdańskiego.
Wyciąg narciarski.
W Amalce znajduje się wyciąg narciarski. Długość stoku to 260 m, różnica wzniesień wynosi 33 m, średni kąt pochylenia 16-17%. Dwa wyciągi orczykowe położone są równolegle. Stok sztucznie naśnieżany i oświetlony. Na wyposażeniu ratrak.

</doc>
<doc id="645646" url="https://pl.wikipedia.org/wiki?curid=645646" title="Labidochromis">
Labidochromis

Labidochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Labidochromis vellicans".

</doc>
<doc id="645649" url="https://pl.wikipedia.org/wiki?curid=645649" title="Łukasz Sławiński">
Łukasz Sławiński

 
Łukasz Sławiński (ur. 1943, zm. 22 kwietnia 2019 w Warszawie) – polski teoretyk i innowator brydża, wydawca internetowego magazynu brydżowego "Pikier".
Zobacz też.
ARKONA

</doc>
<doc id="645650" url="https://pl.wikipedia.org/wiki?curid=645650" title="Chang’an">
Chang’an



</doc>
<doc id="645653" url="https://pl.wikipedia.org/wiki?curid=645653" title="Kontra karna">
Kontra karna



</doc>
<doc id="645655" url="https://pl.wikipedia.org/wiki?curid=645655" title="Laetacara">
Laetacara

Laetacara - rodzaj słodkowodnych ryb okoniokształtnych z rodziny pielęgnicowatych.
Zasięg występowania.
Ameryka Południowa (dorzecze Amazonki).
Klasyfikacja.
Gatunki zaliczane do tego rodzaju:

</doc>
<doc id="645657" url="https://pl.wikipedia.org/wiki?curid=645657" title="Lestradea">
Lestradea

Lestradea – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Lestradea perspicax".

</doc>
<doc id="645658" url="https://pl.wikipedia.org/wiki?curid=645658" title="UCB">
UCB

UCB – belgijskie przedsiębiorstwo z siedzibą w Brukseli, zajmujące się produkcją biofarmaceutyków. Jego badania i produkty związane są głównie z chorobami centralnego układu nerwowego (np. padaczka), chorobami alergicznymi oraz onkologią.
Przedsiębiorstwo zostało założone w 1928 roku przez belgijskiego biznesmena Emmanuela Janssena. W początkowym okresie jego głównym produktem były chemikalia przemysłowe, a oddział farmaceutyczny był niewielki. W roku 1950 założyło nowy ośrodek badawczo-rozwojowy, dzięki któremu zaczęło osiągać sukcesy rynkowe. Produkcja farmaceutyków zdominowała profil korporacji.
Należy do największych belgijskich przedsiębiorstw i jest notowane ba giełdzie w Brukseli, wchodzi w skład indeksu Bel 20. W roku 2004 po zakupieniu brytyjskiego przedsiębiorstwa Celltech, UCB stała się globalną korporacją biofarmaceutyczną. W 2006 przejęło niemiecką firmę Schwarz Pharma, powiększając swoje portfolio głównie o leki kardiologiczne. Zatrudnia ponad 10 000 osób.
Przedsiębiorstwo jest m.in. producentem leków antyalergicznych (Xyzal®, Zyrtec®), przeciwpadaczkowych (Keppra®) oraz przeciwparkinsonowskich (Neupro®).

</doc>
<doc id="645659" url="https://pl.wikipedia.org/wiki?curid=645659" title="Harmony Korine">
Harmony Korine

Harmony Korine (ur. 4 stycznia 1973 w Bolinas w stanie Kalifornia) – amerykański twórca kina niezależnego: reżyser, producent filmowy, scenarzysta i pisarz.
Filmy.
Kids (Dzieciaki).
Korine zadebiutował w 1995 jako 21-letni scenarzysta filmu "Dzieciaki" (ang. tytuł: "Kids") (reżyseria: Larry Clark). Film pokazywał kilkoro nowojorskich nastolatków dorastających w czasach epidemii AIDS. Obraz otrzymał dobre recenzje i stał się ważnym filmem kultowym. Zagrali w nim w swoich pierwszych rolach Chloë Sevigny i Rosario Dawson.
Gummo (Skrawki).
Po "Dzieciakach" Korine został reżyserem i współproducentem filmu "Skrawki" (ang. tytuł: "Gummo") o życiu w powiatowym mieście Xenia w stanie Ohio, zdewastowanym przez tornado.
Recenzentka gazety New York Times, Janet Maslin, nazwała "Skrawki" „najgorszym filmem roku”, jednak „Skrawki” podobały się m.in. Gusowi Van Santowi i Wernerowi Herzogowi. 
Film miał swoją premierę na 24. Festiwalu Filmowym w Telluride 29 sierpnia 1997. 
The Diary of Anne Frank Part II (Pamiętnik Anny Frank Część II).
W 1998 Korine nakręcił "Pamiętnik Anny Frank Część II" ("The Diary of Anne Frank Part II"), 40-minutowy kolaż przedstawiający chłopca grzebiącego swojego psa, dzieci wymiotujące na "Biblię" i mężczyznę w czarno-białym makijażu minstrela, tańczącego i śpiewającego tradycyjną balladę szkocką „Moje dziewczę leży za oceanem” (ang. tytuł: „My Bonnie Lies over the Ocean”).
Julien Donkey-Boy.
Kolejny film "Julien Donkey-Boy", nakręcony w 1999, był opatrzony podpisaną kopią manifestu Dogma 95, chociaż złamał kilka jego zasad. Mimo tych poważnych uchybień oryginalna Dogma 95 zatwierdziła film. W wywiadzie dla Epidemic DVD, Lars Von Trier, współtwórca Dogmy 95, chwali zdolność Korine'a do twórczej interpretacji zasad.
Fabułę nakręcono z punktu widzenia młodego schizofrenika, granego przez Ewena Bremnera, starającego się pojąć swój rozpadający się świat. Werner Herzog grał okrutnego ojca.
Mister Lonely.
Jego przedostatni film "Mister Lonely" z Diegiem Luną, Samanthą Morton, Denisem Lavantem, Anitą Pallenberg, Davidem Blainem, Jeanem-Pierre'em Léaudem i Wernerem Herzogiem zaczęto kręcić w 2006. Sam Korine określa go jako najbardziej ambitny projekt w swojej karierze.
Spring Breakers.
Amerykański dramat kryminalny z 2012 roku według scenariusza i w reżyserii Harmony'ego Korine'a. Grają w nim gwiazdy takie jak: James Franco, Selena Gomez, Vanessa Hudgens, Ashley Benson i Rachel Korine. Film opowiada o czterech studentkach, które decydują się obrabować fast food, aby zapłacić za swoje ferie wiosenne. Film został wybrany do rywalizacji o Złotego Lwa na 69. MFF w Wenecji.

</doc>
<doc id="645660" url="https://pl.wikipedia.org/wiki?curid=645660" title="Lethrinops">
Lethrinops

Lethrinops – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Chromis lethrinus".

</doc>
<doc id="645661" url="https://pl.wikipedia.org/wiki?curid=645661" title="Lord przewodniczący Rady">
Lord przewodniczący Rady

Lord przewodniczący Rady () – stanowisko istniejące w systemie politycznym Wielkiej Brytanii. Zajmująca je osoba zaliczana jest do tak zwanych wielkich urzędników państwowych i zajmuje wśród nich czwartą pozycję, przy czym obecnie ma to znaczenie wyłącznie honorowe.
Charakterystyka.
Historycznie.
Historycznie zadaniem lorda przewodniczącego Rady była organizacja prac Tajnej Rady, będącej najważniejszym organem doradczym monarchy. W toku ewolucji systemu politycznego Tajna Rada straciła swoje znaczenie, przede wszystkim na rzecz gabinetu, formalnie będącego komitetem Rady. Tym samym rola lorda przewodniczącego stawała się coraz bardziej ceremonialną i pozbawioną realnego znaczenia.
Współcześnie.
Współcześnie urząd lorda przewodniczącego jest wykorzystywany głównie do tego, aby umożliwić zasiadanie w gabinecie i pobieranie ministerialnej pensji osobie, której podstawowe stanowisko nie daje takiego statusu, na przykład przewodniczącemu Izby Lordów lub Izby Gmin (podobną funkcję ma, między innymi, teka kanclerza Księstwa Lancaster).

</doc>
<doc id="645663" url="https://pl.wikipedia.org/wiki?curid=645663" title="Limbochromis">
Limbochromis



</doc>
<doc id="645664" url="https://pl.wikipedia.org/wiki?curid=645664" title="Limnochromis">
Limnochromis

Limnochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Paratilapia aurita".

</doc>
<doc id="645665" url="https://pl.wikipedia.org/wiki?curid=645665" title="Gwarek czczony">
Gwarek czczony

Gwarek czczony, gwarek ("Gracula religiosa") – gatunek średniej wielkości ptaka z rodziny szpakowatych (Sturnidae), zamieszkujący południową Azję od Indii po Malezję, Filipiny i Indonezję. Nie jest zagrożony wyginięciem.
Taksonomia.
Po raz pierwszy gatunek opisał Karol Linneusz w 1758. Nowemu gatunkowi nadał nazwę "Gracula religiosa". Jako miejsce pochodzenia holotypu wskazał Azję; autorzy "Handbook of the Birds of the World" zawężają ten obszar do Jawy. Systematyka w obrębie gatunku niejasna, kilka podgatunków ("venerata", "robusta" i "enganensis") traktowanych jest przez niektóre ujęcia systematyczne jako odrębne gatunki. Gwarek malabarski ("G. indica"), uznawany do niedawna za podgatunek gwarka czczonego, jest już powszechnie traktowany jako odrębny gatunek. Międzynarodowy Komitet Ornitologiczny wyróżnia obecnie 7 podgatunków, a za osobne gatunki uznaje taksony "robusta" i "enganensis". Autorzy "Handbook of the Birds of the World" wyróżniają jeszcze podgatunek "G. r. miotera", mający występować wyłącznie na wyspie Simeulue.
Podgatunki i zasięg występowania.
Gwarek czczony występuje w zależności od podgatunku:
Gwarki introdukowano na Florydę, Portoryko i Hawaje. Populacja wprowadzona na Wyspę Bożego Narodzenia nie przetrwała. Nie jest pewne pochodzenie gwarków czczonych na Wyspie Świętej Heleny. Wiadomym jest, że zbiegłe z niewoli gwarki są w stanie długo przeżyć na wolności.
Morfologia.
Długość ciała wynosi 27–31 cm, masa ciała 161–229 g. Większość upierzenia gwarków czczonych jest czarna, połyskliwa. Broda, gardło, szyja, płaszcz, grzbiet i brzuch wykazują fioletową opalizację. Kuper i górna część piersi pokryte są brązowym nalotem, do tego mienią się na turkusowo, podobnie jak tył brzucha. Skrzydła czarne, jedynie barkówki i lotki II rzędu fioletowo połyskują. Lotki 3–9P mają u nasady białą plamę, zależnie od pióra różnie położoną. Ogon krótki, czarny, o prostokątnym kształcie. Pod okiem obecny jest płat nagiej, żółtej skóry, wąsko oddzielony od płata ciągnącego się od tyłu oka po kark, gdzie przechodzi w przydatki głowowe. Dziób duży, mocno wygięty wzdłuż górnej krawędzi, zagięty na końcu. Ma barwę czerwoną, jedynie koniuszek jest żółty. Tęczówka brązowa. Nogi są stosunkowo mocno zbudowane; ubarwione żółto (odcień żółcieni chromowej). U osobników młodocianych nie występuje połysk na głowie i brzuchu, na grzbiecie jest natomiast mocno ograniczony.
Ekologia i zachowanie.
Środowiskiem życia gwarków czczonych są różnorodne obszary o wysokiej wilgotności i częstych opadach, szczególnie na skraju lasów wiecznie zielonych lub tych z drzewami częściowo zrzucającymi liście. Niekiedy odnotowywane są również w lasach z drzewami zrzucającymi liście. Przeważnie występują na wysokości 300–2000 m n.p.m., ale stwierdzano ich obecność i na poziomie morza. Występują również w dżungli, jednak rzadziej niż na skrajach lasów, przecinkach czy w świetlistych lasach. Niekiedy odwiedzają namorzyny oraz tereny upraw, szczególnie jeśli wykorzystuje się tam kwitnące duże drzewa do zacieniania kawowców – na przykład na Małych Wyspach Sundajskich. Gwarki czczone żywią się głównie owocami, jagodami i nasionami, jedzą również nektar, owady i inny niewielki pokarm zwierzęcy – nawet małe jaszczurki. Z owoców wybierają najchętniej figi, choć zakres zjadanych przezeń owoców jest dość szeroki; zjadają jednak owoce nie większe, niż 2 cm średnicy. Zdarza im się szybko połykać kilka owoców, a później zwracać pestki. Spożywany nektar pochodzi z kwiatów "Salmalia", "Bombax", koralodrzewi ("Erythrina"), "Grevillea" i "Helicteres isora". Jaszczurki i owady są jedzone głównie podczas odchowu młodych.
Lęgi.
W Indiach okres lęgowy trwa od kwietnia do lipca, w południowo-wschodniej Azji od września do lipca (w Tajlandii od stycznia do lipca, w Malezji od lutego do lipca). Gwarki czczone gniazdują w dziuplach w wysokich drzewach położonych co najmniej 10 m nad podłożem. Wybierają drzewa położone na skraju lasu, na przecinkach i izolowanych zadrzewieniach na obszarach upraw. W dziupli, przeważnie głębokiej na około 0,5 m, obydwa ptaki z pary budują proste gniazdo z niewielkich gałęzi, liści i piór. Zniesienie liczy 2 lub 3 jaja, rzadko jedno. Skorupka ma barwę niebieską, jasnoniebieską i niebieskozieloną, pokrywają ją czerwonobrązowe i czekoladowobrązowe plamki. Wysiadywanie trwa 13–17 dni, biorą w nim udział obydwa ptaki. Młode są karmione poprzez zwracanie pokarmu lub przynoszenie go w dziobie. Młode są w pełni opierzone po 25–28 dniach życia.
Status i ochrona.
IUCN uznaje gwarka czczonego za gatunek najmniejszej troski (LC, "Least Concern"; stan w 2018). Dwa podgatunki ("robusta" i "venerata") są od 2016 klasyfikowane jako osobne gatunki. Gwarek wielki ("G. r. robusta") jest od 2016 klasyfikowany jako gatunek krytycznie zagrożony wyginięciem (CR, "Critically Endangered"). Liczebność na wolności szacuje się na zaledwie 160–265 dorosłych osobników. Zagrożeniem dla tych ptaków jest nielegalny ich odłów celem umieszczenia w niewoli. Mogą być nawet bardziej pożądane przez kłusowników niż gwarki czczone innych podgatunków ze względu na swój duży rozmiar. Gwarek floreski ("G. r. venerata") w 2016 został sklasyfikowany jako gatunek zagrożony wyginięciem (EN, "Endangered"); jego liczebność na wolności szacuje się na 2500–9999 dorosłych osobników.
W 1992 wpisano gwarka czczonego do Załącznika III CITES, a w 1997 do Załącznika II. W Azji gwarki czczone to popularne ptaki ozdobne, cenione za zdolność do naśladowania dźwięków. W Indiach eksport gwarków został zakazany w 1972, jednak ptaki są nadal łapane, najpewniej na handel wewnątrz kraju. W Mjanmie zabronione prawem jest łapanie, przetrzymywanie, nabywanie i sprzedaż gwarków; w 2005 oceniono jednak, że prawo to jest słabo egzekwowane. W 2002 i 2003 donoszono o eksporcie gwarków z kraju. Według informacji z 2003, w Kambodży często trzymano gwarki jako zwierzęta domowe, zaobserwowano jedynie marginalny handel międzynarodowy. Szczególnie silne spadki liczebności odnotowano w Chinach, Malezji, Tajlandii i Indonezji.
W kulturze.
W mitologii indyjskiej gwarki czczone uchodzą za ptaki święte. Według wierzeń indyjskich w ich ciała wstępują dusze zmarłych. Są to popularne zwierzęta domowe, przez mieszkańców Indii uczone powtarzania świętych słów. Są również symbolem wierności i miłości małżeńskiej. Za ptaki stanowe uznano je w stanach Chhattisgarh i Meghalaya. O gwarkach czczonych wspomina zbiór bajek Pańćatantra – gwarki i papugi są zamykane w klatkach, gdyż wypowiadają słowa, natomiast niemądre czaple cieszą się wolnością, bo ich milczenie jest kluczem do sukcesu. O gwarku czczonym wspomniał Claudius Aelianus w "O właściwościach zwierząt". Na subkontynencie indyjskim miały żyć ptaki, które były wielkości szpaka, podobnie do nich pokrywało je wiele barw, były inteligentniejsze od papug i nie mogły znieść pobytu w niewoli woląc głodować, niż jej się poddać. Mieli je spotkać starożytni Macedończycy, którzy osiedlili się w okolicach Bucefalii i Cyropolis. Gwarki czczone były przedstawiane na znaczkach pocztowych: w Indonezji (1993, 2010, 2015), Laosie (1995), Tajwanie (2000), Tanzanii (2001), Tajlandii (1967), Wietnamie (1978).

</doc>
<doc id="645666" url="https://pl.wikipedia.org/wiki?curid=645666" title="Park Narodowy Riding Mountain">
Park Narodowy Riding Mountain

Park narodowy Riding Mountain National Park (ang. "Riding Mountain National Park", fr. "Parc national du Mont-Riding") – park narodowy położony w południowo-zachodniej części prowincji Manitoba w Kanadzie. Został utworzony w 1929 na obszarze o powierzchni 2973 km². W 1986 Park Narodowy Riding Mountain został uznany za rezerwat biosfery UNESCO.
Dotarcie do parku jest możliwe autostradą Manitoba Provincial Highway 10, która przebiega przez park. Południowe wejście do parku znajduje się w miasteczku Wasagaming.
Podczas II wojny światowej na terenie parku znajdował się obóz dla jeńców wojennych.

</doc>
<doc id="645667" url="https://pl.wikipedia.org/wiki?curid=645667" title="Kanał Raduni">
Kanał Raduni

Kanał Raduni – zabytkowy (wpis do rejestru zabytków nr 848 z 18 maja 1981), sztuczny przekop Raduni o długości 13,5 km. Ma on początek w Starej Raduni, w Pruszczu Gdańskim, a uchodzi do Motławy w Gdańsku. Płynie przez Pruszcz Gdański i Gdańsk.
Historia.
Kanał został wytyczony w 1338 r., a wybudowany w latach 1348–1356 przez Krzyżaków, po uprzednim (w 1347 r.) zbudowaniu przed Pruszczem śluzy regulującej dopływ wody z Raduni. Pomysł realizacji tej budowli przypisuje się zwykle komturowi gdańskiemu i późniejszemu wielkiemu mistrzowi zakonu krzyżackiego Winrichowi von Kniprode. W istocie decyzja o budowie kanału zapadła w latach 1333–1334, a rzeczywistym inicjatorem budowy był inny komtur gdański – Jordan von Vehren. Najstarsza wiadomość o Kanale Raduni znajduje się w przywileju dla Oruni z 1338 roku, natomiast w źródłach gdańskich kanał pojawia się po raz pierwszy w 1342 roku. Kanał miał służyć przede wszystkim do zaopatrzenia położonych na bagiennym terenie Gdańska i tamtejszego zamku krzyżackiego w świeżą wodę pitną, a także jako napęd dla młynów (w tym Wielkiego Młyna – stąd jego pierwsza nazwa „Młynówka”), kuźni i tartaków. Wody płynące kanałem napełniały również gdańskie fosy, zarówno miejskie, jak i zamkowe.
Nad kanałem powstawały młyny (już z 1367 r. pochodzi wzmianka o „starym młynie” oraz śluzie pozwalającej regulować stan wody i głębokość kanału poniżej Pruszcza), kuźnie i tartaki – Krzyżacy zbudowali w Pruszczu młyn wodny, unowocześniony w 1619 roku przez Jakuba van den Blocke i Jana Strakowskiego. Ze względu na strategiczny charakter kanału, w średniowieczu i czasach nowożytnych był on strzeżony przez basteję, znajdującą się między śluzą a Kościołem Podwyższenia Krzyża Świętego w Pruszczu.
Na przełomie XVI i XVII wieku Gdańsk został obwarowany nowożytnymi fortyfikacjami. Problem przeprowadzenia wód kanału przez nowe wały rozwiązano przez budowę sklepionego kanału w lewym czole bastionu św. Elżbiety, którą zakończono w 1563. Z kolei dla rozwiązania problemu różnicy poziomów wody w fosie i Kanale (poziom w fosie był o kilka metrów niższy niż poziom wody w Kanale Raduni w miejscu jej przejścia przez fortyfikacje) zbudowano przepust, który otrzymał formę wspartego na łękach murowanego akweduktu. Miał on po obu stronach wodoszczelne bariery, na nich wznosiły się po dwie niewielkie wieżyczki – sterczyny, podobne do zachowanych do dzisiaj na Kamiennej Śluzie i mające taką samą funkcję zabezpieczania przed przejściem po koronie muru ewentualnych napastników. Około 1636 kamienny akwedukt został zburzony i zastąpiony drewnianym przepustem, który istniał aż do splantowania wałów u schyłku XIX wieku.
Do lat 40. XVII w. Kanał Raduni uchodził bezpośrednio do Wisły w okolicy dzisiejszej ulicy Rybaki Górne. Został wtedy przekierowany do Motławy.
Nad kanałem Raduni, w okolicach dzisiejszego Targu Rakowego, znajdował się Kunszt Wodny (niem. "Wasserkunst"). Powstał w I połowie XVI wieku. Był on stacją pomp, które nadawały ciśnienie wodzie pitnej sprowadzanej do Gdańska z ówczesnej wsi Krzyżowniki.
9 lipca 2001 roku po gwałtownych opadach deszczu (127,7 mm w ciągu 8 godzin; norma miesięczna dla lipca wynosiła 68 mm/m²) nastąpiło przekroczenie przepustowości Kanału Raduni (wystąpił przepływ 125 m³/s przy przepustowości 25 m³/s), co spowodowało przelanie wałów na wysokości ulic Serbskiej, Gościnnej, Niegowskiej oraz w rejonie posesji przy Trakcie Świętego Wojciecha nr 417 i 450, a w konsekwencji powódź na osiedlach Orunia, Lipce i Św. Wojciech oraz liczne zniszczenia tej części Gdańska.
Przebieg.
Kanał bierze swój początek w wodach rzeki Raduni na południowym zachodzie Pruszcza Gdańskiego, niedaleko wsi Juszkowo. Następnie biegnie południkowo, uregulowanym korytem przez Pruszcz.
Na północnym krańcu Pruszcza kanał traci swój uregulowany bieg i płynie krętym korytem aż do gdańskiego osiedla Święty Wojciech, przyjmując po drodze wody Potoku Rotmanka. W południowej części Świętego Wojciecha wybudowano zrzut wody do Raduni. Na tym odcinku przez 3 km biegnie równolegle do rzeki Raduni w odległości 35–180 m.
W Świętym Wojciechu u podnóża Wzgórza Świętego Wojciecha odzyskuje swój regularny bieg i w miarę prostym korytem płynie przez Lipce i Orunię, gdzie u podnóża Góry Glinianej uchodzi Potok Oruński. W tym miejscu Kanał Raduni płynie obok zespołu przyrodniczo-krajobrazowego Dolina Potoku Oruńskiego.
Na Zaroślaku Kanał Raduni posiada połączenie z Opływem Motławy poprzez zbudowane tam dwa zrzuty przeciwpowodziowe.Paręset metrów dalej kanał po raz pierwszy „znika” z powierzchni wpadając w syfon i przechodząc pod liniami kolejowymi nr 9 i 250. Po około 300 metrach kanał wraca na powierzchnię w centrum Gdańska, w okolicach Targu Siennego.
Po następnych 300 metrach kanał ponownie płynie w zamkniętym korycie wpadając w przepust pod Nowym Ratuszem i ulicą Wały Jagiellońskie, a wychodzi na powierzchnię po 150 metrach.
Dalej kanał przepływa przez historyczne centrum Gdańska. Tworzy małą wyspę na której znajduje się Wielki Młyn i Mały Młyn. Następnie zakręca i po paruset metrach znajduje ujście w Motławie, na wysokości północnego krańca Ołowianki.
Jednostki terytorialne.
Kanał przechodzi kolejno przez miejscowości, osiedla lub rejony historyczne:
Wał.
Od północnego krańca Pruszcza do Zaroślaka nad Kanałem Raduni zbudowany został szeroki wał, na którym zasadzono aleję kasztanowców. Jest on wykorzystywany jako ścieżka rowerowa, choć formalnie pełni funkcję drogi technologicznej. Od Św. Wojciecha do Starych Szkotów wał nabiera szerokości i znajduje się na nim wiele budynków mieszkalnych w bezpośrednim sąsiedztwie kanału.
Modernizacja.
W roku 2011 rozpoczęto planowaną na lata 2011–2014 przebudowę Kanału Raduni, na którą złożyły się budowa zabezpieczeń brzegowych, wzmocnienie i uszczelnienie wału przeciwpowodziowego, odtworzenie kilkunastu kładek dla pieszych wraz z przyczółkami utrudniającymi swobodny przepływ wody oraz m.in. usunięcie przebiegających przez niego sieci wodociągowych, kanalizacyjnych i innych. W 2013 roku w ramach programu „Kompleksowe zabezpieczenie przeciwpowodziowe Żuław – Powiat Gdański” prace rozpoczęto na odcinku Kanału znajdującym się na terenie miasta Pruszcz Gdański. Prace na odcinku od ulicy Raciborskiego do granicy z Gdańskiem, których wykonawcą za kwotę 15,5 mln zł była firma Aarslef, zakończono w czerwcu 2014 (oficjalnie: 31 lipca). Realizacja drugiego etapu prac (1,2 km w centrum Pruszcza Gdańskiego), dla których rolę inwestora zastępczego pełni powiat gdański, planowana od lipca 2014, rozpoczęła się ostatecznie po podpisaniu umowy z wykonawcą – firmą Skanska, co nastąpiło 5 grudnia 2014. Wartość kontraktu wynosiła 18,3 mln przy założonym pierwotnie kosztorysie w wysokości 24,7 mln zł. Była to największa i najbardziej kosztowna inwestycja w historii powiatu – obydwa etapy modernizacji na obszarze miasta Pruszcz kosztowały ponad 43,4 mln zł (w tym 36,9 mln zł z NFOŚiGW i 6,5 mln zł z budżetu państwa). Zakończenie prac zaplanowano na 30 listopada 2015.
W 2015 miasto Pruszcz Gdański zamierzało wybudować na kanale mostek dla rowerzystów, który połączy drogę rowerową biegnącą od centrum Gdańska po wale kanału z wybudowaną już wcześniej ścieżką rowerową "Via Ambra", biegnącą zachodnią stroną kanału w granicach Pruszcza. Jako pierwsze powstały jednak nowe mostki po obydwu stronach ul. Raciborskiego (w 2016 po południowej, a w kwietniu 2017 po stronie północnej, który kosztował 300 tys. zł). Mostek przy granicy ze Św. Wojciechem miał powstać w technologii kompozytowej (z tworzyw sztucznych pochodzących z recyklingu) we współpracy z Politechniką Gdańską do końca 2017, jednak ostatecznie oddano go do użytku w połowie 2018 roku.
Od stycznia do września 2018 miała miejsce przebudowa mostu nad Kanałem w osi ul. Starogardzkiej. Koszt realizacji inwestycji wyniósł 7,5 mln zł, a jej ostateczne oddanie do użytku nastąpiło 8 października 2018.
Przewidywana jest budowa kolejnego kanału zrzutowego wód kanału do Raduni, którego lokalizacja przewidywana jest w północnej części Pruszcza.
24 czerwca 2020 na Lipcach, na wysokości Dworu Ferberów, posadowiona została kładka dla pieszych o długości 15 m i szerokości 2,5 m.

</doc>
<doc id="645668" url="https://pl.wikipedia.org/wiki?curid=645668" title="Lithochromis">
Lithochromis

Lithochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne Jeziora Wiktorii w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Lithochromis rubripinnis".

</doc>
<doc id="645669" url="https://pl.wikipedia.org/wiki?curid=645669" title="Maravichromis">
Maravichromis



</doc>
<doc id="645670" url="https://pl.wikipedia.org/wiki?curid=645670" title="Rusałka kratkowiec">
Rusałka kratkowiec

Rusałka kratkowiec ("Araschnia levana") – owad z rzędu motyli. .
Owady dorosłe można spotkać w maju (pokolenie wiosenne), a następnie w lipcu i sierpniu (pokolenie letnie). Imago żywi się nektarem kwiatów roślin z rodziny selerowatych. Zielonkawe, owalne jaja są składane przez samice w kolumienkach na dolnej stronie liści pokrzywy.
Gąsienice żerują od czerwca do września. Rośliną żywicielską jest pokrzywa zwyczajna.
Poczwarka jest formą zimującą. Przepoczwarczenie następuje pod liśćmi pokrzyw, poczwarki wiszą głową w dół.

</doc>
<doc id="645671" url="https://pl.wikipedia.org/wiki?curid=645671" title="Araschnia levana">
Araschnia levana



</doc>
<doc id="645678" url="https://pl.wikipedia.org/wiki?curid=645678" title="Hermon">
Hermon

Hermon (arab. جبل الشيخ, "Dżabal asz-Szajch"; hebr. הר חרמון, "Har Chermon") – najwyższy szczyt łańcucha górskiego Antylibanu. Wznosi się na wysokość 2814 m n.p.m. Szczyt góry należy do Syrii, gdzie obecnie znajduje się posterunek Sił Rozdzielająco-Obserwacyjnych ONZ. W zasięgu wzroku od posterunku przebiegają granice Izraela oraz Libanu. Najwyższy szczyt Izraela i Syrii.
Hermon jest nazywany "siwowłosą górą", "śnieżną górą" i, w Izraelu, "oczami państwa", ze względu na rolę jaką odgrywa w izraelskim systemie wczesnego ostrzegania.
Geografia.
Pasmo górskie Antylibanu rozciąga się na długości 150 km. Masyw góry Hermon zajmuje obszar około 1000 km², z czego około 70 km² znajduje się pod kontrolą Izraela.
Sama góra Hermon to właściwie grupa trzech wyraźnie zarysowanych wierzchołków, które mają bardzo zbliżoną wysokość. W rejonie góry Hermon, zbudowanej z jurajskich wapieni pociętych uskokami, można obserwować zjawiska krasowe.
Zimą i wiosną szczyt góry pokryty jest śniegiem, który roztapiając się wiosną, zasila strumienie tworzące rzekę Jordan. Ze względu na wagę jaką ma dla rolnictwa rozwijającego się poniżej góry woda pochodząca z opadów, jest ona przedmiotem sporów pomiędzy mieszkańcami regionu.
Historia biblijna.
Górę Hermon Amoryci nazywali Senir, natomiast Sydończycy nazywali ją Sirion (Księga Powtórzonego Prawa 3:9; Księga Psalmów 29:6; 1 Księga Kronik 5:23; Pieśń nad pieśniami 4:8; Księga Ezechiela 27:5). Góra służyła jako północna granica Ziemi Obiecanej (Księga Powtórzonego Prawa 3:8) oraz północną granicę izraelskich podbojów (Księga Jozuego 11:17; 12:1; 13:5).
Góra Hermon występowała w mitologicznych rytuałach Kananejczyków. Mówili o górze - wzgórze Ba'al-Hermon (Księga Sędziów 3:3).
Ewangelie opowiadają o Jezusie i jego uczniach podróżujących na północ od Betsaidy nad Jeziorem Tyberiadzkim do miasta Cezarea Filipowa u podnóża góry Hermon (Ewangelia Mateusza 16:13; Ewangelia Marka 8:27). Tam Jezus wyjawił im cel budowy prawdziwego chrystianizmu, a następnie poszedł do Jerozolimy, gdzie poniósł śmierć (Ewangelia Mateusza 16:18-21).
W apokryficznej Księdze Henocha góra Hermon jest wymieniana jako miejsce przyjścia na ziemię klasy upadłych aniołów. Na tej górze złożyli oni przysięgę, że wezmą sobie żony wśród córek ludzi i wrócą.
Historia.
Przez szczyt góry Hermon na osi północ-południe przebiega granica syryjsko-libańska. Po wygranej wojnie sześciodniowej w 1967 Izraelczycy przejęli kontrolę nad szczytem i częścią zachodniego zbocza góry. Od 1974 szczyt góry Hermon znajduje się w strefie zdemilitaryzowanej pod kontrolą międzynarodowych wojsk pokojowych UNDOF. Izrael zachował zachodnie zbocze góry do wysokości około 2200 m n.p.m.
Sytuacja aktualna.
Od 1981 izraelskie prawo uznaje część góry Hermon oraz Wzgórza Golan za część Izraela. Siły Obronne Izraela regularnie patrolują całą izraelską strefę góry. Na szczycie znajduje się strategiczny punkt obserwacyjny, umożliwiający monitorowanie syryjskiej i libańskiej działalności w regionie. W najwyższym punkcie góry Hermon (2814 m n.p.m.) znajduje się posterunek Sił Rozdzielająco-Obserwacyjnych ONZ (Hermon Hotel), którego skład systematycznie patroluje rejon góry po stronie syryjskiej oraz prowadzi ciągłe obserwacje terenu.
W pobliżu znajduje się szczyt Mitzpe Shlagim (2224 m n.p.m.), na którym Syryjczycy planują budowę nowoczesnego ośrodka narciarskiego.
Na izraelskich stokach góry Hermon znajdują się osady Madżdal Szams, Newe Atiw i Nimrod. Po stronie libańskiej znajdują się wioski Rachaya Al Foukhar, Kfar Hamam, Chebaa, Kfar Chouba, Hebbariyeh, El Mari, Khalouat El Bayada i Majidiyeh.
Turystyka.
Na górze znajduje się jedyny w Izraelu ośrodek sportów zimowych. Stworzono tutaj kilka tras narciarskich oraz tor saneczkowy. W ośrodku funkcjonuje szkółka narciarska i kilka restauracji.

</doc>
