<doc id="648026" url="https://pl.wikipedia.org/wiki?curid=648026" title="Wiedza o społeczeństwie">
Wiedza o społeczeństwie

Wiedza o społeczeństwie (często zapisywana skrótowo, i tak też wymawiana, jako "WoS –" forma zalecana przez poradnię językową PWN "a także WOS i wos.") – przedmiot z zakresu edukacji obywatelskiej oraz edukacji z nauk społecznych obejmujący zagadnienia społeczne, polityczne, prawne i międzynarodowe.
Prekursorem "WoS"-u po odzyskaniu przez Polskę niepodległości był przedmiot: "Nauka o Polsce Współczesnej" (realizowany 4 godziny w cyklu w VII klasie szkoły powszechnej), a spośród podręczników dopuszczonych przez MWRiOP najliczniej wydawany był podręcznik Ludomira Sawickiego i Heleny Witkowskiej. W wyniku reformy edukacji ministra Janusza Jędrzejewicza treści przedmiotu w szkole powszechnej oraz w gimnazjum podzielono między "historię" a "geografię", natomiast w liceum ogólnoksztąłcacym przedmiot nosił nazwę: "Zagadnienia Życia Współczesnego" (4 godziny w cyklu). Po II wojnie światowej przedmiot nosił pierwotnie nazwę: "Nauka o Polsce i Świecie Współczesnym""." Po wielokrotnych zmianach nazw od lat 80. XX wieku przedmiot funkcjonuje jako "WoS" "-" do reformy systemu oświaty z 1999 roku nauczany był w VII i VIII klasie ośmioklasowej szkoły podstawowej (2 godziny w cyklu) oraz w szkole ponadpodstawowej (2 godziny w cyklu w LO i 1 w pozostałych szkołach ponadpodstawowych). 
W wyniku reformy edukacji ministra Mirosława Handkego w gimnazjach (3 godziny w cyklu) podstawa programowa była podzielona na część związaną z edukacją obywatelską oraz blok zagadnień ekonomicznych i blok zagadnień rodzinnych. W szkole ponadgimnazjalnej pierwotnie dotyczył edukacji obywatelskiej oraz edukacji z zakresu nauk społecznych (2 godziny w cyklu), ale bez nauk ekonomicznych, które zostały ujęte w przedmiocie podstawy przedsiębiorczości. W wyniku reformy edukacji zrealizowanej przez minister Katarzynę Hall w gimnazjum wyeliminowano z zagadnień przedmiotu treści wychowania do życia w rodzinie, natomiast zostały w nim treści z bloków: "Społeczeństwo", "Polityka," "Stosunki Międzynarodowe" i "Gospodarka" (wówczas przedmiot nauczany 2 godziny w cyklu). W szkołach ponadgimanzjalnych realizowano natomiast w nauczaniu obowiązkowym wyłącznie treści bloku "Prawo" (1 godzina w cyklu), natomiast w zakresie rozszerzonym (do wyboru) w liceach i technikach treści 4 bloków: "Społeczeństwo", "Polityka, Prawo" i "Stosunki Międzynarodowe" (przedmiot nauczany przez 6 godzin w cyklu). 
W wyniku reformy minister Anny Zalewskiej w nauczaniu obowiązkowym w szkołach podstawowych i ponadpodstawowych (po 2 godziny w cyklu) realizowane są treści 4 bloków: "Człowiek i Społeczeństwo", "Państwo i Polityka", "Prawo i Prawa Człowieka", "Stosunki Międzynarodowe". W liceach i technikach można wybrać przedmiot w zakresie rozszerzonym - nauka trwa 8 godzin w cyklu i dotyczy także 4 wskazanych bloków. Obecnie podstawa programowa z "WoS"-u poza edukacją obywatelską zawiera głównie treści nauk społecznych, przede wszystkim nauk o polityce i administracji, nauk prawnych i nauk socjologicznych (oraz w mniejszym stopniu - z tej dziedziny - nauk o komunikacji społecznej i mediach, a także psychologii, a w przypadku nauk humanistycznych najliczniej reprezentowane treści to treści z zakresu nauk o kulturze i religii). Błędne i stereotypowe jest zatem określanie przedmiotu jako znacząco powiązanego z humanistycznym przedmiotem "historia". 
Wiedza o społeczeństwie w zakresie podstawowym została we wrześniu 2022 r. zastąpiona przez historię i teraźniejszość w klasach I i II szkół ponadpodstawowych. 

</doc>
<doc id="648032" url="https://pl.wikipedia.org/wiki?curid=648032" title="Książę Bolton">
Książę Bolton



</doc>
<doc id="648039" url="https://pl.wikipedia.org/wiki?curid=648039" title="Ascendent (rodzina)">
Ascendent (rodzina)



</doc>
<doc id="648044" url="https://pl.wikipedia.org/wiki?curid=648044" title="Pawieł Aleksandrow">
Pawieł Aleksandrow

Pawieł Siergiejewicz Aleksandrow (, ur. w Bogorodsku, zm. 16 listopada 1982 w Moskwie) – rosyjski matematyk znany za wkład w rozwój topologii i teorii mnogości. Autor około 300 publikacji naukowych, członek Rosyjskiej Akademii Nauk (od 1953) i wielu akademii zagranicznych, w tym Polskiej Akademii Nauk.
Życiorys.
W 1913 rozpoczął studia na Moskiewskim Uniwersytecie Państwowym im. Łomonosowa i wkrótce zaczął brać udział w spotkaniach seminarium prowadzonego przez Dmitrija Jegorowa. W 1915 udowodnił swoje pierwsze ważne twierdzenie:
W tym samym roku doktoryzował się (jego promotorami byli Dmitrij Jegorow i Nikołaj Łuzin).
W 1920/21 pracował na uniwersytecie w Smoleńsku, a od 1921 na Moskiewskim Uniwersytecie Państwowym im. M.W. Łomonosowa. W latach 1923–1932 każde lato spędzał na Uniwersytecie w Getyndze współpracując z Davidem Hilbertem, Heinzem Hopfem i Emmy Noether.
Został odznaczony m.in. Medalem Sierp i Młot Bohatera Pracy Socjalistycznej (13 marca 1969), sześciokrotnie Orderem Lenina (10 czerwca 1945, 19 września 1953, 15 września 1961, 6 maja 1966 13 marca 1969 i 17 września 1975), Orderem Rewolucji Październikowej (23 stycznia 1980), Orderem Czerwonego Sztandaru Pracy (10 czerwca 1945) i Orderem Znak Honoru (7 maja 1940). Był laureatem Nagrody Stalinowskiej (1943) i Nagrody im. Łobaczewskiego Akademii Nauk ZSRR (1972).

</doc>
<doc id="648049" url="https://pl.wikipedia.org/wiki?curid=648049" title="Kto nigdy nie żył…">
Kto nigdy nie żył…

Kto nigdy nie żył… – polski dramat filmowy z 2006 roku w reżyserii Andrzeja Seweryna.
Fabuła.
Ksiądz Jan jest byłym misjonarzem pracującym w przeszłości w Afryce. Obecnie posługuje w Warszawie i wspiera trudną młodzież, w szczególności osoby uzależnione od narkotyków. Ma z nimi bardzo dobry kontakt i łączą ich wzajemnie stosunki przyjacielskie. Nie podoba się to biskupowi i przełożonemu księdza, który chce zakończyć tę działalność, delegując księdza na dalsze studia do Rzymu. Nieoczekiwanie okresowe badania medyczne wykazują, że ksiądz Jan jest zarażony wirusem HIV. Ta wiadomość zmienia życie duchownego w koszmar. Ksiądz przeżywa szok, a na domiar złego na wieść o stanie zdrowia odtrąca go jego matka, nie okazując mu zrozumienia. Biskup i przełożony księdza również nie okazują mu zrozumienia. Wobec takiej sytuacji upada plan wysłania go do Włoch. Ksiądz postanawia przenieść się ze stolicy do klasztoru położonego na prowincji. Początkowo znajduje tam spokój przy pracy fizycznej na roli, jednak ostatecznie załamuje się i odchodzi, odrzucając przy tym lekarstwa. Przypadkowo w deszczową noc na leśnej drodze trafia na niego trójka młodych ludzi udająca się na koncert do Torunia. Ksiądz korzysta z ich uprzejmości i podróżuje wraz z nimi, aczkolwiek nie informuje ich o swojej tożsamości. Jedna z towarzyszek, Marta, ulega szybkiej fascynacji Janem, jednak on nie dopuszcza do zbliżenia, informując ją o swojej chorobie. Kobieta staje się jednak dla księdza pierwszym bodźcem w kierunku powstania z upadku. Drugim jest spotkanie w Toruniu z Pawłem, jego przyjacielem i zarazem piosenkarzem, na koncert którego wybierała się poznana trójka. Ksiądz Jan, mimo swojej choroby, postanawia wrócić do swojej pracy duszpasterskiej.

</doc>
<doc id="648058" url="https://pl.wikipedia.org/wiki?curid=648058" title="Biennale w São Paulo">
Biennale w São Paulo

Biennale w São Paulo () – organizowana co dwa lata w Brazylii, począwszy od roku 1951, impreza artystyczna wzorowana na odbywającym się od 1895 roku biennale w Wenecji.
Pomysłodawcą i pierwszym organizatorem wystawy był brazylijski przemysłowiec pochodzenia włoskiego Ciccillo Matarazzo (1898-1977). Od 1957 impreza odbywa się w parku Ibirapuera w budynku nazwanym jego imieniem ("Pavilhão Ciccillo Matarazzo"). Budynek ten został zaprojektowany przez grupę architektów pod przewodnictwem Oscara Niemeyera oraz Hélio Uchôa i oferuje  m² powierzchni wystawienniczej.
Celem wystawy było pierwotnie zaznajomienie brazylijskiej publiczności ze sztuką współczesną (zwłaszcza sztuką zachodnioeuropejską i amerykańską), umożliwienie prowincjonalnym twórcom debiutu na arenie ogólnokrajowej oraz uczynienie miasta São Paulo międzynarodowym ośrodkiem sztuki. Obecnie na wystawie prezentowane są zarówno dzieła artystów brazylijskich, jak i artystów z innych krajów świata. Wystawa uznawana jest za jedno z najważniejszych wydarzeń artystycznych w Brazylii.
Od 1973 r. w São Paulo odbywają się także Międzynarodowe Biennale Architektury i Wzornictwa ("International Biennial for Architecture and Design") jako impreza towarzysząca biennale sztuki.

</doc>
<doc id="648062" url="https://pl.wikipedia.org/wiki?curid=648062" title="Krewny">
Krewny



</doc>
<doc id="648063" url="https://pl.wikipedia.org/wiki?curid=648063" title="Markiz Winchester">
Markiz Winchester

Markiz Winchester–angielski tytuł parowski.
Podstawowe informacje.
Dodatkowymi tytułami markiza Winchester są:
Inne informacje:
Markizowie Winchester 1. kreacji (parostwo Anglii).
Następca 18. markiza Winchester: Christopher John Hilton Paulet, hrabia Wiltshire
Następca hrabiego Wiltshire: Michael John Paulet, lord St John

</doc>
<doc id="648068" url="https://pl.wikipedia.org/wiki?curid=648068" title="Villa Mitre Bahía Blanca">
Villa Mitre Bahía Blanca



</doc>
<doc id="648069" url="https://pl.wikipedia.org/wiki?curid=648069" title="Biennale w Sao Paulo">
Biennale w Sao Paulo



</doc>
<doc id="648071" url="https://pl.wikipedia.org/wiki?curid=648071" title="Club Villa Mitre">
Club Villa Mitre

Club Villa Mitre − argentyński klub piłkarski z siedzibą w mieście Bahia Blanca.
Historia.
Klub założony został 14 sierpnia 1924 i gra obecnie w drugiej lidze argentyńskiej (Primera B Nacional Argentina). Nazwa klubu wywodzi się od Bartolomé Mitre, prezydenta Argentyny w latach 1862-1868.

</doc>
<doc id="648072" url="https://pl.wikipedia.org/wiki?curid=648072" title="Stado">
Stado

Stado – grupa osobników tego samego, rzadziej różnych gatunków zwierząt, żyjąca na określonym terytorium, związana mniej lub bardziej zaawansowaną formą organizacji społecznej. Łączenie się osobników w stada jest najczęściej związane z rozrodem. Do zwierząt stadnych należy wiele gatunków kręgowców, głównie spośród ssaków, ptaków i ryb. U wilków i dzików stado nazywane jest watahą. Duże stado ryb to ławica.
Typy i liczebność stad.
Podstawowe stado rodzinne.
Podstawowym i najczęściej występującym typem stada jest grupa rodzinna złożona z matki lub kilku matek i ich najmłodszego potomstwa oraz – czasami – samca lub samców. Najmniejsze takie stada składają się z kilku osobników. Samce większości gatunków wiążą się z taką grupą tylko na czas rozrodu. Przewodnikiem stada jest zwykle matka (lub najstarsza z matek). 
Luźne stada samców.
Młode samce wielu gatunków po osiągnięciu dojrzałości są odganiane ze stada rodzinnego i często łączą się w stada samców-kawalerów. Takie grupy zwykle wędrują wzdłuż granic terytoriów opanowanych przez starsze osobniki. Z czasem poszczególne samce odłączają się, aby podjąć próbę zdobycia własnego terytorium.
Stada wielopokoleniowe.
Gatunki o nieco wyższym stopniu organizacji społecznej tworzą stada, w których wytwarzają się silniejsze więzi pomiędzy osobnikami. Powstają wówczas grupy kilkunastu do kilkudziesięciu osobników, wśród których dochodzi do ustalenia hierarchii. Przewodnikiem może być najstarsza samica lub najsilniejszy – zwykle również najstarszy – samiec, tzw. "alfa". Dorastająca młodzież nie jest zmuszana do odejścia, dzięki czemu grupa staje się z upływem czasu stadem wielopokoleniowym. Struktura hierarchii stada bywa różna u poszczególnych gatunków. Najbardziej skomplikowane formy takich struktur wytworzyły się wśród naczelnych. 
Łączenie się stad.
W okresach niesprzyjających warunków zwierzęta stadne mogą łączyć się w znacznie większe społeczności zmniejszając swój areał osobniczy na rzecz zwiększenia bezpieczeństwa lub – częściej – szans znalezienia pożywienia. Gnu pręgowane tworzą wielotysięczne stada wędrowne.
Korzyści.
Przyczyny skłaniające do przebywania w grupie są różne. Zwierzęta łączą się w stada na czas rozrodu, czasami na dłużej. U ssaków podstawowym elementem grupotwórczym jest relacja matka-potomstwo wynikająca z ssania mleka. Okres uzależnienia młodego od matki sprzyja tworzeniu się trwałych więzi, co może skutkować budowaniem coraz bardziej skomplikowanych struktur społecznych. Wspólne wychowywanie potomstwa, wzajemna pomoc w niebezpieczeństwie, wspólne polowania – wszystko to zwiększa szanse każdego z członków stada. 
Zootechnika.
W zootechnice terminem "stado" określana jest grupa zwierząt hodowlanych jednej rasy przebywająca na wspólnym terenie (stado owiec, stado krów) lub przeznaczonych do spełnienia określonej roli (stado zarodowe, stado reprodukcyjne, stado użytkowe).

</doc>
<doc id="648075" url="https://pl.wikipedia.org/wiki?curid=648075" title="Club Atlético San Martín (San Juan)">
Club Atlético San Martín (San Juan)



</doc>
<doc id="648079" url="https://pl.wikipedia.org/wiki?curid=648079" title="Cesária Évora">
Cesária Évora

Cesária Joana Évora (ur. 27 sierpnia 1941 w Mindelo, zm. 17 grudnia 2011 na São Vicente) – piosenkarka z Republiki Zielonego Przylądka, wykonująca mornę, nazywana często „Bosonogą divą” ze względu na swój zwyczaj występowania bez obuwia.
Życiorys.
Cesária Évora była córką kucharki, jedną z siedmiorga rodzeństwa. Po śmierci ojca, jako 10-letnie dziecko, trafiła do sierocińca pod opiekę sióstr zakonnych. Po dwóch latach nauki gotowania i szycia rzuciła naukę i w wieku 16 lat zaczęła występować w portowych barach w swoim rodzinnym mieście Mindelo. Wtedy też zarejestrowała pojedyncze nagrania dla radia. W 1975 przestała występować po paśmie niepowodzeń. Po pewnym czasie powróciła do muzyki, by nagrać dwie płyty: zbiorową, w Portugalii, wraz z innymi piosenkarkami z Republiki Zielonego Przylądka, oraz solową. Obie pozostały bez dużego rozgłosu.
W 1986 w Lizbonie poznała Francuza i mieszkańca Wysp Zielonego Przylądka, José da Silva, przyszłego agenta i producenta, który zaprosił 47-letnią artystkę do Paryża. Dwa pierwsze albumy: "La Diva aux pieds nus" (1988) i "Distino di Belita" (1990), stanowiły próbę zaistnienia na rynku. Kolejny, "Mar Azul" (1991), był pierwszym całkowicie akustycznym, po jego wydaniu zrodziło się określenie „Bosonoga diva”. Trzeci album (1992), z tytułową piosenką "Miss Perfumado" i "Sodade", sprzedał się w dziesiątkach tysięcy egzemplarzy, zdobywając złotą płytę. Po jego wydaniu zaśpiewała recital w paryskiej Olympii. Wkrótce potem ukazały się kolejne albumy: "Cesária" (1995) i "Cabo Verde" (1997), obydwa były nominowane do nagrody Grammy, a Évora uznana została za muzyczne odkrycie lat dziewięćdziesiątych. Po tym sukcesie podpisała nowe kontrakty z BMG France, dla którego nagrała albumy "Café Atlantico" i "Sâo Vicente di Longe".
Cesária Évora wzięła udział w nagraniu muzyki do filmów: "Bésame mucho" w filmie "Wielkie nadzieje" Alfonso Cuaróna (1998) i "Ausencia" w filmie "Underground" Emira Kusturicy. Sama pojawiła się w epizodycznej roli matki młodego mieszkańca Wysp Zielonego Przylądka w filmie Pola Cruchtena "Black Dju" i w kilkuminutowej sekwencji w "O Testamento do Senhor Napomuceno" Francesca Manso. Śpiewała także w duetach, m.in. z Teofilo Chantre ("Cabo Verde"), Eleftherią Arvanitaki, Tanią Libertad, Adriano Celentano, Bernardem Lavilliers, a także, na życzenie Cesárii, z Charles’em Aznavourem. Chęć wspólnego zaśpiewania z Cesárią wyraziła nawet Madonna. Największy rozgłos zyskał utwór śpiewany w duecie z Salifem Keïtą na płycie "Moffou" – "Yamore". Wydane także zostały remiksy jej piosenek – "Club Sodade". W 2000 nagrała utwór „Embarcacao”, wraz z polską wokalistką Kayah, wydany na płycie "YakaYaKayah. "Na wydanym w 2006 roku albumie „Rogamar”, artystka zamieściła piosenkę nagraną w duecie z Dorotą Miśkiewicz „Um Pincelada” („Muśnięcie Pędzlem”).
W 2004 jej kolejne płyty otrzymały status "złotych i platynowych". Płyta "Voz d’Amor" ("Głos miłości") zdobyła nagrodę Grammy w kategorii "World Music". W 2004 Évora otrzymała nagrodę "Victoires de la Musiques i Medaille des Arts et de la Litterature". Ostatnia płyta Cesárii, "Rogamar" (2006), potwierdza przywiązanie artystki do muzycznej tradycji jej kraju i jej pozycję w artystycznym świecie w gatunku "World Music". Na początku 2007 płyta została nominowana do "Victoires de la Musique".
Cesária wspierała młodych muzyków z Wysp Zielonego Przylądka oraz finansowała ich koncerty. Brała także aktywny udział w muzycznych przedsięwzięciach, mających zwrócić uwagę świata na problemy m.in. Afryki. Wzięła udział w nagraniach takich płyt jak "Drop The Debt" (2002, w apelu o anulowanie długów najuboższych krajów świata), "RedHot+Rio" (nagrana w celu pomocy w walce z AIDS), "Gaïa" (promującą ochronę środowiska naturalnego), "Crianças di terra" (promującą budowę wiosek dziecięcych). W marcu 2003 Cesária Évora jako pierwsza piosenkarka została ambasadorem Światowego Programu Żywnościowego przy ONZ.
Cesária była przywiązana do Cabo Verde i Mindelo, zarówno w życiu, jak i na scenie wykazywała się skromnością i spontanicznością. Śpiewała wyłącznie po kreolsku (w dialekcie z São Vicente) lub po portugalsku (z wyjątkiem "Besame mucho", na potrzeby filmu). Miała zasadę, że nigdy nie bisuje dwa razy. Identyfikowała się z tytułową „kobietą z wysp” ("Amdjer de nos terra"), z płyty "Voz d’Amor".
W 2010 dała serię koncertów, z których ostatni odbył się 8 maja. Dwa dni później, po zawale serca przeszła operację w Paryżu. Pod koniec września 2011 ogłosiła, że kończy karierę z powodu złego stanu zdrowia.
Cesária Évora zmarła 17 grudnia 2011 z powodu niewydolności oddechowej i nadciśnienia tętniczego.

</doc>
<doc id="648080" url="https://pl.wikipedia.org/wiki?curid=648080" title="Vicente López">
Vicente López

 
Vicente López - argentyńskie miasto wchodzące w skład zespołu miejskiego Buenos Aires. Miasto liczy około 274000 mieszkańców.

</doc>
<doc id="648081" url="https://pl.wikipedia.org/wiki?curid=648081" title="Medal Tybetu">
Medal Tybetu

Medal Tybetu (ang. "Tibet Medal") – medal kampanii brytyjskich usankcjonowany 1 lutego 1905 roku.
Zasady nadawania.
Medal był nadawany uczestnikom "Ekspedycji Tybetańskiej" i towarzyszącym im żołnierzom pomiędzy 13 grudnia 1903 i 24 września 1904.
Opis medalu.
awers: przedstawia popiersie króla Edwarda VII z inskrypcją "EDWARDVS VII KAISAR I HIND"
rewers: przedstawia Pałac Potala w Lhasie, pod spodem napis "TIBET 1903-4"

</doc>
<doc id="648083" url="https://pl.wikipedia.org/wiki?curid=648083" title="Kate Todd">
Kate Todd

Kate Todd (ur. 12 grudnia 1987 w Barrie, Ontario, Kanada) – kanadyjska aktorka i piosenkarka.
Jako dziecko była uzdolniona muzycznie, od 10 roku życia gra na fortepianie. Gra również na gitarze basowej.
Zasłynęła przede wszystkim z serialu "Radiostacja Roscoe" (ang. "Radio Free Roscoe"), gdzie wcieliła się w postać głównej bohaterki i w serialu młodzieżowym "Moja niania jest wampirem". Dwa razy odrzucono ją w castingu do młodzieżowego serialu, dopiero udało się jej za trzecim podejściem.
Jej rodzice na początku 2000 roku bardzo naciskali na jej karierę muzyczną, a po wielu zmaganiach udało jej się nagrać trzy utwory: „Miles away”, „Indecisive” i „Half of me”.

</doc>
<doc id="648085" url="https://pl.wikipedia.org/wiki?curid=648085" title="Lowell Observatory">
Lowell Observatory

 – prywatne, niekomercyjne obserwatorium astronomiczne w mieście Flagstaff w Arizonie. Jedno z najstarszych obserwatoriów w Stanach Zjednoczonych. Założył je w roku 1894 Percival Lowell. Aktualnie zarządza nim William Lowell Putnam – syn siostrzeńca fundatora.
Instrumenty.
W obserwatorium działają:
Do celów dydaktycznych wykorzystywane są:
Utrzymuje także stacje badawcze w Australii i Chile.
Aktualne badania.
Obserwatorium prowadzi badania przy użyciu teleskopów naziemnych, kosmicznych oraz lotniczych, uczestniczy w poszukiwaniu planetoid oraz planet pozasłonecznych, badaniach pasa Kuipera i stabilności jasności Słońca i wielu zagadnień związanych z procesami (m.in. gwiazdotwórczymi) w odległych galaktykach.
W konstruowane są instrumenty badawcze. Jednym z nich jest szybka kamera używana w Stratosferycznym Obserwatorium Astronomii Podczerwonej.

</doc>
<doc id="648086" url="https://pl.wikipedia.org/wiki?curid=648086" title="Różdżyca rutewkowata">
Różdżyca rutewkowata

Różdżyca rutewkowata ("Ceratopteris thalictroides") – gatunek paproci z rodziny orliczkowatych. Występuje w tropikach całego świata, poza tym uprawiana jako roślina akwariowa. Rośnie na brzegach wód w miejscach o różnych warunkach świetlnych, czasem jako roślina zanurzona.
Zastosowanie.
Roślina akwariowa, zalecana do sadzenia pojedynczo lub w małych grupkach. Rośnie szybko i powinna być uprawiana w dużych akwariach.
Uprawa.
Wymaga wody o temperaturze od 22 do 28 °C; woda: miękka do twardej, światło o średnim natężeniu.

</doc>
<doc id="648089" url="https://pl.wikipedia.org/wiki?curid=648089" title="Grupa Himalii">
Grupa Himalii

Grupa Himalii – grupa nieregularnych księżyców Jowisza, poruszających się ruchem prostym (zgodnie z kierunkiem obrotu planety) po orbitach o inklinacji ok. 27°.
Charakterystyka grupy.
Grupa jest dosyć jednolita, obejmuje satelity o podobnej, neutralnej barwie powierzchni (wskaźniki barwy: B-V = 0,66 i V-R = 0,36), podobnej do planetoid klasy C. Niewielki rozrzut parametrów orbitalnych oraz jednorodność widmowa wskazuje, że grupa może być pozostałością po kolizji, która rozbiła macierzyste ciało - przechwyconą przez Jowisza planetoidę, pochodzącą z głównego pasa.
Satelity z grupy Himalii mają:
Księżyce.
Do grupy tej należą (w kolejności od Jowisza):
W 2000 roku zaobserwowano po raz pierwszy obiekt oznaczony "S/2000 J 11", którego wstępnie określone parametry orbitalne jednoznacznie wskazywały na przynależność do tej grupy. W późniejszych latach nie został on zaobserwowany ponownie i podejrzewano, że mógł ulec zniszczeniu w kolizji z Himalią. Dopiero obserwacje prowadzone latach 2010-2011 przy użyciu Teleskopów Magellana pozwoliły ponownie zaobserwować ten księżyc; nadano mu nazwę Dia.
Pochodzenie.
Analizy całkowe wskazują na wysokie prawdopodobieństwo kolizji na przestrzeni czasowej istnienia Układu Słonecznego pomiędzy członkami grupy (np. przeciętnie 1,5 kolizji między Himalią i Elarą). Wykazują także dość wysokie prawdopodobieństwo zderzenia między satelitami poruszającymi się ruchem prostym i wstecznym (np. Himalia i Pazyfae wykazują 27% prawdopodobieństwo kolizji w ciągu 4,5 mld lat). Na tej podstawie uważa się, że powstanie tej grupy może być wynikiem względnie niedawnego zderzenia, w przeciwieństwie do rozpadu przechwyconej planetoidy krótko po uformowaniu się planety, jakie najprawdopodobniej utworzyło grupy Karme i Ananke.
Promień macierzystego ciała wynosił prawdopodobnie około 89 km, czyli niewiele więcej niż promień Himalii, która zawiera w sobie aż 87% jego masy. Pozostałe księżyce są więc zapewne wybitymi z niej fragmentami.
Międzynarodowa Unia Astronomiczna (IAU) rezerwuje nazwy pochodzące z mitologii greckiej, kończące się na "-a" dla księżyców z grupy Himalii.

</doc>
<doc id="648090" url="https://pl.wikipedia.org/wiki?curid=648090" title="Nathan Carter">
Nathan Carter

Nathaniel Carter (ur. 30 lipca 1984 w Toronto) – kanadyjski aktor.

</doc>
<doc id="648091" url="https://pl.wikipedia.org/wiki?curid=648091" title="Zbigniew Lubiejewski">
Zbigniew Lubiejewski

Zbigniew Lubiejewski (ur. 6 listopada 1949 w Bartoszycach) – polski siatkarz, złoty medalista olimpijski z Montrealu (1976).
Absolwent Akademii Rolniczo-Technicznej w Olsztynie (1972), gdzie otrzymał tytuł inż. rolnictwa. Siatkarz miejscowego AZS. Po zakończeniu kariery zawodniczej w kraju występował początkowo jako zawodnik, a później trener w belgijskim Antoniusz Herentals. Obecnie działacz AZS Olsztyn.
28 października 2021 roku. Rada Miasta Bartoszyce stosowną uchwałą nadała Zbigniewowi Lubiejewskiemu tytuł „Honorowego Obywatela Miasta Bartoszyce”.
Osiągnięcia.
Wszystkie osiągnięcia uzyskane w barwach AZS-u, któremu był wierny do końca kariery sportowej.
Odznaczenia.
10 lipca 2021 wicepremier Jarosław Gowin podczas 18 Memoriał Huberta Jerzego Wagnera wręczył kadrowiczom drużyny Huberta Wagnera Medal 100-lecia Odzyskania Niepodległości

</doc>
<doc id="648096" url="https://pl.wikipedia.org/wiki?curid=648096" title="Zatrudnienie">
Zatrudnienie

Zatrudnienie ("praca" w sensie prawnym) – odpłatne zaangażowanie pracy ludzkiej w działalność produkcyjną lub usługową podmiotu gospodarczego w oparciu o umowę między dwiema stronami, pierwszą będącą pracodawcą i drugą zwaną pracownikiem. 
W Polsce zgodnie z art. 22 § 1 Kodeksu pracy przez nawiązanie stosunku pracy pracownik zobowiązuje się do wykonywania pracy określonego rodzaju na rzecz pracodawcy i pod jego kierownictwem oraz w miejscu i czasie wyznaczonym przez pracodawcę, a pracodawca – do zatrudniania pracownika za wynagrodzeniem. 
Zgodnie z metodologią badań Głównego Urzędu Statystycznego zatrudnieni w gospodarce narodowej to osoby zatrudnione na podstawie stosunku pracy na czas określony (w tym zatrudnione sezonowo i dorywczo) i nieokreślony, w pełnym i niepełnym wymiarze czasu pracy, pracownicy najemni w gospodarstwach indywidualnych w rolnictwie oraz nauczyciele w stanie nieczynnym lub przebywający na urlopach zdrowotnych. 
Zatrudnienie może być kategoryzowane według: charakteru zatrudnienia, rodzaju wykonywanej pracy, branż gospodarki, cech demograficznych zatrudnionych itd.

</doc>
<doc id="648097" url="https://pl.wikipedia.org/wiki?curid=648097" title="Wola Górecka">
Wola Górecka

Wola Górecka – przysiółek wsi Górki w Polsce położony w województwie podkarpackim, w powiecie brzozowskim, w gminie Brzozów.
W latach 1975–1998 miejscowość należała administracyjnie do województwa krośnieńskiego.
W przysiółku znajduje się budynek kościoła filialnego rzymskokatolickiej parafii Górki oraz budynek OSP.

</doc>
<doc id="648099" url="https://pl.wikipedia.org/wiki?curid=648099" title="Puchar Polski w hokeju na lodzie">
Puchar Polski w hokeju na lodzie

Puchar Polski w hokeju na lodzie – coroczne rozgrywki organizowane do 2012 roku przez Polski Związek Hokeja na Lodzie, a następnie przez Polską Hokej Ligę dla zawodowych klubów hokeja na lodzie w Polsce. Druga po mistrzostwach Polski rywalizacja w hierarchii ważności polskiego hokeja. Dwie pierwsze edycje odbyły się w latach 1968-1970. Pierwszym zdobywcą Pucharu Polski była drużyna Naprzodu Janów. Rozgrywki reaktywowano w 2000 roku z okazji 75-lecia PZHL. Najbardziej utytułowaną drużyną jest GKS Tychy, która dziewięciokrotnie zdobyła to trofeum. W 2008 roku zgodnie z regulaminem tyszanie otrzymali puchar na własność za trzykrotne zwycięstwo z rzędu.
Od 2006 roku mecze finałowe Pucharu Polski transmitowane są przez stację TVP Sport. W 2014 roku podczas meczu półfinałowego pomiędzy Ciarko PBS Bank KH Sanok a MKS ComArch Cracovią został ustanowiony nowy rekord frekwencji na meczu hokeja na lodzie w Polsce. Na trybunach Tauron Kraków Areny zasiadło wówczas 12500 kibiców. Do 2013 roku kluby za zdobycie Pucharu Polski otrzymywały nagrodę finansową. Największą pulę 120 tysięcy złotych organizatorzy przygotowali w 2011 roku z czego 90 tysięcy przypadło zwycięzcy – drużynie z Sanoka.
Historia.
Geneza.
W latach 50. i 60. kluby hokejowe w Polsce walczyły o inne trofea. W 1956 roku osiem klubów rywalizowało o Puchar CRZZ. W dniach 26 i 27 lutego rozegrano dwa turnieje eliminacyjne w Krakowie i w Krynicy. W grupach zwyciężyły KTH Krynica i Górnik Stalinogród, które 29 lutego na lodowisku w Krynicy miały rozegrać finał, jednak drużyna Górnika nie przyjechała na mecz, tłumacząc to zmęczeniem zawodników. Od początku lat 60. rozgrywane były turnieje o Puchar PZHL. W 1964 w związku z przerwą w rozgrywkach ligowych spowodowaną przygotowaniami reprezentacji do olimpiady w Innsbrucku rywalizowano o Puchar PKOL. Turnieje eliminacyjne odbyły się w Łodzi i Katowicach. Dwie najlepsze drużyny awansowały do turnieju półfinałowego w Nowym Targu, a przegrani walczyli o Puchar PZHL. W Pucharze PKOL zwyciężyła Legia Warszawa, a Puchar PZHL zdobyła Polonia Bydgoszcz. W edycji Pucharu PLOL w 1967 roku triumfowała drużyna Górnika Murcki.
Dwa pierwsze turnieje.
Pierwsza edycja rozgrywek o Puchar Polski odbyła się w sezonie 1968/1969. Jej organizatorem był Polski Związek Hokeja na Lodzie (dalej PZHL). Zgodnie z regulaminem w rozgrywkach obowiązkowo brały udział kluby I i II ligowe. Oprócz nich dopuszczone do udziału były zespoły z niższych lig oraz drużyny amatorskie, niezrzeszone, LZS, zakładowe i szkolne. Spotkania 1/8 finału zostały rozegrane 1 października 1969 roku, a ćwierćfinały 21 października i 2 listopada. Do finału awansowały drużyny Naprzodu Janów i Baildonu Katowice. Spotkanie rozegrano w Katowicach 26 grudnia 1969 roku, a zwyciężył Naprzód 6:4 i jako pierwszy zdobył to trofeum. Druga edycja została rozegrana w sezonie 1969/1970. Pierwotnie planowano początek tej edycji na listopad 1969, gdy trwała jeszcze edycja PP 1968/1969.
Do finału dotarły drużyny GKS-u Katowice i ponownie Baildonu. W odróżnieniu od pierwszej edycji o zwycięstwie w turnieju miał zadecydować dwumecz. Początkowo mecze miały się odbyć w drugiej połowie 1970 roku, jednak z powodu obłożonych terminów kilkakrotnie ulegały przesunięciu. Ostatecznie PZHL wyznaczył termin rozegrania finału na kwiecień. W pierwszym spotkaniu rozegranym 7 kwietnia 1971 roku na Torkacie GKS wygrał z Baildonem 4:3. W meczu rewanżowym rozegranym dzień później w hali przy Rondzie Baildon zremisował z GKS-em 3:3. Dzięki zwycięstwu w pierwszym meczu Puchar Polski wywalczył GKS Katowice. Trzecia edycja w sezonie 1970/1971 pomimo planów nie została rozegrana. Przed sezonem ligowym 1971/1972 były awizowane wstępne terminy nowej edycji Pucharu Polski na wrzesień 1971.
Czas przejściowy.
W latach 70. pojawiały się doniesienia prasowa o rozgrywanych meczach w ramach Pucharu Polski.
Na początku 1982 zaplanowano zorganizowanie rozgrywek pucharowych z udziałem wszystkich 10 drużyn I-ligowych pod patronatem Totalizatora Sportowego. Pierwszy turniej o Puchar „Sportu” i PZHL odbywał się na początku 1982, w czasie gdy reprezentacja Polski występowała w turnieju mistrzostw świata 1982 Grupy B w Austrii. W prasie rozgrywki 1982 były określane jako Puchar Polski. Edycje pucharu rozgrywano w latach 80. z inicjatywy redaktora katowickiej gazety „Sport” Henryka Hermasza. Kontynuatorem rozgrywek był redaktor Ryszard Szuster. Pierwszy turniej rozegrano w 1982 roku, a zwyciężyła w nim drużyna Naprzodu Janów. Rok później puchar zdobyła drużyna Polonii Bytom. W 1984 roku triumfował zespół GKS Tychy. W edycjach 1985-1987 trzy razy z rzędu zwyciężało Podhale Nowy Targ. Ostatnie dwie edycje w latach 1988 i 1989 wygrała Polonia Bytom.
Reaktywacja Pucharu.
Inicjatorem przywrócenia rozgrywek o Puchar Polski był Bronisław Smoleń - właściciel firmy wytwarzającej kije hokejowe z Męciny. W 2000 roku zarząd PZHL reaktywował rozgrywki Pucharu Polski. Eliminacje rozgrywek zaplanowano w trakcie fazy play-off Polskiej Ligi Hokejowej 1999/2000 (po etapie półfinałów) oraz w trakcie organizowanego w Katowicach turnieju mistrzostw świata edycji 2000 Grupy B, format pucharu był krytykowany, z uczestnictwa w PP zostały wycofane zespoły KKH Katowice i KTH Krynica, wobec czego do finału awansowały drużyny Dworów Unii Oświęcim i Tymbark Podhala Nowy Targ. ;ecz finałowy rozegrany w Narodowe Święto Niepodległości 11 listopada 2000 w Krynicy-Zdroju jednocześnie stanowił imprezę rozpoczynającą obchody 75-lecia istnienia Polskiego Związku Hokeja na Lodzie. Finał został rozegrany na lodowisku w Krynicy. Na trybunach zasiadło 1000 kibiców obu drużyn. Przed rozpoczęciem meczu hymn państwowy odegrał regionalny zespół „Limanowianie”, a na lodzie zaprezentowała się reprezentacyjna para łyżwiarzy figurowych Dorota Zagórska i Mariusz Siudek. W pierwszej tercji dominowała drużyna Unii, ale nie zdobyła bramki. Bramkarz Marek Rączka był najlepszym zawodnikiem Podhala w tej części gry. Mecz rozstrzygnął się w drugiej tercji, w której hokeiści Unii zdobyli cztery gole. Ostatecznie spotkanie zakończyło się zwycięstwem Oświęcimian 4:0. Po zakończeniu meczu puchar z rąk prezesa PZHL Zenona Hajdugi odebrał kapitan Unii Waldemar Klisiak. Puchary dla obu drużyn ufundował również Bronisław Smoleń, którego firma świętowała jubileusz 50-lecia. Następnie krynickim działaczom wręczono honorowe odznaki z okazji 75-lecia PZHL. Uhonorowano również zasłużonego dla polskiego hokeja Stefana Csoricha. Turniej zakończył się pokazem sztucznych ogni.
W 2001 roku uprawnione do gry w Pucharze Polski były kluby Polskiej Ligi Hokejowej. Mecze ćwierćfinałowe i półfinałowe miały się odbyć w sierpniu, jednak ze względu na problemy finansowe z udziału w rozgrywkach wycofały się Stoczniowiec Gdańsk, Podhale Nowy Targ i KTH Krynica. Rozegrano tylko jeden mecz ćwierćfinałowy, w którym Dwory Unia Oświęcim pokonała w dwumeczu Zagłębie Sosnowiec 9:2 i 7:4. Ze spotkań półfinałowych wycofała się Polonia Bytom, wobec czego jej rywal GKS Katowice bez gry awansował do finału. W drugim półfinale GKS Tychy przegrał na własnym lodowisku z Dworami Unią 2:4, ale w rewanżu w Oświęcimiu zwyciężył 8:3 i awansował do finału. Łącznie z trzynastu zaplanowanych meczów odbyło się tylko pięć. Spotkanie finałowe rozegrano 28 grudnia 2001 roku na Stadionie Zimowym w Tychach, mecz na żywo oglądało 3000 kibiców, a zwycięstwo 3:1 odniosła drużyna GKS Tychy, która wygrała pierwszą i drugą tercję 1:0, a w trzeciej zremisowała 1:1.
Firmy sponsorami Pucharu.
W piątej edycji turnieju udział wzięły drużyny występujące w sezonie 2002/2003 w PLH oraz dwie drużyny z I ligi: MUKS Orlik Opole i SMS Sosnowiec. W sierpniu odbyła się runda eliminacyjna, w której TKH Toruń i KTH Krynica pokonały w dwumeczu pierwszoligowców. W ćwierćfinale rozegrano tylko jeden mecz. KTH po porażce na własnym lodowisku z GKS Tychy 4:7 zrezygnował ze spotkania rewanżowego. Z dalszej gry wycofały się również GKS Katowice, Zagłębie Sosnowiec i Podhale Nowy Targ. Spotkania półfinałowe odbyły się w grudniu. W pierwszym meczu TKH Toruń pokonał Stoczniowca Gdańsk 6:4, ale w spotkaniu rewanżowym w Gdańsku przegrał 3:7 i to Gdańszczanie awansowali do finału. W drugiej parze obrońca trofeum GKS Tychy przegrał obydwa spotkania z Dworami Unią Oświęcim. W Tychach 3:4 i w Oświęcimiu 4:5. PZHL w celu promocji hokeja w Warszawie na miejsce finału wybrał halę Torwar II, na trybunach której mogło zasiąść 640 kibiców. Związek wysłał 300 zaproszeń na mecz, a do sprzedaży trafiło 400 biletów w cenie po 10 zł. Prezes PZHL Zenon Hajduga ogłosił, że finał Pucharu Polski będzie rozgrywany w Warszawie dotąd, aż nie powstanie w stolicy klub hokejowy. Głównym sponsorem finału była oświęcimska firma chemiczna Dwory SA, właściciel Unii Oświęcim. Puchar za zwycięstwo miał wręczyć Marszałek Sejmu RP Marek Borowski, jednak z powodu wyjazdu nie był on obecny na meczu. Ostatecznie trofeum wręczył prezes Polskiej Konfederacji Sportu, Adam Giersz. Spotkanie finałowe pomiędzy Dworami Unią Oświęcim, a Stoczniowcem Gdańsk rozegrano 4 lutego 2003 roku o godz. 18.00. Drużyna Stoczniowca do finału przystępowała osłabiona absencją podstawowego bramkarza Tomasza Wawrzkiewicza, natomiast Unia wystąpiła w najsilniejszym składzie. Oświęcimianie byli faworytem tego meczu. W lidze zajmowali pierwsze miejsce z przewagą 28 punktów nad drugim Podhalem Nowy Targ. Spotkanie zakończyło się zwycięstwem Dworów Unii 6:2. Po meczu sponsor turnieju zorganizował przyjęcie dla hokeistów i działaczy obu drużyn. W przerwach pomiędzy tercjami kibice obejrzeli występy łyżwiarzy figurowych, Mariusza i Dorotę Siudków oraz Sabinę Wojtalę.
Szósta edycja Pucharu Polski rozpoczęła się we wrześniu 2003 roku. Ustalono, że w spotkaniach rundy eliminacyjnej oraz ćwierćfinałach będzie tylko jeden decydujący o awansie mecz. Mecz i rewanż był rozgrywany od spotkań półfinałowych. W rundzie eliminacyjnej wzięło udział dwanaście klubów, osiem ekstraligowych i cztery pierwszoligowe. Do ćwierćfinałów awansowały: GKS Tychy, który na wyjeździe pokonał KH Sanok 11:5, Orlik Opole zwyciężając w Nowym Targu MMKS 10:2 oraz TRH Zagłębie Sosnowiec, które na własnym lodowisku wygrało po serii rzutów karnych z SSS KTH KM Krynicą 6:5 (w regulaminowym czasie gry był remis 5:5). Spotkanie między MKS Cracovią a TKH Nestą Toruń nie zostało rozegrane i zakończyło się walkowerem dla Torunian. Do ćwierćfinałów wolnym losem bezpośrednio awansowały Dwory Unia Oświęcim, Wojas Podhale Nowy Targ, GKS Stoczniowiec Gdańsk i GKS Katowice. Mecze ćwierćfinałowe odbyły się 7 września. W Tychach GKS przegrał z Wojas Podhalem 2:4, w Opolu Orlik uległ mistrzom Polski Dworom Unii 3:9, TKH wygrał na własnym lodowisku ze Stoczniowcem 7:4, a GKS Katowice w Sosnowcu zwyciężył po dogrywce Zagłębie 6:5. Ze względu na napięte terminy, pierwsze mecze półfinałowe odbyły się 8 i 9 września. W wyniku losowania GKS Katowice rywalizował z TKH Nestą, a drugą parę utworzyły Wojas Podhale i Dwory Unia. GKS na własnym lodowisku przegrał z TKH 2:4 i nie pojechał do Torunia na rewanż. W drugim półfinale Wojas Podhale zremisował z Unią w Oświęcimiu 2:2, a w rewanżu we własnej hali zwyciężył 5:1. Tak jak przed rokiem finał odbył się w Warszawie na Torwarze II. Organizatorami meczu finałowego były kluby TKH i Podhale. Drużyna Podhala dotarła do Warszawy z dużym opóźnieniem, kiedy rywale kończyli już rozgrzewkę. W Krakowie autokar wiozący hokeistów uległ wypadkowi drogowemu. Spotkanie lepiej rozpoczęli Torunianie, ale w pierwszej tercji nie padły bramki. W drugiej odsłonie pierwszego gola zdobyła Nesta, a sytuację sam na sam z Radziszewskim wykorzystał Jarosław Dołęga. W 35. minucie w ciągu kilkudziesięciu sekund Podhale najpierw doprowadziło do remisu za sprawą Rafała Sroki, a następnie po golu Sebastiana Bieli objęło prowadzenie. W trzeciej tercji lepiej grali Nowotarżanie, którzy ostatecznie wygrali całe spotkanie 5:2. Wyróżniającym się zawodnikiem finałów był bramkarz TKH, Łukasz Kiedewicz, który dobrymi interwencjami zapobiegł wyższej porażce. Po meczu razem z hokeistami zwycięstwo świętowała kapela góralska z Nowego Targu oraz prezes klubu Stanisław Małecki ubrany w strój góralski. Zwycięstwo w krajowym pucharze było drugim triumfem Podhala w ciągu kilku dni, jako że kilka dni wcześniej Szarotki zwyciężyły w rozgrywkach Interligi.
W 2004 roku turniej Pucharu Polski rozgrywany był systemem pucharowym – bez meczów rewanżowych. Do rozgrywek zgłosiło się łącznie dziewięć klubów. Sześć z PLH – z gry następnie zrezygnowały GKS Katowice i Orlik Opole – oraz trzy kluby z I ligi: KS KTH Krynica, KH Sanok i UKS ZSME Sosnowiec. Zgodnie z regulaminem turniej składał się z czterech rund: rundy eliminacyjnej, ćwierćfinałów, półfinałów i finału. Łącznie zaplanowano 8 meczów. Rywalizujące kluby rozgrywały po jednym meczu na lodowisku drużyny wyżej sklasyfikowanej w rankingu za sezon 2003/2004. W rundzie eliminacyjnej zmierzyły się drużyny pierwszoligowe. KH Sanok pokonał 3:0 UKS ZSME Sosnowiec. W ćwierćfinałach, wobec rezygnacji z przyjazdu do Oświęcimia drużyny KH Sanok, Dworom Unii przyznano walkower i bez gry awansowała ona do półfinału. Wojas Podhale wysoko 6:1 zwyciężył pierwszoligowy KS KTH Krynica. W Gdańsku GKS Stoczniowiec przegrał z TKH ThyssenKrupp Energostal Toruń po serii rzutów karnych 2:3. W regulaminowym czasie gry był remis 1:1. W ostatnim ćwierćfinale GKS Tychy pokonał po serii rzutów karnych we własnej hali beniaminka PLH MKS ComArch Cracovię 4:3. Mecze półfinałowe odbyły się 23 listopada. Dwory Unia wygrała w Oświęcimiu z TKH Toruń 2:1, a Wojas Podhale pokonał 3:1 na wyjeździe GKS Tychy. Finał rozegrano 30 grudnia po raz trzeci z rzędu w Warszawie. Organizatorem i fundatorem głównej nagrody finansowej był zakład chemiczny Dwory S.A. – właściciel Unii. W finale spotkały się obrońca Pucharu sprzed roku Wojas Podhale oraz mistrz Polski Dwory Unia. Trenerami obydwu zespołów byli szkoleniowcy prowadzący reprezentację Polski Andrzej Słowakiewicz (Wojas Podhale) i Andriej Sidorienko (Dwory Unia). Każdy kibic przed wejściem do hali otrzymał od organizatora koszulkę hokejową Unii Oświęcim. Mecz na żywo obejrzał nadkomplet 1000 kibiców obydwu klubów. Rywalizację hokeistów poprzedziły występy łyżwiarzy figurowych Unii Oświęcim. Spotkanie lepiej rozpoczęli zawodnicy Unii, ale to Podhale w pierwszej tercji strzeliło dwie bramki. Na początku drugiej odsłony Nowotarżanie strzelili trzeciego gola i kontrolowali przebieg wydarzeń na lodowisku. Sytuacja uległa zmianie po golu Wojciecha Wojtarowicza. Unia następnie zdobyła bramkę kontaktową, a w trzeciej tercji doprowadziła do remisu, a wkrótce potem objęła prowadzenie. Hokeiści z Nowego Targu jednak odpowiedzieli golem Sebastiana Łabuza i znów był remis. Na dwie i pół minuty przed końcem meczu zwycięską bramkę zdobył Marcin Kolusz i Puchar Polski po raz drugi rzędu zdobyło Podhale. Po meczu odbył się bankiet zorganizowany przez sponsora turnieju, na który nie zaproszono hokeistów Podhala.
W 2005 roku PZHL ogłosił konkurs na organizację finału Pucharu Polski. Najlepszą ofertę złożyli przedstawiciele Wojasa Podhale Nowy Targ, Piotr Kołodziej i Rafał Topolski. Po negocjacjach ze Związkiem organizatorzy wprowadzili pomysł organizacji turnieju finałowego, a nie jak w poprzednich edycjach tylko meczu finałowego. Do udziału w Pucharze Polski w 2005 roku uprawnione były kluby PLH oraz I ligi, jednak ze względów finansowych większość drużyn zrezygnowała. Do rozgrywek zgłosiły się cztery kluby PLH: Wojas Podhale S.S.A. Nowy Targ, Dwory S.A. Unia Oświęcim, TKH ThyssenKrupp Energostal Toruń oraz GKS Stoczniowiec Gdańsk. Zgodnie z wcześniejszymi ustaleniami organizatorem turnieju był klub Wojas Podhale, który w roku ubiegłym sięgnął po to trofeum. Turniej finałowy został rozegrany w dniach 29-30 grudnia 2005 roku. Drużyny grały systemem turniejowym, w którym zwycięzca awansował do finału, a przegrany odpadał z dalszej rywalizacji. W wyniku losowania pary półfinałowe utworzyły Dwory Unia z TKH Toruń i Wojas Podhale ze Stoczniowcem. Pierwszy mecz o godz. 15.00 rozegrali hokeiści z Oświęcimia i Torunia. Spotkanie było wyrównane i zakończyło się remisem 2:2. W dogrywce nie padły bramki i zwycięzca wyłoniły rzuty karne. Najazdy lepiej wykonywali gracze TKH, którzy wygrali 2:0, a cały mecz 3:2. W drugim spotkaniu Wojas Podhale pewnie pokonał Stoczniowiec 6:2. Finał odbył się 30 grudnia o godz. 18:00. Atrakcją dla kibiców był przeprowadzony po raz pierwszy na lodowiskach w Polsce pomiar szybkości lotu krążka. Wykonała go w ramach prezentacji urządzeń szwajcarska firma, której sprzęt wykorzystywany jest w niemieckiej lidze DEL i szwajcarskiej NLA. Po raz pierwszy od dłuższego czasu spotkanie było transmitowane na żywo przez stację TVP3. Podhale, które wygrało dwie poprzednie edycje – zgodnie z regulaminem rozgrywek – w przypadku trzeciego triumfu mogło zdobyć puchar na własność. Mecz dobrze rozpoczęli gospodarze, którzy wygrali pierwszą tercję 1:0. W drugiej części gry spotkanie się wyrównało. Hokeiści TKH strzelili trzy bramki, a stracili dwie i na kolejną przerwę zjeżdżali z wynikiem 3:3. W trzeciej tercji obydwie drużyny zdobyły po jednej bramce i mecz zakończył się remisem 4:4. W dziesięciominutowej dogrywce gole nie padły i przeprowadzono najdłuższy w historii rozgrywek o Puchar Polski konkurs rzutów karnych. Do wyłonienia zwycięzcy potrzeba było 12 serii. W 23 najeździe bramkę zdobył gracz TKH Robert Suchomski, a Sebastian Łabuz przestrzelił i trofeum zdobyło TKH ThyssenKrupp Energostal Toruń. Po meczu organizatorzy nagrodzili najlepszych zawodników finału.
Puchar na własność.
Począwszy od 2005 roku każdy kolejny turniej finałowy Pucharu Polski rozgrywany jest w ostatnich trzech dniach grudnia. PZHL – organizator rozgrywek – zdecydował, iż od 2006 roku klub, który zdobędzie trofeum będzie gospodarzem turnieju finałowego w następnej edycji rozgrywek. W 2004 roku triumfował zespół TKH Toruń i to ten klub jako gospodarz miał zapewniony udział w turnieju finałowym. Do Pucharu Polski zgłosiło się dziesięć klubów spośród uprawnionych drużyn PLH i I ligi. Rozgrywki składały się z dwóch rund eliminacyjnych, w których kluby grały mecz i rewanż, a gospodarzy pierwszych spotkań wybierano w drodze losowania. Spotkania odbyły się w sierpniu. W pierwszej rundzie ComArch Cracovia zmierzyła się z Naprzodem Janów. W pierwszym meczu zwyciężyli Krakowianie 10:3, jednak po spotkaniu przyznano walkower dla Naprzodu. W rewanżu również rozegranym w Janowie, 5:1 wygrała Cracovia, jednak mecz zweryfikowano jako obustronny walkower i to Janowianie awansowali do ćwierćfinału. W drugiej parze GKS Tychy pokonał na własnym lodowisku KH Sanok 7:1, a rewanżowe spotkanie nie odbyło się i tyszanie wygrali walkowerem. W trzeciej parze JKH Czarne Jastrzębie podejmował UKS ZSME Zagłębie Sosnowiec. W Jastrzębiu Zdroju 7:1 wygrało Zagłębie, jednak wobec występu nieuprawnionych zawodników wynik meczu zweryfikowano jako walkower na korzyść JKH. W rozegranym cztery dni później rewanżu padł remis 4:4. W spotkaniach ćwierćfinałowych GKS Tychy pewnie pokonał na własnym lodowisku pierwszoligowe Czarne Jastrzębie 4:1 i na wyjeździe 5:2. Stoczniowiec również dwukrotnie wygrał z Podhalem, 4:1 na własnym lodowisku i 3:2 w Nowym Targu. W ostatniej parze Dwory Unia zwyciężyła w Oświęcimiu Naprzód 6:2. W rewanżu wygrali Janowianie 4:3, ale dzięki lepszemu bilansowi to Unia awansowała do turnieju finałowego.
Zgodnie z wcześniejszymi ustaleniami turniej finałowy odbył się w dniach 28-29 grudnia 2006 roku w Toruniu. Losowanie par półfinałowych odbyło się 15 listopada w siedzibie PZHL w obecności przedstawicieli klubów. Energa Stoczniowiec wylosowała Unię Oświęcim, a gospodarz turnieju TKH Toruń trafił na GKS Tychy. Przed turniejem ustalono, że zdobywca Pucharu Polski w kolejnej edycji zorganizuje turniej finałowy i rozpocznie rywalizację od półfinału. Faworytem spotkania pomiędzy Stoczniowcem, a Unią byli Gdańszczanie. W pierwszej tercji pomimo wyrównanej gry 3 bramki zdobyli zawodnicy Stoczniowca. W drugiej tercji Gdańszczanie podtrzymali skuteczność i zdobyli 4 gole. Zawodnicy Unii pomimo wielu okazji nie pokonali Przemysława Odrobnego. Trzecia tercja zakończyła się remisem 1:1. W drugim spotkaniu GKS Tychy pokonał TKH Toruń 3:1. W pierwszej i drugiej tercji tyszanie zdobyli po jednej bramce, a trzecia odsłona zakończyła się remisem 1:1. Finał rozegrano 29 grudnia o godz. 19.15. W pierwszej części mecz był wyrównany, a jedyną bramkę zdobył napastnik GKS Tychy Artur Ślusarczyk. W drugiej tercji tyszanie podwyższyli wynik na 2:0, ale wkrótce Gdańszczanie zdobyli kontaktową bramkę. Spotkanie rozstrzygnęło się w trzeciej tercji. Swojego drugiego gola w meczu zdobył Adrian Parzyszek i ustalił wynik spotkania na 3:1. GKS zdobył drugi Puchar Polski w historii klubu.
W 2007 roku Puchar Polski składał się z trzech części: rundy I, rundy II oraz turnieju finałowego. Wzięło w nim udział dziesięć klubów, które rozegrały łącznie 19 spotkań. W rundzie I Zagłębie ZSME Sosnowiec pokonało w dwumeczu MUKS Naprzód Janów 2:2 i 7:2, Wojas Podhale Nowy Targ wygrał w Katowicach z HC GKS 6:2, a w drugim meczu w Nowym Targu 5:0 za przyznany walkower. W ostatniej parze Stoczniowiec Gdańsk dzięki lepszemu bilansowi bramek pokonał JKH Czarnych Jastrzębie 0:3 i 5:1. Mecze rundy II rozegrano w drugiej połowie listopada. Wbrew regulaminowi rozgrywek wszystkie spotkania zaliczono jednocześnie do ligi. Zagłębie pokonało Polonię Bytom 7:2 oraz 4:3 i po raz pierwszy w historii klubu awansowało do turnieju finałowego. Drugim finalistą została drużyna ComArch Cracovii, która wyeliminowała Wojas Podhale wygrywając w Nowym Targu 5:3, a w Krakowie walkowerem 5:0. Drużyna Podhala w ramach protestu przeciwko łączeniu meczów ligowych i pucharowych nie pojechała na mecz rewanżowy do Krakowa. Ostatnim klubem, który awansował do półfinałów był TKH Toruń, który zremisował ze Stoczniowcem w Gdańsku 2:2 i wygrał 4:2 w rewanżu. Turniej finałowy odbył się w dniach 28-29 grudnia 2007 roku. Po raz drugi w historii mecz finałowy rozegrano na Stadionie Zimowym w Tychach. W wyniku losowania pary półfinałowe utworzyły GKS Tychy z TKH Toruń, a Cracovia z Zagłębiem Sosnowiec. Pierwszy półfinał wygrała Cracovia, pokonując Zagłębie 6:3. W drugim spotkaniu gospodarze, GKS Tychy wysoko 5:1 zwyciężyli TKH Toruń. Spotkanie finałowe rozegrano następnego dnia. Od samego początku było ono bardzo wyrównane. Pierwszą bramkę zdobył w drugiej tercji Tomasz Proszkiewicz i GKS objął prowadzenie. Wyrównał Filip Drzewiecki, zdobywając gola na 44 sekundy przed końcem meczu. W dogrywce bramki nie padły i przeprowadzono konkurs rzutów karnych. W nich lepsi okazali się tyszanie, strzelając dwa gole, a tracąc jednego. GKS Tychy zdobył drugi raz z rzędu Puchar Polski, a trzeci w historii klubu.
Rozgrywki Pucharu Polski w 2008 roku składały się z trzech rund: rundy pierwszej, drugiej oraz turnieju finałowego. W lipcu w wyniku losowania został ustalony terminarz rozgrywek. W tej edycji wystąpić miało dziesięć klubów, jednak dwa wycofały się. Kluby rozegrały dziewięć spotkań z trzynastu zaplanowanych. W półfinale zapewniony udział miał obrońca trofeum GKS Tychy. W pierwszej rundzie HC GKS Katowice dwukrotnie pokonał ZSME Sosnowiec 4:3 i 8:2. W drugiej parze miały grać Naprzód Janów z TKH Toruń, ale Janowianie wycofali się ze względu na zbyt późne wyznaczenie terminu przez PZHL. W rundzie drugiej wystąpiło sześć drużyn, które w trzech parach walczyły o udział w turnieju finałowym. ComArch Cracovia wygrała rywalizację z HC GKSem Katowice. W Katowicach „Pasy” wygrały 7:3, a przed własną publicznością 2:1. W drugiej parze TKH Toruń grał z Wojasem Podhale Nowy Targ. W pierwszym meczu w Toruniu wygrali gospodarze 4:1, a w rewanżu zwyciężyło Podhale 3:1. Dzięki lepszemu bilansowi bramek to jednak TKH awansowało do turnieju finałowego. W trzeciej parze miały rywalizować Stoczniowiec Gdańsk z Zagłębiem Sosnowiec, jednak w wyznaczonym terminie Zagłębie rozgrywało inny turniej i odpadło walkowerem z dalszej rywalizacji. Turniej finałowy planowo miał zostać rozegrany w Tychach, jednak ze względu na remont hali w listopadzie został przeniesiony do Gdańska. Organizatorem turnieju był PZHL. Mecze półfinałowe zostały rozegrane 29 grudnia, zaś finał odbył następnego dnia. W wyniku losowania w pierwszym półfinale grały TKH Toruń z GKS Tychy. Spotkanie zakończyło się zwycięstwem tyszan 3:1 i to oni awansowali do finału. W drugim spotkaniu Stoczniowiec Gdańsk pokonał ComArch Cracovię 4:1. Mecz finałowy miał wyrównany przebieg. W regulaminowym czasie gry po raz pierwszy w historii rozgrywek nie padły bramki. Dogrywka również zakończyła się bezbramkowo. W rzutach karnych 3:1 zwyciężył GKS, a gole strzelili Robin Bacul, Tomasz Proszkiewicz i Piotr Sarnik dla tyszan oraz Peter Hurtaj dla Stoczniowca. Był to trzeci z rzędu zdobyty Puchar Polski przez GKS Tychy i zgodnie z regulaminem trofeum na własność trafiło do klubu.
Zmiany w systemie rozgrywek.
Dwunasta edycja Pucharu Polski odbyła się w 2009 roku. Zmianie uległa formuła rozgrywek. Wzięło w niej udział 14 drużyn, które rywalizowały w trzech etapach. W spotkaniach I i II rundy zrezygnowano ze spotkania rewanżowego, jak również z automatycznego awansu ubiegłorocznego triumfatora, czy gospodarza turnieju do ostatniej fazy rozgrywek. W I rundzie wolny los otrzymały Energa Stoczniowiec Gdańsk oraz GKS Tychy, które w poprzedniej edycji grały w finale. Z udziału w rozgrywkach zrezygnowały Wojas Podhale Nowy Targ oraz MKS ComArch Cracovia, dzięki czemu do drugiej rundy bez gry awansowały Bisset Polonia Bytom oraz MMKS Nowy Targ. W rozegranych 20 sierpnia meczach Unia Oświęcim przegrała z JKH GKS Jastrzębie 1:5, a KTH Krynica wygrała z Zagłębiem Sosnowiec 7:2. Akuna Naprzód Janów wysoko zwyciężył HC GKS Katowice 18:0, a KH Sanok pokonał 3:2 TKH Toruń. W rozegranej 28 sierpnia II rundzie JKH wygrał z MMKS 10:1, Naprzód na własnym lodowisku zwyciężył KTH 6:4, a Stoczniowiec na wyjeździe pokonał KH Sanok 3:1. Ostatnie spotkanie pomiędzy Polonią Bytom, a GKS Tychy zostało rozegrane 6 września. Zwyciężyli w nim tyszanie 7:1. Turniej finałowy początkowo miał być rozgrywany w Lublinie w hali Globus jednak PZHL nie doszedł do porozumienia z zarządem obiektu. Wobec powyższego po raz trzeci w historii został rozegrany w Tychach w dniach 29-30 grudnia. W pierwszym meczu półfinałowym zmierzyły się Energa Stoczniowiec Gdańsk z Akuną Naprzód Janów. Mecz zakończył się zwycięstwem Janowian 4:3 po dogrywce. W drugim meczu GKS Tychy pokonał JKH GKS Jastrzębie 4:2. Finał odbył się następnego dnia o godzinie 17.30. Spotkanie było wyrównane, ale ostatecznie zwycięstwo odniosła drużyna GKS Tychy, która po bramkach Pacigi, Bagińskiego, Proszkiewicza i Parzyszka zwyciężyła 4:2. Był to piąty puchar wywalczony przez tyszan, którzy za zwycięstwo otrzymali nowe przechodnie trofeum.
W 2010 roku rozgrywki gruntownie zreformowano. Zostały podzielone na trzy części: fazę grupową, fazę ćwierćfinałową oraz fazę finałową. Uczestniczyły w nich obligatoryjnie wszystkie kluby PLH oraz dwie drużyny z I ligi wyłonione w eliminacjach – łącznie 12 klubów. W pierwszym etapie kluby w wyniku losowania zostały podzielone na trzy czterozespołowe grupy i grały systemem kołowym. Z udziału w rozgrywkach wycofał się zespół KTH Krynica i w pierwszej grupie rywalizowały trzy drużyny. W grupie A zwyciężyła drużyna Pol-Aqua Zagłębie Sosnowiec, w grupie B triumfowała MKS ComArch Cracovia, a grupę C wygrał zespół GKS Tychy. Po zakończeniu fazy grupowej ustalono ranking wszystkich 12 drużyn, biorąc pod uwagę liczbę zdobytych punktów i bramek. Drużyny, które uplasowały się w rankingu na miejscach od 1 do 4, automatycznie uzyskały awans do ćwierćfinału rozgrywek. Byli to zwycięzcy grup oraz Aksam Unia Oświęcim. Pozostałe drużyny, które uplasowały się na miejscach od 5 do 11, grały dwumecz według następującego klucza zajętych miejsc: 5–12, 6–11, 7–10, 8–9. Wobec wycofania się KTH Krynica drużyna JKH GKS Jastrzębie awansowała bez gry do ćwierćfinału. Drugim ćwierćfinalistą został zespół Ciarko KH Sanok, który okazał się lepszy od MMKS Nowy Targ. Awans uzyskał również Naprzód Janów, dwukrotnie pokonując Orlika Opole, a także Nesta Toruń, która także dwukrotnie zwyciężyła Energę Stoczniowiec Gdańsk. W spotkaniach ćwierćfinałowych swoje mecze rozegrały dwie pary. GKS Tychy dwukrotnie wysoko zwyciężył Nestę Toruń 10:5 i 13:1. W drugiej parze Aksam Unia również dwukrotnie wygrała z JKH GKS Jastrzębie 2:0 i 4:3. Z rozgrywek wycofały się Naprzód Janów oraz Pol-Aqua Zagłębie Sosnowiec, dzięki czemu do turnieju finałowego awansowały ComArch Cracovia i Ciarko KH Sanok. Przetarg na organizację turnieju finałowego wygrało miasto Oświęcim, które złożyło lepszą ofertę niż Sanok. Losowania par półfinałowych dokonano 12 grudnia podczas posiedzenia Rady Prezesów Klubów i Okręgów w warszawskim Centrum Olimpijskim. Obrońca trofeum GKS Tychy wylosował Ciarko KH Sanok, a MKS ComArch Cracovia zmierzyła się z Aksam Unią Oświęcim. Spotkania odbyły się 27 grudnia. Nowością w rozgrywkach Pucharu Polski była decyzja o prowadzeniu meczów finałowych przez dwóch sędziów głównych. W pierwszym półfinale Ciarko KH Sanok pokonał po dogrywce GKS Tychy 4:3, a zwycięską bramkę zdobył Martin Ivičič. W drugim półfinale Aksam Unia również po dogrywce pokonała ComArch Cracovię 3:2, a decydującego gola strzelił Marcin Jaros. Spotkanie finałowe rozegrano następnego dnia o godzinie 18.00. W pierwszej tercji przeważali Sanoczanie i wygrali ją 3:1. Druga część była bardziej wyrównana i zakończyła się zwycięstwem gospodarzy 3:2. W ostatniej tercji jedyną bramkę zdobyli Oświęcimianie i doprowadzili do dogrywki. W niej zwycięską bramkę zdobył napastnik Ciarko Sanok Martin Vozdecký i to drużyna z Sanoka wywalczyła po raz pierwszy w historii klubu Puchar Polski.
W 2011 roku podobnie jak w ubiegłorocznej edycji rozgrywki Pucharu Polski rozpoczęły się od fazy grupowej. Uczestniczyło w niej 9 klubów: 8 z PLH i 1 z I ligi. Zostały one rozlosowane do trzech grup po trzy drużyny. W grupach zespoły grały systemem kołowym tj. mecz i rewanż. W grupie A zwyciężyła drużyna Ciarko PBS Bank KH Sanok, w grupie B – GKS Tychy, a w C – JKH GKS Jastrzębie. Po zakończeniu fazy grupowej został ustalony ranking łączny wszystkich 9 drużyn, biorący pod uwagę ilość zdobytych punktów i bilans bramek. Pierwsze miejsce w rankingu zajął JKH GKS Jastrzębie i awansował do turnieju finałowego. Drużyny z miejsc 2–5 awansowały bezpośrednio do ćwierćfinałów, a pozostałe kluby walczyły w eliminacjach. Pierwsze mecze eliminacyjne odbyły się 8 listopada. Zagłębie Sosnowiec pokonało Nestę Karawelę Toruń 3:2, a Legia przegrała w Warszawie z MMKS Podhale Nowy Targ 5:8. W rewanżu Podhale wysoko zwyciężyło Legię 17:4, a Nesta walkowerem wygrała z Zagłębiem. Pierwsze mecze ćwierćfinałowe odbyły się 29 i 30 listopada. W pierwszej parze obrońca trofeum Ciarko PBS Bank KH Sanok wyeliminował MMKS Podhale, wygrywając w Nowym Targu 12:3, a na własnym lodowisku walkowerem 5:0. Drugą drużyną, która awansowała do półfinału rozgrywek, była Aksam Unia Oświęcim, która dwukrotnie wysoko pokonała Nestę Karawelę Toruń 7:1 i 7:3. Trzecim półfinalistą została drużyna MKS ComArch Cracovia, która wygrała rywalizację z GKS Tychy, dzięki lepszemu bilansowi bramek. W Krakowie Cracovia wygrała 5:3, a w Tychach zwyciężyli gospodarze 4:3. W grudniu PZHL ogłosił konkurs ofert na organizację turnieju finałowego, kierując się przy wyborze przewidzianą przez potencjalnych sponsorów wysokością nagród dla uczestników oraz pokryciem kosztów całego turnieju. Po zapoznaniu się ze zgłoszonymi ofertami 7 grudnia 2011 roku gospodarzem imprezy wybrano Sanok. Losowanie par półfinałowych odbyło się 13 grudnia w Tychach podczas posiedzenia Wydziału Gier i Dyscypliny PZHL. Spotkania półfinałowe rozegrano 28 grudnia. Gospodarz Aksam Unia Oświęcim pokonała JKH GKS Jastrzębie 4:1. Mecz rozstrzygnął się w pierwszej tercji, w której Unia strzeliła trzy bramki. W drugim meczu Ciarko PBS Bank KH Sanok pokonał ComArch Cracovię 3:1, po dwóch bramkach Pavla Mojžíša. Spotkanie oglądało 4500 kibiców. Również komplet publiczności obejrzał mecz finałowy rozegrany następnego dnia o godz. 18:00. Spotkanie było wyrównane i rozstrzygnęło się w rzutach karnych. Decydującą bramkę zdobył Krzysztof Zapała i drużyna z Sanoka obroniła wywalczone przed rokiem trofeum. Z okazji organizacji turnieju tej rangi w Sanoku została wydany moneta okolicznościowa o nazwie „1 krążek”, wybita przez miejscowego mincerza.
W przeciwieństwie do roku ubiegłego w edycji z 2012 roku kluby rozpoczęły rywalizację od ćwierćfinałów. Do rozgrywek dopuszczone zostało 8 drużyn PLH, jednak drużyna Nesty Toruń wycofała się. W październiku Zarząd PZHL dokonał wyboru miejsca rozegrania finału i po raz trzeci z rzędu został nim Sanok. 19 października w hali Arena Sanok dokonano losowania par ćwierćfinałowych i zarazem gospodarzy pierwszych meczów. Wolny los otrzymała drużyna Ciarko PBS Bank KH Sanok. Spotkania ćwierćfinałowe odbyły się 16 i 18 listopada. W nich JKH GKS Jastrzębie dwukrotnie pokonało Zagłębie Sosnowiec 7:4 i 8:0; GKS Tychy awansował, wygrywając na wyjeździe 2:1 z Aksam Unię Oświęcim i remisując we własnej hali 2:2. Ostatnim półfinalistą została drużyna MKS ComArch Cracovii, która wyeliminowała HC GKS Katowice, wygrywając w Katowicach 6:1 i remisując na własnym lodowisku 4:4. Organizatorem turnieju drugi rok z rzędu zostało miasto Sanok. Pary półfinałowe zostały rozlosowane 7 grudnia 2012 roku. W pierwszym półfinale JKH GKS Jastrzębie pokonało po dogrywce GKS Tychy 4:3. Decydującego gola zdobył na 21 sekund przed końcem meczu Adrian Labryga. W drugim spotkaniu gospodarze zwyciężyli ComArch Cracovię po rzutach karnych 5:4 i po raz trzeci z rzędu awansowali do finału. Zwycięski najazd wykonał Peter Bartoš. Spotkanie finałowe odbyło się następnego dnia. Zwyciężyła w nim drużyna z Jastrzębia, która zwycięstwo odniosła dzięki trzem bramkom w ostatniej tercji. Było to pierwsze trofeum wywalczone przez hokeistów JKH.
Turnieje finałowe.
Rozgrywki Pucharu Polski w 2013 roku zostały gruntownie zreformowane. Organizatorem została nowo utworzona spółka Polska Hokej Liga, która zastąpiła dotychczasowego organizatora PZHL. Regulamin opublikowano 21 września 2013 roku. Zgodnie z nim rywalizacja składała się z dwóch etapów. Pierwszy pokrywał się z rozgrywkami ligowymi w sezonie 2013/2014, gdzie dziewięć klubów rozegrało dwie pełne rundy spotkań. Na podstawie miejsc w tabeli cztery pierwsze drużyny 1928 KTH Krynica, GKS Tychy, MKS ComArch Cracovia i Ciarko PBS Bank KH Sanok wywalczyły awans do drugiego etapu, tj. turnieju finałowego. Na organizację turnieju finałowego rozpisano konkurs i 26 października poinformowano, że turniej zostanie rozegrany w Katowicach w hali „Satelita” w dniach 28-29 grudnia. Jednak na początku grudnia ze względu na postulaty klubów i stacji TVP Sport rozpisano drugi konkurs. Jedyną ofertę złożyło miasto Sanok i decyzją Zarządu PZHL po raz trzeci z rzędu w tym mieście odbył się turniej finałowy Pucharu Polski. 11 grudnia w Polskiej Hokej Lidze kluby ogłosiły lokaut, wobec czego nie pewne było rozegranie turnieju finałowego. Po negocjacjach zdecydowano, że turniej zostanie rozegrany w ustalonym wcześniej terminie. Pary półfinałowe stworzyły kluby według miejsc w tabeli ligowej 1-4 i 2-3. W pierwszym meczu półfinałowym Ciarko PBS Bank KH Sanok pokonał 7:2 1928 KTH Krynicę. Mecz rozstrzygnął się w pierwszej tercji, którą Sanoczanie wygrali 4:0. W drugim spotkaniu ComArch Cracovia wygrała po dogrywce z GKS Tychy 4:3. Decydującą bramkę zdobył Adrian Kowalówka. Spotkanie finałowe rozegrano następnego dnia, a zwyciężyła po dogrywce ComArch Cracovia 4:3. Zwycięską bramkę strzelił na sekundę przed końcem dogrywki Petr Dvořák. Był to pierwszy puchar zdobyty przez Cracovię.
W 17 edycji rozgrywek w 2014 roku udział wzięło pięć klubów, cztery z Polskiej Hokej Ligi i jeden I ligowy. W sierpniu organizatorzy ogłosili regulamin rozgrywek. Zaszły w nim niewielkie zmiany w porównaniu z ubiegłoroczną edycją. Do turnieju finałowego awansowały najlepsze trzy drużyny po dwóch rundach zasadniczych Polskiej Hokej Ligi w sezonie 2014/2015. Czwarta drużyna w tabeli miała rozegrać barażowy dwumecz z I-ligowym klubem PKH Stoczniowiec 2014 Gdańsk o miejsce w półfinale. Druga runda spotkań zakończyła się 18 listopada. Trzy pierwsze miejsca w tabeli zajęły kluby: Ciarko PBS Bank KH Sanok, JKH GKS Jastrzębie i GKS Tychy. Na czwartym miejscu uplasowała się ComArch Cracovia. W dwumeczu barażowym rozegranym 25 listopada w Gdańsku i 2 grudnia w Krakowie dwukrotnie triumfowała Cracovia, wygrywając 9:1 i 10:2. Na miejsce rozegrania turnieju finałowego 21 listopada organizatorzy wybrali Kraków Arenę. Były to pierwsze mecze hokejowe w historii tego obiektu. Spotkania półfinałowe zostały rozegrane 27 grudnia. W pierwszym meczu GKS Tychy wysoko 6:1 zwyciężył JKH GKS Jastrzębie. Tyszanie po minucie gry prowadzili już 2:0. W drugiej tercji rozstrzygnęli całe spotkanie, wygrywając ją 3:0. Dwie bramki zdobył Adam Bagiński. W drugim meczu Ciarko PBS Bank KH Sanok wygrał z ComArch Cracovią 3:2. Spotkanie oglądało 12500 kibiców, dzięki czemu został ustanowiony rekord frekwencji na meczu hokejowym w Polsce. Decydującą o awansie bramkę zdobył Czeski napastnik Sanoka Martin Vozdecký. Mecz finałowy rozegrano następnego dnia o godz. 18:30. Zwyciężyła w nim drużyna GKS Tychy, która pewnie pokonała rywali 3:1. Dwa gole dla tyszan zdobył Josef Vítek, a jedno trafienie zanotował Jurij Kuzin. Honorową bramkę dla drużyny z Sanoka zdobył Lukáš Endál. Drużyna GKS Tychy wywalczyła po raz szósty w historii rozgrywek Puchar Polski. W przeciwieństwie do poprzednich edycji, organizatorzy za zwycięstwo nie przyznali nagród finansowych.
W 2015 roku rozgrywki Pucharu Polski przeprowadzono w identycznej formule jak w 2013 roku. We wrześniu został ogłoszony regulamin rozgrywek Pucharu Polski. Rywalizacja składała się z dwóch etapów. Pierwszy pokrywał się z rozgrywkami ligowymi Polskiej Hokej Ligi, gdzie dwanaście klubów rozegrało dwie pełne rundy spotkań. Na podstawie miejsc w tabeli cztery pierwsze drużyny wywalczyły awans do drugiego etapu tj. turnieju finałowego. Początkowo turniej planowano rozegrać w Kraków Arenie, jednak 10 grudnia Prezes PZHL Dawid Chwałka poinformował, iż turniej zostanie zorganizowany w Nowym Targu. Do półfinałów zakwalifikowały się cztery najlepsze po dwóch rundach PHL drużyny: ComArch Cracovia, TatrySki Podhale Nowy Targ, GKS Tychy oraz JKH GKS Jastrzębie. Kluby te utworzyły pary półfinałowe według następującego klucza 1–4 i 2–3. Spotkania półfinałowe rozegrano 29 grudnia. W pierwszym spotkaniu ComArch Cracovia 3:0 pokonała JKH GKS Jastrzębie. W drugim meczu TatrySki Podhale Nowy Targ 5:3 zwyciężyło GKS Tychy, a dwie bramki dla „Szarotek” zdobył Oskar Jaśkiewicz. Następnego dnia o godz. 18.30 rozpoczął się mecz finałowy. ComArch Cracovia była drużyną lepszą i wygrała 5:0, a dwie bramki dla Krakowian zdobył Maciej Urbanowicz. Był to drugi w historii klubu triumf w Pucharze Polski.
Spotkania finałowe.
Od roku 2007 najbardziej utytułowaną drużyną rozgrywek Pucharu Polski jest GKS Tychy, który dotychczas ośmiokrotnie zdobył to trofeum, w dodatku nigdy nie przegrywając spotkania finałowego. Po dwa zwycięstwa mają Podhale Nowy Targ, Unia Oświęcim, STS Sanok oraz Cracovia. Po jednym pucharze zdobyli Naprzód Janów, GKS Katowice, TKH Toruń i JKH GKS Jastrzębie. Łącznie po to trofeum sięgało dziewięć klubów. W pierwszej edycji zwyciężył Naprzód Janów. W finale trzy razy przegrywały zespoły Podhala Nowy Targ, Unii Oświęcim, STS Sanok i Stoczniowca Gdańsk. Dwa finały przegrała drużyna Baildonu Katowice, a po jednej porażce zanotowały Cracovia, Naprzód Janów, GKS Katowice i TKH Toruń. Spośród dwudziestu finałów, cztery rozstrzygnęły się w rzutach karnych, a trzy po rozegraniu dogrywki. W finale w 2008 roku jedyny raz zdarzyło się, że w regulaminowym czasie gry nie padły bramki. W 1970 roku jedyny raz rozegrano dwumecz w finale.
Nagrody.
Od 2000 roku główną nagrodą za zdobycie Pucharu Polski jest przechodnie trofeum, którego właścicielem do 2013 roku był Polski Związek Hokeja na Lodzie, a następnie Polska Hokej Liga – organizator rozgrywek. Zgodnie z regulaminem puchar na własność może otrzymać ten klub, który wygrał turniej pięciokrotnie bądź trzy razy z rzędu. W historii zdarzyło się to raz. W 2008 roku GKS Tychy zdobył Puchar Polski trzeci raz z rzędu i otrzymał trofeum na własność. W edycji 2001 nie przewidziano gratyfikacji finansowych dla uczestników.
W 2001 roku nie przyznano nagród finansowych. W 2002 roku zwycięzca turnieju Dwory Unia Oświęcim otrzymał nagrodę pieniężną w wysokości 15 tysięcy złotych. Prezes PZHL Zenon Hajduga przed rozegraniem czwartej edycji zapowiedział, że nagroda dla zwycięzcy będzie dwa razy większa niż przed rokiem. W 2003 roku turniej rozgrywany w Warszawie wygrała drużyna Wojas Podhale Nowy Targ, która otrzymała czek na 30 tysięcy złotych. Od 2004 roku turnieje finałowe o Puchar Polski zaczęły organizować kluby, które zobowiązane były do przygotowania nagrody pieniężnej dla zwycięzcy. W tej edycji drugi raz z rzędu triumfowało Wojas Podhale. Za zwycięstwo klub otrzymał czek w wysokości 30 tysięcy złotych od organizatora turnieju finałowego Zakładów Chemicznych Dwory S.A.. W 2005 roku podobnie jak w roku ubiegłym zdobywca Pucharu Polski otrzymał 30 tysięcy złotych. Trofeum wygrała drużyna TKH ThyssenKrupp Energostal Toruń, która należne pieniądze otrzymała od organizatora firmy Wojas S.A. z dużym opóźnieniem. W 2006 roku turniej finałowy Pucharu Polski odbył się w Toruniu. Zwyciężyła w nim po raz drugi w historii drużyna GKS Tychy. Tyszanie za zwycięstwo otrzymali czek na 30 tysięcy złotych. Finał dziesiątej edycji rozegrano w Tychach. Prezydent miasta gospodarza turnieju Andrzej Dziuba ufundował dla zdobywcy trofeum najwyższą w ówczesnych edycjach nagrodę w wysokości 50 tysięcy złotych. Po trzeci w historii puchar i czek sięgnęła drużyna gospodarzy GKS Tychy. W 2008 roku nagrody samodzielnie sfinansował PZHL, a ich łączna pula wynosiła 55 tysięcy złotych. Po raz pierwszy nagrodzeni zostali półfinaliści turnieju i otrzymali po 5 tysięcy złotych. Stoczniowiec Gdańsk, który przegrał mecz finałowy otrzymał 15 tysięcy złotych. Turniej w Gdańsku wygrała trzeci raz z rzędu drużyna GKS Tychy, która otrzymała od organizatorów w nagrodę czek na 30 tysięcy złotych oraz puchar na własność. Nagrodę finansową w wysokości 150 tysięcy złotych ufundowały władze miasta Tychy oraz sponsorzy drużyny. Łącznie klub za zdobyciu pucharu otrzymał 180 tysięcy złotych.
W 2009 roku turniej o Puchar Polski odbył się w Tychach, a kluby rywalizowały o nowe trofeum. Patronat nad turniejem po raz drugi w historii objął prezydent miasta Tychy Andrzej Dziuba, który wręczył zwycięzcy GKS Tychy czek na kwotę 50 tysięcy złotych, natomiast nagrody dla finalisty 15 tysięcy złotych oraz dla półfinalistów po 5 tysięcy złotych ufundował PZHL. W trzynastej edycji rozgrywek turniej finałowy odbył się w Oświęcimiu. Sponsorem nagród była firma Aksam. Zwyciężył zespół Ciarko KH Sanok, który otrzymał czek na 60 tysięcy złotych. Dla finalisty przewidziano premię w wysokości 25 tysięcy złotych, zaś dla drużyn przegranych w półfinale po 5 tysięcy złotych. W turnieju rozegranym w 2011 roku łączna pula przeznaczona na nagrody wyniosła 120 tysięcy złotych i była najwyższa w historii rozgrywek Pucharu Polski. Zwycięzca turnieju Ciarko PBS Bank KH Sanok otrzymał z rąk organizatora nagrodę pieniężną w wysokości 90 tysięcy złotych, a finalista Unia Oświęcim 20 tysięcy złotych, natomiast przegrani półfinaliści Cracovia i JKH Jastrzębie po 5 tysięcy złotych.
Turniej Pucharu Polski w 2012 roku odbył się drugi raz z rzędu w Sanoku. Organizatorzy na nagrody pieniężne przeznaczyli łączną pulę 91 tysięcy złotych (66 tysięcy firma Ciarko oraz Bank BPS, a 25 tysięcy PZHL). Zwycięzca JKH GKS Jastrzębie otrzymał 75 tysięcy złotych w tym 50 tysięcy od organizatorów i 25 tysięcy od PZHL). Puchar wręczył prezes PZHL Piotr Hałasik. Finalista Ciarko PBS Bank KH Sanok otrzymał 10 tysięcy złotych, a drużyny, które przegrały mecze półfinałowe po 3 tysiące złotych. W 2013 roku trzeci raz z rzędu turniej został rozegrany w Sanoku. Organizatorem był klub Ciarko PBS Bank KH Sanok, który dla drużyn uczestniczących w turnieju przeznaczył łączną sumę nagród pieniężnych wynoszącą 66 tysięcy złotych. Puchar Polski po raz pierwszy zdobyła drużyna ComArch Cracovii, która otrzymała 40 tysięcy złotych. Pieniądze miały zostać przesłane na konto zwycięzcy za pośrednictwem PZHL, jednak Cracovia ich nie otrzymała w ustalonym terminie. Finaliście Ciarko PBS Bank KH Sanok przypadło 20 tysięcy złotych, natomiast półfinaliści otrzymali po 3 tysiące złotych. W turniejach z 2014 i 2015 roku nagród finansowych nie przyznano ze względu na pokrycie kosztów organizacji turnieju przez Polską Hokej Ligę – organizatora Pucharu Polski. Nie przyznawano również wyróżnień indywidualnych dla najlepszych zawodników turnieju. Również w edycjach z 2016 i 2017 roku nie przygotowano nagród finansowych oraz wyróżnień indywidualnych.
Wyróżnienia indywidualne.
Nagrody indywidualne dla Najbardziej Wartościowych Zawodników (MVP) po raz pierwszy przydzielono w 12. edycji Pucharu Polski w 2009 roku. Wyróżnienia przyznawane są w trzech kategoriach: najlepszy bramkarz, najlepszy obrońca oraz najlepszy napastnik turnieju. Ponadto po każdym spotkaniu półfinałowym i finałowym wybierani są najlepsi gracze meczu po jednym z każdej drużyny. W 2009 roku najlepszymi zawodnikami turnieju wybrani zostali w kategorii najlepszy bramkarz Michał Elżbieciak z Naprzodu Janów oraz dwaj hokeiści GKS Tychy Łukasz Sokół jako najlepszy obrońca oraz Ladislav Paciga, którego uznano najlepszym napastnikiem oraz dodatkowo MVP całego turnieju. W 2010 roku wyróżnieni zostali bramkarz Ciarko KH Sanok Michał Plaskiewicz, obrońca Aksam Unii Oświęcim Miroslav Zaťko oraz napastnik Marcin Jaros również gracz Aksam Unii. Nagrody wręczył Karol Strasburger. W 2011 roku oprócz graczy MVP po każdym z meczów turnieju finałowego wybierano również zawodnika spotkania. W meczach półfinałowych najlepszymi graczami swoich drużyn byli Kamil Kosowski z JKH GKS Jasrzębie, Krzysztof Zborowski z Aksam Unia Oświęcim, Pavel Mojžíš z Ciarko PBS Bank KH Sanok oraz Leszek Laszkiewicz z MKS ComArch Cracovia. Najlepszymi zawodnikami finału wybrani zostali Ivo Kotaška z Ciarko PBS Bank KH Sanok i Radek Procházka z Aksam Unii. Wszyscy otrzymali nagrodę w kwocie około 1 tysiąca złotych, natomiast Najbardziej Wartościowi Zawodnicy całego turnieju otrzymali po około 3,5 tysiąca złotych. Zostali nimi bramkarz Przemysław Odrobny z Ciarko PBS Bank KH Sanok, obrońca Miroslav Zaťko z Aksam Unii i napastnik Radek Procházka, również gracz Unii. Ponadto wszyscy wyróżnieni hokeiści otrzymali od sponsora turnieju firmy Bisset szwajcarskie zegarki.
Podobnie jak w roku ubiegłym również na turnieju rozgrywanym w 2012 roku w Sanoku nagrody indywidualne otrzymali hokeiści wybrani w każdym meczu graczami spotkania oraz najlepsi zawodnicy turnieju. W spotkaniach półfinałowych najlepszymi okazali się czterej napastnicy Richard Král z JKH GKS Jasrzębie, Mikołaj Łopuski z GKS Tychy, Peter Bartoš z Ciarko PBS Bank KH Sanok i Aron Chmielewski z MKS ComArch Cracovia, natomiast w spotkaniu finałowym wyróżnieni zostali Tomasz Malasiński z Ciarko PBS Bank KH Sanok oraz
Radek Procházka z Aksam Unii Oświęcim. Najlepszym bramkarzem turnieju został wybrany gracz JKH Kamil Kosowski, obrońcą zawodnik KH Sanok Pavel Mojžíš, a napastnikiem Richard Král z JKH. Wszyscy zostali nagrodzeni szwajcarskimi zegarkami ufundowanymi przez ich producenta i sponsora turnieju firmę Bisset. W 2013 roku w meczach półfinałowych wyróżnieni zostali Maciej Kruczek z 1928 KTH Krynica, Martin Vozdecký z Ciarko PBS Bank KH Sanok, Kacper Guzik z GKS Tychy i Rafał Radziszewski z MKS ComArch Cracovia. W finale najlepszymi graczami obu drużyn zostali Michał Piotrowski z MKS ComArch Cracovia oraz Petr Šinágl z Ciarko PBS Bank KH Sanok. Hokeistami MVP turnieju wybrani zostali dwaj gracze triumfatora rozgrywek MKS ComArch Cracovia bramkarz Rafał Radziszewski oraz obrońca Adrian Kowalówka. Nagrodę najlepszego napastnika turnieju otrzymał zawodnik Ciarko PBS Bank KH Sanok Martin Vozdecký. Sponsor turnieju firma Bisset nagrodziła wyróżnionych zawodników szwajcarskimi zegarkami. W 2014 roku nie wybierano najlepszych graczy turnieju, natomiast nagrodzono zawodników wybranych w meczach półfinałowych i finale. Byli to bramkarze Bryan Pitton z Ciarko PBS Bank KH Sanok oraz Rafał Radziszewski z MKS ComArch Cracovia oraz napastnicy Leszek Laszkiewicz z JKH GKS Jasrzębie i Adam Bagiński z GKS Tychy. W meczu finałowym najlepsi okazali się rosyjski napastnik Maksim Kartoszkin z GKS Tychy i słowacki obrońca Miroslav Zaťko z Ciarko PBS Bank KH Sanok. Wymienieni gracze otrzymali zegarki szwajcarskie od firmy Bisset. Podobnie jak przed rokiem również w edycji z 2015 roku nie wybierano zawodników MVP turnieju. Wyróżnieni jednak zostali najlepsi gracze półfinałów i finału. Po raz trzeci w karierze wybrany został Rafał Radziszewski z MKS ComArch Cracovia. W tym gronie znaleźli się również Kamil Górny z JKH GKS Jasrzębie, Patryk Wronka z TatrySki Podhale Nowy Targ oraz Mikołaj Łopuski z GKS Tychy. W finale nagrodzeni zostali Krzysztof Zapała z TatrySki Podhale Nowy Targ oraz Mateusz Rompkowski z MKS ComArch Cracovia. Wszyscy hokeiści otrzymali od sponsora Pucharu Polski firmy Bisset szwajcarskie zegarki.
Media i transmisje.
Pierwsza transmisja telewizyjna ze spotkań Pucharu Polski miała miejsce w 2003 roku. Mecz finałowy pomiędzy Wojasem Podhale Nowy Targ, a TKH Toruń transmitowała wówczas stacja Polsat Sport. W 2004 roku drugą i trzecią tercję meczu finałowego relacjonowała TV 3. Spotkanie rozpoczęło się o godz. 18:00, a transmisja o 18.30. W 2005 roku finałowe spotkanie pokazała stacja TVP3.
W 2006 roku PZHL rozpoczął współpracę z nowo powstałym kanałem sportowym TVP Sport. Po raz pierwszy stacja przeprowadziła relację ze spotkań Pucharu Polski w 2006 roku. Transmitowała mecz finałowy pomiędzy TKH Toruń, a GKS Tychy. Oprócz transmisji telewizyjnej odbyła się również relacja internetowa na platformie itvp.pl. W kolejnych dwóch latach na antenie TVP Sport transmitowane były mecze półfinałowe i finał Pucharu Polski. W 2009 roku przeprowadzono tylko jedną transmisję ze spotkania finałowego pomiędzy GKS Tychy i Naprzodem Janów. Mecz współkomentował wówczas Mariusz Czerkawski. W 2010 roku TVP Sport transmitowała obydwa spotkania półfinałowe oraz finał rozgrywek. W 2011 roku podobnie jak dwa lata wcześniej stacja transmitowała tylko spotkanie finałowe.
W 2012 roku telewizja internetowa MalopolskaTV transmitowała pierwsze spotkanie ćwierćfinałowe pomiędzy Aksam Unią Oświęcim a GKS-em Tychy. Ta sama stacja relacjonowała również rewanżowy mecz ćwierćfinałowy pomiędzy ComArch Cracovią a HC GKS Katowice. TVP Sport natomiast przeprowadziła transmisję ze spotkań półfinałowych i finału. Półfinałowy mecz pomiędzy GKS Tychy i JKH GKS Jastrzębie przed telewizorami oglądało ok. 30 tysięcy widzów. Drugi półfinał ComArch Cracovia z Ciarko PBS Bank KH Sanok oglądało ponad 50 tysięcy widzów. Spotkanie finałowe z kolei obejrzało ponad 65 tysięcy kibiców. W 2013 roku TVP Sport ponownie przeprowadziła trzy transmisje z turnieju finałowego. W 17. edycji Pucharu Polski w 2014 roku TVP Sport relacjonowała na żywo spotkania półfinałowe oraz finał. W 2015 roku mecze turnieju finałowego Pucharu Polski na żywo pokazywała stacja telewizyjna TVP Sport i internetowa sport.tvp.pl. Spotkania komentował Stanisław Snopek wspólnie z jednym z zaproszonych ekspertów. W edycji z 2016 roku mecze turnieju finałowego transmitowała stacja TVP Sport i sport.tvp.pl. Wszystkie spotkania komentował Jacek Laskowski. W półfinałach wspólnie z Romanem Stebleckim, a finał z Gabrielem Samolejem. Turniej finałowy w 2017 roku również transmitowała stacja telewizyjna TVP Sport i internetowa sport.tvp.pl. Mecze półfinałowe i finał komentowali Stanisław Snopek i Wojciech Tkacz.
Od 2006 do 2016 roku stacja TVP Sport transmitowała 27 spotkań z rozgrywek Pucharu Polski. W tym okresie kibice zobaczyli wszystkie mecze finałowe oraz półfinałowe z wyjątkiem edycji z 2006, 2009 i 2011 roku.
Hale i frekwencja.
Finał pierwszego Pucharu Polski odbył się w Katowicach w hali Jantor. Spotkanie oglądało na żywo 3500 kibiców. W roku następnym finaliści jedyny raz w historii rozgrywali finałowy dwumecz. Spotkania odbyły się w hali Torkat oraz Hali Baildon w Katowicach. W 2000 roku finał Pucharu Polski rozegrano w Hali widowiskowo-sportowej w Krynicy. Spotkanie na żywo oglądało 1500 kibiców. W 2001 roku gospodarzem finału było miasto Tychy. W meczu rozegranym na Stadionie Zimowym triumfowali gospodarze, a spotkanie oglądało 3000 kibiców. Trzy kolejne spotkania finałowe odbyły się w Warszawie na lodowisku Torwar II, którego pojemność wynosiła 650 miejsc siedzących. Finałowe spotkanie w 2002 roku obejrzało 900 kibiców, a pojedynczy bilet na mecz kosztował 10 zł. PZHL na to spotkanie wysłał 300 zaproszeń, a do sprzedaży trafiło 400 biletów. W 2003 roku mecz finałowy pomiędzy Stoczniowcem Gdańsk, a Dworami Unią Oświęcim w hali Torwar II oglądało 500 kibiców. W 2004 roku spotkanie finałowe pomiędzy Wojasem Podhale Nowy Targ, a Dworami Unią Oświęcim oglądał nadkomplet publiczności. Do hali przybyło 800 kibiców. W 2005 roku turniej finałowy odbył się w Nowym Targu w Miejskiej Hali Lodowej. Bilety normalne na spotkania półfinałowe kosztowały 15 zł, ulgowe 9 zł. Z kolei za obejrzenie spotkania finałowego trzeba było zapłacić 20 zł za bilet normalny i 12 zł za ulgowy. Karnet na wszystkie mecze kosztował 30 zł. Spotkanie półfinałowe pomiędzy Wojasem Podhale, a Stoczniowcem oglądało 800 widzów. Mecz finałowy na trybuny przyciągnął 1600 kibiców. W 2006 roku turniej finałowy odbył się w Toruniu na lodowisku Tor-Tor o pojemności 2997 miejsc siedzących. Na spotkania półfinałowe i finał bilety normalne kosztowały 13 zł, a ulgowe 7 zł.
W 2007 roku po raz drugi w historii finał został rozegrany w Tychach na stadionie zimowym. Mecze półfinałowe nie cieszyły się dużym zainteresowaniem. Spotkanie ComArch Cracovii z Zagłębiem Pol-Aqua Sosnowiec obejrzało 200 widzów, a drugi półfinał pomiędzy GKS Tychy i TKH Toruń 1000 kibiców. Finał rozegrany następnego dnia pomiędzy GKS, a Cracovią na żywo oglądało 1500 widzów. Bilet na pierwszy mecz półfinałowy Cracovii z Zagłębiem kosztował 3 zł, natomiast na drugie spotkanie i finał wejściówki kosztowały odpowiednio 12 zł za bilet normalny i 8 zł za ulgowy. Turniej finałowy Pucharu Polski w 2008 roku miał się pierwotnie odbyć w Tychach, ze względu jednak na remont hali PZHL przeniósł rywalizację do Hali Olivia w Gdańsku mogącej pomieścić 3867 widzów. Ceny biletów na wszystkie spotkania były takie same i wynosiły 12 zł. W 2009 roku decydujące mecze o Puchar Polski po raz trzeci zostały rozegrane na Stadionie Zimowym w Tychach. Spotkanie finałowe pomiędzy gospodarzami GKS Tychy, a MUKS Naprzodem Janów oglądało 3000 widzów. Ceny biletów na turnieje rozgrywane w Sanoku wynosiły: w 2011 – 5 zł i 10 zł za mecze półfinałowe oraz 15 zł i 10 zł za finał, w 2012 – 25 zł na każdy mecz, w 2013 – 15 zł za oba spotkania półfinałowe i 20 za finał.
Największa frekwencja na meczu Pucharu Polski miała miejsce w 2014 roku. Spotkanie półfinałowe pomiędzy Ciarko PBS Bank KH Sanok, a MKS ComArch Cracovią oglądało 12800 kibiców, co było rekordem na meczu hokeja na lodzie w Polsce. Bilety na turniej finałowy w Kraków Arenie kosztowały 10 i 15 zł. W turnieju rozgrywanym w Tychach w grudniu 2018 roku ceny biletów na spotkania półfinałowe kosztowały 20 zł za bilet normalny i 10 zł za ulgowy. Na spotkanie finałowe cena za bilet normalny wynosiła 40 zł, a za ulgowy 20 zł. Organizatorzy przygotowali również karnety na wszystkie trzy spotkania. Karnet normalny kosztował 45 zł, a ulgowy 25 zł.
Zawodnicy uczestniczący w finałach.
W tabeli ujęci zostali zawodnicy, którzy wystąpili w finale rozgrywek, a od 2005 roku także w turnieju finałowym.
Uwaga: Kursywą oznaczono bramkarzy, którzy w finałach Pucharu Polski byli wykazani w składach drużyn, lecz nie pojawili się na lodzie podczas gry.

</doc>
<doc id="648100" url="https://pl.wikipedia.org/wiki?curid=648100" title="Chen Ning Yang">
Chen Ning Yang

Chen Ning Franklin Yang (; ur. 1 października 1922 w Hefei) – amerykański fizyk pochodzenia chińskiego, noblista.
Życiorys.
Dzieciństwo spędził w Pekinie, a następnie w Kunmingu, studia ukończył na Uniwersytet Tsinghua. W 1946 roku wyjechał, w ramach współpracy międzyuczelnianej, do Chicago. Tytuł doktora uzyskał pod opieką Edwarda Tellera, po czym został asystentem Enrico Fermiego. Wraz z Robertem Millsem opracował teorię dotyczącą fizyki cząstek elementarnych, znaną obecnie jako pole Yanga-Millsa. Na tej koncepcji opiera się model standardowy.
W 1957 roku (w wieku 35 lat) został laureatem Nagrody Nobla w dziedzinie fizyki wraz z Tsung-Dao Lee za teorię zakładającą, że oddziaływania słabe pomiędzy cząstkami elementarnymi nie zachowują symetrii parzystości. Doszli oni do takiego wniosku po bardzo szczegółowej analizie dostępnych ówcześnie danych eksperymentalnych, które nie gwarantowały zachowania tej symetrii. Jednocześnie zaproponowali odpowiednie eksperymenty, które mogłyby potwierdzić łamanie tej symetrii. Wkrótce doświadczenia takie zostały wykonane przez zespoły Leona Ledermana z Columbia University (późniejszego laureata Nagrody Nobla z odkrycie neutrina mionowego) oraz przez Chien-Shiung Wu we współpracy z National Bureau of Standards.
27 marca 1974 roku senat Uniwersytetu Wrocławskiego przyznał mu tytuł "Doctor honoris causa". Uroczysta promocja odbyła się 13 maja 1974 roku.

</doc>
<doc id="648103" url="https://pl.wikipedia.org/wiki?curid=648103" title="Godzilla, King of the Monsters!">
Godzilla, King of the Monsters!



</doc>
<doc id="648104" url="https://pl.wikipedia.org/wiki?curid=648104" title="Godzilla Raids Again">
Godzilla Raids Again



</doc>
<doc id="648105" url="https://pl.wikipedia.org/wiki?curid=648105" title="King Kong versus Godzilla">
King Kong versus Godzilla



</doc>
<doc id="648107" url="https://pl.wikipedia.org/wiki?curid=648107" title="Franciszek Waniołka">
Franciszek Waniołka

Franciszek Waniołka (ur. 2 września 1912 w Cieszynie, zm. 16 kwietnia 1971 w Warszawie) – polski inżynier technolog i polityk, poseł na Sejm PRL I, II, III, IV i V kadencji. Minister górnictwa węglowego (1956–1957), minister energetyki (1957), minister górnictwa i energetyki (1957–1959) oraz minister przemysłu ciężkiego (1959–1962), członek Biura Politycznego KC PZPR (1964–1968), wiceprezes Rady Ministrów (1962–1968).
Życiorys.
Syn Józefa i Marii. W II Rzeczypospolitej pracował jako ślusarz, w czasie II wojny światowej wywieziony na roboty przymusowe w Niemczech. W 1942 został członkiem Armii Ludowej. W 1951 ukończył studia na Politechnice Śląskiej.
Należał do Komunistycznej Partii Polski, od 1933 do 1938 do Komunistycznej Partii Czechosłowacji, a następnie od 1945 do Polskiej Partii Robotniczej, z którą w 1948 przystąpił do Polskiej Zjednoczonej Partii Robotniczej. Był sekretarzem (1946–1948) i kierownikiem wydziału ekonomicznego komitetu wojewódzkiego PPR w Krakowie (1948). Instruktor wydziału przemysłu KW PPR w Katowicach (1946–1948) oraz sekretarz ds. ekonomicznych katowickiego KW PZPR (1949–1952). Instruktor wydziału ekonomicznego Komitetu Centralnego PZPR (1948–1949), w latach 1959–1971 członek KC, od 1964 do 1968 członek Biura Politycznego KC PZPR.
W latach 1952–1954 prezes Centralnego Urzędu Gospodarki Materiałowej oraz zastępca przewodniczącego Państwowej Komisji Planowania Gospodarczego. Następnie podsekretarz stanu w Ministerstwie Górnictwa i Ministerstwie Górnictwa Węglowego. Od 1956 do 1957 minister tego resortu, w 1957 minister energetyki, od 1957 do 1959 minister górnictwa węglowego, do 1962 minister przemysłu ciężkiego, a od 1962 do 1968 wiceprezes Rady Ministrów.
Pełnił mandat poselski na Sejm PRL I, II, III, IV i V kadencji.
Żonaty z Gertrudą (1919–1972), miał syna Jerzego i córkę Lidię. Został pochowany na Cmentarzu Wojskowym na Powązkach w Warszawie (kw. A 28 rz. Tuje m. 14).

</doc>
<doc id="648109" url="https://pl.wikipedia.org/wiki?curid=648109" title="Godzilla versus Mechagodzilla">
Godzilla versus Mechagodzilla



</doc>
<doc id="648111" url="https://pl.wikipedia.org/wiki?curid=648111" title="Terror of Mechagodzilla">
Terror of Mechagodzilla



</doc>
<doc id="648116" url="https://pl.wikipedia.org/wiki?curid=648116" title="Lord szambelan">
Lord szambelan

Lord szambelan (ang. "Lord Chamberlain of the Household") – jeden z urzędników dworu królewskiego w Wielkiej Brytanii, należący do wielkich urzędników państwowych, zajmujący się organizacją dworu królewskiego i jego funkcjonowaniem. Do 1968 zajmował się ponadto cenzurą przedstawień teatralnych. Lordem szambelanem zawsze jest par i członek Tajnej Rady.
W Polsce odpowiednikiem lorda szambelana był marszałek nadworny koronny.
Lista lordów szambelanów.
W latach 1649–1660 urząd lorda szambelana był nieobsadzony, z powodu wprowadzenia ustroju republikańskiego.
W latach 1697–1699 urząd lorda szambelana był nieobsadzony, gdyż król Wilhelm III Orański nie uznał rezygnacji hrabiego Sunderland.
W latach 1810–1812 urząd lorda szambelana był nieobsadzony.

</doc>
<doc id="648118" url="https://pl.wikipedia.org/wiki?curid=648118" title="Probant">
Probant

Probant:
Inne znaczenia.
Ponadto wyraz "probant" występuje w wyrażeniu:

</doc>
<doc id="648119" url="https://pl.wikipedia.org/wiki?curid=648119" title="Komórka macierzysta szpiku">
Komórka macierzysta szpiku



</doc>
<doc id="648120" url="https://pl.wikipedia.org/wiki?curid=648120" title="Liga Narodowa (partia polityczna)">
Liga Narodowa (partia polityczna)

Liga Narodowa (LN) – polska prawicowa partia polityczna, zarejestrowana pierwotnie 11 stycznia 2007 jako Ruch Ludowo-Narodowy (pod tą nazwą działała do 27 kwietnia 2013). Założona została głównie przez byłych działaczy Ligi Polskich Rodzin i Samoobrony RP. Jako RLN miała charakter narodowo-ludowy, natomiast jako LN odwoływała się jedynie do narodowej demokracji. LN została wyrejestrowana 6 lutego 2023.
Historia partii.
Partię Ruch Ludowo-Narodowy utworzyli posłowie Koła Poselskiego Ruch Ludowo-Chrześcijański (Józef Cepil, Piotr Cybulski, Tadeusz Dębicki, Bogusław Kowalski, Józef Pilarz, Anna Sobecka i Krzysztof Szyga, czyli wszyscy członkowie koła oprócz Gabrieli Masłowskiej, która wstąpiła później do partii). Ruch Ludowo-Narodowy, według założycieli, mógł liczyć także na 7 senatorów – członków Senatorskiego Klubu Narodowego (jednak członkiem partii został jedynie Waldemar Kraska). 7 maja 2007 Koło Poselskie RLCh zmieniło nazwę na „Koło Poselskie RLN”.
W wyborach parlamentarnych w 2007 RLN wystartował z list Prawa i Sprawiedliwości, wprowadzając do parlamentu 3 posłów (Bogusława Kowalskiego, Annę Sobecką i Gabrielę Masłowską) oraz 1 senatora (Waldemara Kraskę). Z listy Samoobrony RP bezskutecznie kandydował do Sejmu także należący do Ruchu Józef Pilarz. Parlamentarzyści RLN wybrani z ramienia PiS zasiedli w Klubie Parlamentarnym tej partii.
Przed wyborami do Parlamentu Europejskiego w 2009 RLN podjął decyzję o kontynuacji współpracy z PiS, jednak członkowie partii nie wystartowali w wyborach. 20 kwietnia 2010 Ruch podpisał porozumienie o współpracy z Ligą Obrony Suwerenności. W wyborach prezydenckich w 2010 RLN udzielił poparcia kandydatowi PiS Jarosławowi Kaczyńskiemu. W wyborach samorządowych w tym samym roku kandydaci RLN ponownie znaleźli się na listach Prawa i Sprawiedliwości.
Na przełomie stycznia i lutego 2011 wszyscy rekomendowani przez RLN parlamentarzyści wstąpili do PiS. W związku z opuszczeniem partii przez jej szefa Bogusława Kowalskiego, obowiązki przewodniczącego objął tymczasowo szef rady naczelnej partii Wiesław Kosobudzki. 19 lutego 2011 Zarząd Główny RLN powierzył funkcję p.o. przewodniczącego Krzysztofowi Filipkowi.
Przed wyborami parlamentarnymi w 2011 RLN zawarł porozumienie z partią Polska Jest Najważniejsza, na mocy którego na 2. miejscu listy PJN do Sejmu w okręgu konińskim znalazł się wiceprzewodniczący RLN Tadeusz Dębicki. Otrzymał on w wyborach 382 głosy, a PJN nie osiągnęła progu wyborczego.
28 stycznia 2012 na nowego p.o. przewodniczącego RLN (i przewodniczącego ZG) został wybrany Zbigniew Lipiński.
W maju 2012 został powołany Okręg Norweski RLN-OWP, obejmujący swym zasięgiem działaczy Ruchu i Obozu Wielkiej Polski pracujących w Norwegii.
27 kwietnia 2013 na kongresie nastąpiła zmiana nazwy Ruchu Ludowo-Narodowego na „Liga Narodowa”, zaś szefem ugrupowania pozostał Zbigniew Lipiński. Powodem zmiany nazwy było wcześniejsze odejście z RLN dawnych polityków Samoobrony RP.
W eurowyborach w 2014 LN nie wystartowała. Partia współtworzyła ruch Wspólnota Patriotyzm Solidarność, który wystartował w wyborach samorządowych w tym samym roku. LN aktywnie popierała kandydaturę Konrada Rękasa (startującego z ramienia komitetu związanego z Nową Prawicą) na prezydenta Chełma.
10 grudnia 2014 RLN został wykreślony z ewidencji partii politycznych, jednak 12 stycznia 2017 w ewidencji znalazła się LN, co miało miejsce w wyniku przerejestrowania powstałej w 2014 partii Tak dla Polski – kierowanej przez Przemysława Piastę (wówczas jednocześnie działacza KORWiN, z której odszedł w tym samym roku), w miejsce którego wpisano Zbigniewa Lipińskiego jako prezesa do rejestru. W wyborach samorządowych w 2018, ani w wyborach do PE w 2019 partia nie wystartowała. W wyborach parlamentarnych w 2019 liderzy LN Zbigniew Lipiński i Zenon Dziedzic kandydowali bezskutecznie do Sejmu z list Konfederacji Wolność i Niepodległość. 6 lutego 2023 LN, w wyniku niezłożenia sprawozdania finansowego za 2021 rok, została wykreślona z ewidencji partii politycznych.
Zarząd LN (pod koniec działalności).
Prezes:
Sekretarz:
Pozostali członkowie:
Parlamentarzyści.
Koło Poselskie RLN w Sejmie V kadencji.
Koło Poselskie Ruch Ludowo-Narodowy powstało ponownie 7 maja 2007 ze zmiany nazwy (wcześniej Koło Poselskie RLCh). Koło tworzyli:

</doc>
<doc id="648121" url="https://pl.wikipedia.org/wiki?curid=648121" title="Cambridge Radio Astronomy Group">
Cambridge Radio Astronomy Group



</doc>
<doc id="648125" url="https://pl.wikipedia.org/wiki?curid=648125" title="Jan Dydak">
Jan Dydak

Jan Zygmunt Dydak (ur. 14 czerwca 1968 w Czeladzi, zm. 27 marca 2019 w Słupsku) – polski bokser, medalista olimpijski.
Na igrzyskach olimpijskich w Seulu (1988) zdobył brązowy medal w wadze półśredniej. Startował także w mistrzostwach Europy w Göteborgu 1991, gdzie odpadł z turnieju w półfinale (zdobył brązowy medal) i mistrzostwach świata w Sydney 1991, lecz bez powodzenia.
Startując w mistrzostwach Polski, trzy razy sięgał po tytuł mistrza Polski w 1987, 1990, 1991, raz był wicemistrzem kraju 1988 roku, walcząc w wagach półśredniej i lekkośredniej. Dwukrotnie zwyciężał w Turnieju im. Feliksa Stamma w 1989 i 1990. Na przełomie lat 80. i 90. największy, obok Andrzeja Gołoty i Dariusza Michalczewskiego, talent polskiego boksu. Czterokrotny zwycięzca klasyfikacji „Boksu” na najlepszego polskiego pięściarza: 1988 (waga półśrednia), 1989, 1990, 1991 (lekkośrednia).
W barwach Czarnych Słupsk złoty medalista drużynowych mistrzostw Polski w 1990 oraz 8-krotny reprezentant kraju w meczach międzypaństwowych odnosząc (5 zwycięstw, 3 porażki).
Według oficjalnych statystyk stoczył 171 walk, 159 wygrał, 2 zremisował i 10 przegrał.
Karierę zakończył w roku 1991, z powodu poważnej kontuzji dłoni. Był zawodnikiem GKS Jastrzębie (1982–1986) i Czarnych Słupsk (1987–1991). W 2005 został trenerem sekcji bokserskiej Czarnych.

</doc>
<doc id="648127" url="https://pl.wikipedia.org/wiki?curid=648127" title="Abbe (krater księżycowy)">
Abbe (krater księżycowy)

Abbe – uderzeniowy krater na Księżycu, położony na południowej półkuli na niewidocznej z Ziemi stronie Księżyca. Leży na południe od krateru Hess i przy wschodniej krawędzi Poincaré.
Zewnętrzna ściana Abbe jest nieco zniszczona w procesie erozji, oraz przez małe kratery leżące na północno-zachodniej i południowo-wschodniej krawędzi. Wnętrze krateru jest stosunkowo gładkie z paroma małymi kraterami.

</doc>
<doc id="648129" url="https://pl.wikipedia.org/wiki?curid=648129" title="Cmentarz rzymskokatolicki w Radomiu">
Cmentarz rzymskokatolicki w Radomiu

Cmentarz Rzymskokatolicki w Radomiu – mieści się przy ulicy Bolesława Limanowskiego 72. Został założony w 1812 lub w 1813 na gruntach podarowanych przez Wojciecha Łodwigowskiego, „zamożnego obywatela radomskiego”. Jest to miejsce pochówku zasłużonych dla oświaty i kultury polskiej oraz powstańców i żołnierzy walczących o wolną Polskę.
Historia.
Cmentarz został założony z powodu przepełnienia cmentarza na Piotrówce i braku możliwości jego powiększenia. Pierwotnie miał powierzchnię około 2 mórg, lecz wraz z wyczerpywaniem się miejsca i rosnącymi potrzebami był powiększany. W 1849 dokupiono grunty o powierzchni 7 mórg i 34 prętów. W 1854 rozpoczęto prace nad wzniesieniem muru wokół cmentarza, zaś zakończono je dwa lata później. Przy okazji tych prac wzniesiono także murowaną bramę z przybudówkami mieszczącymi izbę przedpogrzebową oraz izbę przeznaczoną dla grabarza. Brama miała także wieżyczkę z dwoma dzwonami. W 1852 doprowadzono z miasta do cmentarza drogę. W 1876 powiększono cmentarz o 4 morgi i 8 prętów. Wkrótce potem jednak powiększono cmentarz o kolejne 5 mórg i 217 prętów, gdyż poprzednio zakupione grunty okazały się gliniaste i mieszkańcy nie chcieli na nich chować swych zmarłych. Przy tej okazji włączono do terenów cmentarza dawny cmentarz choleryczny i zbudowano w 1885 murowaną bramę z dwiema furtami oraz wzniesiono niezbędne mury. Wieża w pierwotnie wzniesionej bramie zawaliła się w wyniku burzy w 1889. Również w 1889 geodeta wykonał pomiary cmentarza, co pozwoliło podzielić cmentarz na części i kwatery. Cmentarz w tym czasie miał powierzchnię 244 677 łokci kwadratowych (w tym: 2395 łokci kwadratowych ulic, 1624 łokci kwadratowych pod murami i 132 łokcie kwadratowe pod zabudowaniami cmentarza). Najstarszą część cmentarza (tereny kupione pierwotnie i w 1849) oznaczono literą A i podzielono na 14 kwater. Tereny kupione w 1876 oznaczono literą C zaś kupione w 1891 literą B. Część B podzielono na 16 kwater. W latach dziewięćdziesiątych XIX wieku założono księgi cmentarne i zbudowano przy pierwszej bramie dom ogrodnika, który zajął się sadzeniem drzew wzdłuż alei i pielęgnowaniem roślinności. Do 1891 pochowano na cmentarzu 40 672 osób. 
Pochowani na cmentarzu.
W nekropolii spoczywają m.in.: 
Ponadto na cmentarzu znajdują się groby zbiorowe:
i pomniki:
Naprzeciwko głównej bramy wejściowej na grobie Konstantego Mireckiego znajduje się rzeźba „Anioł Ciszy” Bolesława Jeziorańskiego. Rokrocznie organizowana jest kwesta na rzecz rewaloryzacji zabytkowych pomników cmentarza. Opieką nad cmentarzem zajmuje się m.in. Społeczny Komitet Ratowania Zabytków Radomia.

</doc>
<doc id="648131" url="https://pl.wikipedia.org/wiki?curid=648131" title="Władysław Taczanowski (zoolog)">
Władysław Taczanowski (zoolog)

Władysław Taczanowski (ur. 1 marca 1819 w Jabłonnie k. Lublina, zm. 17 stycznia 1890 w Warszawie) – polski ornitolog.
Władysław Taczanowski pochodził ze starej wielkopolskiej rodziny szlacheckiej Taczanowskich. W młodości studiował w Paryżu. W latach 1840–1855 był domownikiem u biskupa Walentego Baranowskiego
Życiorys.
Od 1855 r. adiunkt i od 1862 r. kierownik (po Feliksie Pawle Jarockim) oraz kustosz Gabinetu Zoologicznego Szkoły Głównej w Warszawie (od 1869 r. Cesarskiego Uniwersytetu Warszawskiego).
W okresie 1860–1890 pracował w muzeach europejskich, m.in. w Wiedniu, Berlinie, Paryżu i Londynie. W latach 1866–1867 przebywał wraz z Antonim Wagą oraz braćmi Aleksandrem i Konstantym Branickimi na wyprawie naukowej (finansowanej przez tych ostatnich) w Algierii. Od 1867 członek ówczesnej algierskiej "Académie Hippone" (obecnie Université Badji Mokhtar – Annaba) w Bône (Annaba).
Autor ok. 590 prac naukowych i opracowań haseł encyklopedycznych (większość haseł zoologicznych w Encyklopedii powszechnej S. Orgelbranda), m.in.: „O ptakach drapieżnych w Królestwie Polskim pod względem wpływu, jaki wywierają na gospodarstwo ogólne” (1860), „Oologia ptaków polskich” (1862), „Ptaki krajowe” (t. 1–2, 1882), „Spis ptaków Królestwa Polskiego, obserwowanych w ciągu ostatnich lat pięćdziesięciu” (1888). Jego nazwisko wymienione jest w I tomie z 1859 roku na liście twórców zawartości tej encyklopedii.
Opracował opis ornitofauny Ameryki Południowej i Środkowej, m.in.: Peru – „Ornithologie du Pérou”, t. 1–4 (1884–1886).
Na podstawie informacji zebranych przez zesłańców polskich z Syberii, m.in. przez B. Dybowskiego napisał „Faune ornithologique de la Sibérie orientale” (część 1–2, 1891–1894).
Oprócz ptaków interesował się pajęczakami, czego owocem były m.in. prace:
Doktor honoris causa Uniwersytetu Jagiellońskiego w 1887.
Pochowany na cmentarzu Powązkowskim w Warszawie (kwatera 36-1-27).
Jego imieniem nazwano gatunek z rodzaju aguti: "Agouti taczanowskii" (Stolzmann, 1865) oraz gatunki ptaków:
a także nazwy gatunków stosowane przez polskich ornitologów:
Władysław Taczanowski jest odkrywcą ponad 40 gatunków i ponad Gatunki opisane przez Franka Michlera Chapmana20 podgatunków ptaków.

</doc>
<doc id="648137" url="https://pl.wikipedia.org/wiki?curid=648137" title="Cavendish Astrophysics Group">
Cavendish Astrophysics Group

Cavendish Astrophysics Group ("Cambridge Radio Astronomy Group") – grupa badawcza z Laboratorium Cavendisha na Uniwersytecie w Cambridge. Obsługuje ona niemal wszystkie teleskopy należące Mullard Radio Astronomy Observatory (z wyjątkiem 32-metrowego teleskopu MERLIN obsługiwanego przez Obserwatorium Jodrell Bank). Jest to drugi co do wielkości spośród wydziałów astronomicznych Uniwersytetu w Cambridge. Grupa ma na koncie kilka katalogów radioźródeł.

</doc>
<doc id="648140" url="https://pl.wikipedia.org/wiki?curid=648140" title="Wanda Gertz">
Wanda Gertz

Wanda Gertz, ps. „Lena”, „Kazik” (ur. 13 kwietnia 1896 w Warszawie, zm. 10 listopada 1958 w Londynie) – działaczka patriotyczna i niepodległościowa, major Wojska Polskiego, żołnierz Kedywu.
Życiorys.
Córka Florentyny i Jana Gertz von Schliss. Jej rodzina pochodziła z Saksonii, a w XVIII wieku osiadła w Rzeczypospolitej. Ojciec Wandy brał udział w powstaniu styczniowym. 
Była skautką w 4 Warszawskiej Drużynie Skautek im. Emilii Plater. 
W latach 1914–1916, po obcięciu włosów i w męskim przebraniu wstąpiła do Legionów pod fałszywym nazwiskiem Kazimierz Żuchowicz, pełniła służbę w I Brygadzie Legionów Polskich. W czasie wojny z bolszewikami pełniła funkcję „zastępczyni dowódcy drugiej Ochotniczej Legii Kobiet (OLK) przy dowództwie Frontu Litewsko-Białoruskiego. Na tym stanowisku, 22 maja 1920 roku, Naczelny Wódz przyznał jej z dniem 1 kwietnia 1920 roku „prawo poborów i funkcji podporucznika piechoty i korzystania z odznak oficerskich na czapce bez prawa używania innych odznak oficerskich”. Później była komendantką ochotniczego batalionu kobiecego OLK w Wilnie.
W okresie międzywojennym była instruktorką i organizatorką obozów Przysposobienia Wojskowego Kobiet oraz urzędniczką wojskową zatrudnioną w Generalnym Inspektoracie Sił Zbrojnych w Warszawie.
Jej wspomnienia z okresu pracy niepodległościowej w 2019 zostały wydane przez Muzeum Historii Polski w tomie "Kobiety niepodległości. Wspomnienia z lat 1910–1918".
II wojna światowa.
W czasie kampanii wrześniowej 1939 roku walczyła w obronie Warszawy. W tym samym roku podjęła pracę konspiracyjną w SZP, a następnie w Związku Walki Zbrojnej i AK.
W latach 1942–1944 była organizatorką i komendantką Oddziału AK „Dysk” (Dywersja i Sabotaż Kobiet). Uczestniczyła w wielu akcjach sabotażowych, dywersyjnych oraz zamachach wymierzonych w przedstawicieli niemieckiego, nazistowskiego aparatu represji. W akcji „C” wykonała dwa wyroki śmierci na konfidentach Gestapo.
W czasie powstania, wraz ze swoim oddziałem, walczyła w ramach Zgrupowania AK „Radosław” na Woli, Starówce i w Śródmieściu. Po upadku powstania była jeńcem w obozach Lamsdorf, Muhlberg i Oflag IX C w Molsdorfie. W tym ostatnim była komendantką polską obozu.
Okres powojenny.
Po oswobodzeniu z niewoli przez armię amerykańską, wstąpiła do I Korpusu Polskiego. Zmarła 10 listopada 1958 roku w Londynie. Jej prochy zostały przywiezione do Polski i pochowane na cmentarzu Wojskowym na Powązkach (kwatera A24-11-17).
Była autorką wspomnień zatytułowanych „W pierwszym pułku artylerii”, opublikowanych w książce „Służba Ojczyźnie”, wydanej w 1929 roku w Warszawie.

</doc>
<doc id="648146" url="https://pl.wikipedia.org/wiki?curid=648146" title="Ulica Jacka Malczewskiego">
Ulica Jacka Malczewskiego



</doc>
<doc id="648150" url="https://pl.wikipedia.org/wiki?curid=648150" title="Ulica Jacka Malczewskiego w Radomiu">
Ulica Jacka Malczewskiego w Radomiu

Ulica Jacka Malczewskiego – ulica Radomia, niegdyś trakt tranzytowy, występujący w starych dokumentach pod nazwą warszawskiego przedmieścia.
U zbiegu traktu z placem przedbramnym (obecnie plac Kazimierza Wielkiego) w XVII wieku wzniesiono kościół św. Trójcy i klasztor Benedyktynek. W XIX wieku trakt włączono w granice miasta Radomia.
Ulica Malczewskiego biegnie od mostu nad Potokiem Północnym do placu Kazimierza Wielkiego. Krzyżuje się z ulicami: Stanisława Wernera, Kazimierza Kelles-Krauza, Dzika, Koszarowa, Stańczyka, Andrzeja Struga. Znajduje się w ciągu drogi powiatowej numer 5339W.
Architektura.
Przed gmachem Resursy obywatelskiej rośnie zasadzony w 1918 r. Dąb Wolności.
Do rejestru zabytków Narodowego Instytutu Dziedzictwa wpisane są następujące obiekty:
Do Gminnej Ewidencji Zabytków Miasta Radomia, oprócz obiektów z rejestru zabytków, wpisane są też budynki (stan z 2017):

</doc>
<doc id="648152" url="https://pl.wikipedia.org/wiki?curid=648152" title="Ulica Malczewskiego">
Ulica Malczewskiego



</doc>
<doc id="648156" url="https://pl.wikipedia.org/wiki?curid=648156" title="United States Ski Association">
United States Ski Association



</doc>
<doc id="648157" url="https://pl.wikipedia.org/wiki?curid=648157" title="Amerykański Związek Narciarski">
Amerykański Związek Narciarski



</doc>
<doc id="648158" url="https://pl.wikipedia.org/wiki?curid=648158" title="Sopot (stacja kolejowa)">
Sopot (stacja kolejowa)

Sopot – główna stacja kolejowa w Sopocie, w województwie pomorskim, w Polsce. Według klasyfikacji PKP ma kategorię dworca regionalnego.
Charakterystyka.
Na stacji znajdują się dwa perony: jeden dalekobieżny i jeden podmiejski. 
Peron nr 2 przyjmuje pociągi dalekobieżne i regionalne obsługiwane przez PKP Intercity S.A. oraz Polregio sp. z o.o.; w sezonie letnim również Koleje Mazowieckie (do Warszawy Zachodniej i Ustki) oraz Arriva RP (do Bydgoszczy Głównej i Helu). 
Peron nr 1 obsługuje pociągi podmiejskie SKM.
Pasażerowie.
W roku 2017 wymiana pasażerska wyniosła 7,3 mln osób (20 tys. dziennie), co dało jej 11. miejsce w Polsce.
W roku 2018 wymiana pasażerska wyniosła 6,2 mln osób (17,1 tys. dziennie), co dało jej 13. miejsce w Polsce.
W roku 2019 wymiana pasażerska wyniosła 6,4 mln osób (17,4 tys. dziennie), co dało jej 12. miejsce w Polsce.
W roku 2020 wymiana pasażerska wyniosła 4,6 mln osób (12,7 tys. dziennie), co dało jej 12. miejsce w Polsce.
W roku 2021 stacja obsługiwała 15,1 tys. pasażerów na dobę (łącznie 5,5 mln osób), co dawało jej 12. miejsce w kraju.
Historia.
Stacja została zbudowana w latach 1868-1870. Kolej dotarła do Sopotu od strony Gdańska (11,7 km) 1 lipca 1870. 1 września tegoż roku również z drugiej strony – ze Słupska (119,5 km).
Niezwłocznie na odcinku Gdańsk – Sopot położono drugi tor. Z tego okresu pochodziły pierwsze zabudowania dworca, których pozostałością są jedynie zachowane - pseudogotycki budynek d. bagażowni, pełniącej następnie funkcję ekspedycji kolejowej, oraz podpierające dach na peronie linii SKM żeliwne kolumny korynckie. Identyczne lub podobne dworce pobudowano w Gdańsku-Wrzeszczu ("Langfuhr"), Gdańsku Oliwie ("Oliva"), Gdyni Chyloni ("Kielau"), Redzie ("Rheda"), Wejherowie ("Neustadt") i prawdopodobnie w Lęborku ("Lauenburg"). 
W 1907 wybudowano pierwszy wiadukt w Sopocie na wysokości ul. Podjazd ("Unterführung"), w 1909 tunel pieszy w ciągu ul. Marynarzy ("Kleine Unterführung"), około 1912 peron dalekobieżny. 
Wraz z rozwojem miasta szybko rósł ruch kolejowy na trasie Gdańsk-Sopot, do 1900 obsługiwany również przez wagony piętrowe. W 1909 Sopot posiadał bezpośrednie połączenia kolejowe z Berlinem, Bydgoszczą, Królewcem, Petersburgiem, Poznaniem, Szczecinem, Toruniem i Warszawą. W okresie międzywojennym (Wolnego Miasta Gdańska) w godzinach szczytu pociągi kursowały nawet co dziesięć minut. Przed wybuchem II wojny światowej kursowało między Sopotem a Gdańskiem na dobę czterdzieści kilka parowych pociągów podmiejskich oraz 10 dalekobieżnych. 
Wymowne są też dane statystyczne. W 1884 stacja kolejowa Sopot odprawiła 134.709 pasażerów, zaś już w 1925 jedenastokrotnie więcej – 1.522.672; dla porównania na dworcu Gdańsk Gł. w tym samym roku sprzedano 3.445.006 biletów. 
W 1912 rozpoczęto pierwsze prace przy budowie wydzielonej pary torów dla ruchu miejskiego z Gdańska Gł. w kierunku Sopotu. Prace przerwał wybuch I wojny światowej. Kolejny projekt w tym zakresie, m.in. położenia drugiej pary torów, ale i budowy nowego dworca od strony Gdańska (na wysokości obecnego przystanku SKM Sopot Wyścigi ?) powstał w 1925. Po II wojnie światowej, w 1950 podjęto decyzję o kontynuowaniu prac nad wydzieleniem ruchu podmiejskiego. W 1952 późniejsza SKM dotarła z Gdańska do Sopotu, rok później przedłużono ją do Gdyni (jeden tor), w 1954 położono drugi tor.
W 1942 dotychczasową dwutorową linię z Gdańska przedłużono z Sopotu do Gdyni. 
W 1945 pierwszy budynek dworca uległ spaleniu. Wojska radzieckie zdobywały miasto od strony Gdyni i posuwały się do stacji wzdłuż torów kolejowych. W rejonie dworca napotkały opór, który zdecydowanie stłumiły. Odbudowany w 1947 dworzec w części parterowej służył do wybudowania w 1970, lub według innych źródeł – w 1972 drugiego budynku dworca.
We wrześniu 2010 zakończył się gruntowny remont i restauracja peronu podmiejskiego. Zamierzeniem było jak najwierniejsze odtworzenie jego pierwotnego wyglądu. Po przeprowadzeniu badań ustalono jak wyglądały kolumny podtrzymujące wiatę, a także udało się odnaleźć dobrze zachowany kawałek pierwszej, oryginalnej nawierzchni peronu.
25 czerwca 2011, w ramach projektu firmy Dulux "Let's Color", budynek dworca został pomalowany w barwną mozaikę.
Autor projektu dworca jest Albina Skiba
Od początku XXI wieku prowadzone były prace nad nową koncepcją zagospodarowania terenu dworca i jego okolic. Nowy budynek dworca z centrum handlowo-hotelowym i podziemnymi parkingami miał powstać do końca 2014. Termin ten nie został dotrzymany - kolejnymi wyznaczonymi terminami zakończenia inwestycji stały się lipiec, a następnie 23 września 2015. Ostatecznie dworcowa część tzw. Nowego Centrum Sopotu (o docelowej powierzchni wnętrz 23,5 tys. m kw.) została otwarta 18 grudnia 2015. Tego dnia oddano do użytku dwa z czterech planowanych budynków: "A" - o przeznaczeniu handlowo usługowym, oraz "B" z częścią dworcową. Nowy dworzec znajduje się na dwóch kondygnacjach i ma powierzchnię 500 m kw.. Koszt realizacji kompleksu sięgnął 100 mln zł.
Sąsiedztwo.
Stacja Sopot sąsiaduje z popularnym deptakiem – ul. Monte Cassino, wiodącym do miejscowych atrakcji turystycznych – plaży, mola, latarni morskiej i Grand Hotelu. W kierunku przeciwnym znajduje się Opera Leśna. W pobliżu dworca na miejscu dawnego hotelu Dworcowy wybudowano Hotel Rezydent.

</doc>
<doc id="648160" url="https://pl.wikipedia.org/wiki?curid=648160" title="Kapitan Grotman i Aniołkolatki">
Kapitan Grotman i Aniołkolatki

Kapitan Grotman i Aniołkolatki / Kapitan Jaskiniowiec i Aniołeczki / Kapitan Jaskiniowiec (ang. "Captain Caveman and the Teens Angels") – amerykański serial animowany wytwórni Hanna-Barbera. Emitowany był pierwotnie przez American Broadcasting Company w ramach bloku programowego Scooby’s All-Star Laff-a-Lympics.
Akcja serialu zaczyna się, gdy trzy dziewczęta ("Teen Angels"): Brenda Chance, Taffy Dare i Dee Dee Sykes odnajdują w bloku lodu Kapitana Grotmana, jaskiniowca, który występował u boku Flintstonów. Od tego czasu ta czwórka ratuje świat przed złoczyńcami, rozwiązując kolejne mroczne zagadki. 
Wytwórnia wyprodukowała 20 odcinków w 3 seriach: 8 odcinków (1977-1978), 4 odcinki (1978-1979) i 8 odcinków (1979-1980).
Bohaterowie serialu występują gościnnie w odcinku "Międzystanowe finały detektywów" serialu "Scooby Doo i Brygada Detektywów". 
Fabuła.
Aniołkolatki Taffy, Brenda i Dee Dee uwalniają Kapitana Grotmana z bryły lodu, z którym spędzają wakacje jadąc po świecie. Ich wycieczka ciągle jest przerwana przez afery i kryminalistów. Wtedy zazwyczaj Aniołkolatki i Kapitan Grotman rozwiązują te kryminalne zagadki i wyruszają w dalszą drogę.
Wersja polska.
W Polsce serial był emitowany najpierw w TVP2 w bloku dla dzieci w wieku przedszkolnym i wczesnoszkolnym "Spotkanie z Hanna-Barbera" w wersji lektorskiej pod tytułem "Kapitan Jaskiniowiec", następnie pod nazwą "Kapitan Grotman i Aniołkolatki" z dubbingiem na kanałach Boomerang (odcinki 9-20) i Cartoon Network.
Lektor.
Wersja emitowana pod tytułem Kapitan Jaskiniowiec i Aniołeczki lub Kapitan Jaskiniowiec na kanale TVP2 w bloku dla dzieci przedszkolnych, oraz uczniów zerówki i klas 1-3 szkoły podstawowej "Godzina z Hanna-Barbera" z polskim lektorem Januszem Szydłowskim i angielskim dubbingiem.
Dubbing.
Wersja polska: Master Film na zlecenie Warner Bros.
Reżyseria: Elżbieta Jeżewska
Dialogi: Dorota Filipek-Załęska
Dźwięk: Małgorzata Gil
Montaż: Jan Graboś
Kierownictwo produkcji: Ewa Chmielewska
Wystąpili:
oraz

</doc>
<doc id="648161" url="https://pl.wikipedia.org/wiki?curid=648161" title="Sargochromis">
Sargochromis

Sargochromis – rodzaj słodkowodnych ryb okoniokształtnych z rodziny pielęgnicowatych (Cichlidae), czasami traktowany jako podrodzaj w obrębie "Serranochromis". 
Występowanie.
Afryka Południowa, południowo-zachodnia i środkowa.
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Paratilapia codringtonii".

</doc>
<doc id="648163" url="https://pl.wikipedia.org/wiki?curid=648163" title="Kontrafakt">
Kontrafakt

Kontrafakt – powstały w 2001 roku w Pieszczanach na Słowacji zespół hip-hopowy. Składa się z trzech muzyków – lidera Rytmusa, Ego oraz Anešoma. Obecnie jest to jedna z najbardziej cenionych ekip tego typu muzyki na Słowacji. W 2004 roku nagrali razem z WWO utwór pt. „Najstarsia Vlasnost”, a w 2005 wystąpili gościnnie w kawałku „I tak to osiągnę” na albumie "Życie na kredycie".

</doc>
<doc id="648168" url="https://pl.wikipedia.org/wiki?curid=648168" title="Satanoperca">
Satanoperca

Satanoperca – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="648172" url="https://pl.wikipedia.org/wiki?curid=648172" title="Charles Powlett (3. książę Bolton)">
Charles Powlett (3. książę Bolton)

Charles Powlett (3 września 1685 w Chawton, 26 sierpnia 1754 w Royal Tunbridge Wells) – brytyjski arystokrata i polityk, najstarszy syn Charlesa Pauleta, 2. księcia Bolton i Frances Ramsden, córki Williama Ramsdena. Kształcił się w Enfield School.
Jako polityk związał się, podobnie jak ojciec, z partią wigów. Z ich ramienia był członkiem Parlamentu z okręgu Lymington (1705-1708), Hampshire (1708-1710) i Carmarthenshire (1715-1717). 12 kwietnia 1717 r. król Jerzy I Hanowerski nadał mu tytuł 1. barona Pawlet de Basing, dzięki czemu Pawlett mógł zasiąść w Izbie Lordów. Dodatkowo, po śmierci ojca w 1722 r. odziedziczył tytuły 2. księcia Bolton i 8. markiza Winchester.
Bolton pełnił również wiele innych funkcji:
W 1733 r. Bolton utracił większość urzędów wskutek konfliktu z Dworem Królewskim. W następnych latach powrócił jednak do łask i otrzymał kolejne urzędy:
1 czerwca 1725 r. Bolton wszedł w skład Tajnej Rady, a 10 października 1722 r. został kawalerem Orderu Podwiązki.
Książę osiągał również zaszczyty służąc w wojsku. Był m.in. pułkownikiem Niebieskiego Regimentu Gwardii Konnej w latach 1717–1733, zaś w 1745 r. został awansowany do rangi generała-porucznika. W związku z jakobickim powstaniem w Szkocji, które wybuchło w tym samym roku, Bolton wystał pieszy regiment, który pod księciem Cumberland walczył m.in. pod Culloden.
21 lipca 1713 r. poślubił lady Anne Vaughan (1690 – 20 września 1751), córkę Johna Vaughana, 3. hrabiego Carbery i lady Anne Saville, córki 1. markiza Halifax. Małżeństwo to nie doczekało się potomstwa i zakończyło się separacją.
W 1728 związał się z angielską aktorką Lavinią Fenton (1708 – 17 stycznia 1760), która zdobyła dużą popularność jako odtwórczyni głównej roli kobiecej Polly Peachum w Operze żebraczej wystawianej w Londynie. Kochankowie uciekli z Londynu i zamieszkali we Francji. Tam, po śmierci swojej żony, książę poślubił swoją wieloletnią kochankę 20 października 1751 r. w Akwizgranie. Mieli już w tym czasie troje dorosłych synów:
Lady Louisa Stuart opisała księcia jako "przystojnego i miłego libertyna", ale inne źródła przedstawiają Boltona jako osobnika o wątpliwej reputacji. Lord Hervey nazywa go wprost "absolutnym głupkiem". "Memoirs of the Reign of George II" piszą, że "był przyczyną problemów na Dworze, znienawidzony w kraju i skandaliczny w swoim regimencie". Większość źródeł zgadza się, że książę był słabego umysłu i pozbawiony własnego zdania.
Książę zmarł w wieku 68. lat i został pochowany w Basing. Tytuł barona Powlet of Basing wygasł wraz z jego śmiercią. Pozostałe tytuły przejął jego młodszy brat.

</doc>
<doc id="648173" url="https://pl.wikipedia.org/wiki?curid=648173" title="Autosegment H+">
Autosegment H+



</doc>
<doc id="648175" url="https://pl.wikipedia.org/wiki?curid=648175" title="Charles Paulet, 3. książę Bolton">
Charles Paulet, 3. książę Bolton



</doc>
<doc id="648176" url="https://pl.wikipedia.org/wiki?curid=648176" title="Zawiat">
Zawiat

Zawiat (dodatkowa nazwa w j. kaszub. Zôwiat) – przysiółek wsi Otnoga w Polsce, położony w województwie pomorskim, w powiecie bytowskim, w gminie Czarna Dąbrówka. Wchodzi w skład sołectwa Otnoga.
W latach 1975–1998 przysiółek administracyjnie należał do województwa słupskiego.
Przysiółek położony jest na północno-wschodnim krańcu Parku Krajobrazowego Dolina Słupi nad północnym brzegiem jeziora Jasień.
Historia.
Do roku 1945 wieś znajdowała się w granicach III Rzeszy. 29 grudnia 1937 r., w ramach polityki germanizacji nazw miejscowych pochodzenia słowiańskiego, administracja nazistowska zastąpiła dotychczasową nazwę miejscowości Saviat ahistoryczną formą "Seeblick".

</doc>
<doc id="648178" url="https://pl.wikipedia.org/wiki?curid=648178" title="Sciaenochromis">
Sciaenochromis

Sciaenochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Haplochromis ahli".

</doc>
<doc id="648180" url="https://pl.wikipedia.org/wiki?curid=648180" title="Mińsk Mazowiecki (gmina wiejska)">
Mińsk Mazowiecki (gmina wiejska)

 
Mińsk Mazowiecki (daw. "gmina Mińsk") – gmina wiejska w województwie mazowieckim, w powiecie mińskim. W latach 1975–1998 gmina położona była w województwie siedleckim.
Gmina obejmuje przeciętnie zaludnione tereny wokół Mińska Mazowieckiego. Miasto jest siedzibą gminy, nie będąc jej częścią.
Według danych z 22 lipca 2015 gminę zamieszkiwały 14 722 osoby.
Gospodarka.
Większość zatrudnienia zapewnia rolnictwo i praca poza gminą (miasto Mińsk Mazowiecki, Warszawa).
Jedną z organizacji rolniczych jest GS "Samopomoc Chłopska".
Część rozwiniętej strefy usług (m.in. Carrefour, Castorama, Skoda, Citroen, BP) na zachód od Mińska Mazowieckiego przypada na miejscowość Stojadła.
W gminie znajdują się studnie głębinowe zapewniające wodę miastu.
Rozrywka.
Na terenie Gminy w Budach Janowskich znajduje się duży klub muzyczny Reaktor.
Struktura powierzchni.
Według danych z roku 2002 gmina Mińsk Mazowiecki ma obszar 112,28 km², w tym:
Gmina stanowi 9,64% powierzchni powiatu.
Demografia.
Dane z 30 czerwca 2004:
Zmiana liczby ludności (dane z 31 XII):
Ludność gminy w poszczególnych miejscowościach (stan z maja 2007):
Oświata.
W gminie znajdują się:
Mieszkańcy Gminy korzystają także z systemu oświaty miasta Mińsk Mazowiecki.
Transport drogowy.
Przez gminę przechodzą DK 92 i DK 50. Przez gminę przebiega autostrada.
Większość dróg wojewódzkich, powiatowych i gminnych prowadzi do Mińska Mazowieckiego.
Transport autobusowy zapewnia kilka przedsiębiorstw.
Transport kolejowy.
Przez gminę przechodzą dwie linie kolejowe. Jedyny przystanek w Barczącej obsługuje połączenia Kolei Mazowieckich na linii Warszawa Zachodnia - Mińsk Mazowiecki - Siedlce - Łuków.
Przystanek Mińsk Mazowiecki Anielina leży przy granicy miasta ze wsią Targówka.
Sąsiednie gminy.
Cegłów, Dębe Wielkie, Jakubów, Kołbiel, Mińsk Mazowiecki, Siennica, Stanisławów, Wiązowna

</doc>
<doc id="648182" url="https://pl.wikipedia.org/wiki?curid=648182" title="Autosegment G+">
Autosegment G+



</doc>
<doc id="648183" url="https://pl.wikipedia.org/wiki?curid=648183" title="Gyangzê">
Gyangzê

Gyangzê (również "Gyantse", "Gyangtse"; tyb.: རྒྱལ་རྩེ་, Wylie: rgyal rtse, ZWPY: Gyangzê; chiń.: 江孜镇; pinyin: "Jiāngzī Zhèn") – miejscowość i gmina miejska w południowych Chinach, w Tybetańskim Regionie Autonomicznym, w prefekturze miejskiej Xigazê, siedziba powiatu Gyangzê. Leży na wysokości ok. 4000 metrów n.p.m., w pobliżu drogi łączącej Katmandu i Lhasę. W 2000 roku gmina miejska liczyła 10 278 mieszkańców. Ośrodek produkcji dywanów.

</doc>
<doc id="648184" url="https://pl.wikipedia.org/wiki?curid=648184" title="Gyangtse">
Gyangtse



</doc>
<doc id="648185" url="https://pl.wikipedia.org/wiki?curid=648185" title="Serranochromis">
Serranochromis

Serranochromis – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Afryka.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Chromys thumbergi".

</doc>
<doc id="648189" url="https://pl.wikipedia.org/wiki?curid=648189" title="Pomezí">
Pomezí

Pomezí – miejscowość i gmina (obec) w Czechach, w kraju pardubickim, w powiecie Svitavy. W 2022 roku liczyła 1264 mieszkańców.

</doc>
<doc id="648190" url="https://pl.wikipedia.org/wiki?curid=648190" title="BLAZE (grupa muzyczna)">
BLAZE (grupa muzyczna)



</doc>
<doc id="648191" url="https://pl.wikipedia.org/wiki?curid=648191" title="Separate but equal">
Separate but equal

Separate but equal (ang. „oddzielne, lecz równe”), w pierwotnej wersji: "equal but separate" („równe, lecz oddzielne”) – zasada z czasów segregacji rasowej usprawiedliwiająca udostępnianie różnym grupom społecznym osobnych usług i dóbr. W systemie tym teoretycznie nie ma dyskryminacji, gdyż każda z grup powinna otrzymać to samo, jednak w praktyce usługi i dobra dostępne tylko dla osób białych były znacznie wyższej jakości.
Przykładem zastosowania tej zasady jest pociąg, w którym istnieją osobne przedziały dla białych i czarnych, a każdy z nich jest identycznie wyposażony – w rzeczywistości jednak standard przedziałów dla czarnych był dużo niższy. Innym przykładem mogą być samorządowe szkoły odrębne dla uczniów białych i czarnych, przy czym te drugie były faktycznie finansowane na o wiele niższym poziomie.
Ten rodzaj segregacji pojawił się po wojnie secesyjnej, gdy w południowych stanach Stanów Zjednoczonych, mimo zniesienia niewolnictwa, nadal istniały podziały ze względu na przynależność rasową.

</doc>
<doc id="648193" url="https://pl.wikipedia.org/wiki?curid=648193" title="Simochromis">
Simochromis

Simochromis – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Tanganika w Afryce Wschodniej. 
Klasyfikacja.
Gatunki zaliczane do tego rodzaju:

</doc>
<doc id="648195" url="https://pl.wikipedia.org/wiki?curid=648195" title="Pomezi">
Pomezi



</doc>
<doc id="648197" url="https://pl.wikipedia.org/wiki?curid=648197" title="Spathodus">
Spathodus

Spathodus – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Spathodus erythrodon".

</doc>
<doc id="648198" url="https://pl.wikipedia.org/wiki?curid=648198" title="The Great Society">
The Great Society

The Great Society (też The Great! Society) – amerykańska zespół psychodelicznego rocka pochodzący z Haight-Ashbury. Pierwszy zespół Grace Slick, późniejszej wokalistki Jefferson Airplane.
Zespół został założony w 1965 z inicjatywy małżeństwa Slick. Inspiracją do założenia grupy była popularność The Beatles oraz występy zespołu Jefferson Airplane. Pierwszy występ miał miejsce 15 października 1965 roku w Caffe Gallery w San Francisco.
Nazwa The Great Society (tłum. wielkie/wspaniałe społeczeństwo) była sarkastycznym nawiązaniem do nazwy programu reform społecznych rozpoczętego w latach 60. przez ówczesnego prezydenta USA Lyndona B. Johnsona.
Historia zespołu.
Zespół zadebiutował repertuarem wzorowanym na The Beatles i The Byrds. W pierwszym składzie znaleźli się: Grace Slick (wokal, gitara, organy, bas), Jerry Slick (perkusja), Darby Slick (wokal, gitara), Bard Dupont (bas), David Miner (wokal, gitara) i Jennie Piersol (wokal), która jednak opuściła zespół po kilku miesiącach działalności. Początkowo zespół wykonywał folk rock oraz bluesowe standardy (m.in „Downhome Blues”. „Black Crow Blues”). Z czasem dodał własny repertuar (m.in. „When I Get to the Ocean” wzorowana na dokonaniach zespołu The Beach Boys oraz „You Can`t Cry”). Utwór „Father Bruce”, będący hołdem dla lewicowego komika Lenny Bruce’a, wspomniany w pierwszej wzmiance o zespole w lokalnej prasie w 1965 roku. Koncerty w klubie The Matrix oraz na scenie Fillmore Auditorium ugruntowały renomę grupy wśród lokalnej młodzieży. Uwagę publiczności zwracała zwłaszcza Grace Slick utalentowana wokalistka, grająca również na gitarze, organach i rekorderze. W grudniu 1965 roku zespół pod okiem Sylvestra Stewarda (znanego później jako „Sly” Stone) zarejestrował próbny materiał dla Autumn Records, a w lutym 1966 roku wydał jedyny oficjalny singiel z utworami „Free Advice” oraz „Somebody to Love”. Słaba dystrybucja singla, obejmująca jedynie lokalne stacje radiowe była pretekstem do zaniechania dalszej promocji zespołu. Nagrania z sesji dla Autumn Records zostały po latach opublikowane na płycie „Born to Be Burn” wydanej przez Sundazed Records. Płyta zawierała przeważnie muzykę typową dla połowy lat 60., ukazała jednak talent i młodzieńczą charyzmę Grace Slick („Somebody to Love”. „Heads Up”) oraz orientalne i folkowe zainteresowania grupy („Free Advice”. „Daydream – Nightmare – Love”).
W połowie 1966 roku grającego na basie Brada Duponta zastąpił grający również na saksofonie i organach Peter Van Gelder. Wprowadził on do zespołu zainteresowanie nowoczesnym jazzem i muzyką wschodu. Koncerty uświetniały awangardowe brzmienia fletu („Nature Boy”), recordera („Daydream Nightmare”), saksofonu („I Talk To Your Father”)oraz rythm‘n’bluesowe stylizacje („What You’re Looking For”. „Bulfrog Blues”. „Downhome Girl”). Mocnymi punktami koncertów grupy była hipnotyczna, psychodeliczna wersja „Sally Go Round the Roses” ozdobiona orientalnym śpiewem Grace Slick i ciekawą barwą organów Hammonda oraz inspirowany twórczością Milesa Davisa „White Rabbit” z długim improwizowanym wstępem (niekiedy z ponad dziesięciominutową solówką Van Geldera na saksofonie) i narkotycznym tekstem Grace Slick nawiązującym do „Alicji w Krainie Czarów” L. Carolla.
Zespół podpisał kontrakt na nagrania z Columbia Records, jednak kilka tygodni później został rozwiązany z powodu odejścia Grace Slick do zespołu Jefferson Airplane w październiku 1966 roku. Van Gelder i Darby Slicka udali się do Indii w celu studiowania muzyki wschodu.
Pozostawiając po sobie skromny dorobek artystyczny, istniejąca zaledwie rok grupa popadła w zapomnienie. Wydane po latach wznowienia dwóch płyt koncertowych oraz studyjnych nagrań dla Autumn zyskały jednak aprobatę słuchaczy sceny alternatywnej.
Grace Slick.
Zespół ukazał niezwykły styl śpiewu Grace Slick. Jej czysty, niezwykle melodyjny głos zwracał uwagę słuchaczy psychodelicznym przeciąganiem frazy, orientalno – folkowymi ozdobnikami oraz niezwykle intensywną emocjonalnością wyrazu. Folkowo - rockowa i jazzowa estetyka mieszały się z frazami śpiewanymi niemal przez zaciśnięte zęby. Grace Slick zainspirowała całe rzesze współczesnych wokalistek m.in. Debbie Harry i Chrissie Hynde. Echa jej wpływu znajdziemy również w twórczości Dolores O’Riordan (The Cranberries). W Polsce była inspiracją np. dla Kory.
Jefferson Airplane.
Utwory z repertuaru Great Society „White Rabit” oraz „Someone to Love” (przemianowany na „Somebody to Love”) stały się wielkimi przebojami w wykonaniu Jefferson Airplane, kiedy znalazły się one na legendarnej płycie „Surrealistic Pillow” (1967) nagranej już z udziałem Grace Slick. Obydwie piosenki w nowej aranżacji zyskały miano jednych z najważniejszych hymnów hippisowskich lat 60. Na fali popularności Grace Slick i Jefferson Airplane Columbia Records wydała dwie archiwalne płyty zawierające fragmenty występu The Great Society w klubie The Matrix 1966 roku („Conspicious Only in It’s Absence” oraz „How It Was” obie wydane w 1968).

</doc>
<doc id="648199" url="https://pl.wikipedia.org/wiki?curid=648199" title="1845 w literaturze">
1845 w literaturze



</doc>
<doc id="648201" url="https://pl.wikipedia.org/wiki?curid=648201" title="Puchar Polski w hokeju na lodzie 2005">
Puchar Polski w hokeju na lodzie 2005

Puchar Polski w hokeju na lodzie 2005 – 8. edycja Pucharu Polski w hokeju na lodzie została rozegrana w dniach 29–30 grudnia 2005 roku.
Do rozgrywek zgłosiły się cztery zespoły, które grały turniej systemem pucharowym w Nowym Targu:
Wyniki.
Finał.
Autorem zwycięskiego trafienia w 12 serii zarządzonych po meczu najazdach był Robert Suchomski.

</doc>
<doc id="648202" url="https://pl.wikipedia.org/wiki?curid=648202" title="Stigmatochromis">
Stigmatochromis

Stigmatochromis – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju :
Gatunkiem typowym jest " Haplochromis woodi".

</doc>
<doc id="648204" url="https://pl.wikipedia.org/wiki?curid=648204" title="Stomatepia">
Stomatepia

Stomatepia – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Barombi Mbo w Kamerunie.
Klasyfikacja.
Gatunki zaliczane do tego rodzaju :
Gatunkiem typowym rodzaju jest "Paratilapia mariae".

</doc>
<doc id="648210" url="https://pl.wikipedia.org/wiki?curid=648210" title="Ludwig Giesebrecht">
Ludwig Giesebrecht

Ludwig Giesebrecht (ur. 5 lipca 1792 w Mirow, zm. 18 marca 1873 w Jasienicy, obecnie Police) – historyk, filozof, pedagog i poeta pruski. Doktor "honoris causa" uniwersytetów w Greifswaldzie i Berlinie. Należał do znanej meklemburskiej rodziny uczonych.
Życiorys.
Urodził się w Mirow w Meklemburgii-Strelitz w 1792, studiował w Greifswaldzie i Berlinie. Od 1816 przez 50 lat nauczał historii w szczecińskim Gimnazjum Mariackim. W latach 1848-1849 reprezentował Szczecin w parlamenicie niemieckim zawiązanym we Frankfurcie nad Menem w czasie Wiosny Ludów. Był cenionym pedagogiem, choć jego wiedza znacznie przekraczała wymagania programowe Gimnazjum Mariackiego. Giesebrecht był także autorem rozprawki o wychowaniu "Damaris", w której starał się łączyć ideały wychowawcze starożytności z poglądami współczesnymi. Był też "nadwornym poetą" Gimnazjum Mariackiego, pisząc na jego cześć utwory okolicznościowe.
Jako filozof przyjmował część poglądów Hegla na dzieje (za jego sprawą Gimnazjum Mariackie zostało okrzyczane "siedzibą zgubnego heglizmu"). Jako historyk zajomował się przede wszystkim historią regionalną Pomorza – opublikował 26 artykułów w "Baltische Studie", a sławę przyniosły mu 3 tomy "Wendische Geschichten" ("Historii Słowiańskich") obejmujących lata 780-1182. Jego badania, w których opierał się na źródłach niemieckich, polskich, czeskich i skandynawskich rozpoczęły rozległe badania nad zachodnią słowiańszczyzną. Dla swoich prac naukowych zbierał materiały z całego świata: z Palestyny, Grecji, Włoch, Indii i Arabii, a także z Hiszpanii, Francji oraz z Polski. Król Prus Fryderyk Wilhelm IV w uznaniu dla jego zasług ofiarował mu 50 dukatów i złotą tabakierę.
Jego twórczość poetycka cieszyła się w jego czasach uznaniem. Do jego utworów pisał oratoria kompozytor Carl Loewe. Pisał przede wszystkim obszerne poematy o treści politycznej, religijnej i społecznej, a także liryki opisujące uroki życia rodzinnego i piękno krajobrazu Pomorza. W 1862 ukazał się liczący około 1000 stron drugi tom jego poezji. Około 1866 przeniósł się do Jasienicy, gdzie 18 marca 1873 roku zmarł.

</doc>
<doc id="648211" url="https://pl.wikipedia.org/wiki?curid=648211" title="Taeniolethrinops">
Taeniolethrinops

Taeniolethrinops – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju :
Gatunkiem typowym jest "Haplochromis praeorbitalis".

</doc>
<doc id="648214" url="https://pl.wikipedia.org/wiki?curid=648214" title="Tahuantinsuyoa">
Tahuantinsuyoa

Tahuantinsuyoa - rodzaj słodkowodnych ryb okoniokształtnych z rodziny pielęgnicowatych.
Występowanie: dorzecze Amazonki
Klasyfikacja.
Gatunki zaliczane do tego rodzaju :

</doc>
<doc id="648215" url="https://pl.wikipedia.org/wiki?curid=648215" title="Henry Powett, 4. książę Bolton">
Henry Powett, 4. książę Bolton



</doc>
<doc id="648216" url="https://pl.wikipedia.org/wiki?curid=648216" title="Henry Powlett">
Henry Powlett

Henry Powlett (24 lipca 1691 w Londynie - 9 października 1759), brytyjski arystokrata i polityk, młodszy syn Charlesa Pauleta, 2. księcia Bolton i Frances Ramsden, córki Williama Ramsdena.
Karierę Henry rozpoczął jako adiutant (Aide-de-Camp) lorda Galwaya podczas jego misji dyplomatycznej w Portugalii. Podobnie jak ojciec i brat związał się z partią wigów. Z jej ramienia zasiadał w Parlamencie w latach 1715-1722 (z okręgu St. Ives) i 1722-1754 (z okręgu Hampshire). W 1754 r. odziedziczył po śmierci brata tytuł księcia Bolton i do końca życia zasiadał w Izbie Lordów.
Henry Powlett był również Lord Bedchamber księcia Walii w 1729 r., Lordem Admiralicji w latach 1733-1742, komendantem Tower w latach 1742-1754 oraz Lordem Namiestnikiem Hampshire (1754-1758) i Glamorganshire (1754-1755). 9 stycznia 1755 r. został członkiem Tajnej Rady.
Powlett poślubił Catharine Parry (zm. 25 kwietnia 1744), córkę Francisa Parry'ego. Małżonkowie mieli razem dwóch synów i dwie córki:

</doc>
<doc id="648217" url="https://pl.wikipedia.org/wiki?curid=648217" title="Henry Paulet, 4. książę Bolton">
Henry Paulet, 4. książę Bolton



</doc>
<doc id="648219" url="https://pl.wikipedia.org/wiki?curid=648219" title="Nadwojcy">
Nadwojcy

Nadwojcy (ros. Надвоицы) – osada typu miejskiego w północno-zachodniej Rosji, na terenie wchodzącej w skład tego państwa Republiki Karelii.
Miejscowość leży w rejonie siegieżskim.
Nadwojcy zamieszkuje 10 774 mieszkańców (1 stycznia 2005 r.), głównie Rosjan.
W osadzie znajduje się przemysł metalurgiczny (aluminiowy i żelazny), a także celulozowo-papierniczy i drobny przemysł spożywczy, produkujący na lokalny rynek. W Nadwojcach mieści się także kombinat produkujący wyroby żelbetowe.

</doc>
<doc id="648221" url="https://pl.wikipedia.org/wiki?curid=648221" title="Teleocichla">
Teleocichla

Teleocichla – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Południowa
Klasyfikacja.
Gatunki zaliczane do tego rodzaju :

</doc>
<doc id="648222" url="https://pl.wikipedia.org/wiki?curid=648222" title="Wittlingen (powiat Lörrach)">
Wittlingen (powiat Lörrach)

Wittlingen – miejscowość i gmina w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Lörrach, wchodzi w skład związku gmin Vorderes Kandertal. Leży nad rzeką Kander, ok. 5 km na północ od Lörrach

</doc>
<doc id="648225" url="https://pl.wikipedia.org/wiki?curid=648225" title="Theraps">
Theraps

Theraps – rodzaj słodkowodnych ryb okoniokształtnych z rodziny pielęgnicowatych.
Występowanie: Ameryka Środkowa
Klasyfikacja.
Gatunki zaliczane do tego rodzaju :

</doc>
<doc id="648227" url="https://pl.wikipedia.org/wiki?curid=648227" title="Thoracochromis">
Thoracochromis

Thoracochromis – rodzaj słodkowodnych ryb okoniokształtnych z rodziny pielęgnicowatych (Cichlidae), blisko spokrewniony z "Haplochromis". 
Występowanie.
Afryka Południowa i południowo-zachodnia.
Klasyfikacja.
Gatunki zaliczane do tego rodzaju:

</doc>
<doc id="648231" url="https://pl.wikipedia.org/wiki?curid=648231" title="Bolesław Iwaszkiewicz">
Bolesław Iwaszkiewicz

Bolesław Ignacy Iwaszkiewicz (ur. 31 maja 1902 w Tepliku, zm. 12 września 1983 w Obornikach Śląskich) – polski matematyk i działacz socjalistyczny, poseł na Sejm PRL III, IV i V kadencji (1961–1972) z ramienia PZPR, przewodniczący prezydium Rady Narodowej miasta Wrocławia (1958–1969). Budowniczy Polski Ludowej.
Życiorys.
Syn Ewy z Machcewiczów i Józefa Iwaszkiewicza. W 1911 rozpoczął naukę w I Gimnazjum w Kijowie. Od 1917 uczył się w Gimnazjum Towarzystwa Popierania Polskiej Szkoły Średniej w Kijowie. W 1919 przeniósł się do Warszawy, gdzie został uczniem w Gimnazjum im. Jana Zamoyskiego, które ukończył w 1921. W okresie 1921–1928 studiował na Wydziale Matematyczno-Przyrodniczym Uniwersytetu Warszawskiego. Uzyskał dyplom magistra filozofii w zakresie matematyki i dyplom nauczyciela szkół średnich. W czasie studiów był prezesem Koła Matematyczno-Fizycznego Studentów UW, organizatorem i prezesem Związku Kół Matematyczno-Fizycznych, członkiem Stowarzyszenia Wolnomyślicieli Polskich oraz Związku Niezależnej Młodzieży Socjalistycznej. W trakcie studiów opracowywał skrypty i od 1924 pracował jako nauczyciel szkół średnich, od 1933 pisał dla tej grupy wiekowej podręczniki. W latach 1925–1934 zajmował pozycję asystenta UW przy katedrach mechaniki teoretycznej i geometrii analitycznej.
W 1934 został mianowany na stanowisko wizytatora szkół w Kuratorium Okręgu Szkolnego Warszawskiego. W 1936 Ministerstwo Oświaty skierowało go do Berlina, gdzie pracował na stanowisku inspektora szkolnictwa polskiego utrzymywanego przez Związek Polaków w Niemczech. Do Polski powrócił w 1939. Lata okupacji niemieckiej spędził w Radomiu, pracując jako pracownik handlowy w sklepie fotograficznym. Od 1945 był związany z Wrocławiem, organizował na Dolnym Śląsku polskie szkolnictwo średnie i pełnił funkcję wizytatora Wrocławskiego Okręgu Szkolnego. W latach 1948–1969 zajmował się redakcją czasopisma metodycznego dla nauczycieli matematyki pt. „Matematyka”. Profesor i prorektor (1954–1957) Politechniki Wrocławskiej, z którą związany był od 1951 (wcześniej wykładał na Uniwersytecie Wrocławskim). Autor podręczników akademickich z dziedziny geometrii. Po przejściu na emeryturę w 1972 był redaktorem naczelnym czasopisma PWr „Prace naukoznawcze i prognostyczne”. Zmarł w wieku 81 lat, w 1983. Został pochowany na Cmentarzu Osobowickim we Wrocławiu.
Patron Zespołu Szkolno-Przedszkolnego nr 4 we Wrocławiu.
Działalność publiczna.
W 1946 wstąpił do Polskiej Partii Socjalistycznej, a wraz z nią w 1948 do Polskiej Zjednoczonej Partii Robotniczej. Od 1946 był przewodniczącym Miejskiej Rady Narodowej we Wrocławiu. W latach 1954–1958 radny Wojewódzkiej Rady Narodowej. W okresie od 2 lutego 1958 do 7 czerwca 1969 przewodniczący prezydium Rady Narodowej miasta Wrocławia. Od kwietnia 1960 do marca 1962 zasiadał w egzekutywie Komitetu Wojewódzkiego partii we Wrocławiu. W latach 1961–1972 był posłem na Sejm PRL III, IV i V kadencji. W latach 1970–1981 pełnił funkcję przewodniczącego Wojewódzkiego Komitetu Frontu Jedności Narodu we Wrocławiu.
Był m.in. członkiem założycielem Oddziału Wrocławskiego Polskiego Towarzystwa Matematycznego, członkiem Wrocławskiego Towarzystwa Naukowego, członkiem prezydium Światowej Federacji Miast Bliźniaczych, Ogólnopolskiego Komitetu Pokoju, a także Światowej Rady Pokoju. Współorganizator Olimpiady Matematycznej.
Wybrane nagrody i odznaczenia.
W 1979 został odznaczony Orderem Budowniczych Polski Ludowej. Ponadto otrzymał Order Sztandaru Pracy I klasy (1964), Krzyż Komandorski z Gwiazdą (1969) i Oficerski (1969) Orderu Odrodzenia Polski, Złoty Krzyż Zasługi (dwukrotnie, po raz pierwszy w 1954), Medal 10-lecia Polski Ludowej (1955), Medal Komisji Edukacji Narodowej (1970).
Ponadto posiadał odznaki i wyróżnienia Frontu Jedności Narodu (np. Odznaka „Zasłużonego Działacza FJN” w 1964) odznaki lokalne (np. Złota Odznaka „Zasłużony dla Województwa Wrocławskiego i Miasta Wrocławia” w 1976, Odznaka Budowniczego Wrocławia w 1960), członkostwa honorowe (np. dyplom i odznaka Pionierów Wrocławia w 1965, Medal XX-lecia Towarzystwa Miłośników Wrocławia w 1976), wyróżnienia Politechniki Wrocławskiej (np. Złota odznaka Politechniki Wrocławskiej w 1966) oraz wiele innych. Otrzymał medale m.in. z okazji 60-lecia Czerwonego Krzyża oraz za zasługi dla Aeroklubu PRL.

</doc>
<doc id="648232" url="https://pl.wikipedia.org/wiki?curid=648232" title="LinkGlide">
LinkGlide



</doc>
<doc id="648236" url="https://pl.wikipedia.org/wiki?curid=648236" title="Tomocichla">
Tomocichla

Tomocichla - rodzaj słodkowodnych ryb okoniokształtnych z rodziny pielęgnicowatych. 
Występowanie: Ameryka Środkowa
Klasyfikacja.
Gatunki zaliczane do tego rodzaju :

</doc>
<doc id="648237" url="https://pl.wikipedia.org/wiki?curid=648237" title="Gunnar Asplund">
Gunnar Asplund

Gunnar Erik Asplund (ur. 22 września 1885 w Sztokholmie, zm. 20 października 1940 tamże) – architekt szwedzki.
Jego budynki reprezentowały styl neoklasycystyczny, jednak od lat 20. XX wieku, zmierzały ku coraz bardziej geometrycznej, funkcjonalnej formie, ulegając wpływom europejskiego modernizmu.
W latach 1917-1920 był wydawcą pisma „Arkitektur”.
W latach 1931-1940 pracował jako profesor na wydziale architektury Politechniki w Sztokholmie.
Swoje najważniejsze dzieła stworzył w Sztokholmie:

</doc>
<doc id="648238" url="https://pl.wikipedia.org/wiki?curid=648238" title="Tramitichromis">
Tramitichromis

Tramitichromis – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Malawi w Afryce.
Klasyfikacja.
Gatunki zaliczane do tego rodzaju:
Gatunkiem typowym jest "Tilapia brevis" obecnie "Tramitichromis brevis".

</doc>
<doc id="648240" url="https://pl.wikipedia.org/wiki?curid=648240" title="Chowańscy">
Chowańscy

Chowańscy (ros. "Хованские") – rodzina książęca i bojarska, będąca gałęzią Giedyminowiczów.
Drugim synem wielkiego księcia litewskiego Giedymina (zm. 1341) był Narymunt (żyjący w latach 1277-1348) książę na Pińsku i Mozyrzu. Synem Narymunta był Aleksander książę podolski (zm. 1386). Syn Aleksandra a prawnuk Giedymina to Patrikiej, który przybył w 1408 r. do Moskwy aby zaciągnąć się na służbę wielkiego księcia Wasyla I, który przekazał Patrikiejowi wotczinę (w lenno) księstewko Zwienigorodzkie. Synowie i wnuki Patrikieja nosili na Rusi nazwisko Patrikiejewych. Natomiast najstarszy z wnuków – Wasyl Fiodorowicz Patrikiejew otrzymał posiadłości nad rzeką Chowań (lewy dopływ rzeki Klaźmy, na płn.-wsch. od Moskwy, do dzisiaj istnieje tam miejscowość Chowanskoje przy drodze z Moskwy do Rostowa). Wasyl Fiodorowicz Patrikiejew był pierwszym w historii kniaziem Chowańskim i protoplastą wszystkich noszących to nazwisko. Chowańscy będąc bojarami i okolniczymi, a także carskimi wojewodami, byli jedną z najbardziej znaczących rodzin w historii Rusi i Rosji od XV do XVIII wieku.
Księżna Eufrozyna Chowańska była żoną carskiego stryja – Andrzeja księcia Starickiego, ale z rozkazu Iwana Groźnego została utopiona w rzece Szeksna w 1569 roku.
Książę Andriej Chowański był wojewodą Astrachania (1615-1620), Niżnego Nowogrodu (1620-1628) i Tobolska (od 1628 aż do swojej śmierci w 1639 r.). Jego syn Iwan Chowański zwany „Tararuj” (pleciuga) był stolnikiem carskim, służył za czterech Romanowów (od Michała I, poprzez Aleksego, Fiodora III aż po regentkę Zofię). Po pokonaniu Tatarów krymskich w 1650 r. został wojewodą Tuły, w latach 1651-1656 był wojewodą Wiaźmy, od 1657 r. był wojewodą w Pskowie. Brał udział w wojnie rosyjsko-szwedzkiej w 1657 r., podczas której pokonał pod Gdowem szwedzkiego marszałka Magnusa De la Gardie. W 1659 r. walczył z Polakami. W okolicy miasteczka Druj rozbił niewielki oddział Wołowicza, a w 1660 r. zajął Brześć nad Bugiem. W tym samym roku poniósł klęskę w pobliżu Lachowicz (nad rzeką Basią) z rąk hetmana Pawła Jana Sapiehy i Stefana Czarnieckiego. W 1661 r. wziął do niewoli płk. Lisowskiego, jednak niedługo po tym płk. Żeromski unicestwił 20-tysięczną armię Tararuja. Za tę nieudolność Chowański został odwołany z Pskowa do jamskiego prikazu. W 1666 r. został wojewodą w Nowogrodzie Wielkim, gdzie zlikwidował większość zastanych swobód wolnego miasta (wybieralny sąd, wolność handlu, bezkoncesyjna sprzedaż importowanego wina do innych miast Rosji). W 1678 r. w przeddzień wojny z Turcją, Chowańskiego posłano do obrony południowej granicy przed Tatarami. W 1680 r. wrócił do Moskwy, gdzie jego aspiracją stało się podnieść jak najwyżej znaczenie własnego rodu.
W Moskwie natrafił na konflikt pomiędzy Naryszkinami a Miłosławskimi. Wyczuł okazję dla siebie. Podczas pierwszego buntu strzelców stanął po stronie carewny Zofii i Miłosławskich. Został za to mianowany dowódcą strzelców. Po ogłoszeniu Iwana V i Piotra I carami w dniu 23 maja 1682 r. książę Iwan Chowański „Tararuj” zaczął zbliżać się do raskolników, aby zagrać rolę rozjemcy między nimi a rządem kremlowskim. Będąc pewnym swojej siły, która opierała się na staroobrzędowcach i pułkach strzeleckich, zaczął myśleć o zdobyciu dla siebie Czapki Monomacha. Dla Romanowów (Zofii, Iwana i Piotra) stwarzało to śmiertelne niebezpieczeństwo. Zofia zareagowała szybko, gromadząc przy swoim boku przychylnych bojarów i wojewodów. Tararuja schwytano razem z synem Andriejem Iwanowiczem Chowańskim (będącym wówczas naczelnikiem prikazu sądowego) i przytroczonych do koni obu przywieziono przed oblicze regentki. W dniu 17 września 1682 roku ojciec ze synem zostali straceni na rozkaz Zofii. „Chowańszczyzna” została pokonana.
W XVIII i XIX wieku widzimy kolejnych przedstawicieli rodu na frontach wojen prowadzonych przez Rosję (północnej, siedmioletniej, czy też napoleońskich). Aleksander Nikołajewicz Chowański (1771-1857) zarządzał od 1818 r. wszystkimi oddziałami Państwowego Banku Asygnacyjnego. Był też senatorem. Jego brat Nikołaj Nikołajewicz Chowański (1777-1837) był od 1836 senatorem, generałem, a także przez 10 lat gubernatorem Smoleńska, Witebska i Mohylewa.

</doc>
<doc id="648244" url="https://pl.wikipedia.org/wiki?curid=648244" title="Trematocara">
Trematocara

Trematocara – rodzaj słodkowodnych, drapieżnych ryb okoniokształtnych z rodziny pielęgnicowatych (Cichlidae). 
Obejmuje niewielkie gatunki o długości ciała nieprzekraczającej 15 cm, żywiące się bezkręgowcami, larwami ryb lub fitoplanktonem. Dymorfizm płciowy jest wyraźnie zaznaczony. Płetwa grzbietowa samców ma czarne znakowanie. Ryby te są pyszczakami. Opiekę nad potomstwem podejmuje samica.
Występowanie.
Gatunki endemiczne jeziora Tanganika w Afryce Wschodniej, przebywające w strefie bentalu i pelagialu, na głębokościach 75–200 m. Niektóre gatunki podążające za zooplanktonem podejmują nocne wędrówki do strefy przybrzeżnej.
Klasyfikacja.
Początkowo rodzaj ten zaliczany był do plemienia Trematocarini. Obecnie klasyfikowany jest w Bathybatini.
Gatunki zaliczane do tego rodzaju:
Gatunkiem typowym rodzaju jest "Trematocara marginatum".

</doc>
<doc id="648249" url="https://pl.wikipedia.org/wiki?curid=648249" title="Puchar Polski w hokeju na lodzie 2006">
Puchar Polski w hokeju na lodzie 2006

Puchar Polski w hokeju na lodzie sezon 2006
Wyniki.
I runda.
Pierwsze mecze.
11 sierpnia
18 sierpnia
18 sierpnia
Rewanże.
13 sierpnia
20 sierpnia
22 sierpnia
Ćwierćfinały.
Pierwsze mecze.
25 sierpnia
25 sierpnia
25 sierpnia
Rewanże.
27 sierpnia
27 sierpnia
30 października
Finał.
GKS Tychy 

</doc>
<doc id="648250" url="https://pl.wikipedia.org/wiki?curid=648250" title="Trematocranus">
Trematocranus

Trematocranus – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Malawi w Afryce, "T. placodon" występuje również w pobliskim jeziorze Malombe oraz w górnym biegu rzeki Shire.
Klasyfikacja.
Gatunki zaliczane do tego rodzaju:
Gatunkiem typowym jest "Trematocranus microstoma".

</doc>
<doc id="648251" url="https://pl.wikipedia.org/wiki?curid=648251" title="Tristramella">
Tristramella

Tristramella – rodzaj słodkowodnych ryb okoniokształtnych z rodziny pielęgnicowatych (Cichlidae). 
Wszystkie ryby z tego rodzaju są pyszczakami – inkubują ikrę w pysku. Wraz z rodzajami "Oreochromis", "Sarotherodon" i "Iranocichla" tworzą takson monofiletyczny.
Występowanie.
Izrael i Syria.
Klasyfikacja.
Gatunki zaliczane do tego rodzaju :
 
Gatunkiem typowym rodzaju jest "Hemichromis sacra", obecnie synonim "Tristramella sacra".

</doc>
<doc id="648253" url="https://pl.wikipedia.org/wiki?curid=648253" title="Messier 93">
Messier 93

Messier 93 (również M93 lub NGC 2447) – gromada otwarta położona w gwiazdozbiorze Rufy w odległości 3600 lat świetlnych od Ziemi. Została odkryta w 1781 roku przez Charles’a Messiera.
Messier 93 ma średnicę kątową 22', rzeczywistą – ok. 20–25 lat świetlnych. Obserwowana wielkość gwiazdowa M93 to 6.

</doc>
<doc id="648254" url="https://pl.wikipedia.org/wiki?curid=648254" title="Kill">
Kill

Kill – dziesiąty album studyjny amerykańskiej grupy deathmetalowej Cannibal Corpse. Wydany został 21 marca 2006 roku nakładem Metal Blade Records na CD oraz w edycji specjalnej z dodatkiem w postaci koncertu na DVD. Płyta zadebiutowała na 170. miejscu listy Billboard 200 w Stanach Zjednoczonych sprzedając się w nakładzie ponad 6000 egzemplarzy w przeciągu tygodnia od dnia premiery. Do 2009 roku nagrania osiągnęły sprzedaż na poziomie 55 000 kopii.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648255" url="https://pl.wikipedia.org/wiki?curid=648255" title="Jaskier pędzelkowaty">
Jaskier pędzelkowaty

Jaskier pędzelkowaty, włosienicznik pędzelkowaty ("Ranunculus penicillatus" ) – gatunek rośliny wieloletniej z rodziny jaskrowatych. 
Zasięg geograficzny.
Gatunek występujący przede wszystkim w Europie Zachodniej. Jego naturalny zasięg sięga od Estonii po Irlandię i Portugalię. Podawany również z Rosji i Bałkanów, ale prawdopodobnie są to błędne oznaczenia przedstawicieli innych gatunków. W Polsce występuje na dwóch stanowiskach w górskich rzekach na południowym zachodzie kraju, na Białej Lądeckiej i Czarnuszce w Sudetach Wschodnich.
Biologia i ekologia.
Bylina, hydrofit. Występuje w płynących wodach, w podgórskich strumieniach i rzekach o kamienisto-piaszczystym dnie, o dość szybkim nurcie wody o niskiej temperaturze. Ma stosunkowo szeroki zakres tolerancji ekologicznej. W zależności od regionu jego wymagania siedliskowe mogą się różnić – w Irlandii jest wszędobylski, podczas gdy w Wielkiej Brytanii preferuje wody uboższe, miękkie. Kwitnie od czerwca do sierpnia, jednakże na niektórych stanowiskach nie wytwarza nasion.
Zmienność.
Gatunek zróżnicowany na dwa podgatunki:
Zagrożenia i ochrona.
Roślina objęta w Polsce od 2004 ścisłą ochroną gatunkową. Kategorie zagrożenia:
Główna przyczyną zagrożenia dla gatunku jest gospodarka wodna ludzi: regulacja brzegów, czyszczenie dna rzeki a także zanieczyszczenie wód.

</doc>
<doc id="648256" url="https://pl.wikipedia.org/wiki?curid=648256" title="NGC 2447">
NGC 2447



</doc>
<doc id="648258" url="https://pl.wikipedia.org/wiki?curid=648258" title="The Wretched Spawn">
The Wretched Spawn

The Wretched Spawn – studyjny album amerykańskiej grupy deathmetalowej Cannibal Corpse. Wydany został w 2004 roku nakładem Metal Blade Records. Do albumu została dołączona płyta DVD dokumentująca proces realizacji nagrań.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648259" url="https://pl.wikipedia.org/wiki?curid=648259" title="M93">
M93



</doc>
<doc id="648260" url="https://pl.wikipedia.org/wiki?curid=648260" title="Tylochromis">
Tylochromis

Tylochromis – rodzaj słodkowodnych ryb okoniokształtnych z rodziny pielęgnicowatych (Cichlidae), jedyny przedstawiciel plemienia Tylochromini w obrębie podrodziny Pseudocrenilabrinae.
Obejmuje gatunki średniej wielkości o ciele głębokim, kształtem podobne do morskich prażmowatych (Sparidae). Wszystkie wykazują dymorfizm płciowy przejawiający się różnicami w ubarwieniu płci.
Występowanie.
Afryka Zachodnia i Środkowa po jezioro Tanganika i dorzecze Lukuga. Występują w rzekach, w otwartych wodach jezior i w lagunach.
Klasyfikacja.
Do tego rodzaju zaliczane są gatunki:
Gatunkiem typowym jest "Paratilapia (Pelmatochromis) jentinki", obecnie "Tylochromis jentinki".

</doc>
<doc id="648262" url="https://pl.wikipedia.org/wiki?curid=648262" title="15 Year Killing Spree">
15 Year Killing Spree

15 Year Killing Spree – kompilacyjny box amerykańskiej grupy deathmetalowej Cannibal Corpse. Wydany został w 4 listopada 2003 roku nakładem Metal Blade Records. Na wydawnictwo złożyło się 3 płyty CD oraz jedna płyta DVD. Na płytach CD znalazły się nagrania demo, utwory koncertowe, a także interpretacje utworów takich jak: Black Sabbath, Razor czy Kreator. Z kolei na płycie DVD znalazł się m.in. pierwszy wstęp na żywo zespołu z 1989 roku, a także koncerty z Moskwy z 1993 i Hollywood z 2002 roku.
Twórcy.
Opracowano na podstawie materiału źródłowego.
Lista utworów.
Opracowano na podstawie materiału źródłowego.

</doc>
<doc id="648263" url="https://pl.wikipedia.org/wiki?curid=648263" title="Tyrannochromis">
Tyrannochromis

Tyrannochromis – rodzaj słodkowodnych ryb okoniokształtnych z rodziny pielęgnicowatych (Cichlidae). 
Występowanie.
Gatunki endemiczne jeziora Malawi w Afryce
Opis.
Są to typowe drapieżniki. Osiągają długość od 30 do 35 cm. Żywią się mniejszymi pyszczakami (np. "Labidochromis caeurelus"). Aby trzymać te ryby w akwarium, potrzebny jest zbiornik przynajmniej 500 l i o długości nie mniejszej niż 200 cm.
Klasyfikacja.
Gatunki zaliczane do tego rodzaju :
Gatunkiem typowym jest "Haplochromis macrostoma", obecnie synonim "Tyrannochromis macrostoma".

</doc>
<doc id="648265" url="https://pl.wikipedia.org/wiki?curid=648265" title="Worm Infested">
Worm Infested

Worm Infested – minialbum amerykańskiej grupy deathmetalowej Cannibal Corpse. Wydany został 1 lipca 2003 roku nakładem wytwórni muzycznej Metal Blade Records. Na płycie znalazły się m.in. interpretacje utworów „Demon’s Night”, „Confessions” i „No Remorse” odpowiednio z repertuaru zespołów Accept, Possessed i Metallica.
Lista utworów.
Opracowano na podstawie materiału źródłowego.

</doc>
<doc id="648268" url="https://pl.wikipedia.org/wiki?curid=648268" title="Gore Obsessed">
Gore Obsessed

Gore Obsessed – ósmy studyjny album amerykańskiej grupy deathmetalowej Cannibal Corpse. Wydany został w 2002 roku nakładem Metal Blade Records.
Według danych z kwietnia 2002 album sprzedał się w nakładzie 13,974 egzemplarzy na terenie Stanów Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648269" url="https://pl.wikipedia.org/wiki?curid=648269" title="Vieja">
Vieja



</doc>
<doc id="648272" url="https://pl.wikipedia.org/wiki?curid=648272" title="Bonneville (jezioro)">
Bonneville (jezioro)

Bonneville (ang. "Lake Bonneville") – prehistoryczne słonowodne jezioro pluwialne obejmujące większość Wielkiej Kotliny w Ameryce Północnej. W większości znajdowało się na obszarze dzisiejszego stanu Utah, a mniejsze części na terenie obecnych stanów Idaho i Nevada. Istniało od około 32 tys. lat temu do około 16,8 tys. lat temu, kiedy większość wody wydostała się przez przełęcz Red Rock Pass w Idaho.
Dawne jezioro miało ponad 50 000 km² powierzchni, czyli było prawie tak duże jak dzisiejsze jezioro Michigan, lecz znacznie głębsze: jego głębokość wynosiła 305 m, o czym świadczą dobrze zachowane tarasy abrazyjne, miejscami widoczne w 6 kondygnacjach . Wraz ze zmianą klimatu jezioro zaczęło wysychać, a równocześnie wzrastało w nim stężenie soli. Dziś jego pozostałościami są jeziora: Wielkie Jezioro Słone, Utah, Sevier Lake, Rush Lake i Little Salt Lake oraz towarzyszące im solniska, natomiast zachodnią część dawnej misy jeziornej zajmuje Wielka Pustynia Słona.
Obecnie oprócz wiosny i jesieni, kiedy padają deszcze, 20 tys. hektarów soli na byłym dnie jeziora tworzy strukturę twardą jak beton. Jest to jedno z niewielu miejsc na lądzie, gdzie można zobaczyć krzywiznę horyzontu. Na tej niemal idealnie płaskiej i twardej solnej pustyni utworzono tor do ustanawiania rekordów prędkości pojazdów kołowych.

</doc>
<doc id="648273" url="https://pl.wikipedia.org/wiki?curid=648273" title="Live Cannibalism">
Live Cannibalism

Live Cannibalism to koncertowy album amerykańskiej grupy deathmetalowej Cannibal Corpse. Wydany został w 2000 roku nakładem Metal Blade Records na płytach CD, DVD oraz kasecie VHS. Nagrania zostały zarejestrowane 16 lutego 2000 roku w klubie Rave w Milwaukee podczas koncertu w ramach trasy Death Metal Massacre. Utwory 3, 5, 6, 12, 15 zostały nagrane 15 lutego tego samego roku w Emerson Theater w Indianapolis.
Lista utworów.
Opracowano na podstawie materiału źródłowego.

</doc>
<doc id="648274" url="https://pl.wikipedia.org/wiki?curid=648274" title="Farab">
Farab

Farab (t. Otrar; kaz. "Отырар") – słynne niegdyś na całą Azję Środkową miasto na Jedwabnym Szlaku, w pobliżu dzisiejszego miasta Karatau w Kazachstanie. Leży 170 km na północny zachód od Szymkentu i 60 km od Turkiestanu.
Historia dawna.
Nazwę Farab miasto zyskało dopiero w wiekach średnich. Wcześniej znane było pod nazwą Otrar będąc stolicą regionu Otrar-Farab rozciągającego się od pustyni Kyzył-kum na zachodzie i wcinającego się pomiędzy Amu-darię i Syr-darię. Źródła pisane wzmiankują rozwój miasta od początków VIII wieku n.e. do połowy wieku XVIII. Odkrycia archeologiczne pozwalają jednak datować osadnictwo na tych terenach już na czasy przełomu er.
Oaza Otrar była lecz rozległym terenem zawierającym wiele miast i miasteczek. Do chwili obecnej w obrębie pozostałych ruin mogą zostać zidentyfikowane na podstawie manuskryptu nazwy tylko trzech miast. Reszta zasiedleń na wzgórzach i pagórkach nosi nazwy współczesne. Otrar znajdowało się w centrum regionu, zajmującego – co często podkreślają kronikarze – powierzchnię jednego dnia podróży we wszystkich kierunkach.
Syr-daria odgrywała wyjątkową rolę w życiu Otrar i całego regionu, jej wody używane były do nawadniania a brzegi obfitowały w bogatą florę i faunę. Samo miasto umiejscowione u podnóża gór Karatau było dobrze umocnioną fortecą dla wędrujących stepami koczowników.
Z Otrar wzdłuż rzeki Arys rozchodzą się drogi do Taraz, Bałasagun i dalej aż do Wschodniego Turkiestanu. Wzdłuż Syr-darii drogi wspinały się do Taszkentu, Sogdiany oraz dalej do Antiochia Margiana i Niszapuru. Inna droga wiodła do ziem przedaralskich i Uralu. Inna dobrze znana droga wiodła przez pustynię Kyzył-kum na zachód w kierunku Chorezmu i dalej ku regionowi Wołgi, Morzu Czarnemu i Kaukazowi.
W wiekach IX i X wiele różnych źródeł mówi o Otrur jako o jednym z miast Isfidżabu. Jest to prawdopodobnie wynikiem tego, iż najpierw związało się ono z Kalifatem a następnie z Samanidami. Wiadomo również, że Otrur wybijało swoją własną monetę.
Konflikt z Czyngis-chanem.
Okres prosperity Otrar został przerwany mongolskim najazdem na Azję Środkową. W 1218 Czyngis-chan wysłał do Otrar oraz na dwór władcy Imperium Chorezmijskiego Mohammada karawanę handlową 500 muzułmańskich kupców celem ustanowienia nowego szlaku handlowego. Mohammad, podejrzewając obecność w karawanie szpiegów, rozkazał rządcy miasta o imieniu Inalczik Kair-chan zaaresztować członków karawany. Wydaje się skądinąd mało prawdopodobne, by uwikłany w konflikt z Jin w północno-wschodnich Chinach Czyngis-chan chciał sprowokować Chorezmijczyków. Czyngis-chan posłał delegację trzech ambasadorów, muzułmanina i dwóch Mongołów, uwolnienia karawany w Otrar oraz wydania mu Kair-chana. Mohammad rozkazał wymordować karawanę, ogolić Mongołów i na ich oczach ściąć muzułmanina, by dopiero wtedy pozwolić im powrócić do Czyngis-chana. Dla Czyngis-chana było to śmiertelnym afrontem, jako że posłów traktował jako nietykalnych.
Na odbytej w Urgencz naradzie wojennej Mohammad – wbrew sugestiom wydania Mongołom otwartej walki – zadecydował o rozproszeniu swych wojsk, rozesłaniu ich do miejskich garnizonów i pozwoleniu dowódcom na prowadzenie samodzielnej walki. Być może przerosła go perspektywa dowodzenia ogromną, 400-tysięczną armią – być może bał się, że tak potężna siła może wymknąć się spod jego kontroli i obrócić się przeciwko niemu. Być może też uzyskał informacje, że podczas działań wojennych w Chinach sztuka oblężnicza nie była mocną stroną Czyngis-chana i jego wojska doświadczały poważnych trudności przy próbach zdobywania ufortyfikowanych pozycji. Decyzja ta okazała się brzemienna w skutki.
Za sprawą starannie gromadzonych informacji zebranych od szpiegów i wywiadowców Czyngis-chan przygotował wyprawę przeciw Imperium Chorezmijskiemu inaczej niż dotychczasowe kampanie. Rozsiewał pogłoski jakoby Połowcy wojsk matki Mohammada mieli zamiar przyłączyć się do wroga. Swoją jazdę rozbudował o lekkie i ciężkie jednostki wsparcia, do armii wcielił licznych obcokrajowców, głównie Chińczyków – ekspertów w zakresie sztuki oblężniczej, budowy mostów, wysoko wyspecjalizowanych żołnierzy czy wreszcie lekarzy. W oblężeniach wykorzystywał tarany, proch, trebusze i balisty. Według różnych szacunków armia Czyngis-chana miała liczyć od 90 000 do 250 000 ludzi.
Czyngis-chan przekroczył wysokie przełęcze gór Ałtaj, otoczył ujgurskie miasto Beshbalik, w lecie ruszył z okolic Irtyszu i podzielił swoje wojska, posyłając jedną z armii w ślad za Mohammadem, którego władza rozciągała się na terenie równym terenom mongolskim, a którego siły nawet przewyższały liczebnością siły wroga. Mohammad, zmuszany do ciągłej ucieczki, doznawał ciągłych klęsk, doświadczał dziesiątkowania własnych wojsk i dewastacji swojego kraju. Jesienią 1219 rozpoczęło się oblężenie Otrar. Czyngis-chan uczynił odpowiedzialnymi zań swoich synów – Czagataja i Ugedeja. Po pięciu (lub sześciu według innych źródeł) miesiącach zmagań w lutym 1220 nagłym wypadem Mongołowie sforsowali nie umocnioną bramę, ale zanim zajęto miejską cytadelę upłynął jeszcze kolejny miesiąc. Kair-chan bronił się aż do samego końca, wspinając się na szczyt umocnień i zrzucając kamienie na atakujących go Mongołów. Pojmany – w odwecie za wymordowanie mongolskich posłów i karawany – został zabity przez zalanie uszu i oczu płynnym srebrem. Wielu mieszkańców miasta zostało wymordowanych, pozostałych wzięto w niewolę. Wiele spustoszonych miast oazy już nigdy nie zostało odbudowanych.
Odrodzenie.
Otrar jeszcze raz stało się ważnym centrum polityczno-handlowym. Sprzyjały temu lata domowych wojen toczonych po śmierci Czyngis-chana. Od połowy XIII wieku Otrar znowu zyskuje na znaczeniu. W drugiej połowie wieku XIV wchodzi w sferę wpływów Timura. To właśnie tutaj zatrzymał się on w 1405 roku by zebrać wojska przed planowaną wyprawą na Chiny. Tutaj też zachorował i 18 lutego 1405 zmarł.

</doc>
<doc id="648275" url="https://pl.wikipedia.org/wiki?curid=648275" title="Marian Grzybowski (prawnik)">
Marian Grzybowski (prawnik)

Marian Tadeusz Grzybowski (ur. 9 marca 1945 w Prądniku Korzkiewskim) – polski prawnik, radca prawny, profesor nauk prawnych, sędzia Trybunału Konstytucyjnego w stanie spoczynku.
Życiorys.
W 1967 ukończył studia na Wydziale Prawa i Administracji Uniwersytetu Jagiellońskiego, po których podjął pracę na tej uczelni. W latach 1970 zdał egzamin sędziowski, w 1976 uzyskał stopień doktora nauk prawnych, w 1982 obronił habilitację. W 1990 został profesorem nauk prawnych, w 1994 objął stanowisko profesora zwyczajnego. Uzyskał także uprawnienia radcy prawnego.
W 2001 został wiceprzewodniczącym, w 2005 przewodniczącym zarządu głównego Polskiego Towarzystwa Prawa Konstytucyjnego. Od 1990 zasiada w Komitecie Nauk Politycznych Polskiej Akademii Nauk. W latach 90. był członkiem Zespołu Prawa Konstytucyjnego i Tworzenia Prawa w ramach Rady Legislacyjnej działającej przy prezesie Rady Ministrów, a także członkiem zespołu stałych ekspertów Komisji Konstytucyjnej Zgromadzenia Narodowego.
W 1983 objął stanowisko kierownika Zakładu Współczesnych Systemów Ustrojowych, a w 1990 kierownika Katedry Współczesnych Systemów Ustrojowych (obecnie Katedry Prawa Ustrojowego Porównawczego) na UJ. W latach 1996–2001 pełnił funkcję prodziekana Wydziału Prawa i Administracji Uniwersytetu Jagiellońskiego. Był opiekunem Katedry Prawa Konstytucyjnego na Wydziale Prawa Uniwersytetu w Białymstoku. Został kierownikiem Katedry Prawa Ustrojowego Porównawczego na Wydziale Prawa i Administracji Uniwersytetu Jagiellońskiego. Związany również z Uniwersytetem Pedagogicznym im. Komisji Edukacji Narodowej w Krakowie, Uniwersytetem Jana Kochanowskiego w Kielcach i Uniwersytetem Humanistyczno-Przyrodniczym im. Jana Długosza w Częstochowie.
Opublikował liczne prace naukowe z zakresu prawa konstytucyjnego. W 2001 z rekomendacji SLD został wybrany przez Sejm na urząd sędziego Trybunału Konstytucyjnego. Kadencję zakończył w 2010.
10 maja 2007 poseł Arkadiusz Mularczyk z PiS stwierdził, że z materiałów IPN wynika, iż Marian Grzybowski był kontaktem operacyjnym Ministerstwa Spraw Wewnętrznych PRL. Sędzia zaprzeczył jakoby był współpracownikiem służb specjalnych PRL. W katalogach IPN nie ma informacji o podjętej współpracy, znalazła się w nich informacja o tym, że został on zarejestrowany w 1988 i przerejestrowany w kolejnym roku jako kontakt operacyjny.
Odznaczenia.
W 1997 odznaczony Krzyżem Oficerskim Orderu Odrodzenia Polski, a w 2022 wyróżniony odznaką honorową „Za Zasługi dla Ochrony Praw Człowieka”.

</doc>
<doc id="648278" url="https://pl.wikipedia.org/wiki?curid=648278" title="Bloodthirst (album)">
Bloodthirst (album)

Bloodthirst – album amerykańskiej grupy deathmetalowej Cannibal Corpse. Wydany został w 1999 roku nakładem Metal Blade Records.
Według danych z kwietnia 2002 album sprzedał się w nakładzie 36,574 egzemplarzy na terenie Stanów Zjednoczonych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648280" url="https://pl.wikipedia.org/wiki?curid=648280" title="Radiowe Centrum Nadawcze w Solcu Kujawskim">
Radiowe Centrum Nadawcze w Solcu Kujawskim



</doc>
<doc id="648281" url="https://pl.wikipedia.org/wiki?curid=648281" title="Xenotilapia">
Xenotilapia

Xenotilapia – rodzaj słodkowodnych ryb okoniokształtnych z rodziny pielęgnicowatych (Cichlidae).
Występowanie.
Gatunki endemiczne jeziora Tanganika w Afryce Wschodniej.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Xenotilapia sima".

</doc>
<doc id="648284" url="https://pl.wikipedia.org/wiki?curid=648284" title="Gallery of Suicide">
Gallery of Suicide

Gallery Of Suicide to album amerykańskiej grupy deathmetalowej Cannibal Corpse. Wydany został w 1998 roku nakładem Metal Blade Records. Jest uważany za jeden z najlepszych albumów zespołu. Dominują w nim utwory melodyjne, stwarzające klimat grozy. Większość utworów posiada partię solową gitarzysty.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648285" url="https://pl.wikipedia.org/wiki?curid=648285" title="Vile (album)">
Vile (album)

Vile – album amerykańskiej grupy deathmetalowej Cannibal Corpse. Wydany został 21 maja 1996 roku nakładem Metal Blade Records. Płyta zadebiutowała na 151. miejscu listy Billboard 200 w Stanach Zjednoczonych sprzedając się w nakładzie około 6100 egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648286" url="https://pl.wikipedia.org/wiki?curid=648286" title="Antoni Gucwiński">
Antoni Gucwiński

Antoni Gucwiński (ur. 24 sierpnia 1932 w Porębie Małej, zm. 8 grudnia 2021 we Wrocławiu) – polski lekarz weterynarii, zootechnik i dziennikarz, doktor nauk weterynaryjnych, dyrektor Ogrodu Zoologicznego we Wrocławiu w latach 1966–2006, twórca programów telewizyjnych popularyzujących przyrodę emitowanych w TVP, m.in. "Z kamerą wśród zwierząt", który prowadził wspólnie z żoną Hanną.
Życiorys.
Urodził się 24 sierpnia 1932 w Porębie Małej jako czwarte z pięciorga dzieci. Uczęszczał do II Liceum Ogólnokształcącego w Nowym Sączu, ale po roku w tajemnicy przeniósł się do Technikum Hodowlanego w Nawojowej, kończąc szkołę w Nawojowej w 1950. W 1957 ukończył jako inżynier zootechnikę na krakowskiej Wyższej Szkole Rolniczej i zatrudnił się we wrocławskim zoo na stanowisku badawczym. Od roku 1958 oprócz pracy w zoo studiował weterynarię na Akademii Rolniczej we Wrocławiu, kończąc ją w 1962 roku. W tymże roku ożenił się z Hanną Gucwińską. W 1966 został dyrektorem Ogrodu Zoologicznego we Wrocławiu i pełnił tę funkcję do końca 2006. Doktoryzował się z tematyki anestezjologii weterynaryjnej w roku 1967. Opublikował przeszło 100 artykułów naukowych i popularnonaukowych oraz 18 książek.
Wraz z żoną tworzył liczne programy telewizyjne o zwierzętach w TVP, m.in. wieloletnią serię (przez 32 lata, od 1971) "Z kamerą wśród zwierząt", liczącą ponad 750 odcinków pokazywanych w ogólnopolskim kanale TVP, czy nadawany w regionalnym kanale TVP od 1994 do 2003 – "Znajomi z ZOO". W 2003 otrzymał Order Uśmiechu, który odebrał w Świdnicy.
W 1989 bez powodzenia startował w wyborach do Senatu, z ramienia PZPR, w 2004 kandydował do Europarlamentu z listy SLD-UP w okręgu dolnośląsko-opolskim (z ponad 11 tys. głosów zajął drugie miejsce na liście tego ugrupowania i do Europarlamentu nie wszedł), a w 2005 kandydował do Sejmu z listy PSL na Dolnym Śląsku, także bez powodzenia.
W 2001 otrzymał doktorat honoris causa przyznany przez Akademię Rolniczą we Wrocławiu.
Sprawa niedźwiedzia „Mago”.
W 2006 fundacja Viva! oskarżyła Gucwińskiego, że jako dyrektor ogrodu zoologicznego w latach 1997–2006 przetrzymywał w kilkumetrowym betonowym bunkrze niedźwiedzia brunatnego "Mago", „bez światła, wybiegu i możliwości przebywania w «naturalnych dla niego pozycjach»”. Po odmówieniu przez prokuratorów wszczęcia postępowania fundacja skierowała do sądu subsydiarny akt oskarżenia w tej sprawie. Nie wszyscy powołani w sprawie biegli zgodzili się z opinią oskarżycieli. Sądy obu instancji w pierwszym procesie karnym uznały, że „niedźwiedź rzeczywiście przez dziewięć lat przebywał w złych warunkach, w betonowej klatce, nie można uznać tego za znęcanie. Gucwiński bowiem starał się cały czas poprawić te warunki, m.in. szukając dla Mago miejsca w innym ogrodzie zoologicznym” oraz podzieliły jego argumenty, że „powodem umieszczenia Mago w bunkrze była m.in. konieczność zapewnienia bezpieczeństwa zwiedzającym – niedźwiedź był wyjątkowo duży, a ówczesne zabezpieczenia w ogrodzie nie były wystarczające”, a oddzielenie Mago miało służyć niedopuszczeniu do „kazirodczego rozmnażania się niedźwiedzi, co wcześniej już się zdarzyło”. Wyrokiem Sądu Okręgowego we Wrocławiu z 16 lutego 2009 Gucwiński został uniewinniony. W wyniku złożonej kasacji Sąd Najwyższy wyrokiem z 16 listopada 2009 uchylił wyrok i nakazał ponowne rozpoznanie sprawy. 10 stycznia 2011 Sąd Rejonowy dla Wrocławia-Śródmieście we Wrocławiu orzekł, że Gucwiński jest winny wieloletniego znęcania się nad niedźwiedziem. Sąd odstąpił od wymierzenia kary oskarżonemu, orzekając świadczenie pieniężne w kwocie 1000 zł na rzecz Towarzystwa Opieki nad Zwierzętami.
W opinii ekologów z miesięcznika „Dzikie Życie”, Pawła Kisiela i Radosława Szymczuka medialna nagonka na Antoniego Gucwińskiego w 2006 realizowana przez władze Wrocławia miała podłoże polityczne. Dyrektor i jego żona Hanna Gucwińska związani byli od wielu lat z lewicą, a Wrocław był rządzony po 1989 tylko przez ugrupowania prawicowe. Ich zdaniem sednem konfliktu z władzami Wrocławia były grunty położone blisko wrocławskiego ZOO, należące jeszcze w latach 90. XX w. do klubu sportowego Ślęza Wrocław. Władze Wrocławia, zarówno jeszcze peerelowskie, jak i rządzące po 1989 obiecały przekazać ten teren na potrzeby ZOO – głównie na powiększenie wybiegów dla wielu zwierząt. Jednak pod koniec lat 90. grunty zostały sprzedane prywatnym inwestorom za ułamek ich rzeczywistej wartości. Gucwiński miał przeciwko temu protestować i przez to popadł w niełaskę. Zdaniem autorów artykułu, większość zarzutów dotyczących niehumanitarnego traktowania zwierząt była „wyssana z palca”. Natomiast odnośnie do sprawy Mago dyrektor Gucwiński wielokrotnie czynił bezskuteczne starania o pozyskanie z Urzędu Miasta Wrocław pieniędzy na rozbudowę wybiegu dla niedźwiedzi.
W 2021 reporter Marek Górlikowski wydał książkę – rezultat wywiadów przeprowadzonych z Hanną i Antonim Gucwińskimi. W jego opinii, którą wypracował sobie podczas pracy nad tą książką, trudno przypuszczać, że u podstaw konfliktu z miastem była polityka. Twierdzi on wręcz, że nawet nie szukano pretekstu, by dyrektora usunąć ze stanowiska, bo „on sam się znalazł – poprzez upór Gucwińskich i to, że nie dawali już sobie rady w zoo”.
Życie prywatne.
Od 1962 był żonaty z Hanną Gucwińską. Nie mieli dzieci. Zmarł 8 grudnia 2021 we Wrocławiu.
7 stycznia 2022 został pochowany w Alei Zasłużonych Cmentarza Osobowickiego we Wrocławiu.
Publikacje.
Lista publikacji popularnonaukowych i popularyzatorskich

</doc>
<doc id="648289" url="https://pl.wikipedia.org/wiki?curid=648289" title="Willa Ludwika Grohmana">
Willa Ludwika Grohmana

Willa Ludwika Grohmana – willa znajdująca się przy ulicy Tylnej 9/11 w Łodzi.
Historia.
Willa wkomponowana została w fabryczny zespół zbudowany nieco wcześniej i usytuowana w południowo-zachodniej części kwartału zamkniętego ulicą Tylną. Początkowo ogniwem tego założenia były budynki wzniesione w latach 40. XIX wieku, parterowy dom mieszkalny Traugotta Grohmana – ojca Ludwika i pierwsza przędzalnia z tkalnią przy ulicy Targowej, w miejscu styku z ulicą Tylną. W sąsiedztwie przędzalni, w 1881, w kilka lat po śmierci ojca, Ludwik Grohman wzniósł okazałą rezydencję z dziedzińcem zamkniętym oficyną gospodarczo-mieszkalną i przyległą oranżerią, w otoczeniu ogrodu.
Willa utrzymana w stylu renesansu włoskiego wybudowana została według projektu Hilarego Majewskiego. Do siedziby prowadziła od ulicy Tylnej okazała brama i furta z kutej kraty, oflankowana podwójnymi filarami, z przylegającą kordegardą. W 1894, po ślubie syna – Leona Grohmana, willa została rozbudowana, oraz podzielona na dwie części, pomiędzy rodziców i dzieci. Wówczas to od strony wschodniej dobudowano nową część z paradną klatką schodową i ogród zimowy. Natomiast w 1913 została rozbudowana część południowo-wschodnia, dobudowano piętrowy aneks z osobnym wejściem. Główne wejście z portykiem filarowym prowadziło do reprezentacyjnego holu i klatki schodowej, która integrowała całość układu wnętrz, należących do licznych członków rodziny.
Parter w przeciwieństwie do większości willi miał nieregularny układ wnętrz, ponieważ były to pomieszczenia zarówno reprezentacyjne, jak i mieszkalne. Program użytkowy wnętrz był w zasadzie tradycyjny, znajdowały się tu jadalnia, kredensownia, biblioteka, salon, gabinety, sala balowa itp. Szczególnie interesujący pod względem architektonicznym jest gabinet z kominkiem, sala koncertowa i sala balowa z zachowanymi w niej oryginalnymi żyrandolami. Komunikację wewnętrzną uzupełniały windy – osobowa oraz trzy dźwigi gospodarcze, firmy berlińskiej.
Wnętrza urządzone były z dużym przepychem i luksusem, z bogatymi sztukateriami, z dekoracja o alegorycznych przedstawieniach malarskich i rzeźbiarskich. Zastosowano materiały szlachetne, marmury, boazerie z różnych gatunków drewna oraz różnego rodzaju polichromie i marmoryzowania, imitujące szlachetne gatunki kamienia i drewna. Całość wystroju utrzymana była również w wystroju renesansu włoskiego. Willę otaczał ogród założony równolegle z jej budową. Obecne tereny ogrodu to park im. J. Kilińskiego.
W willi kręcono m.in. film Wojciecha Marczewskiego "Ucieczka z kina „Wolność”" (scenę upadku głównej postaci po wejściu na dach).

</doc>
<doc id="648290" url="https://pl.wikipedia.org/wiki?curid=648290" title="The Bleeding">
The Bleeding

The Bleeding – album amerykańskiej grupy deathmetalowej Cannibal Corpse. Wydany został w 1994 roku nakładem Metal Blade Records. Według danych z 2003 roku płyta w samych Stanach Zjednoczonych sprzedała się w nakładzie 98 319 egzemplarzy.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648292" url="https://pl.wikipedia.org/wiki?curid=648292" title="Karol Wątorek">
Karol Wątorek

Karol Wątorek (ur. 29 września 1875 w Dobczycach pow. myślenicki, zm. 12 lutego 1944 we Lwowie) – polski inżynier budowy kolei, rektor Politechniki Lwowskiej. 
Życiorys.
Urodził się 29 września 1875 w Dobczycach, w rodzinie Jana i Emilii z Latosińskich. Po ukończeniu w 1893 Gimnazjum św. Anny w Krakowie, studiował przez rok na Uniwersytecie Jagiellońskim i przez kolejne 4 lata na Wydziale Inżynieryjnym Politechniki Lwowskiej (dalej: PLw). Bezpośrednio po studiach był asystentem katedry budowy mostów, po czym przez 10 lat pracował przy budowie austriackich kolei państwowych. W 1907 obronił doktorat, w roku akademickim 1908/09 pracował na PLw jako docent prywatny, zastępca profesora kolejnictwa. W 1909 został profesorem nadzwyczajnym, a w 1912 profesorem zwyczajnym. W czasie I wojny światowej zmobilizowany do armii austriackiej, trafił do niewoli rosyjskiej. Komendant oddziału technicznego obrony Lwowa. Od 1919 aż do 1941 profesor budowy kolei żelaznych na PLw, w 1918/19 dziekan Wydziału Inżynieryjnego, w 1924/25 rektor PLw. Członek Rady Technicznej przy Ministerstwie Komunikacji, członek Akademii Nauk Technicznych.

</doc>
<doc id="648293" url="https://pl.wikipedia.org/wiki?curid=648293" title="Hammer Smashed Face">
Hammer Smashed Face

Hammer Smashed Face – minialbum amerykańskiej grupy deathmetalowej Cannibal Corpse. Wydawnictwo ukazało się 23 marca 1993 roku nakładem wytwórni muzycznej Metal Blade Records. Do sprzedaży została wprowadzona także trzyutworowa edycja, wydana jako singel ze zmienioną oprawą graficzną.
Nagrania zostały zarejestrowane w Morrisound Recording w Tampie w stanie Floryda. Utwory 2 i 3 zostały nagrane w Border City Recording w Niagra Falls w Nowym Jorku. Mastering odbył się w Fullersound w Miami w stanie Floryda. W utworze tytułowym oryginalne partie gitary prowadzącej początkowo nagrał Bob Rusay. Jednakże zespół był niezadowolony z efektu, w związku z tym ponownie partie solowe nagrał Jack Owen.
Był to pierwszy materiał zrealizowany przez Cannibal Corpse jako kwartet. Od 1995 roku wydawnictwo jest zakazane w sprzedaży w Niemczech ze względu na oprawę graficzną. Pomimo iż utwór „Hammer Smashed Face” należy do najpopularniejszych utworów w repertuarze, w latach 1995-2006 formacja nie mogła go prezentować podczas koncertów w Niemczech.
Lista utworów.
Opracowano na podstawie materiału źródłowego

</doc>
<doc id="648296" url="https://pl.wikipedia.org/wiki?curid=648296" title="Tomb of the Mutilated">
Tomb of the Mutilated

Tomb Of The Mutilated – album amerykańskiej grupy deathmetalowej Cannibal Corpse. Wydany został w 1992 roku nakładem Metal Blade Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648298" url="https://pl.wikipedia.org/wiki?curid=648298" title="Butchered at Birth">
Butchered at Birth

Butchered At Birth – drugi album amerykańskiej grupy deathmetalowej Cannibal Corpse. Wydany został w 1991 roku nakładem Metal Blade Records.
Album był zakazany w Niemczech aż do czerwca 2006 roku z powodu krwawej okładki. Pierwsze wydanie CD było owinięte w biały rzeźniczy papier, z logiem zespołu i nazwą zespołu napisaną czerwonym atramentem. Okładka Butchered at Birth zawierała także skargę policji w Ontario (w Kanadzie), która ostrzegła sprzedawców by nie sprzedawali płyty osobom poniżej 18 lat.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648299" url="https://pl.wikipedia.org/wiki?curid=648299" title="Eaten Back to Life">
Eaten Back to Life

Eaten Back To Life – album amerykańskiej grupy deathmetalowej Cannibal Corpse. Wydany został w 1990 roku nakładem Metal Blade Records. Płyta została zarejestrowna w Morrisound Recording w Tampie w stanie Floryda.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648300" url="https://pl.wikipedia.org/wiki?curid=648300" title="Cannibal Corpse (album)">
Cannibal Corpse (album)

Cannibal Corpse – demo amerykańskiej grupy deathmetalowej Cannibal Corpse, potocznie tytułowane także jako "A Skull Full of Maggots". Nagrania ukazały się 2 maja 1989 roku na kasecie magnetofonowej. Wydawnictwo w nakładzie 200 egzemplarzy sfinansował sam zespół. Wszystkie kompozycje zostały nagrane w Border City Recording we współpracy z Dennisem Fura. 
Demo charakteryzowała niska jakość zarówno pod względem graficznym jak i produkcyjnym. Część wykorzystanych kaset pochodziła z drugiego obiegu, a materiał został zgrany w warunkach domowych. Wszystkie utwory zostały nagrane ponownie na potrzeby debiutanckiego albumu "Eaten Back to Life", który ukazał się w 1990 roku nakładem Metal Blade Records. Demo w oryginalnej formie trafiło w 2003 roku na kompilację "15 Year Killing Spree". 
Lista utworów.
Opracowano na podstawie materiału źródłowego.

</doc>
<doc id="648301" url="https://pl.wikipedia.org/wiki?curid=648301" title="Albert Zurner">
Albert Zurner



</doc>
<doc id="648302" url="https://pl.wikipedia.org/wiki?curid=648302" title="Bad Krozingen">
Bad Krozingen

Bad Krozingen – miasto uzdrowiskowe w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Bad Krozingen. Leży nad rzeką Neumagen, ok. 15 km od Fryburga Bryzgowijskiego. Prawa miejskie od 1 września 2005.

</doc>
<doc id="648306" url="https://pl.wikipedia.org/wiki?curid=648306" title="Chess (musical)">
Chess (musical)

Chess ("pol". Szachy) – musical napisany przez Tima Rice'a (słowa) oraz Benny'ego Anderssona i Björna Ulvaeusa (muzyka) w 1984. Dwa lata później miał swoją premierę w Prince Edward Theatre na West Endzie w Londynie, gdzie był wystawiany przez kolejne trzy lata. W 1988 zadebiutował na Broadwayu, jednak został zdjęty z afisza po niespełna ośmiu tygodniu od premiery, zebrawszy chłodne recenzje od krytyków.
Musical miał polską premierę 8 stycznia 2000 w Teatrze Muzycznym w Gdyni im. Danuty Baduszkowej.
Opis fabuły.
Akcja musicalu dzieje się w latach zimnej wojny, kiedy istniał ZSRR. Dwóch szachistów: Amerykanin Frederick „Freddie” Trumper i Rosjanin Anatolij Siergiejewski, walczą przeciwko sobie w szachowych mistrzostwach rozgrywanych w Merano. Asystentką, a zarazem kochanką Freddiego jest Florence Vassy, uchodźczyni z Węgier, która w trakcie rozgrywek zakochuje się ze wzajemnością w Anatoliju. Mężczyzna wygrywa rozgrywkę i prosi o azyl na Zachodzie. 
Następnie udaje się do Bangkoku na kolejne rozgrywki, tym razem z Rosjaninem Vilgadem. Florence dowiaduje się, że Anatolij pozostawił w Rosji żonę, Swietłanę. Jednocześnie Trumper, telewizyjny komentator zawodów, grozi mu, że jeśli przegra rozgrywkę, władze radzieckie wyjawią prawdę o ojcu Florence, który zaginął podczas powstania na Węgrzech w 1956.
Muzyka.
Piosenki do spektaklu napisali Björn Ulvaeus i Benny Andersson, w ich nagraniach uczestniczyli soliści: Murray Head, Tommy Körberg, Elaine Paige i Barbara Dickson, a także London Symphony Orchestra i chór Ambrosian Singers. Ścieżka dźwiękowa do "Chess" miała premierę w 1984. Zarówno album, jak i cały musical, promował utwór „One Night in Bangkok”, który stał się przebojem w wielu krajach. Popularnością cieszyła się także piosenka „I Know Him So Well”, nagrana przez duet Paige-Dickson, która w 1988 doczekała się coveru w wykonaniu Cissy Houston i Whitney Houston.

</doc>
<doc id="648307" url="https://pl.wikipedia.org/wiki?curid=648307" title="Antoni Wereszczyński (prawnik)">
Antoni Wereszczyński (prawnik)

Antoni Wereszczyński (ur. 26 września 1878 w Stasiowej Woli, zm. 1 lipca 1948 w Krakowie) – polski prawnik, profesor.
Życiorys.
Urodził się w Stasiowej Woli, w ówczesnym powiecie rohatyńskim Królestwa Galicji i Lodomerii, w rodzinie Józefa, adwokata i posła do Sejmu Krajowego Galicji i do austriackiej Rady Państwa. Ukończył studia na Wydziale Prawa Uniwersytetu Franciszkańskiego we Lwowie. Uzyskał stopień naukowy doktora prawa w 1901. Był uczniem Stanisława Starzyńskiego. 
Podczas I wojny światowej w lutym 1918 został jednym ze stu członków Tymczasowej Rady Miejskiej we Lwowie. W listopadzie 1918, podczas obrony Lwowa członek Komitetu Obywatelskiego i Polskiego Komitetu Narodowego we Lwowie. W niepodległej RP został radnym Lwowa. Od 1922 wykładowca nauk prawnych na Politechnice Lwowskiej, od 1925 profesor nadzwyczajny, od 1931 profesor zwyczajny nauk prawnych PL, wielokrotny dziekan Wydziału Inżynieryjnego. W okresie dwudziestolecia międzywojennego wykładał także na Akademii Handlu Zagranicznego we Lwowie i Uniwersytecie Jana Kazimierza we Lwowie. Został członkiem założycielem powołanego w 1938 Stowarzyszenia „Towarzystwo Budowy Panoramy Plastycznej Dawnego Lwowa”. Był członkiem zwyczajnym Kasyna i Koła Literacko-Artystycznego we Lwowie. Pełnił funkcję wiceprezesa Zjednoczenia Stanu Średniego w 1928.
W maju 1939 został wybrany rektorem Politechniki Lwowskiej na rok akademicki 1939/1940. Po wybuchu II wojny światowej i agresji ZSRR na Polskę, 15 października 1939 usunięty przez okupacyjne władze sowieckie. Po ataku Niemiec na ZSRR z czerwca 1941 w okresie okupacji niemieckiej działał w konspiracyjnym UJK we Lwowie jako wykładowca prawa politycznego, a także wykładał historię dyplomacji na tajnym Studium Dyplomatycznym UJK.
Autor m.in. pracy "Państwo antyczne i jego renesansy" (1934). Po zakończeniu wojny i przeprowadzce do Krakowa był inwigilowany przez SB PRL.
Został pochowany na Cmentarzu Rakowickim w Krakowie.

</doc>
<doc id="648308" url="https://pl.wikipedia.org/wiki?curid=648308" title="Tomb Of The Mutilated">
Tomb Of The Mutilated



</doc>
<doc id="648309" url="https://pl.wikipedia.org/wiki?curid=648309" title="Kuchnia TV">
Kuchnia TV



</doc>
<doc id="648311" url="https://pl.wikipedia.org/wiki?curid=648311" title="Holenderskie Indie Wschodnie">
Holenderskie Indie Wschodnie

Holenderskie Indie Wschodnie ( lub , ) – nazwa kolonii założonej przez Holenderską Kompanię Wschodnioindyjską, która pozostawała pod bezpośrednim zwierzchnictwem Królestwa Holenderskiego od 1799 r. aż do uzyskania niepodległości przez Indonezję w 1949 r.
Początki.
Holenderskie Indie Wschodnie nie powstałyby, gdyby nie pierwsze ekspedycje finansowane przez kupców niderlandzkich (głównie z Amsterdamu), takie jak m.in. wyprawy J.H. van Linschotena w 1582 r., w 1598 r. oraz Cornelisa de Houtmana w 1595 r., który dotarł do Bantamu, leżącego na Jawie nad Cieśniną Malakka (obecnie indonezyjska prowincja Banten). Początkowo ich poczynania były utrzymywane w tajemnicy ze względu na to, że Traktat z Tordesillas przydzielał rejon ten Portugalii. Jednak ceny, jakie osiągano za przyprawy z tego regionu, sprawiły, że kolonizacja holenderska w tym rejonie postępowała bardzo szybko.
Holenderska Kompania Wschodnioindyjska (VOC).
Holenderska Kompania Wschodnioindyjska ("Verenigde Oostindische Compagnie", w skrócie "VOC"), która powstała w 1602 r. umożliwiła realizację większych przedsięwzięć dzięki połączeniu wysiłków pojedynczych kupców w formę prawno-organizacyjną spółki akcyjnej. Szybkie i wysokie zyski, jakie osiągano za handel korzeniami, sprawiły, że VOC szybko zgromadziła fundusze na kosztowne i niebezpieczne wyprawy zamorskie od inwestorów, zwabionych chęcią łatwego zysku. W 1605 r. jedna z takich wypraw kupieckich zajęła portugalski fort na wyspie Ambon (Moluki) i przekształciła go w pierwszą umocnioną bazę VOC w tym rejonie. Mimo podpisania w Antwerpii w 1609 r. tzw. „Rozejmu dwunastoletniego” pomiędzy Hiszpanią a Holandią, ekspansja tego ostatniego kraju w Azji nie została zatrzymana. Punktem, z którego wychodziły wszystkie przedsięwzięcia (bardziej kupieckie niż kolonialne) na wyspach indonezyjskich, stała się założona na Jawie faktoria w Batawii. To właśnie stąd prowadziła gęsta sieć połączeń handlowych z ważniejszymi miastami azjatyckimi (szczególnie intratny, mimo że trudny, stał się handel z Japonią oraz Chinami). Przy czym imperium kolonialne VOC posiadało jedną słabość, jego działalność była całkowicie nastawiona na zysk, a to powodowało, że oszczędzano na uzbrojeniu i żołnierzach, co później miało się srogo zemścić podczas konfliktów z monarchiami absolutnymi (głównie Francją i Anglią).
Stan posiadania Holendrów w Azji w XVII wieku stale się zwiększał, po kolei zajęto: Malakkę w 1641 r., królestwo Aceh na Sumatrze w 1667 r., Makasar w 1669 r. i ostatecznie Bantam w 1682 r. Ponadto wyparto Brytyjczyków z południowo-zachodniej Sumatry (Bencoolen) po okresie ostrej rywalizacji. Szczególne zasługi w rozwoju kolonii położyli Jan Pieterszoonn Coen, Anthonie van Diemen (1636–45) i Joan Maetsuyker (1653–78). Podstawą handlu holenderskiego stał się w szczególności pieprz, który cieszył się w Europie największą popularnością. Duże zyski osiągano też z tzw. „handlu wyspiarskiego” ("inlandse handel") – pomiędzy poszczególnymi wyspami indonezyjskimi, który polegał na wymianie towaru za towar, przy każdej takiej transakcji osiągano zysk w postaci srebra z Ameryki, które było cenione bardziej na wschodzie niż w Europie.
Kompania Wschodnioindyjska przez długi czas cieszyła się monopolem korzennym, który spowodował, że w jej koloniach zaczęły się rozwijać monokultury rolnicze, np.: goździki na Ambonie, drzewo sandałowe na Timorze, gałka muszkatołowa na wyspach Banda i cynamon na Cejlonie. W ten sposób wszystkie z tych wysp były silnie uzależnione jedna od drugiej i doszło do wytworzenia się lokalnego systemu gospodarczego, który funkcjonował jak naczynia połączone. Każdy z rejonów (wysp) obowiązany był do dostarczania określonego rodzaju produktów w formie obowiązkowych dostaw (kontyngentów). Holendrzy w zasadzie nie tworzyli rozbudowanego systemu zarządzania swoimi dominiami na archipelagu i zadowalali się lojalnością lokalnych władców (regentów), którzy dochowywali im posłuszeństwa.
Wyspy indonezyjskie pod kontrolą rządu holenderskiego.
Około 1700 r. system kolonialny funkcjonujący w ramach VOC doskonale się sprawdzał i doprowadził do wytworzenia państwa w państwie i liczącej się siły militarnej na archipelagu. Jednak w ciągu XVIII wieku znaczenie Kompanii cały czas słabło, monopol gospodarczy był podkopywany przez przemyt i szmugiel. Rosły koszty funkcjonowania administracji kolonialnej, panoszyła się korupcja wśród urzędników, którzy nie zawsze działali w interesie swojego pracodawcy. W 1799 r. VOC została zlikwidowana a jej kolonie w Azji Południowo-Wschodniej dostały się w 1811 r. pod krótkie zwierzchnictwo Anglii i zostały zwrócone po wojnach napoleońskich rządowi Holandii, który przejął nad nimi kontrolę. Malakka i Półwysep Malajski zostały odstąpione Anglii w 1824 r. po podpisaniu traktatu angielsko-holenderskiego. W 1826 roku wprowadzono gulden Holenderskich Indii.
W latach 1825–1830 doszło do wybuchu powstania ludności tubylczej na Jawie pod przywództwem Pangerana. Walki przeciągały się ze względu na ich partyzancki charakter, ale w końcu powstańcy zostali spacyfikowani, a Pangerana wygnany na Celebes. Mniej więcej w tym samym czasie na Sumatrze doszło z kolei do walk na tle religijnym (tzw. Wojna Padri) z administracją holenderską, spokój udało się tu przywrócić dopiero w 1837 r.
W latach trzydziestych wprowadzono nowy model gospodarczy w kolonii tzw. "Cultuurstelsel" (System kultywacji). Polegał on na tym, że każda wioska miała przeznaczać jedną piątą swych upraw na cele eksportowe. Dzięki jego wprowadzeniu udało się zwiększyć wpływy do budżetu holenderskiego, a kolonia przynosząca ostatnio straty rozkwitła. W latach 1873–1908 Holendrzy prowadzili walki o podporządkowanie prowincji Aceh na Sumatrze, co udało im się dopiero po zaciekłych walkach z rebeliantami. W tym okresie zaczyna się także powiększać liczba ludności pochodzenia europejskiego, która zajmuje najlepiej płatne stanowiska w administracji i w handlu. Dochodzi także do niebywałej eksplozji demograficznej (w szczególności wyspy Jawa) ludności tubylczej opartej głównie o pracochłonne uprawy ryżu na polach zalewowych.
Po I wojnie światowej doszło do rozbudzenia świadomości narodowej Indonezyjczyków. Powstały partie polityczne, takie jak: Nacjonalistyczna Partia Indonezji (z Sukarno na czele) czy Indonezyjska Partia Komunistyczna. W reakcji na to Holendrzy rozpoczęli represjonowanie działaczy niepodległościowych (m.in. uwięzili Sukarno).
W latach 1942–1945 w czasie II wojny światowej archipelag został zajęty przez Japończyków, którzy zostali zwabieni tu głównie przez bogate złoża ropy naftowej. Po wybuchu walk niepodległościowych w 1949 r. doszło do utworzenia niepodległego państwa indonezyjskiego. Formalne przekazanie niepodległości odbyło się 27 grudnia, gdy w amsterdamskim pałacu królewskim Królowa Holandii Juliana, w obecności indonezyjskiego premiera Mohammad Hatty formalnie przyznała suwerenność Indonezji i stanęła na czele Unii Holendersko-Indonezyjskiej. Stolica Indii Holenderskich – Batawia została przemianowana wówczas na Dżakartę i została stolicą republiki. Z dawnych posiadłości holenderskich jedynie zachodnia część wyspy Nowa Gwinea należała do Holandii, ale w 1961 r. armia indonezyjska wkroczyła na ten teren. Wywiązały się wówczas krótkotrwałe walki, które zakończyły się dopiero pod naciskiem Stanów Zjednoczonych, które nakłoniły Holandię, aby ta zrzekła się swoich roszczeń, a Indonezja uzyskała nową prowincję pod nazwą Irian Zachodni.

</doc>
<doc id="648312" url="https://pl.wikipedia.org/wiki?curid=648312" title="Leonard z Porto Maurizio">
Leonard z Porto Maurizio

Św. Leonard z Porto Maurizio OFM, właściwie Paweł Hieronim Casanuova (ur. 20 grudnia 1676 w Porto Maurizio, obecnie Imperia, zm. 26 listopada 1751 w Rzymie) – włoski franciszkanin obediencji reformackiej, kaznodzieja, misjonarz ludowy, autor dzieł ascetycznych, święty Kościoła katolickiego.
Życiorys.
Lata młodości.
Leonard urodził się 20 grudnia 1676 w rodzinie Dominika Casanuova i Anny Benza. Na chrzcie św. otrzymał imiona Paweł Hieronim. Ojciec Leonarda był kapitanem statku. Rodzina mieszkała w miasteczku portowym Porto Maurizio nad Morzem Liguryjskim. Matka zmarła, gdy Leonard miał dwa lata. Wychowywała go macocha Maria Riolfo. Atmosfera domu była bardzo religijna. Poza Leonardem jeszcze dwóch braci wstąpiło do franciszkanów, siostra do klarysek w Sienie. Mając trzynaście lat, Leonard wyjechał do wuja do Rzymu, gdzie rozpoczął naukę w kolegium jezuickim. Ze względu na zdolności sugerowano, by Leonard rozpoczął studia medyczne. Jako młodzieniec uczęszczał również do oratorium filipinów. W 1697 Leonard wstąpił jednak do franciszkanów. Reakcją wuja było wydziedziczenie. Leonard przyjął habit św. Franciszka 2 października 1697. Wówczas przyjął też imię zakonne. Po odbyciu nowicjatu w Ponticelli w Górach Sabińskich Leonard przygotowywał się do przyjęcia święceń kapłańskich, uzupełniając studia w Klasztorze św. Bonawentury na Palatynie w Rzymie. Święcenia kapłańskie przyjął w 1702.
Jako młody kapłan był lektorem w Klasztorze św. Bonawentury. Miał w przyszłości udać się na misje do Chin. Ze względu na obawę przed występującymi u niego objawami gruźlicy został w 1704 wysłany do rodzinnego Porto Maurizio, gdzie znajdował się klasztor franciszkanów reformatów. Po czterech latach odzyskał zdrowie i rozpoczął pracę kaznodziejską w Porto Maurizio i okolicy.
Działalność kaznodziejska.
Gdy Kosma III Medyceusz oddał klasztor Monte alle Croci w San Miniato członkom reformy w łonie zakonu franciszkańskiego, Leonard został przeznaczony do tamtejszej wspólnoty i rozpoczął działalność kaznodziejską wśród Toskańczyków. W 1710 Leonard założył ustronny, położony w górach klasztor w Incontro, gdzie on sam i jego współpracownicy udawali się, by zregenerować siły po tygodniach pracy apostolskiej w parafiach toskańskich.
Alfons Liguori nazwał Leonarda z Porto Maurizio "największym misjonarzem XVIII wieku". Kaznodzieja był zapraszany do wygłaszania nauk także poza Toskanią. Przez ponad czterdzieści lat głosił rekolekcje, kazania wielkopostne i misje parafialne na terenie Włoch. Prowadzone przez niego misje święte trwały od 15 do 18 dni. Leonard często przedłużał czas pobytu w jakimś miejscu o dodatkowy tydzień, by móc zaspokoić potrzeby wiernych dotyczące spowiedzi.
W 1720 Leonard prowadził misje ludowe poza Toskanią w środkowych i południowych Włoszech. Jego pracy towarzyszyły liczne nawrócenia. Zarówno na obszarach wiejskich, jak i w miastach musiał je przepowiadać w terenie otwartym, gdyż świątynie nie były w stanie pomieścić ogromnej liczby wiernych, którzy gromadzili się, by słuchać jego konferencji. Leonard był nieraz wzywany do Rzymu przez papieży Klemensa XII i Benedykta XIV, którzy darzyli go wielkim szacunkiem. Benedykt XIV powierzył mu szereg misji dyplomatycznych. Mieszkańcy Genui, Korsyki, Lukki i Spoleto, oczekujący na przybycie któregoś z kardynałów, zaskakiwani byli misją ubogo ubranego i bosego zakonnika, przekazującego papieskie przesłanie. Przez pewien czas Leonard był spowiednikiem Klementyny Sobieskiej, żony Jakuba Franciszka Stuarta.
Leonard zakładał pobożne stowarzyszenia i konfraternie. Propagował cześć do Najświętszego Serca Pana Jezusa oraz wieczystą adorację Najświętszego Sakramentu. Był jednym z pionierów ruchu, który doprowadził w XX w. do ogłoszenia dogmatu o Niepokalanym Poczęciu NMP i apostołem nabożeństwa "3 Zdrowaś Maryjo o śmierć szczęśliwą". Propagował nabożeństwo do Imienia Jezus. Polecał wiernym wypisywanie tego imienia na drzwiach domów i mieszkań. Za zgodą papieża założył Drogę Krzyżową w rzymskim Koloseum, co uratowało ten zabytek od całkowitej rozbiórki, gdyż traktowano go do tej pory jak kamieniołom. Osobiście erygował 571 Dróg Krzyżowych w kościołach na terenie Italii.
Od maja do listopada 1744 Leonard głosił misje ludowe na Korsyce, która wówczas należała do Republiki Genui. Gdy w listopadzie 1751 apostołował w Bolonii, papież Benedykt XIV wezwał go do Rzymu. Misjonarz powrócił do klasztoru na Palatynie 26 listopada 1751 i tego samego dnia zmarł. Cela zakonnika została zamieniona w kaplicę. Relikwie znajdują się pod ołtarzem w kościele franciszkanów na Palatynie w Rzymie.
Działalność pisarska.
Bogata spuścizna pisarska św. Leonarda z Porto Maurizio obejmuje teksty homilii i kazań rekolekcyjnych, listy, dziełka ascetyczne dla wiernych i kaznodziejów, szczególnie misjonarzy ludowych. Zachował się "Diariusz" (wł. "Diario") z pracy misyjnej świętego, napisany przez br. Diego z Florencji. Dzieła ascetyczne i homiletyczne tłumaczone były na różne języki europejskie. Prace te były wznawiane. Do najbardziej znanych należą:
W Polsce popularna była "Droga krzyżowa według św. Leonarda", wydawana w XIX i XX w., wielokrotnie wznawiana.
Kompletne wydanie dzieł św. Leonarda ukazało się w Rzymie w latach 1853-1884 ("Collezione completa delle opere di B. Leonardo da Porto Maurizio"). Kolejne wydanie w Wenecji w latach 1868-1869 ("Opere complete di S. Leonardo di Porto Maurizio").
Dzieła wznowione w XXI w..
W 2021 r. pisma św. Leonarda dotyczące Mszy Świętej zostały ponownie wydane przez Wydawnictwo 3Dom z Częstochowy pod tytułem "Skarb ukryty" i jako część książki „Najświętsza Ofiara. Nauka o Mszy Świętej wyjęta z pism wybitnych włoskich świętych” zostały wydane przez Wydawnictwo Antyk Marcin Dybowski.
Kult.
Dzień obchodów.
Wspomnienie liturgiczne w Kościele katolickim obchodzone jest w dniu wspomnienia śmierci świętego 26 listopada.
Patronat.
W 1923 św. Leonard został ogłoszony patronem misjonarzy ludowych przez Piusa XI.
Ikonografia.
W ikonografii atrybutem św. Leonarda jest chorągiew i księga.
Beatyfikacja.
Leonarda błogosławionym ogłosił papież Pius VI 19 czerwca 1796. Beatyfikacji dokonano w Rzymie.
Kanonizacja.
Kanonizował go papież Pius IX 29 czerwca 1867 w Rzymie.

</doc>
<doc id="648313" url="https://pl.wikipedia.org/wiki?curid=648313" title="Kotlina toruńsko-bydgoska">
Kotlina toruńsko-bydgoska



</doc>
<doc id="648315" url="https://pl.wikipedia.org/wiki?curid=648315" title="Kotlina Toruńsko-Bydgoska">
Kotlina Toruńsko-Bydgoska



</doc>
<doc id="648316" url="https://pl.wikipedia.org/wiki?curid=648316" title="Kotlina toruńska">
Kotlina toruńska



</doc>
<doc id="648320" url="https://pl.wikipedia.org/wiki?curid=648320" title="Bohemians Praha">
Bohemians Praha



</doc>
<doc id="648325" url="https://pl.wikipedia.org/wiki?curid=648325" title="Seweryn Widt">
Seweryn Widt

Seweryn Widt (ur. 27 listopada 1862 w Samborze, zm. 14 marca 1912 w Davos) – polski inżynier geodeta, rektor i profesor zwyczajny Politechniki Lwowskiej.
Życiorys.
Uczył się w szkole realnej we Lwowie. W latach 1880–1885 studiował na Wydziale Inżynieryjnym Politechniki Lwowskiej. W czasie studiów został w Katedrze Geodezji asystentem profesora Dominika Zbrożka, założyciela polskiej linii lwowskiej szkoły geodezyjnej. Zdał egzamin państwowy z odznaczeniem. Następnie, po otrzymaniu stypendium im. cesarza Franciszka Józefa przez cztery lata kontynuował studia na uniwersytetach w Wiedniu i w Berlinie, na politechnikach w Charlottenburgu i w Hanowerze. Pracował także jako asystent w instytutach w Niemczech i we Francji.
W 1890 powrócił do Lwowa i uzyskał uprawnienia inżyniera cywilnego. Po powrocie objął wykłady z geodezji, lecz w tym samym roku ponownie wyjechał w celach naukowych. Od 1891 był zastępcą profesora geodezji na Politechnice Lwowskiej, prowadząc jednocześnie wykłady w szkole przemysłowej we Lwowie z geodezji II. Po uzyskaniu docentury w Wyższej Szkole Leśnej, gdzie wykładał inżynierię leśną i rysunek techniczny (do 1903), został kierownikiem utworzonej w 1894 Katedry Miernictwa lwowskiej Politechniki. W 1894 został mianowany profesorem nadzwyczajnym, a w 1897 profesorem zwyczajnym Politechniki Lwowskiej. Był kierownikiem, utworzonej w 1894 roku, Katedry Miernictwa. W roku akademickim 1905/1906 został wybrany rektorem tej uczelni. Po 1900 podupadł na zdrowiu, a po operacji nie powrócił do pełni sił, co spowodowało, iż wiele z jego prac pozostało w rękopisach. 
Opublikowane zostały dwie pozycje: czterotomowe "Miernictwo" (1899) oraz wydane wspólnie z Wacławem Laską "Miernictwo" z 1903. Jego wykłady przyczyniły się do popularyzacji geodezji w środowisku technicznym.

</doc>
<doc id="648326" url="https://pl.wikipedia.org/wiki?curid=648326" title="HYIP">
HYIP

High Yield Investment Program – rodzaj internetowego oszustwa finansowego, opartego na piramidzie finansowej (tzw. schemat Ponziego). Jest to rodzaj cyberprzestępczości.
Polega na oferowaniu za pomocą stron internetowych programów inwestycyjnych o nieproporcjonalnie wysokiej stopie zwrotu, osiąganej w bardzo krótkim czasie. Niektóre programy tego typu działają bardzo długo, nawet pół roku i dłużej, a także mają niezależne od instytucji finansowych nazwy niezwiązane z bankami. Oszuści sugerują powiązania ze znanymi instytucjami finansowymi i sektorem bankowym.
W praktyce oszuści finansują wypłaty dla wcześniejszych inwestorów ze środków wpłacanych przez nowych inwestorów. Po pewnym czasie właściciele strony znikają wraz z powierzonymi pieniędzmi. 
Przyjmowanie płatności.
Programy HYIP wykorzystują zazwyczaj operatorów płatności, słabo weryfikujących tożsamość klientów, często z krajów o słabych regulacjach zapobiegających praniu pieniędzy. Płatności przyjmowane są także za pomocą bezpośrednich przekazów pieniężnych. Najczęściej wykorzystywani operatorzy to Liberty Reserve, GlobalDigitalPay, AlertPay, Webmoney, e-gold czy Western Union i MoneyGram, Perfect Money, Bitcoin (ze względu na anonimowość). Niekiedy oszuści tworzą własne systemy płatności (np. StormPay).
Po wpłaceniu przez klienta, środki trafiają na konta do krajów o wysokim poziomie tajemnicy bankowej (np. Panama lub Kajmany), a później są transferowane do beneficjenta przez szereg tzw. słupów.

</doc>
<doc id="648330" url="https://pl.wikipedia.org/wiki?curid=648330" title="Plus discount">
Plus discount



</doc>
<doc id="648331" url="https://pl.wikipedia.org/wiki?curid=648331" title="Mamma Mia">
Mamma Mia



</doc>
<doc id="648334" url="https://pl.wikipedia.org/wiki?curid=648334" title="Kolej Warszawsko-Kaliska">
Kolej Warszawsko-Kaliska

Kolej Warszawsko-Kaliska (ros. Варшавско-Калишская железная дорога, Warszawsko-Kaliszskaja żeleznaja doroga), Kolej Kaliska – kolej łącząca Warszawę z Kaliszem, wybudowana przez Towarzystwo Akcyjne Drogi Żelaznej Warszawsko-Wiedeńskiej w latach 1900–1902, uruchomiona 15 listopada 1902 jako szerokotorowa (1524 mm).
W 1906 r. Kolej Warszawsko-Kaliska została połączona z systemem kolei pruskich transgranicznym odcinkiem normalnotorowym Kalisz – Nowe Skalmierzyce. W 1910 r. dla skrócenia połączenia Wrocław – Kalisz wybudowano linię kolejową Oleśnica – Odolanów – Ostrów Wielkopolski. Kolej Kaliska została upaństwowiona przez rząd carski w 1912 r. Od 1914 r. linia była normalnotorowa (1435 mm), a od 1916 r. w znacznej części dwutorowa.
W 1918 r. została przejęta przez (zmilitaryzowane) Polskie Koleje Państwowe i następnie odbudowana ze zniszczeń wojennych. Do 1922 r. stanowiła główne połączenie ziem byłego zaboru pruskiego z ziemiami b. Królestwa Polskiego i z Warszawą. Wówczas oddano do użytku linię Kutno – Strzałkowo (110,7 km) skracającą drogę z Warszawy do Poznania o 86 km w porównaniu z połączeniem przez Kalisz. Później jej znaczenie stopniowo malało. Infrastruktura linii została rozbudowana w czasie II wojny światowej. 
Linia została zelektryfikowana w latach 1952–1975. Dziś poszczególne odcinki Kolei Warszawsko-Kaliskiej wchodzą w skład następujących linii:
Trasa: Warszawa Kaliska – Błonie – Sochaczew – Łowicz Kaliski – Głowno – Stryków – Zgierz – Łódź Kaliska – Pabianice – Łask – Zduńska Wola – Sieradz – Błaszki – Opatówek – Kalisz.
Dworce budowano według dwóch projektów, z wyjątkiem Łodzi i stacji końcowych, zaś domki dróżników według jednego. Na trasie wybudowano 11 stacji kolejowych, w tym główne dworce:
Plany wybudowania linii.
Projekty wybudowania połączenia Kalisza z siecią kolejową Królestwa Polskiego powstawały wielokrotnie w ciągu ostatnich 40 lat XIX wieku. Zawsze natrafiały na zdecydowany opór władz carskich ze względów wojskowych. Ekonomiczne argumenty uznawano za drugoplanowe. Lewobrzeżna część Królestwa była przewidywana na teren starcia w ewentualnej wojnie ze zjednoczonymi Niemcami. Linie kolejowe, z nielicznymi wyjątkami - linii wiedeńskiej i bydgoskiej, rozwijano jedynie na prawym brzegu Wisły.
W 1862 r. na terenie Prus powstał Komitet Budowy Kolei Żelaznych z Wrocławia do Warszawy. Wystąpił on do władz carskich o koncesję na budowę linii od granicy pruskiej do Warszawy. Kolej miała biec po trasie Wrocław – Kobylin – Krotoszyn – Ostrów – granica – Kalisz – Opatówek – Sieradz – Zduńska Wola – Pabianice – Łódź – do połączenia z linią warszawsko-wiedeńską. Prośbę odrzucono.
W 1865 r. Jan Gotlib Bloch uzyskał zezwolenie namiestnika Królestwa hr. Teodora Berga na przeprowadzenie studiów wstępnych, jednak władze carskie nie zgodziły się na budowę linii do granicy. We wrześniu 1868 hr. Berg przekazał do Ministerstwa Komunikacji w Petersburgu prośby o zezwolenie na budowę linii w Królestwie, wniesione przez obywateli niemieckich. Jeden z projektów dotyczył budowy kolei z Łodzi przez Sieradz, Kalisz do granicy pruskiej. W międzyczasie wpłynęły do Komitetu Dróg Żelaznych w Petersburgu kolejne dwie prośby wniesione przez obywateli niemieckich, zapewniających o wsparciu rządu pruskiego dla projektu. Względy strategiczne i podejrzliwość władz doprowadziły do odrzucenia wniosków składanych, co istotne, przez niemieckich obywateli. Odrzucano też prośby składane w kolejnych latach. Napięcia w stosunkach międzynarodowych sprawiły, że nie doszło do realizacji budowy linii łódzko-kaliskiej zatwierdzonej w listopadzie 1878 przez cara. Komitet Ministrów zlecił w 1879 r. Ministerstwu Komunikacji opracowanie projektu koncesji oraz warunków budowy linii z odnogą do Wieruszowa, w tym warunków technicznych i kosztorysu, ale ostatecznie minister komunikacji nie zatwierdził kosztorysu. Nie zezwolono na dobudowanie krótkiego łącznika dla połączenia Kalisza z siecią pruską w Skalmierzycach (taką prośbę złożono w 1881).
W 1898 złożono do Ministerstwa Komunikacji i Ministerstwa Skarbu dwa podania z prośbą o zezwolenie na wybudowanie linii z Łodzi do Kalisza. Autorem pierwszej był Moskiewski Dom Handlowy K.G. Schen, a drugiej ppłk sztabu generalnego Tizenhauzen. Po pewnym czasie konkurenci złożyli wspólne pismo, prosząc o zgodę na przedłużenie linii do Warszawy, przebudowę warszawskiego węzła kolejowego i budowę odnogi do Koluszek. Podobne podanie złożył Zarząd Towarzystwa Kolei Iwangorodzko-Dąbrowskiej. W tym czasie Ministerstwo Komunikacji zwróciło się do generał-gubernatora ks. Aleksandra Imertyńskiego, by sprawdził czy Towarzystwo Kolei Warszawsko-Wiedeńskiej mogło podjąć się zrealizowania tego przedsięwzięcia.
W wyniku tego 8 marca 1898 nadzwyczajne zebranie akcjonariuszy Towarzystwa Kolei Warszawsko-Wiedeńskiej uchwaliło, że zwróci się z wnioskiem o udzielenie koncesji na budowę i eksploatację linii z Warszawy do Kalisza z łącznikiem do granicy Prus. W lipcu 1898 uzupełniono to o wniosek o zezwolenie na przeprowadzenie badań w terenie. Rozporządzeniem z 24 lipca 1898 car zezwolił na przeprowadzenie studiów i opracowanie wstępnych projektów technicznych z zastrzeżeniem, że powinny uwzględniać dwa możliwe kierunki przebiegu linii:
Równocześnie pozwolenia na przeprowadzenie studiów w terenie udzielono ppłk Tizenhauzenowi. Tymczasem w sprawozdaniu z listopada 1898 komisja przy Ministerstwie Komunikacji powołana dla rozpatrzenia budowy linii kaliskiej i przebudowy warszawskiego węzła kolejowego zalecała, by kolej budować w prześwicie 1524 mm – zgodnie z życzeniem Ministra Wojny, a także że niewskazany jest 30-letni okres prywatnego użytkowania po wybudowaniu. Proponowano, by wybudować linię ze środków publicznych. Natomiast w razie braku zgody resortu finansów, powierzyć ją ppłk Tizenhauzenowi lub Towarzystwu Kolei Warszawsko-Wiedeńskiej.
Trudne warunki finansowe (przejęcie linii po 30 latach i amortyzacja 12,5 mln rubli kapitału akcyjnego), korzystne przede wszystkim dla skarbu państwa, były możliwe do spełnienia przez Towarzystwo Kolei Warszawsko-Wiedeńskiej. 28 listopada 1898 Komitet Dróg Żelaznych w Petersburgu zatwierdził na jego rzecz koncesję na budowę linii.
Decyzja o budowie linii szerokotorowej.
Podobnie jak względy strategiczne uniemożliwiały budowę linii przez blisko 40 lat, tak w momencie rozpoczęcia prac odbiły się na procesie jej powstawania. Władze rosyjskie wymagały, by linię budowano w standardzie szerokotorowym oraz by zapewniała ona zdolność przewozu transportów wojskowych według norm przyjętych na kolejach rosyjskich. Rząd zagwarantował też wykonawcy prawo własności jedynie na 30 lat. Po tym czasie linia miała przejść na własność państwa. Powyższe warunki ujęto w ukazie carskim z 14 kwietnia 1900 potwierdzającym koncesję na budowę linii dla Towarzystwa Kolei Warszawsko-Wiedeńskiej. Towarzystwo obsługujące dotąd linie o normalnym prześwicie (1435 mm) nie miało doświadczeń z budową linii szerokotorowej, odpowiedniego sprzętu i taboru. Z tego powodu przyjęło ono te warunki z niechęcią. W odpowiedzi władze carskie ostrzegły, że w razie odmowy Towarzystwo powinno liczyć się przymusowym wykupem dotąd posiadanych linii. W tej sytuacji Towarzystwo przyjęło warunki i zgodziło się na budowę linii Warszawa – Kalisz. Projekt złożony przez Radę Zarządzającą Kolei Warszawsko-Wiedeńskiej do Ministerstwa Komunikacji został zatwierdzony. Władze carskie zastrzegły sobie nadzór nad budową linii i kontrolę prac. Nadzór z ramienia rządu powierzono inżynierowi Lipinowi. Podobnie na naczelnego inżyniera budowy władze pragnęły narzucić własnego kandydata, na co nie godziło się Towarzystwo. Ostatecznie osiągnięto kompromis. Kierownikiem budowy został Rosjanin – inż. B.N. Kazin, a jego zastępcą kandydat Towarzystwa – inż. Józef Prüffer.
Budowa.
Biuro budowy mieściło się w pałacu finansisty i zarazem prezesa Rady Zarządzającej Towarzystwa, barona Leopolda Kronenberga juniora przy placu Ewangelickim (dzisiejszy plac Małachowskiego). W kwietniu 1900 powołano komisję budowy linii.
Plan zakładał przebieg linii wzdłuż drogi Warszawa – Łódź – Łódź – Kalisz – Skalmierzyce (łącznie 247 wiorst). Po odmowie władz pruskich połączenia linii z siecią pruską, trasę skrócono do Kalisza (236 wiorst), z czego 80% to nasypy a 20% przekopy. Łącznie ze wszystkimi bocznicami i liniami stacyjnymi długość linii wzrastała do 324 wiorst. Projektując linię przyjęto zasadę, że przecinając inne koleje i główne trakty drogowe linia przechodziła nad nimi. Celem było zagwarantowanie bezpieczeństwa komunikacji. Ogółem wybudowano między Warszawą a Kaliszem 173 mosty, 17 przejazdów i wiaduktów, jeden tunel oraz 11 stacji kolejowych. Planowany koszt budowy wynosił 19 450 542 ruble, faktycznie budowa kosztowała 21 931 600 rubli. Zwiększone koszty wynikały z konieczności dofinansowania wydatków na zakup lepszych szyn i wykup ziemi.
Przy budowie zastosowano nowatorskie rozwiązania techniczne dotyczące układania szyn i rozstawienia podkładów pod złącza według opracowania inż. Aleksandra Wasiutyńskiego. Po raz pierwszy w budownictwie kolei użyto szyn o długości 15 m i ciężarze 480 kg oraz systemu podwójnego podkładu pod złącza szyn.
W 1902 na rogu Alei Jerozolimskich i ul. Żelaznej w Warszawie wybudowano Dworzec Kaliski zaprojektowany przez Józefa Hussa.
Budowę zakończono uroczyście 15 listopada o godzinie 8. Na Dworcu Kaliskim zebrały się władze kolejowe wraz z baronem Kronenbergiem. O tej godzinie pociąg nr 1 wyruszył do Kalisza, a pociąg nr 2 z Kalisza do Warszawy.
Połączenie ze Skalmierzycami.
Początkowo władze rosyjskie nie mogły porozumieć się z pruskimi co do lokalizacji stacji granicznej. Ostatecznie 6 grudnia 1904 zawarto w Berlinie układ międzyrządowy na mocy którego linia kaliska przedłużała swój bieg do Skalmierzyc, gdzie następowało połączenie z linią Ostrów Wielkopolski – Skalmierzyce. Dla ruchu towarowego stacją przeładunkową pozostały po stronie pruskiej Skalmierzyce, a po stronie rosyjskiej Szczypiorno, odległe o 1,3 wiorsty od granicy. Dla ruchu pasażerskiego ustalono dwie komory celne: w Skalmierzycach i w Kaliszu. Pociągi od strony rosyjskiej dochodziły po szerokim torze do Skalmierzyc i tu dokonywano odprawy celnej. Natomiast pociągi od strony pruskiej dochodziły linią normalnotorową do Kalisza, gdzie miała miejsce kontrola celna. Odcinek między obiema stacjami miał podwójne tory, o normalnym i szerokim prześwicie. Obie stacje stały pomiędzy torami dzieląc też stacje na części rosyjską i pruską. Oddanie odcinka do użytku nastąpiło 28 października 1906.
Eksploatacja i wykup kolei.
Na linię sprowadzono nowy tabor kosztem 3 mln rubli. Obsługiwały ją czteroosiowe wagony typu pulmannowskiego, posiadające trzy klasy, zaopatrzone w centralne ogrzewanie w każdym wagonie. W okresie letnim wprowadzano dla ułatwiania przejazdu robotnikom sezonowym tzw. towosy, wagony towarowe przystosowane dla przewozów pasażerskich. Wagony towarowe – dwuosiowe, również sprowadzone jako nowe, były gorsze – miały lekką konstrukcję, słabe zderzaki i ręczne hamulce. Ich ładowność wynosiła 10-15 ton. Parowozy sprowadzono z zagranicy.
Przeciętna szybkość pociągów osobowych po otwarciu linii to 25 km/h, w kolejnych latach wzrosła do 35 km/h. Podróż na trasie Warszawa – Kalisz trwała 7 godzin. Po uzyskaniu połączenia ze Skalmierzycami wprowadzono pociągi pośpieszne jadące z przeciętną prędkością 45 km/h.
Dobre wyniki finansowe kolei skłoniły rząd carski do wykupu linii. Nakładała się na to kwestia przygotowań do wojny. 17 listopada 1911 Duma zatwierdziła uchwałę rządu o natychmiastowym upaństwowieniu linii. Wykup o wartości 32 mln rubli miał nastąpić od 14 stycznia 1912 ze środków państwowych, bez zaciągania na ten cel pożyczki.
Od momentu przejęcia kolei przez państwo język rosyjski stał się językiem urzędowym, a stanowiska kierownicze obsadzano fachowcami rosyjskimi. Dotychczasowi polscy specjaliści byli przenoszeni w głąb Królestwa na mniej odpowiedzialne stanowiska, ewentualnie równorzędne, ale o niższym uposażeniu. Dokonując upaństwowienia utrzymano dotychczasową siatkę płac, tak dla pracowników już pracujących na linii, jak i nowo przyjmowanych.
Okres I wojny światowej i II Rzeczypospolitej.
Linię przekuto na linię normalnotorową po ustabilizowaniu się frontu na linii Bzury i Rawki w grudniu 1914. W trakcie odwrotu w lipcu 1915 wojska rosyjskie ewakuowały w głąb Rosji całość taboru, który do tej pory był używany na linii. W trakcie wojny poszerzono linię na dwutorową na odcinkach Kalisz – Łódź i Bednary – Warszawa (choć drugi tor był położony prowizorycznie – bez podsypki i z wykorzystaniem tymczasowych mostów).
Niestety obie strony niszczyły w trakcie działań wojennych infrastrukturę kolejową. W 1918 r. zniszczone i odbudowane prowizorycznie były mosty na Prośnie pod Kaliszem (tylko jeden tor, odbudowany na szerokość 1 toru w latach 1921–1922), na Warcie pod Sieradzem (odbudowany w latach 1922–1925), na Nerze pod Łodzią, na Skierniewce pod Bednarami. Najbardziej zniszczone były budynki na odcinku Sochaczew – Warszawa. Na pozostałych odcinkach większość zabudowań ocalała.
Po 1918 roku przystąpiono do odbudowy zniszczeń. Przebudowano i zmodernizowano znacznie zniszczony w trakcie wojny dworzec w Kaliszu. Na odcinku Bednary – Łowicz ułożono drugi tor po 1928 r.
II wojna światowa.
Kampania wrześniowa przyniosła znaczne zniszczenia węzłów i mostów. Na początku okupacji linia podlegała Dyrekcji Kolei Rzeszy w Poznaniu. Następnie dokonano podziału linii i jej wschodnią część (do stacji Głowno) poddano zarządowi Dyrekcji Generalnej tzw. Kolei Wschodnich ("Ostbahn"), która była organem Generalnego Gubernatorstwa.
W celu spełnienia zwiększających się zadań przewozowych nie tylko odbudowano liczne obiekty (np. mosty pod Sieradzem wiosną 1940), ale przystąpiono do rozbudowy linii. Początkowo był to "Program Otto", potem "Ostbau-Programm" (planowano zakończenie w maju 1941, w praktyce realizowano je jeszcze w 1944). Oba programy przewidywały dostosowanie nawierzchni i układów torowych do zwiększonej długości składów i ciężaru lokomotyw. Odcinek Kalisz – Łódź miał stać się częścią magistrali prowadzącej z Żagania przez Ostrów Wielkopolski, Łódź, Koluszki, Lublin na Ukrainę. Tory stacyjne i mijankowe miały zostać wydłużone do 800 m. Planowano budowę posterunków stwierdzania końca pociągu (SKP) i semaforów wyjazdowych na wszystkich stacjach zgodnie z normami dla niemieckich kolei głównych, budowę dodatkowych stacji mijankowych i przedwęzłowych oraz powiększenie wież ciśnień. Wzniesiono nowe nastawnie, na stacji Dobroń dworzec, liczne posterunki blokowe, strażnice przejazdowe, nowe wieże ciśnień w Kaliszu i Sieradzu. Wymieniono sygnalizację i linie łączności kolejowej.
Odcinek Łódź – Łowicz pozostał do końca wojny niezmodernizowany, gdyż leżał poza głównymi szlakami tranzytu. Po wkroczeniu wojsk radzieckich całą linię przekuto na szeroki tor, z wyjątkiem tego odcinka. Ruch na linii na odcinku Łódź – Ostrów Wlkp. przywracano w tempie 29-30 km na dobę. Odbudowano też most na Warcie w Sieradzu. W 1945 r., po zakończeniu wojny, linia została ostatecznie przekuta na tor normalny.
Elektryfikacja.
Poszczególne odcinki linii były elektryfikowane w dość znacznych odstępach czasu:
Znaczenie linii.
Kolej kaliska skróciła połączenia z centrum Królestwa Polskiego do Poznania i Wrocławia. Szerokotorowa linia ułatwiła wymianę handlową z pozostałymi terenami Rosji. Świadczą o tym dane o cle pobieranym na granicy. Komora celna w Szczypiornie pobrała w 1906 cło za przywóz towarów w kwocie 4 542 000 rubli, w 1910 – 24 837 000 rubli, by z pobranym w 1913 cłem przekraczającym kwotę 25 mln rubli stać się największą lądową komorą celną w Rosji, zbliżając się tym samym do obrotu morskich komór celnych w Odessie i Petersburgu. Bardzo ważna okazała się możliwość transportu węgla z Zagłębia Dąbrowskiego, który do tej pory sprowadzano do guberni kaliskiej z Dolnego Śląska. Linia miała też duże znaczenie dla ruchu pasażerskiego.
Linia nie miała dużego wpływu na rozwój wschodniego odcinka swej trasy, między Warszawą a Łowiczem, który znajdował się w strefie oddziaływania Kolei Warszawsko-Wiedeńskiej. Jednak dla pozostałej części stanowiła czynnik rozwoju. Niezwykle istotna okazała się dla wzrostu liczby mieszkańców Kalisza. W 1897 r. Kalisz liczył 21 680 mieszkańców, w 1910 około 60 tys., a w przeddzień wojny już blisko 70 tys. W 1906 r. poszerzono teren liczącego do tej pory 170 ha miasta do 605 ha. W 1900 w mieście zlokalizowanych było łącznie 48 czynnych zakładów przemysłowych zatrudniających 1944 robotników i wytwarzających produkcję o wartości 1 833 000 rubli, a w 1914 jedynie przemysł hafciarski i koronkarski liczył 65 zakładów, zatrudniających 4 tys. robotników i wytwarzających towar o wartości 5 mln rubli.
Plany na przyszłość.
W 2005 r. powstał projekt budowy Linii szybkiej kolei „Y”: Wrocław Główny – Nowe Skalmierzyce/Zduńska Wola – Łódź – Warszawa Centralna (linia „Y”), w przebiegu pokrywającej się z przebiegiem Kolei Warszawsko-Kaliskiej. W 2006 projekt uzupełniono o linię Nowe Skalmierzyce/Zduńska Wola – Poznań Główny.

</doc>
<doc id="648335" url="https://pl.wikipedia.org/wiki?curid=648335" title="Dominik Zbrożek">
Dominik Zbrożek

Dominik Zbrożek (ur. 1 sierpnia 1832 w Samborze, zm. 1 lipca 1889 w Samborze) – polski inżynier geodeta, rektor i profesor zwyczajny geodezji na Politechnice Lwowskiej, poseł na Sejm Krajowy.
Życiorys.
W 1849 ukończył gimnazjum w Samborze, po którym przez rok uczył się na kursach filozoficznych w gimnazjum akademickim we Lwowie, a następnie zapisał się na kurs przygotowujący do Lwowskiej Akademii Technicznej. W latach 1851–1857 studiował na Politechnice Lwowskiej, w latach 1857–1859 na Politechnice Wiedeńskiej, a w latach 1859–1864 na politechnice w Pradze. Od 1864 do 1871 pracował jako asystent i docent na politechnice w Pradze. W 1871 habilitował się z geodezji i matematyki wyższej, został mianowany profesorem zwyczajnym geodezji na Politechnice Lwowskiej oraz został kierownikiem Katedry Zwyczajnej Geodezji i Astronomii. Był współtwórcą utworzonego we Lwowie obserwatorium astronomicznego i stacji meteorologicznej. W roku akademickim 1888/1889 był rektorem Politechniki Lwowskiej, a w latach 1878–1883 posłem na Sejm Krajowy.
Oprócz pracy dydaktycznej Zbrożek prowadził również praktyczną działalność geodezyjną, m.in. w latach 1880–1888 przeprowadził ścisłą niwelację Lwowa. Opublikował kilka artykułów z zakresu swojej specjalności m.in. "Teorię planimetru biegunowego" (1876) oraz "Zastosowanie wyznaczników w teorii najmniejszych kwadratów" (1884). Na początku 1889 poważnie zachorował i w połowie roku zmarł.

</doc>
<doc id="648338" url="https://pl.wikipedia.org/wiki?curid=648338" title="Belgijski Związek Narciarski">
Belgijski Związek Narciarski

Belgijski Związek Narciarsk (franc. Fédération Francophone Belge de Ski, hol. Vlaamse Ski en Snowboard Federatie, niem. Ostbelgischer Ski- und Winterverband) – belgijskie stowarzyszenie kultury fizycznej pełniące rolę belgijskiej federacji narodowej w biegach narciarskich, narciarstwie alpejskim, snowboardzie i biathlonie.
Prezesem Związku jest Leo Samsom. Związek jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Belgii m.in. poprzez szkolenia zawodników i instruktorów i organizację zawodów.

</doc>
<doc id="648339" url="https://pl.wikipedia.org/wiki?curid=648339" title="Fédération Francophone Belge de Ski">
Fédération Francophone Belge de Ski



</doc>
<doc id="648340" url="https://pl.wikipedia.org/wiki?curid=648340" title="Vlaamse Ski en Snowboard Federatie">
Vlaamse Ski en Snowboard Federatie



</doc>
<doc id="648341" url="https://pl.wikipedia.org/wiki?curid=648341" title="Unión San Felipe">
Unión San Felipe

Club de Deportes Unión San Felipe – chilijski klub piłkarski z siedzibą w mieście San Felipe. Głównym rywalem klubu w regionie jest CD Trasandino.
Historia.
Klub założony został 16 października 1956. W roku 1970 klub wygrał drugą ligę i uzyskał awans do pierwszej. W następnym roku z marszu zdobył tytuł mistrza Chile. Jednak zamiast kolejnych sukcesów w następnych latach zespół błąkał się w dole tabeli, by już w 1974 roku spaść do drugiej ligi. Później w 1982 znów awansował, potem spadł, i taki charakter klub zachowuje do dziś, będąc klubem na pograniczu ligi pierwszej i drugiej. Obecnie Unión San Felipe występuje w drugiej lidze.
Stadion.
Klub rozgrywa swoje mecze domowe na stadionie Estadio Municipal de San Felipe mogącym pomieścić 13162 widzów. Stadion został oddany do użytku dnia 1 listopada 1957 roku.

</doc>
<doc id="648342" url="https://pl.wikipedia.org/wiki?curid=648342" title="Międzynarodowy Festiwal Sztuki Ulicznej TrotuArt">
Międzynarodowy Festiwal Sztuki Ulicznej TrotuArt

Międzynarodowy Festiwal Sztuki Ulicznej TrotuArt – festiwal teatralny zlokalizowany w kilku punktach Łodzi: na Starym Rynku, pasażu Schillera, pasażu Rubinsteina i na ulicy Piotrkowskiej.
Szczudlarze, klauni, postacie w kostiumach i teatralnych maskach, mimowie, bawią publiczność przy dźwięku orkiestr. Ta dwudniowa impreza ukazuje „sztukę ulicy” w różnych formach, od kameralnych działań artystycznych po spektakularne pokazy z wykorzystaniem ognia czy fajerwerków.
Festiwal odbywa się co rok, we wrześniu. Pierwsza edycja odbyła się w 2006 roku, jako Międzynarodowy Festiwal Teatrów Ulicznych TrotuArt (I Międzynarodowy Festiwal Teatrów Ulicznych "TrotuArt 2006").
Organizatorami festiwalu są Teatr Lalek Arlekin i łódzki magistrat.

</doc>
<doc id="648343" url="https://pl.wikipedia.org/wiki?curid=648343" title="Belgian Ski Federation">
Belgian Ski Federation



</doc>
<doc id="648344" url="https://pl.wikipedia.org/wiki?curid=648344" title="Club de Deportes Unión San Felipe">
Club de Deportes Unión San Felipe



</doc>
<doc id="648345" url="https://pl.wikipedia.org/wiki?curid=648345" title="Ostbelgischer Ski- und Winterverband">
Ostbelgischer Ski- und Winterverband



</doc>
<doc id="648347" url="https://pl.wikipedia.org/wiki?curid=648347" title="Drzewo sandałowe">
Drzewo sandałowe



</doc>
<doc id="648351" url="https://pl.wikipedia.org/wiki?curid=648351" title="Klub Bilderberg">
Klub Bilderberg



</doc>
<doc id="648353" url="https://pl.wikipedia.org/wiki?curid=648353" title="Breisach am Rhein">
Breisach am Rhein

Breisach am Rhein, także Breisach nad Renem (alem. "Brisach am Rhi") – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Breisach am Rhein. Leży nad Renem, ok. 20 km od Fryburga Bryzgowijskiego.
Miasta partnerskie.
Miastami partnerskim są:

</doc>
<doc id="648354" url="https://pl.wikipedia.org/wiki?curid=648354" title="Turecki Związek Narciarski">
Turecki Związek Narciarski

Turecki Związek Narciarski (tur. "Türkiye Kayak Federasyonu") - tureckie stowarzyszenie kultury fizycznej pełniące rolę tureckiej federacji narodowej w biegach narciarskich, kombinacji norweskiej, narciarstwie alpejskim, narciarstwie dowolnym, snowboardzie oraz skokach narciarskich.
Związek powstał w 1935 roku. Jest członkiem Międzynarodowej Federacji Narciarskiej (FIS). Do jego celów statutowych związku należy promowanie, organizowanie i rozwój narciarstwa w Turcji m.in. poprzez szkolenia zawodników i instruktorów i organizację zawodów.

</doc>
<doc id="648359" url="https://pl.wikipedia.org/wiki?curid=648359" title="Messier 67">
Messier 67

Messier 67 (również M67 lub NGC 2682) – gromada otwarta, położona w gwiazdozbiorze Raka, odkryta w 1779 roku przez Johanna Gottfrieda Koehlera.
M67 znajduje się w odległości 2,7 tysięcy lat świetlnych (0,83 kpc) od Ziemi. Ma średnicę kątową 30'. Jasność M67 to 6,1.
M67 jest jedną z najstarszych znanych gromad otwartych i zdecydowanie najstarszym obiektem tego typu włączonym do katalogu Messiera. Wiek M67 został oszacowany na od 3,2 do 4 miliardów lat.

</doc>
<doc id="648361" url="https://pl.wikipedia.org/wiki?curid=648361" title="NGC 2682">
NGC 2682



</doc>
<doc id="648362" url="https://pl.wikipedia.org/wiki?curid=648362" title="San Felipe (Valparaíso)">
San Felipe (Valparaíso)

San Felipe, San Felipe de Aconcagua – miasto i siedziba gminy w Chile w regionie Valparaíso, leżące około 90 km na północ od Santiago.
W 2002 roku miasto liczyło ponad 64 tys. mieszkańców.
W mieście rozwinął się przemysł spożywczy, skórzany oraz włókienniczy.

</doc>
<doc id="648363" url="https://pl.wikipedia.org/wiki?curid=648363" title="Heitersheim">
Heitersheim

Heitersheim – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Heitersheim. Leży nad rzeką Sulzbach, ok. 20 km od Fryburga Bryzgowijskiego.
Współpraca.
Miejscowość partnerska:

</doc>
<doc id="648365" url="https://pl.wikipedia.org/wiki?curid=648365" title="Wydawnictwo W.A.B.">
Wydawnictwo W.A.B.

Wydawnictwo W.A.B. – polskie wydawnictwo z siedzibą w Warszawie, założone w 1991, którego nazwa pochodzi od pierwszych liter imion jego założycieli: Wojciecha Kuhna, Adama Widmańskiego, Beaty Stasińskiej. Od sierpnia 2011 właścicielem większościowego pakietu udziałów w Wydawnictwie W.A.B. stał się NFI EM&amp;F S.A. (NFI Empik Media &amp; Fashion), a stanowisko prezesa objęła Beata Stasińska. Z końcem 2012 roku W.A.B., wspólnie z wydawnictwami Buchmann i Wilga, weszło w skład Grupy Wydawniczej Foksal.
Historia i profil działalności.
Wydawnictwo rozpoczęło działalność od publikacji poradników medycznych, by wkrótce stać się oficyną literacką.
W seriach prozy polskiej ukazują się książki współczesnych pisarzy takich jak Andrzej Bart, Joanna Bator, Jacek Dehnel, Wojciech Kuczok, Józef Hen, Wojciech Albiński, Maria Nurowska, Krystyna Kofta. Z prozy światowej W.A.B. wydaje klasykę i autorów współczesnych m.in. Michel Houellebecq, Etgar Keret, Wiktor Pielewin, Per Petterson, György Spiró, Oksana Zabużko.
Nakładem W.A.B. ukazały się dzieła noblistów: Imre Kertész, Elfriede Jelinek, Jean-Marie Gustave Le Clézio i Doris Lessing. Z klasyki literatury XIX i XX wieku w katalogu wydawnictwa są tacy autorzy jak Honoré de Balzac, Stefan Zweig, Wasilij Grossman, Samuel Beckett, W.G. Sebald, Colette.
W 2011 roku publikacją Makbeta Wydawnictwo W.A.B. rozpoczęło edycję dramatów Williama Shakespeare’a w nowych przekładach Piotra Kamińskiego.
W serii mrocznej ukazują się kryminały takich autorów jak: Henning Mankell, Aleksandra Marinina, Marcin Wroński, Zygmunt Miłoszewski, Mariusz Czubaj, Martha Grimes (blisko 80 tytułów). Od 2011 roku w ramach serii zmysłowej wydawana jest literatura erotyczna, zarówno współczesna, jak i klasyka gatunku.
Dział non fiction tworzą biografistyka, a w niej książki autorów polskich (Korczak). Próba biografii – Joanna Olczak-Ronikier i przekłady – Kleopatra Stacy Schiff, reportaż literacki (np. Wojciech Jagielski i Tiziano Terzani) i eseistyka humanistyczna z pozycjami takich autorów jak Umberto Eco, Giorgio Agamben, Norbert Elias, Bruno Bettelheim, Maria Janion.
Wydawnictwo publikuje dużo debiutów. Swoje pierwsze powieści wydali w W.A.B. m.in. Wojciech Kuczok, Jacek Dehnel, Jarosław Kamiński, Joanna Bator, Mariusz Czubaj. Przekłady książek W.A.B. ukazują się w ponad 34 krajach i tłumaczone są na 30 języków. W.A.B. ma rozbudowaną ofertę e-booków i audiobooków. Jest współwłaścicielem Biblioteki Akustycznej – wydawnictwa audiobooków.
W.A.B. było fundatorem nagrody Found in Translation Award, przyznawanej raz w roku tłumaczowi lub tłumaczom najlepszego przekładu literatury polskiej na język angielski.

</doc>
<doc id="648366" url="https://pl.wikipedia.org/wiki?curid=648366" title="Park Narodowy Point Pelee">
Park Narodowy Point Pelee

Park Narodowy Point Pelee (ang. "Point Pelee National Park", fr. "Parc national de la Pointe-Pelée") – park narodowy położony w południowej części prowincji, Ontario w Kanadzie. Park został utworzony w 1918, na powierzchni 15 km2. Jest jednym z mniejszych kanadyjskich parków narodowych.
Fauna.
Na terenie Parku Narodowego Point Pelee występuje wiele gatunków zwierząt. W parku zaobserwowano ok. 360 gatunków ptaków. Tak duża liczba gatunków wynika z tego, że obszar parku leży na trasie przelotu ptaków. Szczytowy okres wędrówki ptaków przypada na wiosnę. 
Turystyka.
Park stanowi bardzo dobre miejsce do prowadzenia badań z zakresu ornitologii, co powoduje, że rokrocznie wielu ornitologów przybywa do parku w celach badawczych.

</doc>
<doc id="648368" url="https://pl.wikipedia.org/wiki?curid=648368" title="DynaDrive">
DynaDrive

DynaDrive - system mocowania pedałów w korbach opatentowany przez Shimano i stosowany w pierwszej połowie lat 80. XX wieku. Gwint DD miał rozmiar 1" x 24 TPI, czyli większy niż standardowy 9/16". Było to spowodowane przeniesieniem łożysk do gniazd korb, dzięki czemu pedały nie miały tradycyjnych osi przechodzących przez całą platformę. Według Shimano takie rozwiązanie zmniejszało opory aerodynamiczne i zwiększało efektywność pedałowania dzięki umieszczeniu stóp w osi obrotu pedałów.

</doc>
<doc id="648373" url="https://pl.wikipedia.org/wiki?curid=648373" title="Teratogen">
Teratogen

Czynnik teratogenny a. teratogen (od "teratos", potwór) – czynnik pochodzący ze środowiska zewnętrznego, działający na organizm w okresie jego rozwoju wewnątrzłonowego, wywołujący u niego odchylenia przekraczające granicę osobniczych zmienności fenotypu bądź defektów czynności metabolicznych, tj. wady wrodzone.
Wyróżnia się wśród nich czynniki:

</doc>
<doc id="648374" url="https://pl.wikipedia.org/wiki?curid=648374" title="Teratogeny">
Teratogeny



</doc>
<doc id="648376" url="https://pl.wikipedia.org/wiki?curid=648376" title="Chełmiński Park Krajobrazowy">
Chełmiński Park Krajobrazowy

Chełmiński Park Krajobrazowy – park krajobrazowy położony w województwie kujawsko-pomorskim w Dolinie Dolnej Wisły na jej prawym brzegu. Rozciąga się od okolic Unisławia na południu po okolice Grudziądza na północy. Zajmuje powierzchnię 223,36 km².
Wraz z Nadwiślańskim Parkiem Krajobrazowym i Parkiem Krajobrazowym Góry Łosiowe funkcjonuje w ramach Zespołu Parków Krajobrazowych nad Dolną Wisłą z siedzibą w Świeciu, ul. Sądowa 5.
Historia.
Chełmiński Park Krajobrazowy został utworzony na mocy rozporządzenia nr 11/98 Wojewody Toruńskiego z dnia 15 maja 1998. W marcu 1999 roku połączono go ze znajdującym się na przeciwległym brzegu rzeki Nadwiślańskim Parkiem Krajobrazowym, tworząc Park Krajobrazowy Doliny Dolnej Wisły (przemianowany w 2003 roku na Zespół Parków Krajobrazowych Chełmińskiego i Nadwiślańskiego). Jednakże rozporządzenie wojewody tworzące ten park zostało unieważnione wyrokiem Naczelnego Sądu Administracyjnego, więc powrócono do dwóch oddzielnych parków krajobrazowych – Zespół Parków Krajobrazowych Chełmińskiego i Nadwiślańskiego został zlikwidowany we wrześniu 2005 roku, a w jego miejsce ponownie utworzono dwa parki: Nadwiślański Park Krajobrazowy i Chełmiński Park Krajobrazowy, którymi zarządzał Zespół Parków Krajobrazowych Chełmińskiego i Nadwiślańskiego. W 2018 roku, po włączeniu nowo utworzonego Parku Krajobrazowego Góry Łosiowe do zespołu, zmieniono jednocześnie jego nazwę na Zespół Parków Krajobrazowych nad Dolną Wisłą.
Rezerwaty przyrody.
Na terenie Chełmińskiego Parku Krajobrazowego znajdują się następujące rezerwaty przyrody:

</doc>
<doc id="648379" url="https://pl.wikipedia.org/wiki?curid=648379" title="Campeche (zatoka)">
Campeche (zatoka)

 
Bahía de Campeche, także: "Golfo de Campeche" lub "Sondo de Campeche" – zatoka leżąca u południowych wybrzeży Meksyku. Graniczy z półwyspem Jukatan na wschodzie, z przesmykiem Tehuantepec na południu i ze stanem Veracruz na zachodzie. Jest częścią Zatoki Meksykańskiej i zajmuje obszar 15 540 km².
Główne rzeki, które wpływają do Zatoki to m.in.: Papaloápan, Coatzacoalcos, Grijalva, Usumacinta i Candelaria. Laguna Términos i wiele innych lagun i bagien jest rozsianych na niskich brzegach tego akwenu.
W latach siedemdziesiątych odkryto tu duże złoża ropy naftowej i region ten jest najzasobniejszą częścią Meksyku obfitującą w tę kopalinę. 3 czerwca 1979 r. w zatoce Campeche zdarzyła się jedna z największych katastrof ekologicznych, kiedy to z odwiertu "Ixtoc 1" wydostało się 3 mln baryłek ropy, która dotarła nawet na plaże stanu Teksas w USA.

</doc>
<doc id="648381" url="https://pl.wikipedia.org/wiki?curid=648381" title="Alejandro Jodorowsky">
Alejandro Jodorowsky

Alejandro Jodorowsky Prullansky (ur. 17 lutego 1929 w Tocopilla) – chilijski artysta awangardowy, surrealista, głównie reżyser filmowy i teatralny, pisarz i autor komiksów.
Życiorys.
Urodził się w rodzinie żydowskich emigrantów z Ukrainy. Ojcem był Jakub (Jaime) Chodorowski, matką Sara (Felicidad) Prullansky.
Jodorowsky rozpoczął swoją działalność artystyczną w bardzo młodym wieku, inspirowany przede wszystkim filmem i literaturą. Pierwsze wiersze opublikował w Chile w wieku 16 lat, rok później zadebiutował jako aktor, a w kolejnym stworzył trupę pantomimiczną "Teatro Mimico". W 1953 napisał swoją pierwszą sztukę " El minotauro" ("Minotaur").
W tym samym roku wyjechał do Paryża, by pobierać nauki pantomimy u Étienne Decroux, nauczyciela słynnego francuskiego mima Marcela Marceau. W 1954 rozpoczął współpracę z samym Marceau, do którego grupy teatralnej dołączył i dla którego napisał sztukę "Klatka".
W 1957 tworzy swój pierwszy film "La Cravate", będący adaptacją opowiadania Tomasza Manna z 1940 "Zamienione głowy (Die vertauschten Köpfe - Eine indische Legende").
W lutym 1962 Jodorowsky inicjuje razem z Fernando Arrabalem i Rolandem Toporem tzw. "Mouvement panique" ("Ruch Paniczny"), który opierał się na trzech podstawowych elementach: terrorze, humorze i spontaniczności. Patronem ruchu był grecki Pan, a inspiracją twórczość Luis Buñuela i teatr okrucieństwa Antonina Artauda. Jedną z form działalności był "Teatr paniczny". Występy miały charakter eksperymentalny.
W latach 60. i 70. Jodorowsky pracował w Paryżu i Meksyku, wystawiając ponad sto przedstawień. Reżyserował zarówno własne sztuki, jak i sztuki napisane przez Becketta, Ionesco, Strindberga, czy Leonorę Carrington. Od 1966 zaczyna tworzyć komiksy w duchu Ruchu Panicznego, zarówno samodzielnie, jak i we współpracy z rysownikiem Jeanem „Moebiusem” Giraudem.
W tym samym czasie wraca do twórczości filmowej, kręcąc pierwszy, pełnometrażowy film - "Fando i Lis", a dwa lata później surrealistyczny western "Kret" ("El Topo"). W 1973 powstaje "Święta góra" ("La montaña sagrada").
W 1975 Jodorowsky rozpoczął pracę nad adaptacją "Diuny" Franka Herberta, jednakże prace nad filmem zostały przerwane. W 2013 roku powstał dokument "Jodorowsky's Dune" przedstawiający historię niedokończonego filmu.

</doc>
<doc id="648390" url="https://pl.wikipedia.org/wiki?curid=648390" title="Górnośląski Związek Metropolitalny">
Górnośląski Związek Metropolitalny

Górnośląski Związek Metropolitalny – związek międzygminny, który obejmował kilkanaście miast na prawach powiatu, leżących na obszarze konurbacji górnośląskiej. Jego celem była koordynacja działań na terenie miast-uczestników Związku. Siedzibą Związku były Katowice. Został zarejestrowany 8 czerwca 2007 r. Działalność zakończył 28 grudnia 2017, a jego kontynuację stanowi Górnośląsko-Zagłębiowska Metropolia (GZM).
W skład Górnośląskiego Związku Metropolitalnego wchodziły:
Członkowie, którzy w przeszłości pozostawali poza Związkiem: Mysłowice, Ruda Śląska
Miasta, które w przeszłości należały do związku: Jaworzno
Liczba ludności: 1 899 175 (stan na 30 czerwca 2014).
Prace nad utworzeniem Metropolii.
Po uchwaleniu Ustawy o związkach metropolitalnych, Górnośląski Związek Metropolitalny powołał zespół (pod przewodnictwem prof. Bogdana Dolnickiego oraz dra hab. Tomasza Pietrzykowskiego), którego zadaniem było przygotowanie miast członkowskich (Bytom, Chorzów, Dąbrowa Górnicza, Gliwice, Jaworzno, Katowice, Mysłowice, Piekary Śląskie, Ruda Śląska, Siemianowice Śląskie, Sosnowiec, Świętochłowice, Tychy, Zabrze) oraz okolicznych miast ze Śląska i Zagłębia (Bieruń, Będzin, Czeladź, Knurów, Mikołów, Łaziska Górne, Pyskowice, Radzionków, Tarnowskie Góry i Wojkowice) do złożenia wniosku o utworzenie związku metropolitalnego. Cały obszar związku o powierzchni 1586,16 km², ma zamieszkiwać 2 204 325 mieszkańców (stan na 30 czerwca 2015).
Górnośląsko-Zagłębiowska Metropolia ma rozpocząć działalność 1 stycznia 2018 r.
Proces decyzyjny.
9 grudnia 2005 r. w Gliwicach prezydenci miast zdecydowali o powołaniu związku, 9 stycznia 2006 r. w Świętochłowicach podpisali deklarację o utworzeniu Górnośląskiego Związku Metropolitalnego.
Początkowo w skład Związku miało wejść 17 miast, w tym 14 miast na prawach powiatu. Ostatecznie, po konsultacjach statutu Związku z nadzorem prawnym Wojewody Śląskiego zadecydowano, że w obecnym stanie prawnym Związek mogą powołać wyłącznie miasta na prawach powiatu. Związek został zarejestrowany przez MSWiA 8 czerwca 2007 roku. Oficjalnie Związek rozpoczął działalność 20 września 2007 roku, kiedy to w Rudzie Śląskiej odbyło się pierwsze Zgromadzenie Związku, na którym wyłonione zostały władze Związku. 
Zadania Związku Metropolitalnego.
Do głównych zadań Związku należało:
Efektem działalności związku miało być usprawnienie zarządzania aglomeracją, wzmocnienie siły gospodarczej i konkurencyjności miast-uczestników Związku Metropolitalnego, a także koordynacja działań promocyjnych i podkreślenie znaczenia regionu. Obszar związku zamieszkiwało ponad 2 miliony ludzi, zsumowane budżety miast członkowskich wynosiły ponad 6 miliardów złotych, a produkt brutto około 8% produktu krajowego brutto Polski.
Organy i budżet.
Organami Górnośląskiego Związku Metropolitalnego były Zgromadzenie Związku oraz Zarząd Związku, których kadencja pokrywała się z kadencjami rad miast. Gminy uczestniczące w Związku miały po dwóch przedstawicieli w 29-osobowym Zgromadzeniu (w tym prezydenta miasta) z wyjątkiem Katowic, które miały trzech przedstawicieli. Na co dzień jednak szefem Związku był dyrektor biura Górnośląskiego Związku Metropolitalnego.
Budżet Związku stanowiły wpłaty w łącznej wysokości ok. 2 milionów złotych, gdzie gminy uczestniczące w związku wnosiły wkład członkowski w wysokości 1 zł na jednego mieszkańca.
Nazwa.
Pierwszą nazwą dotyczącą planowanego związku była „Metropolia Katowice”. Nazwa taka została użyta w pierwszym artykule prasowym na ten temat w Dzienniku Zachodnim. Na zakończenie dyskusji padła propozycja „Górnośląsko-Zagłębiowska Metropolia «Silesia»”. Jedyna oficjalna nazwa zarejestrowanego związku to Górnośląski Związek Metropolitalny (GZM)”.
W swoich materiałach Związek używał nazwy Górnośląsko-Zagłębiowska Metropolia Silesia oraz nazwy Metropolia Silesia.
Gospodarka.
W miastach Górnośląskiego Związku Metropolitalnego dominowały:
Kontrowersje.
Według części dziennikarzy i działaczy śląskich Górnośląski Związek Metropolitalny był wstępem do utworzenia jednego miasta.
Konsolidacja zurbanizowanego obszaru Związku w jedno miasto wzbudzała liczne kontrowersje. Podstawą tego pomysłu mogły być względy prestiżowe i ekonomiczne. Obszar Związku stałaby się wtedy największym miastem w Polsce. Według zwolenników tej teorii, rola tego obszaru była często zaniżana; na przykład, rejon ten był często nie pokazywany na mapach Polski.
Proponowana nazwa „Silesia” została mocno oprotestowana przez część środowiska naukowego – kilkudziesięciu pracowników uniwersyteckich z województwa śląskiego, opolskiego i dolnośląskiego (m.in. Jan Miodek, Jan Harasimowicz) zaapelowało do twórców przyszłej metropolii, by nie nazywało miasta nazwą całego regionu. Proponowana nazwa budziła również negatywne uczucia w części miast członkowskich Zagłębia Dąbrowskiego, ponieważ całkowicie ignoruje udział zagłębiowskich miast w Związku.

</doc>
<doc id="648391" url="https://pl.wikipedia.org/wiki?curid=648391" title="Dywizjon Jeleń">
Dywizjon Jeleń

Dywizjon Jeleń – 1 dywizjon 7 Pułku Ułanów Lubelskich kryptonim „Jeleń” – pododdział Armii Krajowej działający w okresie okupacji niemieckiej w Polsce oraz biorący udział w walkach powstania warszawskiego.
Okres konspiracji.
Po zakończeniu kampanii wrześniowej grupy oficerów 7 pułku ułanów lubelskich, stacjonującego w Mińsku Mazowieckim podjęły próby odtworzenia pułku w konspiracji.
W grudniu 1940 w ramach ZWZ zorganizowano pułk pod kryptonimem „Mazury”. Dowódcą został mjr Veli bek Jedigar „Damazy”. Pułk liczył ok. 100 żołnierzy zgrupowanych w piątki, które były rozmieszczone na terenie Warszawy i powiatu Mińsk Mazowiecki, tworząc cztery plutony.
Organizacja w okresie konspiracji.
W 1941 dywizjon tworzyły:
Od 1941 prowadzono akcję szkoleniową w Warszawie. Zorganizowano: szkołę podchorążych, kursy saperów, regulacji ruchu, pancerne, kierowców, oraz kursy sanitarne. W 1942 na bazie „Kompanii 77” powstał, składający się z dwóch szwadronów, 1 dywizjon pułku pod dowództwem por. Lecha Głuchowskiego „Jeżycki”. Dowodzenie szwadronami objęli por. Michał Sroczyński „Nowina” i por. Konstanty Bronikowski „Kostecki”.
W 1943 i na początku 1944 nastąpił znaczny wzrost liczebności oddziału. Według stanu na dzień 30 czerwca 1944, pułk liczył 880 oficerów, podoficerów i ułanów. Był zorganizowany w dwa dywizjony i jeden szwadron. 1. dywizjon działał na terenie Warszawy, 2. dywizjon obejmował powiaty Mińsk Mazowiecki, Tłuszcz, Wyszków, a wydzielony 6. szwadron rejon Węgrów – Sokołów Podlaski.
Organizacja dywizjonu w przeddzień powstania.
Stan osobowy dywizjonu wynosił 253 żołnierzy. Na koncentrację o godzinie „W” stawiło się 233.
Szlak bojowy w powstaniu warszawskim.
1 sierpnia dywizjon miał nacierać na budynek Domu Prasy przy ul. Marszałkowskiej 3/5, siedzibę m.in. drukarni i redakcji „Nowego Kuriera Warszawskiego”, oraz na dzielnicę policyjną przy al. Szucha od strony placu Unii Lubelskiej i Bagateli. Drugi kierunek natarcia miał być wsparty przez inne oddziały AK od strony Al. Ujazdowskich i ul. 6 Sierpnia.
Oddziały skoncentrowały się w rejonie placu Unii Lubelskiej i ul. Marszałkowskiej. 1112 pluton, stanowiący osłonę Komendy Głównej zebrał się w fabryce meblarskiej Kamlera przy ul. Dzielnej 72. Rozkaz o wybuchu powstania nie dotarł równocześnie do wszystkich oddziałów, co spowodowało półgodzinne opóźnienie przybycia 1107. plutonu i niedotarcie 1110 plutonu w rejon placu Unii Lubelskiej. W ataku na dzielnicę policyjną brały udział plutony: 1109., 1111. i 1119. Pluton 1109 nacierał wzdłuż al. Szucha, plutony 1111. i 1119. uderzyły z ul. Bagateli, rozdzielając się na grupę atakującą domy przy al. Szucha i grupę nacierającą na gmach Generalnego Inspektoratu Sił Zbrojnych. Po godzinnej walce, wobec znacznej przewagi ogniowej Niemców, oddziały zmuszone były do wycofania się ponosząc znaczne straty w zabitych i rannych. Opóźniony 1107 pluton atakował plac Unii Lubelskiej od strony ul. Klonowej, lecz pod silnym ogniem nieprzyjaciela wycofał się i organizował osłonę odwrotu plutonów nacierających wcześniej.
1108 pluton miał za zadanie zdobyć budynek „Nowego Kuriera Warszawskiego”. Natarcie wyprowadzone z Pola Mokotowskiego, mimo dotarcia do dziedzińca atakowanego obiektu, załamało się pod silnym ogniem niemieckim.
W ataku na obu kierunkach dywizjon stracił 56 poległych i 46 rannych na łączną liczbę 175 żołnierzy biorących udział w natarciu. Wśród nich znalazła się m.in. Krystyna Krahelska ps. „Danuta”.
Nieudane akcje dywizjonu z 1 sierpnia były końcem działania dywizjonu jako wydzielonej jednostki. Z rejonu placu Unii Lubelskiej 1108 pluton wycofał się w dwóch grupach:
Pozostali przy życiu ułani z 1109 plutonu oraz z części 1107 plutonu wycofali się pod dowództwem por. „Nowiny” w rejon Kabat. Grupa z dowódcą dywizjonu i niedobitkami plutonów 1111., 1119., oraz części 1107 plutonu przedostała się na górny Mokotów.
Pozostały na górnym Mokotowie 1110. pluton pod dowództwem ppor. Stanisława Jenike ps. „Hański” 2 sierpnia dołączył do pułku „Baszta”. 3 sierpnia wziął udział w ataku na dom przy ul. Puławskiej 134, podczas którego zginął ppor. „Hański”.
Po przybyciu rtm. „Jeżyckiego” z 11 ułanami na górny Mokotów połączono się z 1110. plutonem. Grupa brała udział w walkach na górnym Mokotowie m.in. w ataku, w nocy z 13 na 14 sierpnia, na budynek szkoły na rogu ul. Narbutta i Kazimierzowskiej. W trakcie walk na Sadybie 2 września w ataku niemieckim zginęła większość żołnierzy. 15 września poległ rtm. „Jeżecki”, pośmiertnie awansowany do stopnia majora i odznaczony Orderem Virtuti Militari V klasy.
Grupa żołnierzy 1108 plutonu z ppor. „Wronem” w batalionie „Golski” działała jako oddział wypadowy w rejonie Politechniki i Pola Mokotowskiego. 13 września poległ ppor. „Wron”. Część plutonu, która dołączyła do batalionu „Ruczaj”, walczyła w rejonie ulic Szopena, Natolińskiej i Koszykowej, a następnie Książęcej.
1112 pluton, po obronie fabryki Kamlera w dniu 1 sierpnia, do 25 sierpnia pełnił służbę wartowniczą przy Komendzie Głównej i razem z nią przeszedł na Stare Miasto, gdzie był odkomenderowywany do różnych zadań bojowych. 13 sierpnia poległ dowódca plutonu ppor. „Stolarz”. Oddział walczył, między innymi, w obronie katedry Św. Jana oraz w rejonie kościoła Najświętszej Marii Panny na Nowym Mieście. 26 sierpnia pluton został włączony do kompanii szturmowej Dowództwa Warszawa Północ.
1 września pluton przeszedł kanałami do Śródmieścia, gdzie pełnił służbę wartowniczą przy Komendzie Okręgu Warszawskiego. W drugiej połowie września dołączyły obie grupy 1108. plutonu, a następnie 7 ułanów, którzy przeszli kanałami z Mokotowa do Śródmieścia. W ten sposób, pod koniec powstania odtworzył się zwarty oddział dywizjonu „Jeleń” pod dowództwem por. Maksymiliana Szrettera ps. „Lubicz”.
Grupa żołnierzy, którzy pod dowództwem por. „Nowiny” znaleźli się w Kabatach 4 sierpnia przeszła do lasów chojnowskich, a następnie do Puszczy Kampinoskiej. Brała udział m.in. w ataku na Truskaw. 29 września w walkach pod Jaktorowem została rozbita, tracąc wielu zabitych i rannych.
Straty dywizjonu – przy stanie z 1 sierpnia 233 żołnierzy – wyniosły 125 poległych i 98 rannych.

</doc>
<doc id="648392" url="https://pl.wikipedia.org/wiki?curid=648392" title="Tsung-Dao Lee">
Tsung-Dao Lee

Tsung-Dao Lee (; ur. 24 listopada 1926 w Szanghaju) – amerykański fizyk pochodzenia chińskiego, noblista.
Życiorys.
Pochodzenie i kariera.
Urodził się w Szanghaju, tam też uczęszczał do szkoły. W latach 1943-1944 studiował na Uniwersytecie Zhejiang w Hangzhou, a następnie podjął studia na Narodowym Uniwersytecie Południowozachodnim w Kunming. W 1946 roku uzyskał stypendium rządowe pozwalające mu kontynuować edukację w Stanach Zjednoczonych. Podjął studia na University of Chicago, gdzie został doktorantem Enrico Fermiego. Stopień doktora uzyskał w 1950 roku – tematem jego rozprawy była "Zawartość wodoru w białych karłach" ("Hydrogen Content of White Dwarf Stars").
W latach 1950-1953 pracował m.in. w Obserwatorium Yerkes, na Uniwersytecie Kalifornijskim w Berkeley oraz w Institute for Advanced Study. W 1953 roku został zatrudniony na stanowisku assistant professor na Columbia University.
W 1955 roku uzyskał tytuł "Associate Professor", w roku 1956 został najmłodszym profesorem w historii Uniwersytetu Columbia (miał wówczas 29 lat).
W 1957 roku (w wieku 31 lat) został laureatem nagrody Nobla w dziedzinie fizyki wraz z Chen Ning Yangiem za teorię zakładającą, że oddziaływania słabe pomiędzy cząstkami elementarnymi nie zachowują symetrii parzystości. Teoria ta została potwierdzona eksperymentalnie przez Chien-Shiung Wu. Chen Ning Yang i Tsung-Dao Lee byli pierwszymi chińskimi laureatami nagrody Nobla.
W 1960 został profesorem fizyki w Institute for Advanced Study, a trzy lata później powrócił na Uniwersytet Columbia. W 2012 roku przeszedł na emeryturę.
Życie prywatne.
W 1950 roku ożenił się z Jeannette Hui-Chun Chin. Mają dwóch synów: Jamesa i Stephena.

</doc>
<doc id="648394" url="https://pl.wikipedia.org/wiki?curid=648394" title="Piotr Tymochowicz">
Piotr Tymochowicz

Piotr Tymochowicz (ur. 6 czerwca 1963 w Warszawie) – polski doradca mediowy, specjalista ds. wizerunku i marketingu politycznego, konsultant w zakresie prowadzenia negocjacji, propagator metod teorii wywierania wpływu.
Autor koncepcji, takich jak m.in.: nowe ujęcie analizy transakcyjnej w zastosowaniu do analizy osobowościowej, model multitripleksowy, klasyfikacja taktyk i strategii negocjacyjnych oraz manipulacyjnych.
Prowadził firmę szkoleniową ICCE Greenpol, zajmującą się od 1988 szkoleniami interpersonalnymi, a w 2008 związał się ze Szkołą Transformacji we Wrocławiu.
Życiorys.
Absolwent XXX LO im. Jana Śniadeckiego w Warszawie. W latach 80. XX w. prowadził wraz z Krzysztofem Surgowtem telewizyjny program edukacyjny „Halo komputer”. Pod koniec lat 80. pracował też jako nauczyciel w LX Liceum Ogólnokształcącym im. Wojciecha Górskiego w Warszawie.
W latach 90. był doradcą m.in. Mariana Krzaklewskiego, pomagał także Michałowi Kamińskiemu. Przed wyborami w 2001 był także twórcą nowego, „niechłopskiego” wizerunku Andrzeja Leppera. Następnie doradzał Samoobronie RP.
W 2006 Marcel Łoziński nakręcił z Piotrem Tymochowiczem, trwający 90 minut, telewizyjny film dokumentalny "Jak to się robi?", w którym pokazano mechanizmy tworzenia postaci medialnej z tzw. zwykłego człowieka. Zdjęcia do tego filmu trwały ponad trzy lata.
W 2010 Piotr Tymochowicz został prezesem i udziałowcem spółki Infinity SA. Spółka miała stworzyć portal przechowujący i rozwijający informacje o jego użytkownikach, oraz składający ich DNA w skarbcu szwajcarskiego banku. 16 lipca 2010, po debiucie spółki na rynku NewConnect, złożył rezygnację z pełnionej funkcji, twierdząc, że osiągnął wszystkie zaplanowane cele.
11 stycznia 2011 przystąpił do Ruchu Poparcia (partii przekształconej później w Ruch Palikota), jednak w maju 2012 zakończył współpracę z Januszem Palikotem i podjął współpracę z Sojuszem Lewicy Demokratycznej.
Wystąpił w pierwszym odcinku serialu dokumentalnego Tomasza Sekielskiego "TEORIA SPISKU – Śmierć w Samoobronie", wyemitowanym 5 października 2017 przez Fokus TV, zwracając uwagę na konieczność wznowienia śledztwa w sprawie samobójczej śmierci Andrzeja Leppera.
22 października 2017 został zatrzymany przez stołeczną policję w związku zarzutem rozpowszechniania dziecięcej pornografii. Od zatrzymania był tymczasowo aresztowany. 9 listopada 2018 został nieprawomocnym wyrokiem skazany na 3 lata pozbawienia wolności. 2 lipca 2020 Sąd Apelacyjny w Warszawie uznał apelację złożoną przez Piotra Tymochowicza i skierował sprawę do ponownego rozpoznania przez sąd pierwszej instancji, wytykając sędzi Magdalenie Garstce-Gliwa 25 przypadków poważnych błędów procesowych, których sąd pierwszej instancji dopuścił się podczas procesu, w tym brak prawa do obrony.

</doc>
<doc id="648396" url="https://pl.wikipedia.org/wiki?curid=648396" title="Objaw Cruveilhiera">
Objaw Cruveilhiera

Objaw Cruveilhiera (również objaw Cruveilhiera-Baumgartena) – rzadki objaw, opisany przez Léona Jeana Baptiste'a Cruveilhiera, wtórny do objawu głowy Meduzy w przebiegu nadciśnienia wrotnego. W objawie tym stwierdza się szmer przepływającej krwi w widocznych żyłach krążenia obocznego świadcząc o nasileniu zmian. Rokowanie jest niekorzystne.

</doc>
<doc id="648397" url="https://pl.wikipedia.org/wiki?curid=648397" title="Piramida Łamana">
Piramida Łamana

Łamana Piramida Snofru – piramida w Dahszur w Egipcie, wybudowana przez władcę starożytnego Egiptu Snofru z IV dynastii. W czasach Snofru nazywana była „Ta-z-południa-która-jawi-się-błyszczącą”. Jest jedyną znaną piramidą łamaną oraz jedyną, której ściany nadal zawierają na większości powierzchni licówkę.
13 lipca 2019 r. minister Khaled el-Anany zadecydował o udostępnieniu Piramidy Łamanej dla zwiedzających.
Inne nazwy.
Piramidę tę zwie się również Południową, Romboidalną, Złamaną, Pochyłą, Stępioną, Zgiętą i Fałszywą. Wszystkie nazwy oddają stan faktyczny obiektu z wyjątkiem romboidalnej, która nie ma uzasadnienia geometrycznego.
Konstrukcja.
Długość boku tej piramidy wynosi 188,6 m,a wysokość – 101,1 m.
Jej cechą charakterystyczną jest zmiana kąta nachylenia ścian bocznych mniej więcej w połowie wysokości z 54°31′ na 43°21′. Układ warstw jest niemal dokładnie poziomy, a spoiny licówki idealnie przylegające. Dolna część lica układana jest z bloków umieszczonych ukośnie, opadających w stronę środka piramidy, natomiast lico części górnej – po zmianie kąta nachylenia ścian – ułożone jest z bloków umieszczonych poziomo.
Ciekawą jej cechą jest jej „dwoistość”. Posiada dwa wejścia i dwa kąty nachylenia boków, zaś dwa korytarze prowadzą do dwóch zespołów pomieszczeń i dwóch komór grobowych. Jedno wejście znajduje się na środku północnego boku na wysokości 12 m, drugie – na zachodniej ścianie na wysokości 33,5 m.
Dolne – północne wejście wiedzie korytarzem o długości 73,6 m, opadającym najpierw pod kątem 28°22′, a pod koniec 26°20′ do przedsionka o długości 4,9 m o wspornikowym stropie, wznoszącym się na 12,65 m wysokości. Korytarz dalej prowadzi do komory grobowej położonej na głębokości 22,5 m poniżej poziomu gruntu. Komora o sklepieniu wspornikowym skonstruowanym z piętnastu warstw bloków, wysuniętych ze wszystkich czterech ścian i rozmiarach 6,25 m (oś pn. – pd.) x 5,03 m x 17,37 m, zakończona jest 3 m długości pasażem, prowadzącym do głębokiego szybu i wznoszącego się nad nim komina o wysokości 15,3 m. U samej góry sklepienia warstwy bloków schodzą się, tworząc sufit właściwy o wymiarach zaledwie 160 × 30 cm. Ponad pierwszym pasażem znajduje się drugi, którego początek wykuto w górnej części komory, a prowadzi on do wysokiego komina.
Górne – zachodnie wejście prowadzi wąskim i ciasnym korytarzem o długości 64,6 m, najpierw opadającym pod kątem 30°09′, a następnie 24°17′, a po osiągnięciu podłoża ciągnącym się jeszcze około 20 m poziomo, posiadającym zapadnie, do górnej komory grobowej, również o sklepieniu wspornikowym i rozmiarach 8 × 5,3 m x 16,5 m. Później wykuto jeszcze jeden korytarz o długości 18,8 m łączący prowadzące do górnej komory przejście ze sklepieniem komory dolnej. Prawdopodobnie górna komora stanowiła grób południowy, dolna zaś właściwą komorę grobową. Ani w jednej, ani w drugiej komorze nie znaleziono choćby najmniejszych szczątków sarkofagów. Odkryto natomiast potężne kamienne zasuwy, umieszczone przed i za wylotem pasażu.
O tym, kto wybudował piramidę świadczą imiona budowniczego wypisane czerwoną ochrą na jednej z płyt komory grobowej i na płycie zewnętrznej okładziny.
Większość zewnętrznej, wapiennej okładziny jest zachowana, podobnie jak cała piramida, która, oprócz obiektów w Gizie, należy do najlepiej zachowanych piramid egipskich.
Koncepcje tłumaczące kształt.
Istnieją dwie koncepcje tłumaczące jej kształt:
Otoczenie.
Do jej boku przylegała kaplica grobowa, stanowiąca pierwowzór późniejszych świątyń górnych, ze stołem ofiarnym i dwiema wapiennymi stelami. W pewnym oddaleniu znajdowała się świątynia dolna, będąca pierwszą znaną świątynią dolną, która pokryta była licznymi reliefami i posągami władcy nadnaturalnej wielkości. Z dwóch stel do naszych czasów zachowała się tylko jedna, ukazująca władcę w jubileuszowym stroju ceremonialnym i Podwójnej Koronie, siedzącego na tronie.
W obrębie kręgu grobowego znalazła się jedna mała piramida satelitarna, położona w obrębie muru otaczającego Piramidę Łamaną, z ulokowaną przed jej wejściem niewielką kaplicą do składania ofiar. Pierwotnie piramida satelitarna miała wysokość 33 m, obecnie – ok. 21 m, a jej bok ma ok. 53 m długości u podstawy. Wejście umieszczono pośrodku jej północnego boku. Od wejścia stromo opadający korytarz wiedzie pod powierzchnię gruntu i poprzez poziomy pasaż i przejście w kierunku zachodnim, prowadzi do kwadratowej komory o boku 2,33 m.

</doc>
<doc id="648398" url="https://pl.wikipedia.org/wiki?curid=648398" title="Bad Harzburg">
Bad Harzburg

Bad Harzburg – miasto położone w środkowych Niemczech, w południowej części kraju związkowego Dolna Saksonia, w powiecie Goslar, na zachodnim zboczu masywu górskiego Harz. Znane przede wszystkim jako uzdrowisko i kurort wypoczynkowy.
Geografia.
Miasto położone jest na granicy pomiędzy Dolną Saksonią a Saksonią–Anhaltem, na terenie byłej rejencji Brunszwik, zlikwidowanej 1 marca 2004 wraz z innymi rejencjami Dolnej Saksonii.
Historia.
Prawdopodobnie w 780 roku Karol Wielki zbudował na terenie obecnego miasta kaplicę. Nie jest to jednak potwierdzone historycznie. Pewne jest natomiast wybudowanie klasztoru w roku 916. W okresie od 1066 do 1068 cesarz Henryk IV założył Harzburg. W 1569 odkryto źródła solanki. Po wybudowaniu Harzburga miasto Neustadt także nazwane zostało Harzburgiem. W czasie wojny trzydziestoletniej obie miejscowości zostały zniszczone. Od roku 1831 Bad Harzburg znane jest jako uzdrowisko i kurort wypoczynkowy.
Prawa miejskie Bad Harzburg otrzymało po raz pierwszy w roku 1894.
11 października 1931 zwołano tutaj zlot przedstawicieli głównych partii i związków skrajnej prawicy Republiki Weimarskiej (DNVP, NSDAP, SA i Stahlhelm), przeciwników ówczesnego rządu Brüninga. Spotkanie to zakończyło się podpisaniem tzw. Frontu Harzburskiego.
Podział administracyjny.
Bad Harzburg, Bettingerode, Bündheim, Eckertal, Göttingerode, Harlingerode, Schlewecke, Westerode.
Transport.
W mieście znajduje się stacja kolejowa.
Polityka.
Rada miasta.
Rada miasta Bad Harzburg liczy 35 miejsc. Jedno zajęte zostało przez wybranego w wyborach bezpośrednich burmistrza Ralfa Abrahmsa (Zieloni). W wyborach z 9 września 2001 pozostałe 34 miejsca zostały podzielone jak następuje:
Frakcje SPD i FDP budują koalicję.
Burmistrz.
Burmistrz Ralf "Charly" Abrahms wybrany został w tzw. "wyborach końcowych" 22 września 2002 z poparciem 53,8% głosujących. Jego kontrkandydatem był Hans-Peter Dreß (CDU). Abrahms jest pierwszym "zielonym" burmistrzem w Dolnej Saksonii. Jego poprzednikiem był Klaus "Jockel" Hohmann (SPD).
Współpraca.
Bad Harzburg od 1988 roku współpracuje z miastem Wilhelmshaven (Dolna Saksonia). Od roku 1993 prowadzi współpracę z Port-Louis (Francja). Podpisało także umowy ze Szklarską Porębą i Ilsenburg (Harz) (Saksonia-Anhalt).

</doc>
<doc id="648400" url="https://pl.wikipedia.org/wiki?curid=648400" title="Krajeński Park Krajobrazowy">
Krajeński Park Krajobrazowy

Krajeński Park Krajobrazowy – park krajobrazowy położony w północno-zachodniej części województwa kujawsko-pomorskiego, w środkowej części Pojezierza Krajeńskiego.
Lokalizacja.
Krajeński Park Krajobrazowy mieści się na terenie trzech powiatów:
Zarząd i siedziba administracyjna parku mieści się w Więcborku przy ul. Pocztowej 2.
Powierzchnia parku wynosi 749,856 km² (74 985,6 ha) i jest to największy park krajobrazowy w województwie i trzeci co do wielkości w kraju.
Geomorfologia.
Na powierzchni parku krajobrazowego występuje młodoglacjalna rzeźba terenu, związana ze zlodowaceniem bałtyckim. Występują tu liczne formy glacjalne, m.in. ozy, drumliny, kemy oraz wzgórza morenowe. Najwyższym wzniesieniem jest Czarna Góra o wysokości 189 m n.p.m.
Pojezierze Krajeńskie leży w dorzeczach dwóch rzek bałtyckich: Wisły i Odry, a przez Krajeński Park Krajobrazowy przebiega główny wododział Polski. Do systemu rzeki Wisły należą rzeki: Kamionka, Sępolenka, Krówka, Wytrych, Kicz, Lucimka (dopływy Brdy). Pozostałe: Łobżonka z wodami Lubczy, Orlej, Rokitki, wpadają do Noteci i są dorzeczem Odry.
Występujące na terenie parku liczne jeziora i bagna dają początek 12 wypływającym z tego obszaru rzekom. Największym z cieków jest Orla, która bierze swój początek w torfowiskach Messy. Innym dużym torfowiskiem są "Łąki Mazurskie" położone w dalszym biegu Orli.
Na terenie parku znajduje się 80 zbiorników wodnych, z czego 66 jezior posiada powierzchnię powyżej 1 ha.
Największe z nich to:
Do najciekawszych pod względem krajobrazowym należą akweny położone w rynnach, tworzące ciągi jezior połączone z dolinami rzek.
Flora i fauna.
Tereny leśne parku stanowią 26% jego obszaru. Porastają je w większości bory sosnowe, a na morenach występują lasy mieszane z domieszką grądów, których główny gatunek stanowią dęby z domieszką buka i innych drzew liściastych. Ogółem 28,3% drzewostanów to gatunki liściaste.
Roślinność Pojezierza Krajeńskiego jest zróżnicowana i stanowi pas przejściowy roślinności o charakterze zbiorowisk zbliżonych do morfologicznej strefy sandrowej. W runie leśnym na bagnach i licznych torfowiskach, znajdują się stanowiska roślin chronionych i rzadkich. Wiele spośród dawnych bagien zostało osuszonych i zamienionych w łąki. Na niektórych terenach w związku z porzucaniem upraw rozpoczęła się sukcesja wtórna – obszary te zmieniają się ponownie w bagna, porośnięte lasami olsowymi.
Do najcenniejszych zespołów leśnych w parku należy buczyna pomorska, na którą składają się buki, graby, dęby, lipy drobnolistne oraz klony. Obniżenia porośnięte są często łęgami jesionowo-wiązowymi. Na torfowiskach występują rosiczki, borówki bagienne, modrzewnice, bagna zwyczajne, turzyce bagienne i żurawiny błotne.
Spośród ssaków spotyka się na terenie parku m.in. bobry europejskie, wydry europejskie, jelenie, daniele, borsuki, jenoty, kuny, dziki, zające, kuropatwy, bażanty, a z ptaków m.in.: bociany, bieliki i żurawie. Ten ostatni występuje niekiedy w wielkich stadach. Spośród gadów i płazów występują: jaszczurki, zaskrońce, padalce, żmije. Rzeki i jeziora obfitują w różne gatunki ryb i są dużą atrakcją dla wędkarzy.
Z gatunków chronionych do najciekawszych należą: bocian czarny, żuraw, czaple, łabędzie, rybołowy, bieliki, puchacze, bąki, bardzo rzadkie cietrzewie, a ze ssaków: rzadko łosie, powszechnie wydry, bobry.
Formy ochrony przyrody.
Na terenie Krajeńskiego Parku Krajobrazowego zarejestrowano 96 pomników przyrody, w skład których wchodzą 993 obiekty. Głównie należą do nich drzewa oraz głazy narzutowe. Ponadto istnieje 75 obiektów uznanych jako użytki ekologiczne.
Walory historyczne.
Największe miasta w rejonie parku krajobrazowego: Kamień Krajeński, Więcbork, Mrocza oraz Sępólno Krajeńskie otrzymały prawa miejskie w XIV wieku. Większość zabytków pochodzi jednak z późniejszych okresów. Najwięcej można ich znaleźć w gminie Więcbork. Są to m.in.:

</doc>
<doc id="648404" url="https://pl.wikipedia.org/wiki?curid=648404" title="Wstrząs wtórny">
Wstrząs wtórny

Wstrząs wtórny (ang. "aftershock") – trzęsienie następcze następujące po trzęsieniu ziemi, zazwyczaj z mniejszą amplitudą. Wstrząs wtórny pochodzi z tego samego źródła, co pierwszy wstrząs. Często następujące trzęsienia z pobliskich źródeł są błędnie nazywane wstrząsami wtórnymi.
Prawdopodobieństwo wystąpienia wtórnego wstrząsu jest opisane prawem Omoriego, w którym prawdopodobieństwo wystąpienia trzęsienia wtórnego zanika z czasem i dane jest wzorem:
gdzie:

</doc>
<doc id="648405" url="https://pl.wikipedia.org/wiki?curid=648405" title="Czerwona Piramida">
Czerwona Piramida

Czerwona Piramida (lub "Północna") – piramida w Dahszur w Egipcie, wybudowana przez władcę starożytnego Egiptu Snofru z IV dynastii. Jest to najstarsza zachowana klasyczna piramida, czyli w kształcie ostrosłupa. Zastosowano w niej sklepienie wspornikowe komory grobowej (znane już z piramidy w Meidum oraz Łamanej).
Nazwy.
W czasach Snofru zwana była „Ta-która-jawi-się-błyszczącą”. Współczesną nazwę zawdzięcza różowej barwie bloków miejscowego kamienia, z których została wzniesiona. Niegdyś pokryta była białym licowaniem wapiennym, dobrze odbijającym światło słoneczne, stąd jej staroegipska nazwa.
Rozmiary.
Wysokość piramidy pierwotnie sięgała 109,5 m, długość boku 220 m (o 5 metrów więcej od piramidy Chefrena), kąt nachylenia boków wynosi 43°22′. Zajmuje powierzchnię  m².
Konstrukcja.
Wejście do wnętrza znajduje się w północnym licu piramidy na wysokości 28,6 m ponad poziomem podłoża, przesunięte jest o 3,8 m na wschód względem osi piramidy. Od wejścia korytarz o długości 62,8 m, prowadzący w dół pod kątem 27°56′, przechodzi w 7,94 m, poziomy podest na wysokości 15 m nad poziomem gruntu, wiodący do dwóch komór, pokrytych sklepieniem wspornikowym, uzyskanym poprzez ścinanie krawędzi stopniowo zsuwanych do siebie bloków. Komory są niemal identyczne. Druga leży dokładnie na osi pionowej piramidy. Obie mają wymiary 3,66 × 8,38 × 12,3 m. Stropy rozpoczynają się na wysokości 3,55 m od poziomu posadzek. W obu komorach stropy wspornikowe zbudowane są z jedenastu warstw bloków skalnych, które najwyższej warstwie zsunięte są do siebie na odległość zaledwie 35,5 cm.
W południowej ścianie drugiej komory, na wysokości 7,62 m ponad posadzką znajduje się wejście do pasażu długości 7,29 m prowadzącego do trzeciej komory. Jej podłoga podniesiona jest o 4,27 m względem poprzednich komór. Ma rozmiary 4,19 × 8,35 × 14,7 m i umieszczona jest poprzecznie względem poprzednich komór, na osi wschód – zachód. Ostatnia komora była miejscem spoczynku władcy, pozostałe mieściły wyposażenie grobowe.
Historia budowli.
Budowę rozpoczęto w 29 roku panowania Snofru. Po ukończeniu obie piramidy Snofru w Dahszur, Łamana i Czerwona, stały się największymi budowlami Egiptu do czasu wybudowania piramid w Gizie. W niej złożono doczesne szczątki władcy. W późniejszych czasach, jeszcze w starożytności, grobowiec został splądrowany, a komora grobowa nosi nawet ślady pożaru. Zachowały się w niej tylko skąpe szczątki mumii mężczyzny, najprawdopodobniej samego Snofru. Identyfikację budowniczego piramidy dokonano na podstawie odnalezionych inskrypcji hieroglificznych z imieniem horusowym władcy – "NebMaat" i obecności jego wizerunku.

</doc>
<doc id="648406" url="https://pl.wikipedia.org/wiki?curid=648406" title="Ftiotyda">
Ftiotyda

Ftiotyda (gr. klas. , gr. "Φθιώτιδα") – kraina historyczna w Grecji. 
Do 2010 roku prefektura w regionie administracyjnym Grecja Środkowa ze stolicą w Lamii. Od reformy administracyjnej 2011 stanowi jednostkę regionalną.
Graniczy od północy z Magnezją, Larisą i Karditsą w regionie administracyjnym Tesalia, od zachodu Eurytanią z regionu Grecja Środkowa oraz z Etolią i Akarnanią (region Grecja Zachodnia), od południa z Fokidą i Beocją (Grecja Środkowa). Od wschodu ma dostęp do Morza Egejskiego poprzez Zatokę Eubejską Północną, oddzielającą stały ląd od wyspy Eubei. Ftiotyda zajmuje powierzchnię 4441 km², zamieszkuje ją 181 383 (stan z roku 2005).
Warunki naturalne.
Teren Ftiotydy jest przeważnie górzysty, z wyjątkiem równinnej centralnej części i niewielkich nizinnych obszarów wzdłuż wybrzeży. Panuje tu klimat śródziemnomorski.

</doc>
<doc id="648408" url="https://pl.wikipedia.org/wiki?curid=648408" title="Park Narodowy Redwood National and State Parks">
Park Narodowy Redwood National and State Parks



</doc>
<doc id="648413" url="https://pl.wikipedia.org/wiki?curid=648413" title="Fthiotis">
Fthiotis



</doc>
<doc id="648414" url="https://pl.wikipedia.org/wiki?curid=648414" title="Ftiotis">
Ftiotis



</doc>
<doc id="648416" url="https://pl.wikipedia.org/wiki?curid=648416" title="Bernard Higl">
Bernard Higl

Bernard Higl (ur. 27 marca 1908 w Srpskim Mileticiu, zm. 2 kwietnia 1982 w Heilbronnie) – jugosłowiański i chorwacki trener piłkarski, także piłkarz, występujący na pozycji prawego obrońcy. Jego ojciec pochodził z Chorwacji, a matka z Serbii, z miejscowości Srpski Miletić, w której się osiedlili.
Życiorys.
Jeden z najlepszych obrońców w historii jugosłowiańskiej piłki. Zaczynał w klubie z rodzinnego miasta – NK Srpski Miletić, a dostawszy się na studia w Zagrzebiu, zaczął występy w Gradjanskim Zagrzeb, gdzie grał w latach 1931–1940. Początkowo grał na środkowej obronie, jednak z czasem został przez trenera przesunięty na prawą stronę formacji defensywnej. W barwach Gradjanskiego zdobył dwa tytuły mistrzowskie – w roku 1937 i 1940. Po wojnie został trenerem piłkarskim, trenował w latach 1950–1952 zespół Dinama Zagrzeb.
Higl wystąpił w 15 spotkaniach reprezentacji miasta Zagrzebia (w latach 1931–1938), a w reprezentacji Jugosławii wystąpił 24 razy. W reprezentacji zadebiutował 18 marca 1934 w rozgrywanym w Sofii meczu przeciwko Bułgarii wygranym przez Jugosłowian 2:1. Ostatnim meczem w reprezentacji był mecz rozgrywany 26 lutego 1939 w Berlinie przeciwko Niemcom przegranym przez Jugosławię 2:3. Higl zdobył w tym spotkaniu bramkę samobójczą, która zadecydowała o zwycięstwie
Niemców.
Higl w roku 1943 wyemigrował do Niemiec. Był jednym z piłkarzy Gradjanskiego, którzy kolaborowali z faszystowskim reżimem Ante Pavelicia. W klasyfikacji występów w reprezentacji Jugosławii, znajduje się na wspólnej pozycji z Franjo Glaserem i Frane Matošiciem.

</doc>
<doc id="648417" url="https://pl.wikipedia.org/wiki?curid=648417" title="Andrzej Daniewicz">
Andrzej Daniewicz

Andrzej Daniewicz (ur. 20 kwietnia 1968) – polski ksiądz pallotyn, gitarzysta, pianista i wokalista; absolwent Wydziału Kompozycji, Interpretacji, Edukacji i Jazzu Akademii Muzycznej w Katowicach. Autor trzech płyt solowych, jednej z grupą Silence i dwóch z grupą La Pallotina, której jest liderem.
Mieszka w Warszawie przy parafii na ul. Skaryszewskiej.
Związany z ruchem oazowym, był autorem muzyki do tzw. piosenek roku w latach 1996, 1997, 1999 i 2006.
Jest duszpasterzem środowisk twórczych.

</doc>
<doc id="648418" url="https://pl.wikipedia.org/wiki?curid=648418" title="Phthiotis">
Phthiotis



</doc>
<doc id="648422" url="https://pl.wikipedia.org/wiki?curid=648422" title="Busk">
Busk

Busk (ukr. Буськ, "Buśk") – miasto na Ukrainie, w obwodzie lwowskim, nad Bugiem, siedziba administracyjna rejonu buskiego. 8,3 tys. mieszkańców (2006). W Busku rzeka Bug łączy się z rzeką Pełtwią, ze względu na dużą liczbę odnóg Bugu i mostów miasto było nazywane "galicyjską Wenecją".
Miasto królewskie lokowane w 1411 roku położone było w XVI wieku w województwie bełskim. Busk wchodził w skład starostwa grodowego buskiego na początku XVIII wieku.
W II Rzeczypospolitej w powiecie kamioneckim, w województwie tarnopolskim.
Historia.
Busk jest jedną z najstarszych miejscowości na ziemi czerwieńskiej, jeden z głównych grodów Bużan, najstarsze wzmianki pochodzą z XI w.
W 1388 r. Busk wraz z całym księstwem bełskim przypadł księciu mazowieckiemu Siemowitowi IV. W 1411 r. otrzymał od Siemowita prawo magdeburskie, jako jedno z pierwszych miast na dzisiejszym terytorium Ukrainy. W 1462 r. po bezpotomnej śmierci księcia Władysława II (płockiego) księstwo bełskie wraz z Buskiem zostało inkorporowane mocą prawa lennego do Królestwa Polskiego przez króla Kazimierza Jagiellończyka. W 1484 r. król potwierdził prawo magdeburskie oraz nadał przywilej odłowu ryb. W 1499 r. król Jan Olbracht zwolnił miejscowych kupców od wodnego, mostowego i innych ceł. W XV w. został siedzibą sądownictwa szlacheckiego: ziemskiego i grodzkiego, które przetrwało do rozbiorów.
W 1516 r. miasto odparło najazd tatarski. W 1521 roku miasto otrzymało od króla Zygmunta I Starego zwolnienie od cła chcąc, aby miało środki na ufortyfikowanie w związku z napadami Tatarów. Od 1540 r. funkcję starostów buskich pełnili przedstawiciele rodu Górków, którzy znacznie rozwinęli miejscowość, m.in. poprzez budowę papierni przez starostę Stanisława Górkę. Górkowie utworzyli też w Busku ważny ośrodek kalwinizmu.
Pierwszy kościół rzymskokatolicki w Busku, wzniesiony pw. św. Stanisława w Starym Mieście, zbudowany został na przełomie XIV – XV wieków (wtedy prawdopodobnie założono tu parafię). Świątynię zniszczyli Tatarzy. W 1504 r. w Nowym Mieście zbudowano nowy kościół pw. Najświętszej Maryi Panny. W 1564 r. król Zygmunt August wznowił fundację parafii rzymskokatolickiej w Busku, którą podniesiono do rangi prepozytury.
W 1582 r. król Stefan Batory uznał Busk za wolne miasto królewskie. W roku 1654 miasto zostało doszczętnie zniszczone przez wojska Bohdana Chmielnickiego. W 1672 roku zniszczyli je Tatarzy. Od 2 połowy XVII wieku starostami buskimi byli przez cztery pokolenia przedstawiciele rodu Jabłonowskich. Na widoku z 1774 roku zatytułowanym "Plan de la Ville Busko" zaznaczono, że w Busku istniała w tym czasie dwuczłonowa twierdza bastionowa otaczająca dzisiejszy pałac oraz odrębne fortyfikacje bastionowe otaczające miasto.
Na początku XVII zbudowano w buskim Nowym Mieście kościół i klasztor dominikanów. Zespół kościelny, zniszczony przez Kozaków, odbudował Jerzy Wiśniowiecki.
W XVIII wieku wielu miejscowych Żydów stało się zwolennikami żydowskiej sekty Jakuba Franka, a w 1759 roku buski rabin Nachman Samuel Halewi, wraz z 1000 innych Żydów, uroczyście przeszedł na rzymski-katolicyzm w katedrze warszawskiej. W 1763 roku Jabłonowscy sprzedali starostwo buskie Józefowi Mierowi, pochodzącemu ze szkockiej rodziny.
W 1772 r. Busk znalazł się w zaborze austriackim. W 1787 r. zaborcy skasowali oraz częściowo rozebrali kościół i klasztor dominikański. W 1788 roku przestała funkcjonować papiernia założona jeszcze w XVI wieku. W 1789 roku około 45% mieszkańców stanowili Polacy, około 30% Ukraińcy, około 25% Żydzi (124 rodziny). W 1849 r. zabudowę miasta zniszczył wielki pożar, co pogłębiło jego upadek. Spłonął także wraz z zabudowaniami kościół św. Stanisława. Odbudowano go w 1856 r.
Pod koniec XIX wieku południowo-zachodnia część miasta nosiła nazwę Ostapkowce. Podczas spisu przeprowadzonego w 1884 roku stwierdzono, że w Busku mieszkało 2001 osób (37,8%) wyznania rzymskokatolickiego, 1640 osób (31%) wyznania greckokatolickiego i 1556 osób (29,6%) wyznania mojżeszowego. W 1888 roku właściciel Buska Kazimierz hrabia Badeni objął stanowisko namiestnika Galicji, a w latach 1895–1897 pełnił funkcję premiera Austro-Węgier.
W 1913 roku Busk liczył ok. 8000 mieszkańców, w tym 3500 Polaków, 2700 Żydów, 1800 Ukraińców oraz inne społeczności. Oprócz starego centrum z rynkiem do 1914 roku funkcjonowały oddzielone rzeką i zalewiskami części miasta: Stare Miasto, Nowe Miasto, Podzamcze oraz przedmieścia (ulice): Krótka Strona, Długa Strona, Niemiecki Bok, Lipiboki, Podzamcze i inne.
Po 1918 roku Busk został włączony do II Rzeczypospolitej. W roku 1938 liczył 9000 mieszkańców. W 1939 roku Busk został zajęty przez Armię Czerwoną. W początkach października założono tam jeniecki obóz pracy przymusowej. Przebywało w nim od 900 do 1200 jeńców (szeregowcy i kilku ukrywających się oficerów). Obóz mieścił się w zabudowaniach folwarcznych majątku hr. Badeniego. Jeńców rozmieszczono w stajniach i szopach, pracowali przy kopaniu rowów przy drodze Lwów–Kijów. Za wykonanie normy otrzymywali 800 g chleba, dwa razy dziennie zupę i wieczorem herbatę. Kto nie wykonał normy, otrzymywał tylko 400 g chleba i raz zupę. Wysokość wypłaty za wykonaną pracę wahała się od 2 do 200 rubli miesięcznie. Chorym i tym, którzy nie mogli wykonać normy, kazano płacić za wikt i opierunek. W czasie robót ziemnych jeńcy nie mogli ze sobą rozmawiać. Ponieważ zimą było dużo odmrożeń, komendant obozu ustalił, że przy temperaturze poniżej –20 °C jeńcy będą pozostawać w obozie. Ubrań roboczych nie wydawano, warunki sanitarne były fatalne. Za niestawienie się do pracy karano karcerem i zmniejszeniem o połowę racji żywnościowej. Po napaści Niemiec na ZSRR obóz został ewakuowany na Wschód. W ostatnich dniach czerwca 1941 roku NKWD zamordowało w miejscowym areszcie co najmniej 35 więźniów (Polaków i Ukraińców). Od 30 czerwca 1941 roku Busk znajdował się pod okupacją niemiecką, podczas której zginęła prawie cała społeczność żydowska zamieszkująca miasto. 18 lipca 1944 r. Busk został ponownie zajęty przez Armię Czerwoną. W latach 1944–45 nacjonaliści ukraińscy z UPA zamordowali w mieście ok. 80 Polaków.
Po 1945 roku Busk włączono do USRR (Ukraińskiej Socjalistycznej Republiki Radzieckiej), a ludność polską wysiedlono.
Życie religijne.
W Busku istnieje parafia obrządku bizantyjsko-ukraińskiego (greckokatolicka), prawosławna i rzymskokatolicka. W 1993 r. ponownie erygowano rzymskokatolicką parafię pod wezwaniem św.Stanisława Biskupa-Męczennika i Matki Bożej Różańcowej. Parafią opiekują się polscy saletyni. W ciągu 14 lat odnowiono stary kościół farny pochodzący z poł. XVIII w.

</doc>
<doc id="648429" url="https://pl.wikipedia.org/wiki?curid=648429" title="Linia boczna (rodzina)">
Linia boczna (rodzina)



</doc>
<doc id="648432" url="https://pl.wikipedia.org/wiki?curid=648432" title="Poliwidon">
Poliwidon



</doc>
<doc id="648433" url="https://pl.wikipedia.org/wiki?curid=648433" title="Spithridates">
Spithridates

Spithridates (IV wiek p.n.e.) – satrapa Lidii i Jonii podległy królowi perskiemu Dariuszowi III. 
Był jednym z dowódców armii perskiej podczas bitwy nad Granikiem, w której wojska perskie zostały pokonane przez macedończyków dowodzonych przez Aleksandra Wielkiego. W tej bitwie stracił rękę, raniony przez Klejtosa.

</doc>
<doc id="648434" url="https://pl.wikipedia.org/wiki?curid=648434" title="Jarmark Fizyczny">
Jarmark Fizyczny

Jarmark Fizyczny - impreza naukowa, odbywająca się co dwa lata w Krakowie (w ostatnich dniach września) z inicjatywy Polskiego Towarzystwa Fizycznego. W czasie jej trwania wygłaszane są wykłady oraz pokazy związane z fizyką i dziedzinami pokrewnymi. Po raz pierwszy została zorganizowana w 1996 r. Przeznaczona jest dla nauczycieli, uczniów, studentów i osób zianteresowanych naukami matematyczno-przyrodniczymi. Biorą w niej udział następujące krakowskie placówki naukowe:

</doc>
<doc id="648435" url="https://pl.wikipedia.org/wiki?curid=648435" title="Arta">
Arta



</doc>
<doc id="648436" url="https://pl.wikipedia.org/wiki?curid=648436" title="Kusaki">
Kusaki

Obrzędowi towarzyszyły zabawy, uczty, kuligi oraz przebieranki (w zależności od regionu Polski). Stroje ukazywały daną nację - Żydów, Niemców, Szwedów lub zwierzęta.

</doc>
<doc id="648440" url="https://pl.wikipedia.org/wiki?curid=648440" title="Vasas FC">
Vasas FC

Vasas Sport Club – węgierski klub piłkarski z siedzibą w Budapeszcie. Obecnie klub uczestniczy w rozgrywkach Nemzeti Bajnokság I.
Historia.
Powstanie klubu.
Klub został założony 16 marca 1911 przez węgierskie stowarzyszenie hutników. Stąd nazwa "Vasas" która po węgiersku oznacza "metalowca". Klub uważany był za robotniczy, związany był z lewicą, głównie z powodu położenia w dzielnicy XIII, tradycyjnego bastionu budapeszteńskej lewicy.
Po rozwiązaniu przez Strzałokrzyżowców MTK Budapeszt w 1940, jego prezes poprosił kibiców tego klubu o wspieranie Vasasa.
Okres powojenny.
Za czasów komunistycznych klub był hołubiony przez władze, a także robotników. Prezesem Vasas przed 1956 był János Kádár. Nie może więc dziwić fakt, że po rewolucji w 1956 klub stał się jednym z najlepszych w kraju. Do końca lat 60. zdobył 5 tytułów mistrzowskich. Ostatnie mistrzostwo klub wywalczył w sezonie 1976/1977. Później zespół najczęściej kończył rozgrywki w górnej części środka tabeli.
Ostatnie lata.
Pod koniec lat 90. zespół piłkarski sponsorowała sieć hoteli, gdy po sezonie 2000/2001 wycofała się, w następnym sezonie Vasas spadł z ligi po raz pierwszy od 1942. Nie było środków na dalszą grę na zapleczu ekstraklasy, Vasas wycofał się z rozgrywek jednak działaczom stołecznego klubu udało się doprowadzić do odkupienia miejsca w Nemzeti Bajnokság II w roku następnym od innego zespołu dzięki czemu po 2 latach ten zasłużony klub powrócił w szeregi najlepszych, gdyż zajął 2. miejsce za Honvédem Budapeszt. Vasas plasował się w środkowych rejonach tabeli. Klub ma sporo gruntów na terenie Budapesztu, na których grały do tej pory inne sekcje. W ostatnim czasie władze Vasasu przenoszą sekcje na Fay utca do odremontowanej nowoczesnej hali, a grunty ich poprzednich siedzib sprzedaje, dzięki czemu są pieniądze między innymi na trwającą obecnie renowację trybun stadionu piłkarskiego. W 2012 roku Vasas spadł do drugiej ligi, w której spędził 3 sezony. Obecnie klub powrócił do ekstraklasy.
W latach 2006–2009 w zespole występował Polak, Mariusz Unierzyski.
Kibice.
Zorganizowani fani Vasasa mają prawicowe poglądy, są zwolennikami Wielkich Węgier, choć lewicowe sympatie są tradycyjne dla starszych pokoleń kibiców tego zespołu, jak i dla całej XIII-tej dzielnicy Angyalföld.

</doc>
<doc id="648445" url="https://pl.wikipedia.org/wiki?curid=648445" title="Mitrydates Perski">
Mitrydates Perski

Mitrydates (?-334 p.n.e.), perski dygnitarz, zięć króla Persji Dariusza III, zabity przez Aleksandra Macedońskiego podczas bitwy nad Granikiem.

</doc>
<doc id="648446" url="https://pl.wikipedia.org/wiki?curid=648446" title="Löffingen">
Löffingen

Löffingen – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Löffingen. Leży ok. 15 km od granicy ze Szwajcarią, na wschód od Titisee-Neustadt, przy drodze krajowej B31.

</doc>
<doc id="648447" url="https://pl.wikipedia.org/wiki?curid=648447" title="Loffingen">
Loffingen



</doc>
<doc id="648448" url="https://pl.wikipedia.org/wiki?curid=648448" title="Loeffingen">
Loeffingen



</doc>
<doc id="648453" url="https://pl.wikipedia.org/wiki?curid=648453" title="Club Sol de América">
Club Sol de América

Club Sol de América – paragwajski klub sportowy, znany przede wszystkim z sekcji piłki nożnej. Siedzibą klubu jest dzielnica Barrio Obrero w Asunciónie.
Historia.
Klub założony został w roku 1909. W 1935 roku Sol de America został pierwszym w historii zawodowym wicemistrzem Paragwaju.
Skład.
Pierwszy skład.
"Stan na 19 kwietnia 2021"
Wypożyczenia.
"Stan na 19 kwietnia 2021"

</doc>
<doc id="648454" url="https://pl.wikipedia.org/wiki?curid=648454" title="M-learning">
M-learning

M-learning (mobile learning) – uczenie się na odległość wymagające bezprzewodowej technologii, nowocześniejsza forma d-learningu.
M-learning oznacza mobilne uczenie się z wykorzystaniem przenośnego, bezprzewodowego sprzętu jak laptopy, palmtopy, smartfony. Używane urządzenia, aby spełniały wymogi m-learningu, powinny posiadać stały, bezprzewodowy dostęp do Internetu.
Zobacz też.
e-learning

</doc>
<doc id="648455" url="https://pl.wikipedia.org/wiki?curid=648455" title="Nautyka">
Nautyka

Nautyka inaczej wiedza nautyczna (od gr. "nautikós" = okrętowy, żeglarski i "naús" = statek) – dziedzina wiedzy, obejmująca dewiację, locję, nawigację, astronomię nautyczną, meteorologię i wiedzę żeglarską, potrzebną do bezpiecznej żeglugi.

</doc>
<doc id="648458" url="https://pl.wikipedia.org/wiki?curid=648458" title="Biennale w Wenecji">
Biennale w Wenecji

Biennale w Wenecji () - międzynarodowe biennale sztuki współczesnej w Wenecji. Biennale od 2004 jest organizowane przez homonimiczną fundację ("Fondazione La Biennale di Venezia"). 
Jako część Biennale w Wenecji określa się tradycyjnie dwie inne znane imprezy artystyczne: Festiwal Filmowy w Wenecji (wł. "Mostra Internazionale d'Arte Cinematografica" (od 1932), odbywający się corocznie, oraz Weneckie Biennale Architektury (od 1980), które odbywa się co dwa lata (lata parzyste). Organizowane są także Biennale muzyki (od 1930), teatru (od 1934) i tańca (od 1999). 
Historia.
Pierwsze Biennale odbyło się w roku 1895, w tej edycji wystawiano przede wszystkim sztukę dekoracyjną. W początkach XX wieku, w związku z rosnącym zainteresowaniem publiczności, wystawa stała się znana poza granicami Włoch – począwszy od 1907 roku na terenie wystawy zaczęto instalować zagraniczne narodowe pawilony wystawowe. Po I wojnie światowej zaczął ujawniać się obecny charakter ekspozycji – większą uwagę zaczęto przykładać do sztuki nowoczesnej. W okresie międzywojennym na Biennale w Wenecji wystawiało wielu znanych artystów związanych ze sztuką współczesną.
W 1930 roku zarząd wystawy odebrano władzom Wenecji, a pieczę nad wystawą zaczął sprawować faszystowski rząd Włoch. W tym czasie wprowadzono również nowe imprezy artystyczne składające się na biennale, m.in. Wenecki Festiwal Muzyczny (od 1930 roku) oraz Festiwal Filmowy w Wenecji (od 1932 roku).
W 1948 roku, po sześcioletniej przerwie związanej z II wojną światową, wystawę zorganizowano ponownie. Zgodnie z przedwojennymi tradycjami, głównym nurtem wystawy była sztuka współczesna. W pierwszych latach powojennej historii wystawy prezentowano prace artystów związanych z awangardą europejską, z czasem wystawa zyskała w pełni międzynarodowy charakter. Wzrostowi popularności wystawy towarzyszyły zmiany w aranżacji przestrzeni wystawienniczej – w latach 1948-1972 włoski architekt Carlo Scarpa dokonał w tej materii wielu istotnych zmian.
Fala protestów z roku 1968 roku przyczyniła się do kryzysu wystawy, przestano nagradzać twórców nagrodami ("Grand Prizes"). Większego znaczenia nabrały w tamtym czasie tematyczne wystawy organizowane przy okazji Biennale. W 1974 roku wystawę dedykowano Republice Chile – był to protest środowiska artystycznego przeciwko dyktatorskim rządom Augusto Pinocheta. Przyznano także Złote Lwy – nagrody przyznawane dotąd na Festiwalu Filmowym.
W późnych latach dziewięćdziesiątych kuratorem wystawy był Harald Szeeman. Dzięki jego staraniom na wystawie zaprezentowało swoje prace wielu twórców azjatyckich.
Polska uczestniczy w Biennale od 1932. Pawilon Polski powstał w latach 30., a jego budowę sfinansował rząd polski. Opiekunem Pawilonu jest Zachęta. 
Szczegóły organizacyjne.
Oficjalna część imprezy odbywa się w parku (Giardini), gdzie znajduje się trzydzieści stałych pawilonów narodowych. Pawilony przydzielone zostały w większości w latach trzydziestych XX w. oraz w czasach zimnej wojny w efekcie działań politycznych, i w związku z tym poziom ekspozycji jest nierówny – wielu państwom posiadającym własne pawilony brak tradycji artystycznych. Każde państwo samodzielnie zarządza narodowym pawilonem. Zarząd nad pawilonem i doborem ekspozycji powierzony bywa organizacjom pozarządowym (np. pawilon brytyjski).
Przy okazji biennale organizowanych jest wiele imprez towarzyszących. Niektóre z nich zostały z czasem włączone do programu imprezy.

</doc>
<doc id="648460" url="https://pl.wikipedia.org/wiki?curid=648460" title="Świętokrzyskie relikwie drzewa krzyża świętego">
Świętokrzyskie relikwie drzewa krzyża świętego

Świętokrzyskie relikwie Drzewa Krzyża Świętego – relikwie przechowywane w klasztorze na Świętym Krzyżu w Górach Świętokrzyskich. Mają one zawierać drewno pochodzące z krzyża świętego. Relikwie znajdują się w kaplicy Oleśnickich, zamknięte w tabernakulum.
Według legendy podarował ją klasztorowi królewicz węgierski Emeryk, syn Stefana I Świętego, który miał przebywać w Polsce na zaproszenie Bolesława Chrobrego. W pogoni za jeleniem książę oddalił się od orszaku i zabłądził. Gdy miał już zabić zwierzę, pomiędzy rogami jelenia ukazał się krzyż, a Emeryka oślepiła wielka jasność. Księciu ukazał się anioł, który wskazał mu drogę do pobliskiego klasztoru i nakazał pozostawić tam relikwie.

</doc>
<doc id="648463" url="https://pl.wikipedia.org/wiki?curid=648463" title="Minol">
Minol



</doc>
<doc id="648465" url="https://pl.wikipedia.org/wiki?curid=648465" title="Huta Szkła Kryształowego „Violetta”">
Huta Szkła Kryształowego „Violetta”

Huta Szkła Kryształowego „Violetta” (dawniej niem. "Oranienhütte") – huta szkła założona w 1864 w Stroniu Śląskim zajmująca się wytwarzaniem ozdobnych, ręcznie zdobionych wyrobów ze szkła ołowiowego (kryształowego). Położona nad prawym brzegiem Białej Lądeckiej, u stóp Sowiej Kopy. Huta była Kontynuatorką tradycji szklarskich dawnej "Oranienhütte" założonej w 1864 r. przez Franza Losky’ego. Do jej powstania przyczyniła się finansowo królewna Marianna Orańska, stąd jej dawna nazwa. Huta została zlikwidowana 31 grudnia 2018.
Historia.
Założenie huty.
Franz Losky przybył do ówczesnego Seitenberg (pol. Stronie Śląskie) z Rückers (pol. Szczytna, także na ziemi kłodzkiej). W miejscu tym 100 lat wcześniej istniała stara huta szkła – "Oranienhütte", której nazwa pochodziła od nazwiska Marianny Orańskiej, ówczesnej właścicielki tych ziem, od której Losky odkupił ziemię pod budowę huty. Lokalizację tę wybrał ze względu na łatwy dostęp do kamienia kwarcowego, będącego surowcem do wytopu szkła.
Działalność do 1945 r..
Huta działała z powodzeniem, a jej wyroby cieszyły się dużym wzięciem. Na jej rozwój dobrze wpłynęło doprowadzenie do Strachocina linii kolejowej z Kłodzka w 1897 r. Huta produkowała głównie półfabrykaty, a zdobieniem zajmowały się małe szlifiernie i chałupnicze warsztaty rozsiane w okolicy. Uszlachetnione wyroby trafiały z powrotem do huty, która zajmowała się ich sprzedażą. Czas prosperity przerwała I wojna światowa. Poważnie ograniczono wtedy wielkość produkcji. W okresie międzywojennym sytuacja ekonomiczna nie poprawiła się, a dodatkowe kłopoty przyniósł w latach trzydziestych wielki kryzys ekonomiczny. Ostatnim właścicielem huty przed 1945 r. był Eberhardt Losky.
Czasy powojenne.
Po 1945 r. huta przeszła w polskie ręce razem z całą ziemią kłodzką. W 1946 r. uruchomiony został dział zdobienia, opierając produkcję na 89 jeszcze niemieckich pracownikach oraz na półfabrykatach z poniemieckich zapasów. Huta stała się własnością państwową. W 1948 zatrudnienie wynosiło 180 osób z czego 60% stanowili już Polacy. Od 1 stycznia 1950 r. huta zaczęła podlegać, razem ze wszystkimi dolnośląskimi hutami, Centralnemu Zarządowi Przemysłu Szklarskiego i Ceramiki Szlachetnej z siedzibą w Sosnowcu. Zakład nosił wtedy nazwę „Zjednoczone Huty Szkła Okręgu Śląska Dolnego – Państwowa Huta Szkła Kryształowego w Stroniu Śląskim”. Produkcja roczna w tym roku wyniosła 40 ton przy zatrudnieniu 230 osób.
Z czasem uruchomiono własny wytop i formowanie szkła. W 1951 r. wytop rozpoczął pierwszy piec i rozpoczęto najpierw od produkcji borowo-krzemowego szkła laboratoryjnego. Dwa lata później zainaugurowano produkcję dekoracyjnego szkła kryształowego oraz produkcję z przeznaczeniem na eksport. W latach 50. rozpoczęto rozbudowę i modernizację zakładu, która trwała przez następne dziesięciolecia. Wybudowano m.in. nowy budynek zdobienia, magazyny półfabrykatów i wyrobów gotowych oraz polerownię chemiczną. Uporządkowano teren zakładu, zlikwidowano stare magazyny, a część starych pomieszczeń zaadaptowano do nowych celów. W 1961 r. w stanął tam pierwszy w Polsce wannowo-zmianowy piec, którym zaczęto zastępować stary piec donicowy. Wprowadzono również produkcję szkła prasowanego, uruchomiono malarnię kryształów i piec do wypalania kryształów żółtopalonych. Zmechanizowano i zautomatyzowano niektóre procesy produkcyjne.
W roku 1970 huta zmieniała nazwę na Huta Szkła Kryształowego „Violetta” w Stroniu Śląskim, otrzymując żeńskie imię podobnie jak inne polskie huty szkła: „Irena” w Inowrocławiu, „Julia” w Szklarskiej Porębie. Wielkość produkcji na początku lat 70. wzrosła do 800 ton rocznie, co stanowiło rekord w skali kraju.
W 1976 huta została odznaczona Krzyżem Oficerskim Orderu Odrodzenia Polski.
Do lat 80. zakład rozrósł się w poważnym stopniu – poczyniono wiele inwestycji produkcyjnych i technologicznych. Pewny zbyt i stałe zamówienia stanowiły o dobrej, jak na gospodarkę socjalistyczną, kondycji ekonomicznej. W 1980 r. huta zatrudniała 2200 pracowników i była największym pracodawcą w tej części ziemi kłodzkiej. W tym roku odnotowano rekordową produkcję 3500 ton szkła. Wybudowano oryginalny w kształcie Zakładowy Dom Kultury „Brylant”, nowoczesną czterokondygnacyjną halę produkcyjną, dziesięciopiętrowy biurowiec, własną wieżę ciśnień oraz dużą stołówkę zakładową. Pracowników kształciła przyzakładowa szkoła zawodowa, a ze środków zakładu utrzymywano Klub Sportowy „Kryształ” Stronie Śląskie oraz zawodową straż pożarną. Huta była czołowym eksporterem kryształów w Polsce.
O potencjale ówczesnej huty świadczy również udział w latach 1983–1984 w budowie RTON Czarna Góra.
Po przemianach ustrojowych.
W roku 1990 wprowadzono produkcję szkła powlekanego, a w 1994 r. wyrobów wolnoformowanych, które nie wymagały zdobienia ani polerowania chemicznego. Odbiorcą tego szkła były firmy amerykańskie. W 1992 r. huta została przekształcona w spółkę akcyjną. Mimo zmieniającej się często kadry kierowniczej HSK systematycznie podupadała, nie radząc sobie w ówczesnych warunkach gospodarczych. Podejmowała się m.in. wykonywania szkieł sygnowanych obcą marką. W 2007 r. pracowało w niej już tylko ok. 550 osób. Wyprzedaż większości nieruchomości, wyburzenia części budynków i zwolnień pracowniczych nie poprawiły sytuacji – huta w dalszym ciągu notowała słabe wyniki ekonomiczne. Planowano dalszą redukcję zatrudnienia i przejście na częściowe zdobienie automatyczne na zakupionych w Niemczech maszynach sterowanych komputerowo.
W roku 2007 HSK „Violetta” odnotowała duże trudności finansowe, choć jeszcze w grudniu tego roku otrzymała nagrodę „Złoty Laur” raportu „Teleinfo 100” przyznawaną przedsiębiorstwom o najwyższym stopniu informatyzacji. Wygaszono pierwszy piec produkcyjny z powodu trudności ze zbytem towaru. W maju 2008 r. sytuacja pogorszyła się do tego stopnia, że całkowicie wstrzymano produkcję szkła. W lipcu tego roku akcjonariusze huty, której 90,2% akcji należy do Huty Szkła Gospodarczego „Irena” ("de facto" do Mariana Kwietnia), podjęli decyzję o likwidacji firmy. Według dyrekcji „Ireny”, na słabe wyniki finansowe złożyły się "rosnące ceny energii elektrycznej i gazu, presja na podwyżki płac oraz systematyczne i znaczące umacnianie się złotego".
W roku 2011 HSK „Violetta” została zakupiona przez firmę Minex CEI SA i ponownie uruchomiono produkcję. W 2017 r. nadano jej "Odznakę Honorową za Zasługi dla Gminy Stronie Śląskie". Produkcja została zakończona 31 grudnia 2018 r., po czym rozpoczęto burzenie budynków w celu sprzedaży terenu. Władze Stronia Śląskiego postanowiły w pozostałych budynkach urządzić muzeum.
Turystyka.
Huta była udostępniona do zwiedzania grupowego. 
W pobliżu terenów huty przechodzi żółty szlak turystyczny prowadzący ze Stronia Śląskiego do Bielic przez Łysiec.
Ludzie związani z HSK.
Z HSK „Violetta” współpracowali między innymi następujący projektanci i designerzy:

</doc>
<doc id="648467" url="https://pl.wikipedia.org/wiki?curid=648467" title="Stefan Pawlik (1921–1948)">
Stefan Pawlik (1921–1948)

Stefan Pawlik pseud. „Afrykańczyk” (ur. 21 grudnia 1921 w Pszowie, zm. 27 listopada 1948 w Krakowie w Klinice Chorób Wewnętrznych) – polski weteran II wojny światowej, żołnierz AK w stopniu podporucznika w zgrupowaniu „Żelbet II”.
Jako Ślązak został przymusowo wcielony do Wehrmachtu. Uczestniczył w kampanii afrykańskiej, walcząc w szeregach Afrika Korps, następnie zdezerterował w czasie pierwszego urlopu spędzanego w Europie. Niezwłocznie nawiązał kontakty z AK i wyróżniał się jako niezwykle odważny i aktywny żołnierz dywersji w oddziale dowodzonym przez por. „Bicza”; korzystając z doskonałej znajomości języka niemieckiego i regulaminu Wehrmachtu chętnie używał munduru wroga.
Za swoją bohaterską służbę został odznaczony orderem Virtuti Militari V klasy, oraz dwukrotnie Krzyżem Walecznych.
Po wojnie aresztowany i więziony w Katowicach. 28 sierpnia 1946 został skazany na 5 lat więzienia. Zwolniony na podstawie amnestii.
Zmarł prawdopodobnie na skutek wyczerpania organizmu spowodowanego przez przesłuchania i bicie przez funkcjonariuszy UB.

</doc>
<doc id="648469" url="https://pl.wikipedia.org/wiki?curid=648469" title="Zurab Sakandelidze">
Zurab Sakandelidze

Zurab Sakandelidze, (gruz. ზურაბ საკანდელიძე; ur. 9 sierpnia 1945 w Kutaisi, zm. 25 stycznia 2004 w Tbilisi) – gruziński koszykarz, grał na pozycji niskiego skrzydłowego. Jego atrybuty fizyczne z czasów, kiedy grał w koszykówkę to 188 cm i 79 kg. Występował w takich zespołach jak CSKA Moskwa i Dinamo Tbilisi. W reprezentacji zadebiutował na rozgrywanych w roku 1965 w Moskwie mistrzostwach Europy. Wraz z reprezentacją ZSRR zdobył złoty medal olimpijski na IO 1972 w Monachium. Wcześniej wywalczył wraz z reprezentacją brązowy medal na IO 1968 w Meksyku.

</doc>
<doc id="648470" url="https://pl.wikipedia.org/wiki?curid=648470" title="Salwa">
Salwa

Salwa - jednoczesny wystrzał z wielu sztuk broni palnej. Strzelanie salwami pozwalało zrekompensować niską szybkostrzelność broni, poprzez wypuszczenie wielu pocisków naraz, zwiększające prawdopodobieństwo rażenia celu. Było zwłaszcza elementem taktyki piechoty używającej broni odprzodowej (np. kontrmarsz). Strzelanie salwami, przede wszystkim salwami burtowymi, było także częste w czasie starć okrętów na morzu od wieku XVII aż do połowy wieku XX, kiedy to artyleria w tego typu starciach straciła na znaczeniu na rzecz broni rakietowej. W przypadku okrętów strzelanie salwami pozwalało ponadto obserwować miejsce upadku pocisków w celu korekt celowania.
Salwy oddaje się również na wiwat. W takich wypadkach najczęściej broń nabija się ślepą amunicją.

</doc>
<doc id="648473" url="https://pl.wikipedia.org/wiki?curid=648473" title="Szkło ołowiowe">
Szkło ołowiowe

Szkło ołowiowe (kryształowe) — bezbarwna i przezroczysta odmiana szkła stosowana do wyrobu przedmiotów dekoracyjnych, zawierająca pewną ilość ołowiu wprowadzonego w postaci tlenków (glejty lub minii). Ołów występuje w gotowej masie szklanej pod postacią jonu modyfikującego Pb2+. Za szkło ołowiowe uważa się według norm takie szkło, które zawiera ponad 18% tlenku ołowiu. Jego zawartość może sięgać nawet 80%.
Właściwości.
Wprowadzenie ołowiu do szkła powoduje zmianę szeregu własności fizycznych szkła.
Ponadto szkło ołowiowe jest bardziej miękkie i mniej odporne na działanie kwasów, przez co dobrze nadaje się do rzeźbienia i trawienia. Dodatek ołowiu zmniejsza też lepkość masy szklanej i ułatwia jej topienie, klarowanie oraz formowanie. W procesach produkcji tego szkła PbO łatwo redukuje się do postaci metalicznej, powodując jego ciemnienie. Stwarza to konieczność utrzymywania atmosfery utleniającej przy topieniu, a także stosowania środków ostrożności przy obróbce szkła na palniku.
Wytwarzanie.
Do wytwarzania szkła ołowiowego używa się:
Produkcja przemysłowa.
W Polsce wytwarzaniem wyrobów ze szkła kryształowego zajmowały się m.in.:

</doc>
<doc id="648474" url="https://pl.wikipedia.org/wiki?curid=648474" title="San Martín Tucumán">
San Martín Tucumán

Club Atlético San Martín, często zwany San Martín de Tucumán lub skrótowo CASM – argentyński klub piłkarski z siedzibą w mieście Tucumán.
Historia.
Klub założony został 21 listopada 1909. Nazwa klubu wywodzi się od argentyńskiego bohatera narodowego generała José de San Martín.
Obecnie klub gra w drugiej lidze argentyńskiej Primera B Nacional
Stadion.
Klub rozgrywa swoje mecze na stadionie Estadio La Ciudadela mogącym pomieścić 35000 widzów.

</doc>
<doc id="648478" url="https://pl.wikipedia.org/wiki?curid=648478" title="Entlebucher">
Entlebucher

Entlebucher – rasa psów należąca do grupy psów w typie pinczera i sznaucera, molosowatych, psów szwajcarskich pasterskich i ras innych. Zaklasyfikowana do sekcji szwajcarskich psów pasterskich. Nie podlega próbom pracy.
Rys historyczny.
Pod nazwą Entilbucherhund rasa była znana od 1889, kiedy to Franz Schertenleib postanowił odszukać i hodować te małe psy pasterskie, lecz na początku zaliczano je do psów z Appenzell. W 1913 na wystawie w Lengenthal pojawiły się cztery egzemplarze przedstawione przez profesora Alberta Heima, a na podstawie sędziowskich opisów zostały one wpisane do Szwajcarskiej Księgi Rodowodowej (SHSB) jako czwarta rasa szwajcarskiego psa pasterskiego.
W 1926 roku, z inicjatywy doktora B. Kolbera powstał Szwajcarski Klub Psa Pasterskiego z Entlebuch, a rok później opracowano pierwszy wzorzec rasy.
Wygląd.
Budowa.
Pies średniej wielkości, zwarty, o nieco wydłużonej budowie. Chód entlebuchera jest swobodny i płynny. Kończyny powinny być prowadzone prosto.
Szata.
Sierść jest krótka, twarda i błyszcząca, z gęstym podszerstkiem.
Umaszczenie.
Tricolor, typowe dla szwajcarskich psów pasterskich, czyli czarne z żółtym lub rudawym podpalaniem nad oczami, na łapach i policzkach, symetryczne białe znaczenia na szyi, piersi i głowie.
Zachowanie i charakter.
Entlebucher jest psem czujnym, inteligentnym, wytrzymałym i przyzwyczajonym do samodzielnej pracy. Dobrze znosi warunki miejskie, jednak potrzebuje dziennie dużo ruchu. Nie ma problemów w kontaktach z dziećmi, ale jest nieufny w stosunku do obcych. Wymaga trzymania w ogrodzonym terenie, z racji tendencji do gonitwy za samochodami, ludźmi oraz innymi zwierzętami. Zazwyczaj nie ma trudności z akceptacją innych psów w rodzinie.
Użytkowość.
Entlebucher może być psem stróżującym lub towarzyszącym.
Zdrowie i pielęgnacja.
Sierść jest łatwa w pielęgnacji lecz wymaga regularnego szczotkowania. Ze względu na dużą aktywność psów tej rasy istnieje konieczność zaspokojenia tej cechy na wolnym powietrzu.

</doc>
<doc id="648479" url="https://pl.wikipedia.org/wiki?curid=648479" title="Kreatynina">
Kreatynina

Kreatynina (z gr. "kreas", czyli mięso) – organiczny związek chemiczny, pochodna (bezwodnik) kreatyny występująca we krwi i moczu, produkt metabolizmu.
Kreatynina jest wydalana z organizmu przez nerki z moczem, stanowiąc oprócz mocznika jeden z głównych związków azotowych. Powstaje w organizmie w wyniku nieenzymatycznego rozpadu fosforanu kreatyny. Ilość wydalanej w ciągu doby kreatyniny zależy od masy mięśni i jest charakterystyczna dla danego organizmu. Średnio z moczem w ciągu doby wydala się od 14 do 26 mg tego związku na kilogram masy ciała.
W diagnostyce kreatynina jest jednym z markerów biochemicznych pozwalających monitorować stan nerek. Wzrost poziomu kreatyniny zwykle towarzyszy upośledzonej filtracji kłębuszkowej; jest on stale podwyższony w przewlekłej chorobie nerek.

</doc>
<doc id="648480" url="https://pl.wikipedia.org/wiki?curid=648480" title="Konstantin Stanisławski">
Konstantin Stanisławski

Konstantin Siergiejewicz Stanisławski, właściwe nazwisko "Aleksiejew", ros. Константин Сергеевич Станиславский (ur. w Moskwie, zm. 7 sierpnia 1938 tamże) – rosyjski reżyser teatralny, aktor, wykładowca, twórca reżyserii, etyk teatru oraz Ludowy Artysta ZSRR. Stanisławski był twórcą pierwszego systemu reguł gry aktorskiej.
Stanisławski o pracy na deskach scenicznych mówił: „Należy kochać Teatr w sobie, a nie siebie w Teatrze”.
Życiorys.
Stanisławski urodził się w bogatej rodzinie kupieckiej w Moskwie. Jako dziecko, a następnie jako młodzieniec, występował w amatorskich przedstawieniach teatralnych. Zorganizował teatr zwany Kółkiem Aleksiejewskiem.
W 1885 r. był jednym ze współorganizatorów i kierowników Rosyjskiego Towarzystwa Muzycznego. Przez krótki czas pobierał lekcje śpiewu u Fiodora Komissarżewskiego, a aktorstwa u Glikerii Fiedotowei.
Aby nie narażać na szwank dobrego imienia nazwiska rodziny Aleksiejewów (zawód aktora nie był powodem do dumy) przybrał pseudonim artystyczny "Stanisławski" (zaczerpnięty od tancerki – Stanisławskiej).
W 1888 r. był jednym z założycieli Moskiewskiego Towarzystwa Sztuki i Literatury. W teatrze, który działał przy tej organizacji, grał czołowe role amantów i próbował sił w reżyserii. Repertuar był eklektyczny, lecz działalność teatru stawała się coraz bardziej metodyczna. W 1897 roku skończyła się amatorska faza działalności Stanisławskiego.
W 1898 r. razem z Władimirem Niemirowiczem-Danczenką napisał "Manifest przyszłości teatru" i założył Moskiewski Teatr Artystyczny (MChT), któremu poświęcił większość życia, i z którym jest do dziś kojarzony.
Zespół MChT-u składał się z uczniów i współpracowników Niemirowicza-Danczenki i Stanisławskiego. Obaj pełnili funkcję kierownicze, przy czym Niemirowicz-Danczenko decydował o repertuarze, opracowywał utwory pod kątem interpretacji, zaś Stanisławski troszczył się o stronę teatralną, tj. aktorską i reżyserską. Przedsięwzięcie miało charakter laboratoryjny. Próby przygotowywano poza miastem. Idea pracy studyjnej w ciszy i skupieniu była jednym z ważniejszych odkryć Stanisławskiego i znalazła wielu naśladowców i kontynuatorów.
Zasadniczą wiedzę aktorską Stanisławski zdobył w okresie pracy w Małym Teatrze w Moskwie. Opierając się na tradycjach teatru rosyjskiego, w którym bardziej od przedstawienia liczyło się przeżywanie uczuć bohatera, stworzył system aktorskiego mistrzostwa, które stało się podstawą dla współczesnych aktorów, zarówno w Rosji, jak i za granicą. Aktorstwa uczyła się u niego m.in. Lidija Mastierkowa.
Życie prywatne.
Od 1889 r. Stanisławski był mężem Marii Liliny.
„Linie twórczych poszukiwań”.
W Moskiewskim Teatrze Artystyczno-Powszechnym (pierwotna nazwa teatru) współistniały różne tendencje artystyczne, które Stanisławski nazwał „liniami twórczych poszukiwań”:
„Studio na Powarskiej”.
W 1905 r. rozpoczął się okres nowych poszukiwań artystycznych teatru Stanisławskiego i Niemirowicza-Danczenki. Braun zauważa, że okres ten zainicjowały trzy zdarzenia i trwał on do połowy lat 20. XX w.:
W przypadku „Studia na Powarskiej” niezwykle istotna była współpraca z Wsiewołodem Meyerholdem. Stanisławski odpowiadał za warunki organizacyjne, a Meyerhold wnosił swe śmiałe pomysły, dążąc do tego, aby teatr nadrobił opóźnienia w stosunku do innych dziedzin sztuki (należało „przenieść na scenę to, co widzimy w pracach malarzy, poetów, muzyków, którzy wyprzedzili nas w rozwoju”). 
W programie Teatru-Studia z 5 maja 1905 r. Meyerhold stwierdził, że:
W wyniku dyskusji z Meyerholdem Stanisławski zrozumiał, że należy rozszerzyć krąg zainteresowań repertuarowych, że nowy dramat wymaga nowych aktorów i nowych technik gry. Centrum nowego teatru stał się inscenizator, który swobodnie i kreacyjnie tworzy widowisko teatralne jako koherentną całość, operując dostępnymi elementami i środkami teatralnymi. Stanisławski zwrócił się ku wypracowaniu nowej metody aktorskiej. W 1905 r. zakończył współpracę z Meyerholdem. W 1908 r. nawiązał współpracę z Edwardem Gordonem Craigiem. 
Edward Gordon Craig i moskiewski "Hamlet".
16 października 1908 r. Craig przyjechał do Moskwy. Obejrzał kilka przedstawień zrealizowanych przez MChT i ustalił, że we współpracy ze Stanisławskim wystawi szekspirowskiego "Hamleta". Funkcję głównego reżysera, inscenizatora i scenografa przyjął Craig, natomiast prowadzeniem prób oraz samą realizacją przedstawienia zajęli się Stanisławski i Sulerżycki.
Stanisławski i Sulerżycki usiłowali zrealizować wskazówki interpretacyjne, inscenizacyjne i techniczne Craiga, które były fantazyjne i poetyckie, lecz w praktyce okazywało się to niemożliwe. Craig był rozczarowany kłopotami w wykonywaniu jego pomysłów. 
Po wielu trudnościach premiera "Hamleta" odbyła się 23 grudnia 1911 r. Już pierwsza scena była zachwycająca: przepych dworskiego życia, absolutną władzę i despotyzm króla oddano w złocistych, naiwnie przejaskrawionych barwach. Użyto złotego papieru, z jakiego wytwarza się ozdoby choinkowe. Takim papierem oklejono parawany wyobrażające dworskie komnaty. Król i królowa w brokatowych szalach i koronach na głowach siedzieli na tronie pośród złocistych ścian pałacu. Z wysokości tronu ku dołowi spływał purpurowo-złocisty płaszcz, który zaścielał całą szerokość sceny. W płaszczu wycięto otwory. Przez nie niezliczone ludzkie głowy wpatrywały się w tron. Rozwiązania scenograficzne tworzyły obraz złotego morza. Z niego wynurzali się dworzanie kąpiący się w złocie dworskiego przepychu. Przy czym to „morze złota” nie oślepiało brutalnym blaskiem, ponieważ Craig ukazał je w przyćmionym świetle. Migotliwe reflektory wydobywały ze złocistej purpury złowrogie błyski. 
Przedstawienie okazało się sukcesem. Craig był usatysfakcjonowany, zaś Stanisławski przeciwnie - ponad trzyletnia praca nie spełniła jego oczekiwań, zwłaszcza że fundamentem moskiewskiego "Hamleta" była inscenizacja, a ona mniej interesowała Stanisławskiego niż aktorstwo.
Główne założenia systemu („metody”) Stanisławskiego.
Stanisławski był nowatorem w dziedzinie aktorstwa w dwóch aspektach: 
Wypracował metodę gry aktorskiej, z kolei organizując kolejne studia pokazał, w jaki sposób należy prowadzić zespołowe prace laboratoryjne w teatrze. Przy czym w dziedzinie techniki sporo zawdzięczał Niemirowiczowi-Danczence, a w dziedzinie zespołowości – Sulerżyckiemu.
Wykład koncepcji Stanisławskiego znalazł się w jego dwóch książkach, tj. "Moje życie w sztuce" i "Praca aktora nad sobą".
System Stanisławskiego (zwany też „metodą”) to skodyfikowany zbiór zaleceń, ćwiczeń i przepisów dla aktora. Obejmuje głos i ruch, pracę na próbach i w czasie spektakli, pracę nad sobą i pracę nad rolą, a także pracę nad tekstem i procesami psychicznymi w czasie gry na scenie. Zarazem jest to określony sposób postępowania twórczego. To pewien model odnoszący się nie tylko do techniki, ale przede wszystkim do etyki. Stanisławski położył zatem nacisk na etyczny wymiar uprawiania teatru. Teatr stał się stylem życia i sposobem bycia.
System Stanisławskiego zakłada, że:
W trakcie pracy nad rolą, korzystając z „metody”, wyznacza się zadania. Dla przygotowywanej roli określa się „zadanie naczelne” (zwane też „zadaniem głównym”). „Zadanie naczelne” dzieli się na „zadania szczegółowe” (inaczej „poboczne”) odnoszące się do poszczególnych scen i sekwencji. Zadania muszą być usytuowane na linii „głównego nurtu działania” lub odnosić się do niego. W trakcie działania aktor angażuje „rozum”, „wolę” i „uczucie”. 
Stanisławski był pierwszym, który przywiązywał ogromną wagę do indywidualnej pracy aktora nad sobą oraz do indywidualnej pracy reżysera z aktorem. Wprowadził i zalecał stosowanie improwizacji oraz treningu aktorskiego (fizycznego, psychofizycznego i głosowego). Rozwinął szereg różnych ćwiczeń przygotowawczych, które nie były bezpośrednio związane z próbami. Praktykował długotrwałe próby, w których wyodrębniano próby analityczne, sytuacyjne i generalne, co skutkowało tym, że do każdej sztuki odbywało się kilkadziesiąt, a nawet kilkaset prób.
W ujęciu Stanisławskiego widowisko teatralne było żmudnym, długim i wielostronnym procesem artystycznym oraz wielowarstwowym doświadczeniem międzyludzkim, w wyniku czego atmosfera widowisk MChT-u była niezwykle intymna i wciągająca. Stanisławski „dbał o atmosferę pracy. O skupienie, spokój, napięcie twórcze. Starał się zapewniać aktorom warunki bezpieczeństwa psychicznego, aby nie lękali się otwierać, improwizować, działać ekstremalnie. Podkreślał indywidualną odpowiedzialność każdego członka zespołu za wynik wspólnej pracy”.
Jeden z uczniów Stanisławskiego, Michaił Czechow, wyemigrował do Stanów Zjednoczonych, gdzie spopularyzował metody gry aktorskiej swojego nauczyciela. Dzięki temu obecna szkoła aktorska założona przez Lee Strasberga, i nosząca jego imię, kształci aktorów według systemu Stanisławskiego.
Pierwszym przedstawieniem, opracowanym według tego systemu był "Car Fiodor Iwanowicz" Aleksieja Tołstoja. Dramat ten był politycznie podejrzany, ponieważ ukazywał cara słabego. W rolę cara wcielił się Iwan Moskwin.
Osobowość.
W ocenie Kazimierza Brauna Stanisławski był bardzo zamożnym miłośnikiem teatru, który postawił sobie za cel zreformować stary teatr, a także powołać do istnienia nowy. Odznaczał się stosunkowo wąskim myśleniem politycznym. Rewolucji rosyjskich, które wybuchły w 1905 i 1917 r., nie rozumiał, z kolei polityce Stalina podporządkował się całkowicie, skoro choćby w okresie wielkiego terroru otrzymał tytuł Ludowego Artysty ZSRR. 
Mimo pewnych małostkowych zachowań Stanisławski był artystą wrażliwym i czułym, człowiekiem o niezwykłej osobistej szlachetności, który przez całe życie troszczył się o etyczny wymiar uprawianej przez siebie sztuki. 
Konfliktowy charakter miała jego współpraca z Meyerholdem, w odniesieniu do którego „ton wyższości, pobłażania, lekceważenia, fałszywej troski brzmi w całej relacji Stanisławskiego o Studiu w "Moim życiu w sztuce". Meyerhold w tomie "Teatr, książka o nowym teatrze" mówi natomiast o Studiu w słowach ostrych, stanowczych, ale pełnych godności. Nie atakuje i nie lekceważy Stanisławskiego, ale dystansuje się od niego”. Jednak w czasach stalinizmu, gdy Meyerhold został poddany długotrwałym nagonkom i represjom, Stanisławski zaangażował go jako asystenta w swoim teatrze, co stanowiło akt dużej odwagi, szlachetności i wielkoduszności.
Jako pedagog i animator, pomocnik i doradca młodych, organizator grup i wspólnot wraz z wiekiem stawał się coraz mniej apodyktyczny i coraz bardziej tolerancyjny. W umożliwianiu innym rozpoczęcia ich własnej drogi artystycznej, w pozwalaniu im na artystyczne dojrzewanie, Stanisławski - w późniejszym okresie swego życia – wykazywał się niesłychaną wręcz rozrzutnością, śmiałością i wspaniałomyślnością.
29 października 1928 r. doznał na scenie zawału (podczas przedstawienia "Trzech sióstr" Czechowa) i od tego czasu nie występował. Zmarł 7 sierpnia 1938 r.

</doc>
<doc id="648484" url="https://pl.wikipedia.org/wiki?curid=648484" title="Kerry Blue Terrier">
Kerry Blue Terrier



</doc>
<doc id="648485" url="https://pl.wikipedia.org/wiki?curid=648485" title="Chasydyzm antyczny">
Chasydyzm antyczny

Chasydyzm antyczny (starożytny albo asydejczycy) powstał w czasach hellenistycznych, czyli od momentu rozpoczęcia podbojów przez Aleksandra Macedońskiego (po roku 334 p.n.e.) jako reakcja pobożnej części społeczności żydowskiej na proces hellenizacji. Pierwsze wzmianki o nim mamy z II w. p.n.e. (1 Mch 2,42; 7,13; 2 Mch 14,6).
Chasydyzm antyczny koncentrował się głównie na obronie tożsamości religijno-narodowej Żydów przed wszelkimi formami hellenizacji. Stąd też jego przedstawiciele poparli Machabeuszów w wojnie z Seleucydami. Po zwycięskiej wojnie i ukonstytuowaniu się nowej dynastii Hasmoneuszy, asydejczycy, rozczarowani i zawiedzeni w swoich oczekiwaniach, zwrócili ostrze swej krytyki przeciw nowej dynastii i jej polityczno-militarnemu kierunkowi rozwoju.
Jednakże już wtedy, po śmierci Judy Machabeusza (ok. 160 p.n.e.), zaznaczyły się wśród samych chasydów tendencje rozłamowe. Momentem przełomowym była uzurpacja (w ich rozumieniu) stanowiska arcykapłana przez Jonatana Machabeusza w 152 r. p.n.e. (nie pochodził z linii kapłana Sadoka).
Być może to wydarzenie bezpośrednio przyczyniło się do rozłamu wśród samych chasydów na umiarkowany nurt faryzeuszy i bardziej radykalny – esseńczyków, którzy zerwali z Hasmoneuszami i oficjalnym judaizmem świątynnym. Był to w zasadzie koniec antycznego chasydyzmu, ponieważ dalsze losy rozłamowców to już odrębne ruchy faryzeuszy i esseńczyków.

</doc>
<doc id="648488" url="https://pl.wikipedia.org/wiki?curid=648488" title="Chasydyzm niemiecki">
Chasydyzm niemiecki

Chasydyzm niemiecki (zwany też nadreńskim lub aszkenazyjskim, albo od nazwy rodziny włoskiej jako kalonimidzi) wywodził się z południowych Niemiec i rozkwitał na przełomie XII i XIII wieku. Swym zasięgiem objął tereny Niemiec i północnej Francji.
Był to elitarny ruch o charakterze etyczno-mistyczno-pietystycznym i postrzegany jest również jako osobna szkoła kabalistyczna. Chasydyzm nadreński nie przyjął formy zorganizowanej wspólnoty, lecz ruchu luźno skupionego wokół rodziny Kalonimidów z Włoch, której przedstawiciele sprawowali nieformalne przywództwo szkoły. Byli nimi Jehuda Chasyd – autor „Księgi pobożnych” ("Sefer chasidim") i jego uczeń Eleazar z Wormacji.
Doktryna chasydów nadreńskich była naznaczona panteizmem, gdyż postrzegała Boga wszechmocnego w każdym przejawie życia świata. Charakterystyczna dla kalonimidów była teologia modlitwy, w której przywiązywano olbrzymią wagę do sposobu odmawiania modlitw według ściśle określonego układu, zawartego w modlitewniku ("sidur"), którego znaczenie było niemal tak ważne jak znaczenie Tory.
Kalonimidzi stosowali specjalne techniki medytacyjne, takie jak np. gematria i notarikon, przechodząc tym samym w sferę ezoteryzmu. Człowiek miał obowiązek odczytywać wolę Boga i bezwarunkowo się jej poddawać m.in. poprzez bezwzględne przestrzeganie Prawa, skruchę, pokutę i ascezę, a także życie w ubóstwie. Te praktyki miały pomóc w drodze do doskonałości.

</doc>
<doc id="648489" url="https://pl.wikipedia.org/wiki?curid=648489" title="Chasydyzm polski">
Chasydyzm polski

Chasydyzm polski – odmiana chasydyzmu, powszechnie i potocznie zwana po prostu chasydyzmem. Jest znana najszerzej, między innymi dlatego, że rozwija się do dziś. Mimo że dzisiejszy chasydyzm jest wynikiem kilkuwiekowej ewolucji, to w prostej linii jest spadkobiercą ruchu powstałego w XVIII wieku.
Atmosfera narodzin ruchu.
Na przełomie XVII i XVIII wieku, w okresie wojen północnych i powstań kozackich, bezustannych przemarszów wojsk, oblegania miast i krwawych utarczek (por. hajdamaczyzna), zaistniała szczególnie trudna sytuacja polityczno-ekonomiczna. Wśród ludności wschodniej części Rzeczypospolitej pociągała za sobą nędzę i poczucie stałego zagrożenia. Sprzyjało to radykalizacji postaw. Ludność żydowska odchodziła od ortodoksji. Wzrosło zainteresowanie mistyką. Popularność zdobywały ruchy mesjanistyczne i nauki kabalistyczne wywodzące się jeszcze ze średniowiecza.
Wyodrębnienie się chasydyzmu w swej klasycznej formie poprzedziło objawienie się Mesjasza Szabetaja Cewiego w 1665 roku i powstanie sabataizmu. Później wyodrębniła się częściowo inspirowana sabataizmem kontrtalmudyczna sekta prochrześcijańska, frankizm, którą założył wyrosły w sabatajskim środowisku Jakub Lejbowicz Frank. Zarówno frankizm, jak i sabataizm nie zagroziły poważnie ortodoksji żydowskiej.
Powstanie chasydyzmu.
Na taki grunt trafiły nauki jednego z wędrownych kaznodziejów, Izraela ben Eliezer Baal Szem Towa (ur. 1700, zm. 1760). Działał on głównie na Podolu, gdzie z czasem osiedlił się w miasteczku – Międzybóż. BeSzT był zauroczony żydowskim mistycyzmem (kabałą), ale w swoich poglądach nie lekceważył tradycji talmudycznej. Jego nauka była próbą syntezy tradycjonalizmu żydowskiego z mistycyzmem, wyrażoną prostym językiem i wymierzoną w ortodoksję żydowską, jej skostnienie i formalizm.
BeSzT uważał za zbędne pośrednictwo rabinów w kontaktach z Bogiem i zagłębianie się w tajniki i zawiłości Talmudu. Spotkał się przez to z ostrą krytyką ortodoksów. Głosił zwalczanie zła nie złem, ale dobrem, które należy dostrzec jako aspekt pewnego rodzaju boskości i sprowadzenia go następnie ku dobru. W myśl tego każdy mógł liczyć na oczyszczenie i nagrodę, gdyż człowiek (a w zasadzie jego dusza) jest złączony z Bogiem miłością (hebr. "dewekut" – „przylgnięcie”, „zespolenie się”). Złączenie się z Bogiem było osią intelektualną chasydyzmu. BeSzT nauczał, że Boga należy chwalić nie poprzez umartwianie się i ascezę, ale poprzez mądre i radosne korzystanie z życia i darów, jakie z sobą niesie. Pobożność w tym ujęciu była afirmacją życia. Wynikała stąd niespotykana na taką skalę forma czczenia Boga poprzez taniec i śpiew, a także, charakterystyczna dla chasydów, forma modlitwy ekstatycznej prowadzącej do stanu radosnego uniesienia i zachwytu (hebr. "hitlahawut" – „entuzjazm”). Taka modlitwa powinna człowiekowi przynieść radość i pogodę ducha, co oznaczało zespalanie się z Bogiem. Nie wykluczało to kontemplacji i nieustannej służby Bogu, która wypełniała całe życie chasyda. W nauce BeSzTa dostrzec można echa panteizmu chasydów nadreńskich, gdyż podobnie jak oni starał się dostrzec wszechobecność Boga w każdym aspekcie życia. Dzieło Beszta kontynuował jego uczeń i główny teoretyk chasydyzmu, Dow Ber z Międzyrzecza, zwany także Wielkim Maggidem.
W niektórych kwestiach Dow-Ber różnił się od swego poprzednika i skierował chasydyzm na tory doktryny luriańskiej, czyli nauki kabalistycznej w ujęciu Izaaka Lurji, która głosiła m.in. teorię „boskich okruchów” (iskier), które człowiek powinien podnosić poprzez swoje czyny moralne, dążąc w ten sposób do ułożenia „boskiego porządku” (hebr. "tikun"). Dow Ber uwypuklił, w oparciu o kabałę i naukę BeSzTa, znaczenie roli cadyka („sprawiedliwego”). Cadyk był kimś w rodzaju „nad-chasyda” i wybrańcem Boga. Jego doskonałość nie miała wynikać ani z urodzenia, ani z pozycji społecznej, ale z jego osobistego talentu, który przyciągał wiernych. Cadyk mógł uporać się z nędzą świata i osiągnąć harmonię w dualistycznie pojmowanej koncepcji dobra i zła, które koegzystowały obok siebie jako wyraz boskiej wielości. Do określenia roli i pozycji cadyka przyczynił się Elimelech z Leżajska (1717–1787), a jednym z bardziej znaczących kontynuatorów BeSzTa był też Jakub Józef ha-Cohen z Połonnego (zm. 1769).
Atutem chasydyzmu była jego prostota i radosny odbiór świata, niestawiający barier i wymogów, takich jak asceza czy pokuta. Idee radości, braterstwa i miłości stanowiły osłodę w tak trudnym dla Żydów kresowych okresie dziejów. Chasydyzm oscylował między oczekiwaniem na koniec świata, a wygodnym urządzeniem sobie życia w atmosferze radosnej egzaltacji, przy jednoczesnym uwolnieniu się od surowych norm narzucanych przez tradycyjny judaizm rabiniczny. W ogólnym ujęciu chasydyzm dążył do poprawy losu i stworzenia lepszych warunków życia w lokalnej społeczności.
W chasydyzmie, przynajmniej jeśli chodzi o jego wczesne stadium, dużą rolę odgrywały kobiety. Mogły one bardziej aktywnie uczestniczyć w życiu religijnym i społecznym ruchu, a także uczestniczyły we wspólnym tańcu.
Dalszy rozwój w XVIII wieku.
Rozwojowi chasydyzmu sprzyjało rozproszenie osadnictwa żydowskiego, co powodowało osłabienie autorytetu tradycyjnych centrów rabinackich. To zjawisko wynikało z kolei z ogólnego osłabienia samorządu żydowskiego, zwłaszcza po 1764 roku. Wtedy w wyniku ostrego kryzysu ekonomicznego wśród Żydów w Rzeczypospolitej zniesiono żydowski Sejm Czterech Ziem – "Waad arba aracot" (hebr.). Choć król Stefan Batory ustanowił go w 1580 roku głównie w celach fiskalnych, to "de facto" pełnił on rolę głównego organu samorządu żydowskiego w Rzeczypospolitej.
Kryzys struktury organizacyjnej sprzyjał wzrostowi znaczenia autonomicznych wspólnot chasydzkich zgrupowanych wokół cadyków. Stopniowo zaczął się wyodrębniać odrębny obrządek oparty na praktyce sefardyjskiej (w odróżnieniu od miejscowego aszkenazyjskiego). Zaczęły powstawać chasydzkie domy modlitwy – klojzy. W przeciwieństwie do średniowiecznego chasydyzmu elitarnego, nowożytny polski chasydyzm, zaczął się rozszerzać głównie wśród ubogich warstw ludności, przyjmując charakter ruchu ludowego o coraz szerszym zasięgu terytorialnym.
Z Ukrainy, gdzie przewodził chasydyzmowi Lewi Izaak z Berdyczowa oraz Nachman z Bracławia, przeszedł stopniowo na Litwę, gdzie dużą rolę odgrywał Szneur Zalman z Ladów, a następnie przesunął się do środkowej Polski, gdzie przywódcami byli: wspomniany już wcześniej Elimelech z Leżajska, Jakub Izaak Horowic, zw. Widzącym z Lublina czy Jakub Izaak z Przysuchy (Jakub Izaak Rabinowicz).
Konflikt z ortodoksją.
Sytuacja taka wywołała ostry kryzys w łonie judaizmu na terenie Rzeczypospolitej, gdyż chasydyzm stanął na drodze tradycyjnemu judaizmowi rabinicznemu (zwanemu przez chasydów "mitnagdim" – „przeciwnicy”). Coraz szerszy zasięg terytorialny chasydyzmu, zupełnie nowy styl życia i modłów oraz nieco swobodniejsze podejście do spraw wiary (m.in. poprzez realizację hasła, że „Bogu należy służyć w radości”) nie podobały się rygorystom rabinackim. Rozpoczęła się walka tradycjonalistów z chasydami, w której nie przebierano w środkach.
Szczególnie ostre formy walki były na Białorusi i Litwie, gdzie Wilno („Jerozolima Północy”) było bastionem uczonych rabinów reprezentujących tradycyjny judaizm. Przedstawiciele judaizmu rabinackiego zarzucali chasydom m.in. herezję, zaniedbywanie studiowania Tory i Talmudu, kult cadyków, niszczenie instytucji rodziny, nieprzystojną formę podczas modlitw przejawiającą się poprzez taniec i krzyki itp. Wielokrotnie obłożono ich klątwami (1772, 1781, 1785 i 1796). Rozpędzano zgromadzenia chasydów, palono ich pisma i zamykano klojzy. Podjęte akcje nie przyniosły pożądanego skutku – osłabienia wpływów chasydyzmu.
Z drugiej strony chasydyzm miał wrogów nie tylko w obozie ortodoksyjnego judaizmu rabinackiego. Zwalczali go również, choć nie tak radykalnie, zwolennicy idei oświeceniowych, np. Mendel Satanower (Menahem Mendel Lefin ur. 1750, zm. 1832), który był zwolennikiem radykalnej reformy oświaty i poprawy losu żydowskich mas. Jego zdaniem chasydzi utrzymywali lud w stanie ubezwłasnowolnienia.
Mimo tych ataków chasydyzm w dalszym ciągu prężnie się rozwijał. Szneor Zalman ben Baruch (Szneur Zalman z Ladów ur. 1745, zm. 1812) próbował nadać ruchowi bardziej racjonalny aspekt i gruntowniejsze podstawy intelektualne. Ta próba odnowy chasydyzmu spowodowała wyodrębnienie się w nim odłamu zwanego Chabadem. Zalman padł jednak ofiarą ortodoksów żydowskich, którzy wydali go carskiej policji (1797). Zaogniło to stosunki między rabinami a chasydami na terenach zaboru rosyjskiego, a sam Zalman zyskał status męczennika.
W XIX w. wpływy Chabadu w chasydyzmie zyskały przewagę na terenie Polski i Litwy, a na wschodzie chasydyzm skłaniał się bardziej ku mistycyzmowi. Na przełomie XVIII i XIX w. umocniła się pozycja cadyka we wspólnocie, ponieważ uregulowano kwestię sukcesji, czyniąc z niego funkcję dziedziczną. To z kolei wzmocniło i skonsolidowało same wspólnoty, które od tej pory stały się stabilnymi ośrodkami wokół powstających dynastii cadyków, m.in. w Międzybożu, Bełzie, Przysusze, Kocku, Aleksandrowie Łódzkim (z dynastią Danzigerów; wyznawcy zwani popularnie „aleksanderami”) i w Górze Kalwarii (z rodem Alterów na czele; wyznawcy zwani popularnie „gerer”, od żydowskiej nazwy Góry Kalwarii).
Poszczególne ośrodki praktycznie nie utrzymywały ze sobą ściślejszych kontaktów. Jak napisała Eva Libitzky "choć „gerowie” nastawieni byli bardziej intelektualnie, a „aleksanderowie” skłaniali się ku mistycyzmowi, pod względem ubioru, zachowania, modlitw i poglądów byli tak podobni, że mało kto, patrząc z zewnątrz, mógłby ich odróżnić. Ale dla nas, różnica była kolosalna – rebe z Aleksandrowa to oszust i nieuk, nie można ufać ani jemu, ani jego otumanionym zwolennikom, lepiej trzymać się od nich z daleka. Nasz rebe wprost przeciwnie: był prorokiem, który czyni cuda a jego obecność promieniała boskością. W żydowskie święta wiele tysięcy chasydów, w tej liczbie mój ojciec i brat, zapełniało tłumnie małe Ger [Górę Kalwarię], nocując u miejscowych lub w pensjonatach po dziesięciu w pokoju (...)".
Wokół poszczególnych dynastów cadyckich zaczęły rozwijać się niezależne sądy, szkoły i instytucje religijne. Doprowadzało to do sytuacji, że pewne kręgi chasydyzmu ulegały przemianom w kierunku centralizacji wokół lokalnych dynastów cadyków cudotwórców, a to z kolei pociągało za sobą pewne skostnienia jego form w ściśle hierarchicznych instytucjach.
Chasydyzm w trakcie rozbiorów.
Chasydyzm był od samego początku ruchem zdecentralizowanym i różnorodnym, a dalsze pogłębienie różnic w łonie ruchu przyniosły rozbiory. Jego losy były odmienne w poszczególnych zaborach.
W zaborze rosyjskim judaizm rabiniczny (mający tam właśnie najsilniejsze swoje ośrodki) w dalszym ciągu zwalczał chasydyzm. Konflikt trwał tam do 1804, kiedy to władze rosyjskie zezwoliły na indywidualny rozwój ugrupowaniom żydowskim.
Inna sytuacja była w zaborze austriackim, gdzie wobec poparcia jakiego władze udzielały Haskali, chasydzi i ortodoksi wspólnie zwalczali oświeceniowe tendencje w łonie judaizmu. Doszło nawet do tego, że pierwsze pismo chasydzkie opublikowane w tym zaborze, „Noam Elimelech” (1787) posiadało aprobatę rabinacką.
Z kolei na terenie zaboru pruskiego rozwój chasydyzmu został w znacznym stopniu ograniczony przez władze pruskie, które przychylnie nastawione były do zamożnych Żydów i do Haskali (która swoje centrum miała w Berlinie).
Apogeum rozwoju chasydyzmu nastąpił mniej więcej w połowie XIX wieku, kiedy to liczba zwolenników sięgnęła ok. 5 mln i nastąpił rozkwit poszczególnych dynastii cadyków. Ruch chasydyzmu przede wszystkim skoncentrował się we wschodniej części dawnej Rzeczypospolitej, a zwłaszcza w Galicji i na Bukowinie, gdzie chasydzi stanowili większość Żydów. Chasydyzm miał też dużo zwolenników w zaborze rosyjskim, a najmniejsze w pruskim.
Stopniowo malał opór judaizmu rabinackiego wobec chasydyzmu. Przyczynił się do tego m.in. fakt, że ortodoksi szukali sojusznika w walce przeciw reformatorskim ruchom nowych czasów. W gruncie rzeczy chasydyzm zaczynał być akceptowany przez coraz większą liczbę uczonych talmudystów i rabinów. Dochodzili oni do wniosku, że chasydyzm w zasadzie nie zrywał z tradycyjnym kultem, ani nie obalał przepisów wiary, lecz jedynie co niektóre z nich upraszczał, zachowując podstawowe zwyczaje. Nigdy jednak do końca nie zaakceptowali chasydzkich praktyk religijnych. Chasydyzm tak naprawdę nigdy nie był ruchem antyjudaistycznym, ani wywrotowym, bo bardziej koncentrował się na zmianie form zewnętrznych i praktyk kultowych. Przez to w momencie pojawienia się ruchów laicyzacyjnych i modernizacyjnych, z ugrupowania wyzwolicielskiego na początku, zmienił się w strażnika tradycji i ortodoksji.
Od I wojny światowej do dziś.
I wojna światowa przyniosła chasydyzmowi dezintegrację i rozproszenie m.in. w wyniku zmian politycznych, jakie nastąpiły po wojnie, kiedy to granice państw znacznie się pozmieniały. Wtedy też dużo zwolenników chasydyzmu wyemigrowało do USA, dając tam początek dalszej egzystencji w innych warunkach. W ZSRR chasydyzm został w zasadzie wyeliminowany. Funkcjonował na terenie II RP, ale tylko do czasów II wojny światowej, kiedy to w efekcie Holocaustu całkowicie zniknął z terenów Europy Środkowo-Wschodniej.
Po II wojnie światowej chasydyzm rozwijał się (i rozwija się nadal) głównie na terenach USA i w Izraelu, stając się symbolem skrajnej ortodoksji.

</doc>
<doc id="648492" url="https://pl.wikipedia.org/wiki?curid=648492" title="Izabela Kaniowska-Lewańska">
Izabela Kaniowska-Lewańska

Izabela Kaniowska-Lewańska (ur. 5 października 1908 w Tarnówce na Podolu, zm. 1994) – polska historyk literatury, pedagog.
Absolwentka Wydziału Humanistycznego Uniwersytetu Warszawskiego (studiowała w latach 1927-1935). Od roku 1936 działaczka Polonii w Stanach Zjednoczonych. Później zamieszkała we Francji, a przed wojną powróciła do Polski. Podczas okupacji niemieckiej była nauczycielką. Wstąpiła także wtedy w szeregi Armii Krajowej. Po wojnie pracowała w wydawnictwie "Nasza Księgarnia" i była redaktorką pisma "Płomień". Od roku 1976 – docent Uniwersytetu Warszawskiego. Twórczyni międzyuczelnianego zespołu badań literatury skierowanej do dzieci i młodzieży.

</doc>
<doc id="648493" url="https://pl.wikipedia.org/wiki?curid=648493" title="Matusiak">
Matusiak



</doc>
<doc id="648495" url="https://pl.wikipedia.org/wiki?curid=648495" title="Współmałżonek">
Współmałżonek



</doc>
<doc id="648502" url="https://pl.wikipedia.org/wiki?curid=648502" title="Club Atlético San Martín (Tucumán)">
Club Atlético San Martín (Tucumán)



</doc>
<doc id="648504" url="https://pl.wikipedia.org/wiki?curid=648504" title="Jerzy Mańkowski (pisarz)">
Jerzy Mańkowski (pisarz)

Jerzy Mańkowski (ur. 26 marca 1928 w Poznaniu, zm. 4 grudnia 1979 w Będzinie) – polski powieściopisarz, autor opowiadań i sztuk teatralnych, publicysta, krytyk teatralny, dziennikarz
Życiorys.
Ukończył studia na Wydziale Filologii Polskiej Uniwersytetu im. A. Mickiewicza – tytuł magistra filologii polskiej uzyskał za pracę „Wawrzyny na tle motywów lirycznych Leopolda Staffa”. Debiutował w 1949 roku (jeszcze jako uczeń liceum) opowiadaniem „Gajowy”, które ukazało się na łamach „Głosu Wielkopolskiego”. Pisarz, krytyk, publicysta, autor słuchowisk radiowych i widowisk telewizyjnych, animator kultury, patron Biblioteki Publicznej Gminy Suchy Las. Zostawił po sobie osiem powieści, wiele opowiadań, szkiców, artykułów publicystycznych i krytycznych, a także spektakli teatralnych.
Od 1953 do 1961 roku był redaktorem „Słowa Powszechnego” – Oddział Poznań, w latach 1961-1964 pracował w Wydziale Oświaty Pałacu Kultury w Poznaniu, od 1964 roku do 1979 roku (śmierci) kierował Redakcją Widowisk Teatralnych w Ośrodku Telewizji Polskiej w Poznaniu. Został pochowany na Cmentarzu Junikowo w Poznaniu w Alei Zasłużonych.
Prace literackie.
Debiut książkowy:
Literacki debiut prasowy:
Nagrody

</doc>
<doc id="648514" url="https://pl.wikipedia.org/wiki?curid=648514" title="Przyrowie">
Przyrowie

Przyrowie (dodatkowa nazwa w j. kaszub. Przërowié) – wieś w Polsce położona w województwie pomorskim, w powiecie kartuskim, w gminie Stężyca. Położona na Kaszubach, na Pojezierzu Kaszubskim. Wieś jest częścią składową sołectwa Kamienica Szlachecka.
Przyrowie 31 grudnia 2011 r. miało 124 stałych mieszkańców.
W latach 1975–1998 miejscowość administracyjnie należała do województwa gdańskiego.
Historia.
Od końca I wojny światowej wieś znajdowała się ponownie w granicach Polski (powiat kartuski).
Podczas II wojny światowej Przyrowie było siedzibą dowództwa Gryfa Pomorskiego. Znajduje się tu izba pamięci poświęcona por. Józefowi Dambkowi i pomnik żołnierzy ruchu oporu.

</doc>
<doc id="648517" url="https://pl.wikipedia.org/wiki?curid=648517" title="Wdowieństwo">
Wdowieństwo

Wdowieństwo ("stan wdowi") – sytuacja emocjonalna i prawna pozostałego przy życiu małżonka po śmierci drugiego małżonka. Kobieta po śmierci męża to wdowa, a mężczyzna po śmierci żony to wdowiec.
W kulturze obraz wdowieństwa kojarzony jest z krótszą lub dłuższą żałobą noszoną po zmarłym małżonku. Jej symbolem jest czarny ubiór. W niektórych kulturach dawniej znany był zwyczaj samobójstwa wdowy: wspólne spalenie na stosie razem ze zwłokami męża podczas jego pochówku (np. sati w Indiach, ).
Przy badaniu historii rodzinnej (por. genealogia) można dostrzec prawidłowość, że nowe małżeństwo zawierane było dawniej bardzo szybko (najczęściej kilka miesięcy) po śmierci poprzedniego małżonka. Często było to spowodowane koniecznością odchowania dzieci, pracy na roli lub prowadzenia interesów gospodarczych.
Współcześnie, z przejściem w stan wdowi (owdowienie) wiąże się, poza samym pochówkiem, również konieczność uregulowania ostatnich spraw po zmarłym małżonku (niektóre zobowiązania zmarłego) oraz spraw spadkowych.

</doc>
<doc id="648522" url="https://pl.wikipedia.org/wiki?curid=648522" title="Oranienhütte">
Oranienhütte



</doc>
<doc id="648523" url="https://pl.wikipedia.org/wiki?curid=648523" title="Wdowiec">
Wdowiec



</doc>
<doc id="648525" url="https://pl.wikipedia.org/wiki?curid=648525" title="Parnita">
Parnita

Parnita (nwgr. "Πάρνηθα") lub Parnis (stgr. "Πάρνης") – porośnięty gęstym lasem masyw górski w Grecji, w Attyce, na północ od Aten, wznoszący się na 1413 m n.p.m. 
Większość masywu wydzielono jako Park Narodowy Góry Parnita – strefę ochronną bogatej flory i fauny, a wśród nich ostatnich w Europie stad jeleni szlachetnych, opisywanych przez Greków jeszcze w starożytności. Do niedawna całość masywu pokryta była około tysiącletnim lasem, sosnowym na obrzeżach, jodłowym i świerkowym w jądrze puszczy. Latem 2007 główną część tego lasu strawił ogromny pożar. Z pożogi ocalały lasy, na zboczach górskich od strony Aten, park i lasy królewskie w miejscowości Tatoi oraz ich przedłużenie w stronę luksusowego osiedla podmiejskiego Politia Hypokratous. Rozległy obszar pogorzeliska objęły prace zabezpieczające przed erozją oraz zalesienia sadzonkami. 
Na florę Parnity składa się 818 gatunków roślin, w tym wiele zagrożonych. Aktualnie zachodnie zbocza gór porośnięte są zwartym, sięgającym do najwyższego ze szczytów drzewostanem jodły greckiej i sosny alepskiej. Inne występujące tutaj gatunki to m.in. dąb ostrolistny, dąb omszony, jesion mannowy, jak również krzaki twardolistne. U podnóża, poniżej 300 m n.p.m., rozpościerają się pastwiska i grunty orne, a od strony wschodniej Ateny.
Asfaltowa droga z Aten serpentynami wiedzie do usytuowanego w wyższych partiach masywu hotelu i kasyna "Mont Parnes", do schronisk "Bafi" i "Flamburi" oraz w pobliże położonych na samym szczycie Parnity wieży telewizyjnej i radaru wojskowego. Roztacza się stąd widok na całą prawie Attykę oraz otaczające ją z trzech stron morza i wyspy. Inna droga wiedzie do parku rodzinnej rekreacji oraz dawnych lasów królewskich w Tatoi, od 2007 także stanowiących część Parku Narodowego Góry Parnita, a dalej do Politii Hypokratous.
Na najbliższy ze szczytów, zwany Mont Parnes (czyli ten z kasynem, lecz nie najwyższy szczyt masywu Parnita) kursuje też kolej linowa, dużej przepustowości, ogólnodostępna i bezpłatna, podobnie jak parking, zlokalizowany przy dolnej platformie wagoników.
W publikacjach, nawet naukowych, Góra Parnita często bywa mylona z odległym o ok. 180 km od Aten masywem Parnasu (gr. Παρνασσός), także greckim parkiem narodowym. Ponieważ na południowym zboczu Parnity także leży sławna grota, w której czczony był bożek Pan, Ateńczycy sugerują, że to Parnita, a nie Parnas, w starożytności stanowiła siedlisko Muz.
Na południowych zboczach góry, za miejscowością Fili (gr. "Φυλή"), usytuowane są trzy zabytki architektury. Są to:

</doc>
<doc id="648526" url="https://pl.wikipedia.org/wiki?curid=648526" title="Parnis">
Parnis



</doc>
<doc id="648528" url="https://pl.wikipedia.org/wiki?curid=648528" title="Jachting">
Jachting

Jachting (ang. "yachting") – żeglowanie za pośrednictwem jachtu. Szerzej jest to sztuka sterowania łodzią i wykorzystywania siły wiatru za pomocą żagli dla celów sportowych lub rekreacyjno-turystycznych.
Potocznie określa się tą nazwą żeglowanie od portu do portu, w porze dziennej przy ładnej pogodzie.
W języku angielskim określenie "yachting" jest pojęciem szerszym, oznaczającym ogólnie żeglarstwo. Polskie określenie "jachting" bardziej odpowiada angielskiemu "cruising".

</doc>
<doc id="648530" url="https://pl.wikipedia.org/wiki?curid=648530" title="Cmentarz Katedralny w Łomży">
Cmentarz Katedralny w Łomży

Zespół cmentarny w Łomży. W 1801 poza ówczesnymi granicami Łomży został wytyczony teren przeznaczony dla nowego cmentarza rzymskokatolickiego. W latach trzydziestych XIX wieku dołączono obok wydzielony teren dla cmentarza ewangelickiego, a w początkach lat sześćdziesiątych także dla cmentarza prawosławnego. Granice rozdzielające te trzy nekropolie ulegały zmianom i w końcu uległy niemal całkowitemu zatarciu. Dziś te nekropolie tworzą tzw. zespół cmentarzy wyznaniowych i komunalnych. Zespół cmentarny jest jedną z najstarszych nekropolii w Polsce. Co roku poszczególne nagrobki są remontowane. Na XIX-wiecznym cmentarzu łomżyńskim znajduje się ponad 560 zabytkowych nagrobków zróżnicowanych pod względem stylowym, artystycznym i materiałowym. Zachowały się grobowce i nagrobki w stylu klasycystycznym, neoklasycystycznym, neogotyckim, eklektycznym, niektóre z elementami neorenesansowymi.
Łomżyńska nekropolia została wpisana do rejestru zabytków decyzją z dnia 26 listopada 1985 wydaną przez Wojewódzkiego Konserwatora Zabytków w Łomży, pod numerem rejestru 211.
Obiekty zabytkowe na terenie Cmentarza Katedralnego.
Dom Grabarza – dom przedpogrzebowy z 1853. Zbudowany według projektu budowniczego powiatowego, Teodora Bogumiła Seyfrieda. Wpisany do rejestru zabytków pod numerem A-285 z 14 maja 1987.
Kaplica Śmiarowskich – kaplica grobowa rodziny Śmiarowskich. Wybudowana w 1838 przez Mateusza Śmiarowskiego, kaplica poświęcona jego zmarłej żonie Wincencie Ludwice i jej dzieciom. Rok później przekazana parafii i miastu jako kaplica cmentarna, w miejsce starej zniszczonej drewnianej kaplicy pw. Świętego Rocha. Wpisana do rejestru zabytków pod numerem A-282 z 19 marca 1987.
Dzwonnica – murowana dzwonnica wzniesiona w 1886 w pobliżu Kaplicy Śmiarowskich. Figuruje w rejestrze zabytków.
Kaplica ewangelicka – dawna kaplica ewangelicka zbudowana w 1844. Budynek murowany. Figuruje w rejestrze zabytków.
Kaplica prawosławna – kaplica pw. Grobu Pańskiego. Wybudowana w 1906. Styl neoklasycystyczny. Wpisana do rejestru zabytków.
Ogrodzenie z bramami – w skład ogrodzenia wchodzą m.in. dwie trójdzielne bramy główne z 1879: neoromańska brama główna prowadząca do dawnego cmentarza ewangelickiego oraz neogotycka brama główna prowadząca na cmentarz rzymskokatolicki. Ogrodzenie cmentarza wraz z bramami figuruje w rejestrze zabytków.
Znani i zasłużeni.
Na cmentarzu spoczywają ludzie zasłużeni, m.in.
Poza nielicznymi wyjątkami nie chowa się już na nim zmarłych. Obecnie w Łomży dokonuje się pochówku na nowym cmentarzu położonym w południowej części miasta przy ulicy Przykoszarowej.

</doc>
<doc id="648532" url="https://pl.wikipedia.org/wiki?curid=648532" title="Parnetha">
Parnetha



</doc>
<doc id="648534" url="https://pl.wikipedia.org/wiki?curid=648534" title="Calliteara pudibunda">
Calliteara pudibunda



</doc>
<doc id="648535" url="https://pl.wikipedia.org/wiki?curid=648535" title="Dasychira pudibunda">
Dasychira pudibunda



</doc>
<doc id="648539" url="https://pl.wikipedia.org/wiki?curid=648539" title="Raduń (jezioro w powiecie wałeckim)">
Raduń (jezioro w powiecie wałeckim)

Raduń – jezioro w woj. zachodniopomorskim, w pow. wałeckim, w granicach administracyjnych miasta Wałcz, leżące na terenie Pojezierza Wałeckiego.
Powierzchnia zwierciadła wody według różnych źródeł wynosi od 197,5 ha przez 227,12 ha do 229,7 ha.
Zwierciadło wody położone jest na wysokości 110,5 m n.p.m. lub 110,6 m n.p.m. Średnia głębokość jeziora wynosi 9,5 m, natomiast głębokość maksymalna 25,1 m. Długość obrzeża jeziora wynosi ponad 19 km.
Nad Raduniem znajduje się jedyny w Polsce most wiszący położony nad jeziorem.
Nad jeziorem położony jest Ośrodek Przygotowań Olimpijskich Centralnego Ośrodka Sportu, Miejski Ośrodek Sportu i Rekreacji w Wałczu, kąpieliska i pola namiotowe. Brzegiem jeziora prowadzi czerwony szlak turystyczny z Wałcza do Drawieńskiego Parku Narodowego. Najczęściej występującymi w akwenie rybami są: sandacz, węgorz, leszcz, szczupak, płoć, okoń, karp, lin i sum.
W części jeziora od mostu wiszącego w kierunku Wałcza, dopuszczone jest używanie jednostek pływających napędzanych silnikami spalinowymi o mocy do 90 KM w okresie od 1 czerwca do 30 września w godzinach od 8:00 do 20:00. W pozostałej części mogą być używane przez związki sportowe i podobne podmioty tylko w trakcie zajęć organizowanych przez instytucje gospodarki budżetowej.
Nazwę "Raduń" wprowadzono urzędowo w 1950 roku, zastępując poprzednią niemiecką nazwę jeziora – "Radun See". Od nazwy jeziora pochodzi nazwa jednej z części miasta Wałcza, w której znajduje się stacja kolejowa Wałcz Raduń. Południowo-zachodnią część jeziora, oddzieloną od głównego akwenu półwyspem, nazywa się czasem "Dybrzno".

</doc>
<doc id="648541" url="https://pl.wikipedia.org/wiki?curid=648541" title="Aleksander Rogalski">
Aleksander Rogalski

Aleksander Rogalski (ur. 23 października 1912 w Niszczewicach, zm. 7 maja 1996 w Poznaniu) – polski eseista, publicysta, historyk i krytyk literatury.
Życiorys.
W latach 1931-1936 studiował literaturę, filozofię i socjologię na Uniwersytecie Poznańskim. W roku 1945 uzyskał doktorat filozofii, a w roku 1965 habilitował się w dziedzinie historii współczesnej literatury niemieckiej. W latach studenckich rozpoczął pracę krytycznoliteracką i publicystyczną, ogłaszając recenzje, omówienia, felietony, szkice na łamach wielu czasopism Polski międzywojennej, o zasięgu regionalnym i ogólnokrajowym. 
W czasie okupacji hitlerowskiej przebywał w Warszawie. Lata wojny i okupacji spędził początkowo w Inowrocławiu, a następnie w Warszawie. Aktywnie uczestniczył w konspiracyjnym życiu literackim i kulturalnym (1939-1942), pracował w Sekcji Zachodniej Departamentu Informacji Armii Krajowej (1942-1944). Drukował artykuły w prasie podziemnej, m.in. redagował miesięczny dodatek do „Rzeczpospolitej Polskiej” - „Ziemie Zachodnie Rzeczypospolitej” (1942-1944). Był też redaktorem i współautorem pracy „Z pierwszej linii frontu” (1943), jednej z najobszerniejszych książek, jakie wyszły z polskich oficyn podziemnych. Po powstaniu, które przeżył na warszawskiej Starówce, po pobycie w obozie przejściowym w Pruszkowie, wyjechał do Radomska, a następnie do Częstochowy, gdzie opisał te wydarzenia w relacji „Tragedia bez końca”, którą w 1965 r. opublikował E. Serwański w zbiorze „Życie w powstańczej Warszawie”. 
Jako krytyk literacki pozostał pod wpływem personalizmu chrześcijańskiego. Do Poznania wrócił w marcu 1945 roku. Pracował jako redaktor w Zachodniej Agencji Prasowej i kierownik Studium Niemcoznawczego przy Instytucie Zachodnim (1945–1949). W okresie 1954-1956 był redaktorem naczelnym „Wrocławskiego Tygodnika Katolików”, w latach 1965-1972 był zastępcą redaktora naczelnego miesięcznika „Nurt”, w okresie 1960-1976 pełnił obowiązki redaktora naczelnego Instytutu Wydawniczego „Pax”, współredagując m.in. miesięcznik „Życie i Myśl” (1950). Od 1992 roku był redaktorem naczelnym pisma „Europa - czasopismo kulturalne” wydawanego w Poznaniu. Był członkiem m.in. Syndykatu Dziennikarzy Wielkopolskich (1936-1939), Stowarzyszenia Dziennikarzy Polskich (1945-1950), Instytutu Zachodniego, Poznańskiego Towarzystwa Przyjaciół Nauk. W latach 1956-1982 należał do Stowarzyszenia „Pax”. W okresie 1946-1983 był członkiem dawnego Związku Literatów Polskich (prezes Oddziału w Poznaniu 1949-1952, 1965-1966). Od roku 1989 należał do Stowarzyszenia Pisarzy Polskich. Był członkiem PEN-Clubu.
Jest laureatem licznych nagród, między innymi Nagrody Literackiej miasta Poznania (1958) za całokształt twórczości literackiej, Nagrody im. Włodzimierza Pietrzaka (trzykrotnie: 1952, 1963, 1982) i Nagrody im. Jana Kasprowicza (1983), Nagroda I stopnia Ministra Kultury i Sztuki za twórczość literacką związaną z literaturą niemiecką i skandynawską. W 1988 roku otrzymał wyróżnienie Doroczne Funduszu Literatury za książkę „Wspomnienia i przypomnienia”. Książka „Most nad przepaścią” uznana została przez Radio Wolna Europa za najlepszą książkę krajową roku 1963. Otrzymał ponadto następujące odznaczenia: Złoty Krzyż Zasługi (1955), Krzyż Kawalerski (1965), Krzyż Oficerski (1973) oraz Krzyż Komandorski (1981) Orderu Odrodzenia Polski. 
Bibliografia prac Aleksandra Rogalskiego obejmuje prawie 40 pozycji książkowych, liczne przedmowy i opracowania oraz ogromną liczbę publikacji prasowych, esejów, rozpraw i recenzji. W bogatym dorobku pisarza dominują sprawy niemieckie, od doraźnej publicystyki pierwszych lat po wojnie („Już nigdy więcej”), po rozprawy dotyczące zarówno zagadnień historycznych („Za kulisami Mustergau)”, „NRF - elementy rzeczywistości”), a także szkice i studia poświęcone tradycji i współczesności niemieckiej kultury i literatury („Pasażerowie Arki Noego”, „Przedziwny świat”, „W kręgu Nibelungów”, „Zbliżenia”). W zasięgu zainteresowań pisarza leży również literatura francuska, skandynawska, angielska i amerykańska, a także polska, rozpatrywana w powiązaniu z problematyką kultury współczesnej. Dominującym wątkiem w całej twórczości Aleksandra Rogalskiego jest chrześcijańskie widzenie świata, szukanie tych wartości w działaniu i twórczości jednostek i całych pokoleń.

</doc>
<doc id="648543" url="https://pl.wikipedia.org/wiki?curid=648543" title="Simply">
Simply

Simply – solowy album Romka Puchowskiego, wydany w 2006 roku (zob. 2006 w muzyce). Płyta została zarejestrowana w Starej Kanarkarni w Tczewie podczas nocnych sesji w dniach 1-2.02.2006 oraz 21.04.2006 (utwór numer 14). Wszystkie utwory nagrano na dwa ślady, na 100% w czasie rzeczywistym, bez dogrywania i bez edycji.

</doc>
<doc id="648545" url="https://pl.wikipedia.org/wiki?curid=648545" title="Jerzy Jagiełło">
Jerzy Jagiełło



</doc>
<doc id="648546" url="https://pl.wikipedia.org/wiki?curid=648546" title="Jerzy Jagiełło (porucznik)">
Jerzy Jagiełło (porucznik)

Jerzy Jagiełło ps. „Florian” (ur. 21 maja 1923 we Włodawie, zm. 14 sierpnia 1944 w Warszawie) – porucznik Wojska Polskiego, harcmistrz, uczestnik powstania warszawskiego.
Życiorys.
Był synem porucznika Kazimierza Wita Jagiełły, uczestnika wojny polsko-bolszewickiej, więźnia obozu hitlerowskiego pod Łodzią i Janiny z Gogólskich. Dzieciństwo spędził z matką we Lwowie. Do Warszawy trafił po wybuchu II wojny światowej.
We Włodawie był zastępowym w hufcu harcerskim. Podczas okupacji hitlerowskiej działał w konspiracji, należał do PET-u. Uczestniczył w akcjach:
Podczas powstania warszawskiego był zastępcą Andrzeja Romockiego, dowódcy 2. kompanii „Rudy” batalionu AK „Zośka”. Zginął 14 sierpnia w obronie Starego Miasta, w rejonie ul. Przebieg. Odznaczony Orderem Virtuti Militari i dwukrotnie Krzyżem Walecznych.
Pochowany na Cmentarzu Wojskowym na Powązkach w Warszawie, w kwaterach żołnierzy i sanitariuszek dowódcy batalionu „Zośka” (kwatera A20-4-23).

</doc>
<doc id="648550" url="https://pl.wikipedia.org/wiki?curid=648550" title="Kurozwęcz">
Kurozwęcz

Kurozwęcz (przed 1945 r. niem. "Kursewanz") – wieś w Polsce położona w województwie zachodniopomorskim, w powiecie koszalińskim, w gminie Świeszyno, przy trasie drogi wojewódzkiej nr 168. Na południe od Kurozwęcza znajduje się lotnisko Koszalin-Zegrze Pomorskie.
Według danych z końca grudnia 1999 r. wieś miała 134 mieszkańców.
Sołectwo "Kurozwęcz" tworzy jedynie wieś Kurozwęcz. 
W latach 1975–1998 miejscowość administracyjnie należała do województwa koszalińskiego.

</doc>
<doc id="648551" url="https://pl.wikipedia.org/wiki?curid=648551" title="Catherine McCormack">
Catherine McCormack

Catherine McCormack (ur. 3 kwietnia 1972 w Epsom) – angielska aktorka filmowa i telewizyjna.
Jej pierwsza poważna rola to postać Murron, którą zagrała w nagrodzonym Oscarami filmie "Braveheart. Waleczne serce", którego reżyserem i odtwórcą głównej roli był Mel Gibson.
Jednakże jej aktorskim debiutem był wyreżyserowany przez Annę Campion film "Loaded" (1994). Po sukcesie "Braveheart. Waleczne serce", McCormack otrzymała główne role w filmie Nila Gaupa pt. "Northstar" oraz w filmie Marshalla Herskovitza pt. "Uczciwa kurtyzana". Zagrała także w "Land Girls" w reżyserii Davida Lelanda, a w filmie "Tegoroczna miłość" (w którym wystąpiła także Kathy Burke) przypadła jej główna rola Hannah.
Innym znanym filmem z jej udziałem jest "Zawód: Szpieg", gdzie wystąpiła obok Roberta Redforda i Brada Pitta.

</doc>
<doc id="648552" url="https://pl.wikipedia.org/wiki?curid=648552" title="Bożniewice (województwo zachodniopomorskie)">
Bożniewice (województwo zachodniopomorskie)

Bożniewice – osada w Polsce położona w województwie zachodniopomorskim, w powiecie koszalińskim, w gminie Bobolice.
W latach 1975–1998 miejscowość administracyjnie należała do województwa koszalińskiego.
W miejscowości Bożniewice znajduje się zespół dworski z połowy XIX w., który został przebudowany na początku XX w. dla Carla von Wenden. Na północny zachód od dworu rozciąga się 4,5-hektarowy park z poł. XIX w.
Bożniewice położone są w cichej i spokojnej okolicy, otoczonej lasami, zbiornikami wodnymi, co sprawia, że są idealnym miejscem do wypoczynku.

</doc>
<doc id="648553" url="https://pl.wikipedia.org/wiki?curid=648553" title="Bożniewice">
Bożniewice



</doc>
<doc id="648554" url="https://pl.wikipedia.org/wiki?curid=648554" title="Elizabeth Haydon">
Elizabeth Haydon

Elizabeth Haydon (ur. 1965 w Michigan) - amerykańska pisarka fantastyki. W Polsce znana przede wszystkim jako autorka cyklu "Symfonia wieków". Pierwszy tom z cyklu, czyli "Rapsodia. Dziecko krw"i, był nominowany do Nagrody Locusa w dwóch kategoriach. Czerpie inspiracje do tworzenia niektórych lokacji w swoich książkach dzięki podróżom po świecie.

</doc>
<doc id="648555" url="https://pl.wikipedia.org/wiki?curid=648555" title="Hydracja">
Hydracja



</doc>
<doc id="648556" url="https://pl.wikipedia.org/wiki?curid=648556" title="Słonino">
Słonino

Słonino (przed 1945 r. niem. "Schlennin") – wieś sołecka w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do woj. koszalińskiego. Według danych UM na dzień 31 grudnia 2014 roku wieś miała 219 stałych mieszkańców. Do lutego 2012 r. wchodziła w skład sołectwa Bukówko.
Położenie.
Wieś leży w odległości ok. 2 km na północ od Bukówka, przy drodze wojewódzkiej nr 167, w pobliżu rzeki Chotli, przy trasie byłej linii wąskotorowej Białogard – Świelino.
Historia.
Pierwsza wzmianka o Słoninie pochodzi z roku 1318. Okręg był dawniej lennem rodziny von Münchow, później przeszło na rodzinę von Versen. W 1867 r. właścicielką została pani von Zastrow, z domu von Versen. Wieś liczy wtedy 107 mieszkańców. Później majątek został nabyty przez rodzinę von Heydebreck, ostatnim właścicielem był Ernest Henning von Heydebreck. W 1939 r. zamieszkiwało tu 190 osób w czterdziestu gospodarstwach. Uprawiano głównie ziemniaki, które przetwarzano m.in. w gorzelni w Bukówku.
Transport.
W miejscowości znajduje się przystanek komunikacji autobusowej.

</doc>
<doc id="648558" url="https://pl.wikipedia.org/wiki?curid=648558" title="Bukowo (powiat białogardzki)">
Bukowo (powiat białogardzki)

Bukowo (niem. "Alt Buckow") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM na dzień 31 grudnia 2014 roku osada miała 46 mieszkańców. Osada jest siedzibą sołectwa Bukowo, w którego skład wchodzi także wieś Retowo.
Położenie.
Osada leży ok. 3 km na wschód od Retowa, w pobliżu rzeki Chotli, przy trasie byłej linii wąskotorowej Białogard – Świelino, na turystycznym szlaku im. Józefa Chrząszczyńskiego.
Historia.
Jako majątek rycerski, jest wzmiankowany w 1665 r. jako należący do rodziny von Münchow. Rodzina ta była właścicielami Bukowa do początku XIX wieku. W 1804 r. majątek przeszedł na własność Krystiana Kazimierza von Versen, który następnie sprzedał ten majątek swojej zamężnej siostrze von Schmiedseck. Swoją świetność posiadłość osiągnęła około połowy XIX wieku za czasów gospodarowania syna pani von Schmiedseck – Fryderyka. W aktach z 1928 r. jako właściciel Bukowa figuruje hrabia Wolf von Kleist-Retzow, do którego należało również Tychowo.
Przyroda.
W pobliżu wsi występuje tzw. zjawisko pseudobifurkacji – krzyżowanie się rzeki Chotli i Leszczynki.

</doc>
<doc id="648560" url="https://pl.wikipedia.org/wiki?curid=648560" title="USS A-1">
USS A-1

Okręty US Navy o nazwie USS "A-1" :

</doc>
<doc id="648562" url="https://pl.wikipedia.org/wiki?curid=648562" title="Mirza">
Mirza

Mirza [wym. "mir-za"], murza [wym. "mur-za"] początkowo: 'wódz', 'książę', następnie tytuł honorowy używany w krajach islamu: 
Etymologia.
Z języka perskiego: "amirzadeh" 'syn emira' ("mirza" = 'syn księcia' z "mir" 'pan, wódz' + "za" 'urodzony, syn' od "zādan" 'urodzić się') - książę krwi.

</doc>
<doc id="648564" url="https://pl.wikipedia.org/wiki?curid=648564" title="Murza">
Murza



</doc>
<doc id="648566" url="https://pl.wikipedia.org/wiki?curid=648566" title="Akseli Gallen-Kallela">
Akseli Gallen-Kallela

Akseli Gallen-Kallela, właśc. Axel Waldemar Gallén (ur. 26 kwietnia 1865 w Pori, zm. 7 marca 1931 w Sztokholmie) – fiński malarz, twórca serii obrazów inspirowanych fińską epopeją narodową Kalevala.
Życiorys.
Urodził się w Pori (szw. Björneborg), w rodzinie szwedzkojęzycznych Finów. Jego ojciec, Peter Gallén, pracował w policji, później rozpoczął własną działalność prawniczą. Matka, Mathilda Wahlroos, córka kapitana okrętu, zachęcała syna by rozwijał swoje talenty artystyczne. W wieku 11 lat Axél Gallén został wysłany do Helsinek i rozpoczął naukę w szwedzkojęzycznej szkole. Od 1878 roku uczęszczał na dodatkowe zajęcia z rysunku organizowane przez Fińskie Towarzystwo Sztuki.
W 1884 roku przeniósł się do Paryża, gdzie rozpoczął studia w Académie Julian i nawiązał przyjaźń z fińskim malarzem Albertem Edelfeltem, norweskim malarzem Adamem Dörnbergerem i szwedzkim pisarzem Augustem Strindbergiem. W tym okresie powstały takie dzieła artysty jak: "Stara kobieta i kot" (1885), "Demasquée" (1888), "W saunie" (1889).
W roku 1890 Axél Gallén poślubił Mary Helenę Slöör, która urodziła mu dwie córki: Impi Marjattę i Kirsti oraz syna o imieniu Jorma. Żona malarza pozowała mu jako modelka do obrazu pt. "Madonna" (1891) i tryptyku "Mit Aino" (1891). Podczas podróży poślubnej, w czasie której odwiedził z żoną Karelię, zaczął zbierać materiały potrzebne do zilustrowania Kalevali.
Gallén wykorzystywał motywy z eposu Kalevali w wielu swoich pracach. Był to jego sposób na wyrażenie własnego patriotyzmu, związanych z tym nadziei i rozczarowań. Choć tematyka jego późnych dzieł jest silnie narodowa i patriotyczna, styl artysty rozwijał się pod wpływem nurtów międzynarodowych, szczególnie symbolizmu i francuskiego art nouveau. Tworzył też w stylu secesji.
Inspirowany architekturą karelską, Gallén zaprojektował i zlecił budowę domu w Ruovesi, niedaleko Tampere w Finlandii. Dom o nazwie "Kalela" pełnił także funkcję pracowni malarza i zapoczątkował w budownictwie fińskim nurt zwany architekturą narodowego romantyzmu. W "Kaleli" malarz stworzył swoje najsłynniejsze dzieła: "Obrona Sampo" (1895), "Zemsta Joukahainena" (1897), "Bratobójstwo" (1897), "Matka Lemminkäina" (1897), "Klątwa Kullervo" (1899). W roku 1913 powstała jeszcze jedna pełniąca funkcję pracowni rezydencja jego projektu – willa w Tarvaspää w Espoo.
W czasie pobytu w Ruovesi artysta zaczął posługiwać się fińską wersją swojego nazwiska, oficjalnie zmienił je na Akseli Gallen-Kallela w 1907 roku.
W roku 1900 Gallen-Kallela wykonał freski dla fińskiego pawilonu na Wystawie Światowej w Paryżu. Udział w Wystawie Finowie uczynili manifestacją swojej odrębności narodowej i sam Gallen-Kallela również zawarł w swoich freskach polityczne aluzje. Żmijom we fragmencie pt. "Ilmarinen orze pole żmij" malarz nadał kolory odpowiadające rosyjskim barwom narodowym. W Kalevali bohaterowi Ilmarinenowi udaje się zaorać pole i z powodzeniem wykonać inne karkołomne zadania. W 1928 roku Gallen-Kallela z pomocą syna ponownie wykonał te same freski w gmachu Muzeum Narodowego.
Techniką fresku Gallen-Kallela zdobił od 1901 do 1903 roku mauzoleum Sigrida Juséliusa w Pori. Prace te zniszczył pożar w 1931 roku, jednak część malowideł zrekonstruował syn Gallen-Kalleli na podstawie szkiców.
W roku 1909 Gallen-Kallela wraz z rodziną wyjechał do Afryki, gdzie spędził dwa lata. W 1923 odwiedził Stany Zjednoczone, w 1924 roku Meksyk. Do Finlandii powrócił w 1926 roku. Wykonał kilka fresków na zamówienie Muzeum Narodowego oraz banku Kansallis-Osake-Pankki, nie przestawał też szkicować. Pracował nad serią ilustracji do "Wielkiej Kalevali".
Akseli Gallen-Kallela zmarł 7 marca 1931 roku w Sztokholmie, w drodze powrotnej z Danii do Finlandii, na zapalenie płuc.

</doc>
<doc id="648567" url="https://pl.wikipedia.org/wiki?curid=648567" title="Białka fibrylarne">
Białka fibrylarne

Białka fibrylarne ("białka włókniste", "włókienkowe" lub "włókiennikowe", "skleroproteiny", "skleroproteidy", "albuminoidy") – białka proste o strukturze włókienkowej stanowiące podstawowy materiał budulcowy organizmów zwierzęcych. 
Odznaczają się dużą zawartością proliny i hydroksyproliny.
Są to typowe białka o budowie włóknistej, dzięki temu pełnią funkcje podporowe. Do tej grupy białek należy keratyna, kolagen, miozyna i fibroina.

</doc>
<doc id="648568" url="https://pl.wikipedia.org/wiki?curid=648568" title="Akta stanu cywilnego">
Akta stanu cywilnego



</doc>
<doc id="648570" url="https://pl.wikipedia.org/wiki?curid=648570" title="Akt stanu cywilnego">
Akt stanu cywilnego

Akt stanu cywilnego – pojedynczy wpis w księdze stanu cywilnego (od 1 marca 2015 r. rejestracja stanu cywilnego odbywa się za pośrednictwem rejestru stanu cywilnego; dotychczas sporządzone akty podlegają przeniesieniu do tego rejestru), który rejestruje stan cywilny osoby poprzez urzędowe odnotowanie określonych zdarzeń. W prawie polskim istnieją trzy rodzaje takich aktów: akt urodzenia, akt małżeństwa i akt zgonu. Akty stanu cywilnego stanowią "wyłączny dowód zdarzeń w nich stwierdzonych". Oznacza to, że stan cywilny dowolnej osoby można stwierdzić tylko na podstawie takich aktów, a ich niezgodność z prawdą może być udowodniona jedynie w postępowaniu sądowym (art. 3 Prawa o aktach stanu cywilnego).
Za akt stanu cywilnego często mylnie uważa się jego odpis – akty w ramach księgi posiada USC, pozostałe podmioty mogą otrzymać tylko odpis. Ponadto, współcześnie nie są też aktami stanu cywilnego akta metrykalne parafii.
Sporządzenie aktu.
Sporządzenia omawianych aktów dokonuje kierownik urzędu stanu cywilnego (USC), właściwy (co do zasady) według miejsca rejestrowanego zdarzenia, przy czym małżonkowie mogą wybrać USC. W przypadku wyznaniowej formy zawarcia małżeństwa (tzw. ślub konkordatowy) jest to urząd stanu cywilnego, pod który podlega miejsce przeprowadzenia ślubu.
Zdarzenie, które zaszło za granicą i dotyczy obywatela polskiego, może (oprócz zagranicznego urzędu) zostać zgłoszone także polskiemu konsulowi. Konsul przekazuje taką informację do Polski, a akt stanu cywilnego zostaje sporządzony w USC Warszawa-Śródmieście. Zdarzenia zgłoszone obcemu urzędowi stanu cywilnego również mogą być później umiejscowione w polskich urzędach. Dotyczy to zwłaszcza przypadków małżeństw zawieranych za granicą, kiedy jedno z małżonków jest obywatelem polskim, lub urodzenie za granicą dziecka obywatela polskiego, przebywającego tam na stałe. W razie przyjazdu do Polski akt taki umiejscawia się w USC właściwym terytorialnie dla polskiego miejsca zameldowania osoby w nim wymienionej.
W wyniku zgłoszenia przez uprawnioną osobę sporządza się właściwy akt albo wydaje się decyzję o odmowie dokonania takiej czynności, dzięki czemu można złożyć od niej odwołanie do wojewody. W przypadku małżeństwa zamiast decyzji jest zwykła odmowa, od której przysługuje wniosek do sądu rejonowego o rozstrzygnięcie zasadności przesłanek uniemożliwiających małżeństwo.
Akty stanu cywilnego sporządza się oddzielnie dla każdego rodzaju aktu. W praktyce oznacza to, że dla dziecka, które urodziło się żywe, lecz wkrótce zmarło, sporządza się dwa osobne akty (urodzenia i zgonu). Natomiast dla dziecka, które urodziło się martwe sporządza się tylko akt urodzenia z uwagą, że urodziło się martwe.
Zmiana treści aktu.
Treść aktów stanu cywilnego, zapisana na kartach księgi stanu cywilnego, tylko w wyjątkowych sytuacjach może ulec zmianie. Wzmianka dodatkowa informuje o wystąpieniu zdarzenia wpływającego na treść lub ważność pierwotnego aktu (np. orzeczenie o zaprzeczeniu ojcostwa). Przypisek informuje o pozostałych rodzajach aktów stanu cywilnego dotyczących tej samej osoby (przede wszystkim w akcie urodzenia dodaje się sygnaturę aktu małżeństwa i zgonu). Unieważnienie aktu stanu cywilnego może nastąpić orzeczeniem sądu (niezgodność z prawdą, niewiarygodność) lub decyzją właściwego wojewody (zduplikowane akty). Sprostowanie redakcji aktu albo ustalenie treści aktu (w razie jego unieważnienia lub niemożności rejestracji we właściwym trybie) dokonuje sąd – wyjątkiem są oczywiste błędy pisarskie, które prostuje w drodze decyzji administracyjnej kierownik USC. Odtworzenie aktu następuje przed USC w razie zaginięcia lub zniszczenia (całości lub części) księgi stanu cywilnego, w której znajdował się akt; odtwarza się go na podstawie zachowanych odpisów. Natomiast uzupełnienie aktu następuje wtedy, gdy nie zawiera on wszystkich wymaganych prawem danych (np. dane ojca dziecka).

</doc>
<doc id="648576" url="https://pl.wikipedia.org/wiki?curid=648576" title="Fibroina">
Fibroina

Fibroina – białko z grupy białek fibrylarnych. Stanowi główny składnik budulcowy naturalnych włókien jedwabiu oraz pajęczyny (drugim składnikiem jest serycyna – klej jedwabny). Fibroinę tworzą łańcuchy zbudowane w przeważającej części z powtarzającej się sekwencji aminokwasów jak: (Gly-Ser-Gly-Ala-Gly-Ala)"n". Fibroina ma drugorzędową strukturę warstwową zbudowaną z antyrównoległych warstw beta harmonijki.

</doc>
<doc id="648577" url="https://pl.wikipedia.org/wiki?curid=648577" title="Rick Berman">
Rick Berman

Richard Keith „Rick” Berman (25 grudnia 1945 r. Nowy Jork USA) – amerykański producent telewizyjny. W jego dorobku za największe osiągnięcie uznaje się jego wkład w seriale science-fiction oparte na świecie Star Trek. Był producentem (lub współproducentem) takich seriali jak:
Udzielał się również jako producent w kilku filmach pełnometrażowych serii Star Trek, m.in. w "".

</doc>
<doc id="648578" url="https://pl.wikipedia.org/wiki?curid=648578" title="Subway">
Subway

Subway (wcześniej "Pete’s Super Submarines") – nazwa sieci franczyzowych barów szybkiej obsługi, która oferuje przede wszystkim kanapki, sałatki oraz wrapy.
Marka należy do Doctor’s Associates, Inc. (DAI) i posiada 42 500 barów w 111 krajach (stan na marzec 2019). Wszystkie lokale Subway działają na zasadzie franczyzy i są własnością franczyzobiorców. Subway jest jedną z trzech największych marek barów fast food pod względem liczby lokalizacji, obok Yum! Brands ( lokali KFC i Pizza Hut) i McDonald’s ().
Sieć Subway używa w wewnętrznym wystroju motywów związanych z nowojorskim metrem czy drapaczami chmur, a także mapy Manhattanu.
Historia.
28 sierpnia 1965 Fred DeLuca i Peter Buck otworzyli pierwszy lokal w miejscowości Bridgeport w stanie Connecticut w USA. Była to budka naprzeciw uniwersytetu sprzedająca ogromne kanapki pod nazwą „Pete’s Super Submarines”. Tuż po otwarciu zmienili nazwę na „Pete’s Subway”, a potem na „Subway”. Sieć wielokrotnie zdobyła pierwsze miejsce w rankingu najlepszych franczyz gastronomicznych na świecie, przygotowanym przez magazyn "Entrepreneur".
Subway Polska.
Pierwszy bar Subway w Polsce powstał w 2004 w Krakowie, na pl. Dominikańskim, niedaleko Rynku Głównego. Po krótkim czasie krakowski lokal został zamknięty.
Kolejne bary powstały w Warszawie w Galerii Mokotów oraz przy Nowym Świecie. W lutym 2005 otwarty został pierwszy bar w Gdańsku. Jesienią 2005 na Aleje Jerozolimskie w Warszawie przeniesiono zamknięty wcześniej lokal na Nowym Świecie. W 2019 roku w Polsce działało ponad 120 barów Subway.

</doc>
<doc id="648579" url="https://pl.wikipedia.org/wiki?curid=648579" title="Galeria Krakowska">
Galeria Krakowska

Galeria Krakowska – centrum handlowe w Krakowie, zlokalizowana przy ul. Pawiej, po zachodniej stronie Dworca Głównego, z którym jest połączona podziemnym tunelem.
Galeria Krakowska to jedna z kilku budowli, znajdujących się w projekcie tzw. Nowego Miasta. Budowę rozpoczęto 12 października 2004 roku, a otwarcie nastąpiło 28 września 2006 r.. Na otwarciu galerii pojawiło się około 53 tys. osób.
Wraz z galerią wybudowano hotel Andel's. Znajduje się on obok głównego wejścia i ma charakterystyczny geometryczny kształt.
Specyfikacja.
W Galerii Krakowskiej znajduje się ok. 270 sklepów, w tym hipermarkety Carrefour (na kondygnacji +1 i -1) i Media Markt (asortyment RTV/AGD), Empik, 11 punktów usługowych oraz 22 restauracje i kawiarnie. Dla klientów dostępnych jest 1400 miejsc parkingowych na płatnym parkingu Galerii Krakowskiej oraz na płycie dworca.
Galeria ma trzy piętra (w tym jedno podziemne, połączone dwoma tunelami z dworcem kolejowym, stacją Krakowskiego Szybkiego Tramwaju "Dworzec Główny Tunel" i Małopolskim Dworcem Autobusowym przy ul. Bosackiej), a każde jest podzielone na dwa ok. 270-metrowe pasaże: "wodny" (od strony dworca kolejowego) i "lądowy" (od strony ul. Pawiej). Łączą się one ze sobą w 3 miejscach: na "Placu Europejskim" (północna część galerii), "Forum" (środkowa część) oraz "Hali Grodzkiej" (część południowa).
Kontrowersje.
W 2007 Galeria Krakowska dostała tytuł "najgorszej budowli roku" przyznawanej przez stowarzyszenie Archi-Szopa. Budowli zarzucono przede wszystkim "nieciekawą formę architektoniczną, która zasysa życie do swego wnętrza".
Południowa fasada widoczna z reprezentacyjnego dla miasta placu Jana Nowaka-Jeziorańskiego (znajdującego się na głównej trasie pieszej z dworca głównego do centrum miasta) została pozbawiona szklanego wykończenia w 2009 roku po serii wypadków, które ujawniły wadę konstrukcyjną mocowania tegoż wykończenia. W czerwcu 2011 roku rozpoczął się ponowny montaż szklanej elewacji w zmienionej technologii.
Mural.
7 maja 2013 roku odsłonięto na wschodniej ścianie Galerii Krakowskiej mural. Jest to projekt, związanej z Gdańską Szkołą Muralu, Justyny Posiecz-Polkowskiej. Został wybrany spośród 500 prac nadesłanych z całego świata na konkurs ogłoszony w grudniu 2012 roku. Mural ma powierzchnię 1400 m², malowało go przez dwa tygodnie 12 osób zużywając 460 litrów farby.

</doc>
<doc id="648581" url="https://pl.wikipedia.org/wiki?curid=648581" title="Robin Curtis">
Robin Curtis

Robin Curtis (ur. 15 czerwca 1956 w Nowym Jorku) – amerykańska aktorka występowała w roli Wolkanki Saavik w filmach serii "Star Trek" (zastąpiła w tej roli Kirstie Alley) - debiutowała w filmie '. Grała epizodyczne role w takich serialach jak "Babilon 5", "MacGyver", czy '.
Ponadto wystąpiła w ponad 75 reklamach telewizyjnych.

</doc>
<doc id="648587" url="https://pl.wikipedia.org/wiki?curid=648587" title="Alkohol furfurylowy">
Alkohol furfurylowy

Alkohol furfurylowy – organiczny związek chemiczny z grupy alkoholi heterocyklicznych, pochodna furanu. Jest to ciecz dobrze rozpuszczająca się w wodzie i rozpuszczalnikach organicznych (alkohol etylowy).

</doc>
<doc id="648588" url="https://pl.wikipedia.org/wiki?curid=648588" title="Strømsgodset IF">
Strømsgodset IF

Strømsgodset Toppfotball- norweski klub piłkarski założony 10 lutego 1907 w Drammen. Obecnie występuje w rozgrywkach Eliteserien.

</doc>
<doc id="648590" url="https://pl.wikipedia.org/wiki?curid=648590" title="University of Chicago">
University of Chicago

Uniwersytet Chicagowski (również Uniwersytet w Chicago, ) – jeden z najbardziej prestiżowych uniwersytetów amerykańskich, założony w 1890 przez przedsiębiorcę i twórcę koncernu Standard Oil, Johna Rockefellera, w Chicago. Jest to uczelnia niepubliczna, na której kształci się około 16 tysięcy osób, z czego około 6000 na studiach licencjackich.
Naukowcy z uniwersytetu otrzymali 100 Nagród Nobla, więcej niż przedstawiciele jakiejkolwiek innej uczelni w Stanach Zjednoczonych, w tym 29 z fizyki, 17 z chemii, 12 z fizjologii i medycyny i 30 z ekonomii. 2 grudnia 1942 doprowadzili oni do pierwszej na świecie samopodtrzymującej się nuklearnej reakcji łańcuchowej (nadzorował ją Enrico Fermi).
Uniwersytet Chicagowski jest siedzibą największego wydawnictwa akademickiego w Stanach Zjednoczonych, University of Chicago Press.
Uczelnia posiada kilka jednostek naukowych oddalonych od głównej siedziby, w tym:
Większość budynków znajduje się około 7 mil na południe od centrum Chicago, w dzielnicach Hyde Park i Woodlawn. W centrum kampusu jest park Midway Plaisance, zaprojektowany przez sławnego architekta zieleni, Fredericka Law Olmsteda, na Wystawę Światową 1893. Uczelnia jest znana ze swej neogotyckiej architektury; budynki powstały głównie z wapienia pod koniec XIX wieku. Głównym wzorem były klasyczne kampusy uniwersytetów w Oksfordzie i Cambridge.
Historia.
Uniwersytet Chicagowski został ufundowany przez Johna D. Rockefellera, który później nazwał to swoją „najlepszą inwestycją, jaką kiedykolwiek uczynił”. Uczelnia powstała na fali fundowania nowych uniwersytetów po amerykańskiej wojnie domowej. Stworzona w 1890 uczelnia datuje swoje powstanie na 1 lipca 1891, kiedy to William Rainey Harper został jej pierwszym prezydentem. Pierwsze zajęcia odbyły się 1 października 1892 (wtedy było 594 studentów i 120 osób kadry naukowej, w tym 8 byłych prezydentów uczelni wyższych).
Powstanie uczelni było niezbędne dla prawdziwego rozwoju tej części Stanów Zjednoczonych, wielkiej amerykańskiej migracji i cudu gospodarczego początków XX wieku. Rockefeller rozważał stworzenie uczelni na wschodnim wybrzeżu kraju, w Nowej Anglii, ostatecznie zdecydował się na perspektywiczny środkowy zachód. Tworzony pod auspicjami baptystów, Uniwersytet Chicagowski w przeciwieństwie do większości amerykańskich uczelni nie był nigdy formalnie stowarzyszony z żadną wspólnotą wyznaniową. Jako pierwszy spośród dużych i prestiżowych uczelni amerykańskich dopuścił do studiowania i pracy naukowo-akademickiej kobiety i dyskryminowane mniejszości, jak Afroamerykanie (w 1947, jako pierwszy znaczący, w większości „biały” uniwersytet, zaproponował stanowisko profesorskie Amerykaninowi pochodzenia afrykańskiego).
Uczelnia od początku rozwijała profesjonalne studia dyplomowe i podyplomowe oraz specjalistyczne, co odzwierciedla dzisiejsza proporcja (1:2) studentów licencjackich ("undergraduate") do tych studiujących w profesjonalnych szkołach i instytutach w celu uzyskania doktoratów i prowadzenia intensywnych badań naukowych ("graduate").
W 2011 otwarto nową bibliotekę, którą nazwano imionami donatorów, Joego i Riki Mansueto, absolwentów uniwersytetu. Mansuetowie, właściciele Morningstar, Inc., przekazali na ten cel 25 mln dolarów. Nowatorski projekt biblioteki pozwala przechowywać najważniejsze publikacje w samym centrum kampusu (inne uczelnie, w tym Uniwersytet Harvarda, Uniwersytet Yale, Uniwersytet Columbia i Uniwersytet Browna, przenoszą zbiory biblioteczne do nowych budynków poza ich głównymi obszarami). Magazyny biblioteczne znajdują się głęboko pod ziemią, a wypożyczalnie, czytelnie i laboratoria na powierzchni. Budynek wieńczy szklana kopuła. Magazyny mają zautomatyzowaną obsługę – publikacje dostarczane są na powierzchnię bez pomocy człowieka. Ponieważ uczelnia nabywa rocznie około 150 tysięcy nowych woluminów, nowa biblioteka zabezpieczy potrzeby magazynowe na 22 lata.
Sport.
Uniwersytet Chicagowski jest członkiem NCAA Division III, w ramach której posiada 19 drużyn w różnych dyscyplinach sportu. Wszystkie drużyny noszą nazwę Chicago Maroons, czyli w dosłownym tłumaczeniu „Kasztanowi z Chicago”. W związku z nazwą ich głównym kolorem klubowym jest kasztanowy. Uniwersytet jest członkiem konferencji University Athletic Association. Największym obiektem sportowym Maroons jest stadion Stagg Field, gdzie mieści się 1650 widzów.

</doc>
<doc id="648591" url="https://pl.wikipedia.org/wiki?curid=648591" title="Uniwersytet w Chicago">
Uniwersytet w Chicago



</doc>
<doc id="648595" url="https://pl.wikipedia.org/wiki?curid=648595" title="Piccio">
Piccio



</doc>
<doc id="648596" url="https://pl.wikipedia.org/wiki?curid=648596" title="Półwysep Chalkidiki">
Półwysep Chalkidiki



</doc>
<doc id="648598" url="https://pl.wikipedia.org/wiki?curid=648598" title="Tyranobójstwo">
Tyranobójstwo

Tyranobójstwo – zabójstwo władcy uchodzącego za tyrana.
Także nieformalna nazwa doktryny politycznej zakładającej prawo poddanych do dokonania zabójstwa na władcy, o ile jego rządy można uznać za tyranię.

</doc>
<doc id="648599" url="https://pl.wikipedia.org/wiki?curid=648599" title="Psario">
Psario



</doc>
<doc id="648600" url="https://pl.wikipedia.org/wiki?curid=648600" title="Ypsarion">
Ypsarion



</doc>
<doc id="648601" url="https://pl.wikipedia.org/wiki?curid=648601" title="Izabela Lewańska">
Izabela Lewańska



</doc>
<doc id="648602" url="https://pl.wikipedia.org/wiki?curid=648602" title="Praksedów">
Praksedów



</doc>
<doc id="648604" url="https://pl.wikipedia.org/wiki?curid=648604" title="Detoksykacja">
Detoksykacja

Detoksykacja, potocznie detoks (łac. "detoxicatio" znaczy „usuwanie toksyny”) – sposób leczenia uzależnień polegający na nagłym odstawieniu danej substancji psychoaktywnej, w połączeniu z terapią farmakologiczną lub psychologiczną.
W przypadku zatrucia uzależnienia od alkoholu mówi się również o „odtruwaniu poalkoholowym”. Dotyczy ono osób przewlekle spożywających alkohol, u których na skutek przerwania ciągu alkoholowego i spadku jego poziomu występują objawy zespołu abstynencyjnego, nie dotyczy natomiast usunięcia alkoholu z organizmu. Postępowaniem leczniczym jest tu uzupełnianie niedoborów elektrolitowych, podawanie witamin z grupy B, oraz leczenie objawów zespołu abstynencyjnego (lęku, drżenia, a w znacznie nasilonym przebiegu zaburzeń świadomości).

</doc>
<doc id="648605" url="https://pl.wikipedia.org/wiki?curid=648605" title="Senegambia">
Senegambia



</doc>
<doc id="648607" url="https://pl.wikipedia.org/wiki?curid=648607" title="Senegambia (region)">
Senegambia (region)

Senegambia – region geograficzny w Afryce Zachodniej, obejmujący obszar wyżyny Futa Dżalon oraz dorzecza Senegalu i Gambii na współczesnych terenach Senegalu, Gambii i Gwinei Bissau, a także Gwinei, Mali i Mauretanii, w praktyce nazwa ta stosowana jest jednak w zasadzie tylko do obszaru państw Senegal i Gambia. 
W latach 1765–1783 była to też nazwa brytyjskiej kolonii na tych terenach, a w latach 80. XX w. Konfederacji Senegambii (1982–1989).
Historia.
Do XV w. obszar dorzecza Senegalu i Gambii był zależny od Sudanu. Przybycie Portugalczyków w XV w. przyczyniło się do rozwoju handlu złotem, kością słoniową, skórami i niewolnikami. 
W okresie XV–XVI w. region stał się głównym centrum handlu niewolnikami, dostarczając okresowo nawet 40% wszystkich niewolników dla Nowego Świata. Znaczenie handlu niewolnikami spadło na początku XVII w., a region zaczął eksportować surowce i produkty rolne. 
W XVII w. był miejscem walki o dominację handlową pomiędzy Portugalią a Holandią, Wielką Brytanią i Francją, które założyły tu swoje centra handlowe, w tym ośrodki handlu niewolnikami. Holendrzy przybyli w 1621 roku, zajmując wyspę Gorée, Francuzi założyli swoją pierwszą kolonię w 1629 roku w Saint-Louis a Brytyjczycy w 1561 roku zbudowali fortecę (ang. "Fort James") na Wyspie Świętego Andrzeja. Holendrzy zostali wyparci przez Francuzów i Brytyjczyków w 1677 roku. 
W 1765 roku tereny Senegalu i Gambii zostały połączone w prowincję Senegambia, tworząc kolonię brytyjską, która utraciła terytoria po ataku francuskim w 1776 roku i formalnie przestała istnieć na mocy traktatu wersalskiego z 1783 roku. 
W XVIII–XIX w. na terenie Senegambii działało wiele ruchów islamistycznych, a w wyniku walk dżihadu prowadzonych przez ʿUmara Talla (1797–1864) doszło do powstania we wschodniej części regionu Imperium Tukulerów. 
W 1895 roku państwo Tukulerów i pozostałe części Senegambii zostały wcielone do Francuskiej Afryki Zachodniej.

</doc>
<doc id="648611" url="https://pl.wikipedia.org/wiki?curid=648611" title="Nowa Synagoga w Gdańsku-Wrzeszczu">
Nowa Synagoga w Gdańsku-Wrzeszczu

Nowa Synagoga w Gdańsku-Wrzeszczu – zabytkowa synagoga znajdująca się w Gdańsku, w dzielnicy Wrzeszcz przy ulicy Partyzantów 7.
Jest jedyną zachowaną, wolno stojącą synagogą w mieście. W latach 1946-1951 roku odgrywała rolę głównej synagogi Kongregacji Wyznania Mojżeszowego w Gdańsku.
Historia.
Próby budowy synagogi.
Koncepcje budowy synagogi narodziły się w 1922 roku, kiedy to do Wolnego Miasta Gdańska napłynęła fala uchodźców żydowskich z Rosji, Polski oraz terenów Wielkopolski. W kwietniu tego samego roku wystosowali oni list do zarządu Wielkiej Gminy Synagogalnej z prośbą o zgodę na budowę własnego domu modlitwy. Jednym z argumentów było łatwiejsze odprawianie zbiorowych modlitw bez konieczności uciążliwego podróżowania do Wielkiej Synagogi lub synagogi przy ulicy Szopy (obie w Śródmieściu).
Początkowo zarząd był tej inicjatywie niechętny i obawiał się rozpadu Wielkiej Gminy Synagogalnej na mniejsze, słabsze gminy. Zarząd zdecydował, że będzie żydowskim mieszkańcom Wrzeszcza udzielał zgody na jednorazowe zgromadzenia modlitewne w lokalach należących do członków gminy. Inicjatywa ta została bardzo niechętnie przyjęta, co spowodowało utworzeniem w 1924 roku Synagogen-Verein (z niem. "Stowarzyszenie Synagogalne"), którego celem było m.in. publiczne odprawianie modłów oraz budowa własnej synagogi we Wrzeszczu. W maju tego samego roku zarząd Wielkiej Gminy Synagogalnej przystał na zamierzenia stowarzyszenia, co zaowocowało powołaniem specjalnej komisji, której zadaniem było zebranie funduszy na zakup parceli, przygotowanie projektu architektonicznego i budowa obiektu.
Budowa i otwarcie.
5 sierpnia 1926 roku nastąpiło uroczyste wmurowanie kamienia węgielnego pod budynek synagogi przy ówczesnej ulicy Mirchauerwegstrasse (obecnie Partyzantów). Na uroczystość przybyli: członek zarządu Gminy Synagogalnej, Gustaw Zander, który złożył w metalowej kasecie okolicznościowy dokument, modlitewnik i gdańskie monety, a także gdański rabin Dawid Weiss, przewodniczący Wrzeszczańskiego Stowarzyszenia Synagogalnego, Hermann Lewinsky i senator Hubertus Schwarz, którzy wygłosili przemówienia. Architektami budynku zostali Imberg z Berlina i Robert Friedmann z Hamburga. Na budowę i wyposażenie synagogi członkowie Synagogen-Verein zdołali zgromadzić 60 tysięcy guldenów, a Gmina Synagogalna zapewniła pozostałe środki finansowe na pokrycie całkowitych kosztów wynoszących w sumie 200 tysięcy guldenów.
Uroczyste otwarcie nastąpiło w niedzielę 25 września 1927 roku. Wówczas uroczyście wniesiono nowe zwoje Tory. Na uroczystości obecni były władze Gminy Synagogalnej, prezydent policji, senatorzy Wolnego Miasta Gdańska, nowe kierownictwo Synagogen-Verein: przewodniczący Richard Heidenfeld i zastępca przewodniczącego Moritz Gelhar. Modlitwy prowadził rabin Dawid Weiss oraz Jakow Meir Sagalowicz, który odmówił modlitwę w języku hebrajskim. Na zakończenie nowo powstały chór synagogalny odśpiewał "Adon Olam". Kantorem został Sigismund Tordey z Berlina, zatrudniono również trzech opiekunów, czyli tzw. gabbaim. Synagoga nie była jednak własnością Stowarzyszenia Synagogalnego, tylko Wielkiej Gminy, która nią zarządzała i opłacała. Mimo wielu prób gmina nie wyraziła zgody na przekazanie zarządu synagogi w ręce Stowarzyszenia.
Noc kryształowa i II wojna światowa.
Podczas nocy kryształowej z 9 na 10 listopada 1938 roku, bojówki hitlerowskie próbowały zniszczyć synagogę. Po tych wydarzeniach, w 1939 roku gmina żydowska odsprzedała budynek synagogi. Podczas II wojny światowej w jej wnętrzu mieścił się skład stolarski firmy Bernhard Hagemann i Synowie, co doprowadziło ją do znacznego zniszczenia.
Lata powojenne.
Po zakończeniu wojny synagoga znajdowała się w złym stanie technicznym i nie nadawała się do ponownego użytku. Powstałe w październiku 1945 Wojewódzkie Żydowskie Zrzeszenie Religijne zwróciło się do władz miejskich i wojewódzkich z prośbą o przekazanie zrzeszeniu budynku synagogi. Wiadomo, że w lutym 1946 budynek był już w dyspozycji społeczności żydowskiej. Wkrótce powołano Obywatelski Komitet Odbudowy Domu Modlitwy, którego zadaniem było zbieranie funduszy i przeznaczanie ich na remont budynku. Łącznie zebrano sumę 200 tysięcy złotych, co jednak i tak nie wystarczało na dokończenie renowacji. Około 1948 ukończono remont budynku i z powrotem dostosowano go do funkcji religijnych.
W związku z masową emigracją Żydów z Gdańska, w 1951 rozwiązano Kongregację Wyznania Mojżeszowego, a synagoga została przekazana obecnej Szkole Muzycznej II stopnia im. Fryderyka Chopina, która w 1953 przeprowadziła rozległy remont. Przedzielono wówczas główną salę modlitewną stropem, rozebrano galerie dla kobiet i usunięto symbole religijne.
W 2002 trwał spór pomiędzy Związkiem Gmin Wyznaniowych Żydowskich w RP a Niezależną Gminą Wyznania Mojżeszowego, o prawa własności do synagogi. Po licznych procesach sądowych prawo własności otrzymał ZGWŻ. 5 października 2007 synagogę odwiedził Günter Grass, laureat literackiej Nagrody Nobla. Uczestniczył wraz z żoną Ute i siostrą Waltrauth Grass, ambasadorem Niemiec Michaelem Gerdtsem oraz konsulem Niemiec w Gdańsku Ute Minke-Koenig w wieczerzy rozpoczynąjącej szabat, na którą zaprosiła go Gmina Wyznaniowa Żydowska w Gdańsku. 
31 sierpnia 2009 budynek synagogi przeszedł całkowicie pod zarządzanie filii gdańskiej Związku Gmin Wyznaniowych Żydowskich w RP.
Mała synagoga.
Na początku lat 90. XX wieku w jednym z bocznych pomieszczeń umieszczono siedzibę i dom modlitwy odrodzonej Gminy Wyznaniowej Żydowskiej w Gdańsku. Jest to niewielkie, niepozorne pomieszczenie w którym na ścianie wschodniej znajduje się Aron ha-kodesz, zasłonięty aksamitnym parochetem z wyhaftowaną pośrodku gwiazdą Dawida. W jego wnętrzu znajdują się zwój Tory podarowany przez gminę żydowską z Luksemburga. W pomieszczeniu odbywają się także spotkania społeczności żydowskiej, posiłki szabatowe i inne. Nabożeństwa szabatowe odbywają się w każdy piątek po zachodzie słońca. 
Podczas większych świąt religijnych nabożeństwa i inne związane z nimi uroczystości odbywają się w dawnej głównej sali modlitewnej synagogi, która wcześniej jest specjalnie do tego przygotowywana.
Architektura.
Murowany budynek synagogi wzniesiono na planie prostokąta w stylu modernistycznym. W przypadku tego budynku zastosowano innowację - zamiast nakrywać dach kopułą, zastąpiono ją czterospadowym dachem, krytym dachówką. Wnętrze jest również utrzymane w stylu modernistycznym. Główną salę modlitewną pierwotnie z trzech stron otaczały galerie dla kobiet. Na środku stała bima, zaś przy ścianie wschodniej bogato zdobiony Aron ha-kodesz.

</doc>
<doc id="648617" url="https://pl.wikipedia.org/wiki?curid=648617" title="Stara Synagoga w Gdańsku">
Stara Synagoga w Gdańsku

Stara Synagoga w Gdańsku – synagoga w Gdańsku przy ulicy Szerokiej (Główne Miasto), dawnej Breitgasse 130-131. Synagoga funkcjonowała do 1887 roku.
Historia.
Pod koniec XVIII wieku w pobliżu bramy ulicy Szerokiej w starym, nieużywanym spichlerzu została założona pierwsza synagoga, która spłonęła 19 czerwca 1858 roku. Na jej miejscu w 1859 roku wybudowano nową synagogę. Jej uroczyste otwarcie i wniesienie zwojów Tory nastąpiło 27 września 1859 roku. Synagoga była czynna do 1887 roku, kiedy to uroczyście przeniesiono zwoje Tory do nowo wybudowanej pobliskiej Wielkiej Synagogi. Na przełomie XIX i XX wieku na jej miejscu znajdował się dom mieszkalny. Na początku XX wieku na posesji zbudowano fabrykę mydła, która działała do 1945 roku. Później na jej miejscu zbudowano skwer im. Dariusza Kobzdeja.

</doc>
<doc id="648618" url="https://pl.wikipedia.org/wiki?curid=648618" title="Senegambia i Niger">
Senegambia i Niger

Senegambia i Niger (fr. "Sénégambia et Niger") – francuskie terytorium zależne w Afryce istniejące w latach 1902-1904, a następnie włączone do Francuskiej Afryki Zachodniej pod nazwą Górny Senegal i Niger.

</doc>
<doc id="648619" url="https://pl.wikipedia.org/wiki?curid=648619" title="Strømsgodset I.F.">
Strømsgodset I.F.



</doc>
<doc id="648621" url="https://pl.wikipedia.org/wiki?curid=648621" title="Stromsgodset IF">
Stromsgodset IF



</doc>
<doc id="648624" url="https://pl.wikipedia.org/wiki?curid=648624" title="Analogue">
Analogue

Analogue – album norweskiego zespołu a-ha w 2005 roku.

</doc>
<doc id="648626" url="https://pl.wikipedia.org/wiki?curid=648626" title="Kutno Azory">
Kutno Azory

Kutno Azory – jednokrawędziowy przystanek kolejowy w Azorach, dzielnicy Kutna, w województwie łódzkim, w Polsce. Pierwotnie nosił nazwę Azory i służył przede wszystkim dojazdom do pracy dla kolejarzy z pobliskiej lokomotywowni Kutno Azory. Obecnie z tego przystanku pociągami osobowymi można dojechać do Płocka, Kutna i Sierpca. Został utworzony w 1930 roku, zaś obecna nazwa obowiązuje od nowego rozkładu jazdy, który wprowadzono z dniem 13 grudnia 2020.
W roku 2018 przystanek obsługiwał 0–9 pasażerów na dobę.

</doc>
<doc id="648630" url="https://pl.wikipedia.org/wiki?curid=648630" title="Allochromis welcommei">
Allochromis welcommei

Allochromis welcommei – gatunek słodkowodnej ryby z rodziny pielęgnicowatych, jedyny przedstawiciel rodzaju "Allochromis".
Występowanie.
Jezioro Wiktorii w Afryce.
Opis.
Osiąga do około 10 cm długości. 
Ochrona.
Gatunek wpisany do Czerwonej księgi gatunków zagrożonych jako narażony na wyginięcie (VU). Głównym zagrożeniem jest dla niego okoń nilowy wprowadzony do Jeziora Wiktorii.

</doc>
<doc id="648631" url="https://pl.wikipedia.org/wiki?curid=648631" title="Wielka Synagoga w Gdańsku">
Wielka Synagoga w Gdańsku

Wielka Synagoga w Gdańsku (niem. "Große Synagoge in Danzig") – największa synagoga Gdańska, znajdująca się w Śródmieściu przy ówczesnej "Reitbahnstrasse" (obecnie ulica Wojciecha Bogusławskiego). Zniszczona przed II wojną światową.
Historia.
Synagoga została zbudowana w latach 1885-1887. Została sfinansowana przez pięć zjednoczonych gmin reformowanych: Winnicy, Wrzeszcza, Szopy, Starych Szkotów i ul. Szerokiej. Wybudowała ją renomowana berlińska firma "Ende i Boeckmann", wybrana przez gdańskie władze miejskie, zainteresowane reprezentacyjnym charakterem obiektu, mającego wpisywać się w prestiżowy charakter Śródmieścia. Ponadto nowa synagoga miała za zadanie legitymizację gminy żydowskiej jako pełnoprawnego członka miejskiej wspólnoty. Nadburmistrz Leopold von Winter wraz z miejskim architektem odrzucił plan zlokalizowania jej w głębi parceli i zasłonięcia budynkiem administracyjnym, oświadczając, że „Żydzi nie muszą ukrywać swojej świątyni”. 
Synagoga została uroczyście otwarta 15 września 1887 roku przez gdańskiego rabina Kossmana Wernera, który wygłosił uroczyste przemówienie przed władzami miasta oraz wiernymi. Następnie do synagogi wniesiono zwoje Tory ze śródmiejskiej Starej Synagogi, które umieszczono w Aron ha-kodesz, i zapalono wieczne światło. Pierwsze nabożeństwo odbyło się 8 grudnia 1887 roku. Na początku XX wieku w synagodze otwarto jedno z najstarszych na świecie muzeów judaistycznych, posiadające bardzo bogate eksponaty, których część przekazał Lesser Giełdziński. Nabożeństwa odbywały się przy akompaniamencie organów oraz chóru; w synagodze odbywały się również liczne koncerty, występy teatralne oraz wykłady znanych profesorów i rabinów świata.
Po dojściu nazistów do władzy (1933 rok) przy synagodze utworzono wartę strzegącą jej przed bojówkami. Dzięki temu synagoga ocalała aż do 1939 roku, mimo że próbowano ją dwa razy zniszczyć i podpalić. Zarząd gminy obawiając się kolejnych napadów sprzedał wyposażenie synagogi; organy sprzedano do Krakowa, świeczniki do Warszawy, ławy zborowi ewangelickiemu w Nowym Porcie, archiwum do Jerozolimy, a zbiory judaików wywieziono do Ameryki dzięki Jointowi (pozostają tam do dnia dzisiejszego). Zbiory bogatej biblioteki wywieziono do Wilna.
Na początku 1939 roku synagoga została sprzedana Senatowi Wolnego Miasta Gdańska. 15 kwietnia 1939 roku w synagodze odbyło się ostatnie nabożeństwo szabatowe. Wkrótce została otoczona drewnianym płotem, na którym powieszono napis: "Komm lieber Mai und mache von Juden uns jetz frei", który znaczy "Przybądź kochany maju i uwolnij nas od Żydów". 3 maja 1939 roku władze nazistowskie przystąpiły do rozbiórki synagogi.
Obecnie miejsce gdzie znajdowała się synagoga jest w dużej mierze niezagospodarowane. Pojawiały się nierealne pomysły, żeby odbudować Wielką Synagogę. Teren po synagodze został podzielony pomiędzy trzy instytucje. Na większości terenu został zbudowany teatr elżbietański, pozostałe skrawki terenu otrzymała gmina żydowska oraz Urząd Ochrony Państwa. Z inicjatywy Mieczysława Abramowicza w powierzchni placu, na którym znajdowała się Wielka Synagoga, odtworzono (innym kolorem kostki) nieistniejący zarys jej ścian.
8 października 2018 prezydent Gdańska w miejscu, w którym do 1939 znajdowała się synagoga, dokonał odsłonięcia jej makiety w skali 1:70, wykonanej przez Michała Wysockiego.
Architektura.
Synagoga została wybudowana w stylu neorenesansowym, na planie wydłużonego prostokąta. Była jednym z najbardziej charakterystycznych budynków w Gdańsku, posiadała wielką kopułę z latarnią oraz dwie małe wieżyczki nakryte hełmami. Pośrodku ściany frontowej znajdowało się witrażowe okno z rozetą. Wszystkie iglice hełmów były osadzone ażurowymi gwiazdami Dawida.
Przestronne wnętrze synagogi posiadało sklepienie żaglowe, z którego zwisały ogromne żyrandole. Mogło pomieścić nawet 2000 osób, sala główna znajdowała się centralnie pod wielką kopułą. We wschodniej ścianie w półokrągłej apsydzie umieszczono Aron ha-kodesz (arkę), ustawiony na podwyższeniu, zasłonięty bogato haftowanym parochetem. Nad arką znajdowały się tablice Dekalogu trzymane przez dwa lwy. Za arką znajdowały się wielkie organy z chórem synagogalnym, który mógł pomieścić 100 osób. Zaraz przy podwyższeniu umieszczono bimę. Wzdłuż murów bocznych i ponad zachodnim wejściem znajdowały się masywne, arkadowe galerie dla kobiet, wsparte na wielobocznych filarach; mogły pomieścić 300 osób. W sali głównej znajdowały się dwa rzędy ław które mogły pomieścić 1600 osób. Ściany były pomalowane motywami roślinnymi, geometrycznymi oraz wersetami biblijnymi. Cała synagoga posiadała elektryczne ogrzewanie oraz oświetlenie.

</doc>
<doc id="648638" url="https://pl.wikipedia.org/wiki?curid=648638" title="Supernova (album Exodusu)">
Supernova (album Exodusu)

Supernova – drugi album polskiej grupy rockowej Exodus, nagrany pod koniec 1981, a wydany w 1982 roku.
Lista utworów.
Wydanie Polskie Nagrania „Muza” (1982).
Strona A
Strona B

</doc>
<doc id="648642" url="https://pl.wikipedia.org/wiki?curid=648642" title="Allochromis">
Allochromis



</doc>
<doc id="648647" url="https://pl.wikipedia.org/wiki?curid=648647" title="Bielinek rzepnik">
Bielinek rzepnik

Bielinek rzepnik ("Pieris rapae" syn. "Artogeia rapae") – gatunek motyla dziennego z rodziny bielinkowatych (Pieridae).
Opis.
Skrzydła o rozpiętości 40–46 mm, białe, z czarną plamą przy wierzchołku. Na wierzchu skrzydła jedna czarna (u samca) lub dwie (u samicy) czarne plamki. Spód tylnego skrzydła żółty.
Biologia i ekologia.
Owady dorosłe można spotkać od kwietnia do początku czerwca (pokolenie wiosenne), a następnie od lipca do początku września (pokolenie letnie). Motyle pokolenia wiosennego są mniejsze niż osobniki pokolenia letniego. Imagines żywią się nektarem. Samice składają do 700 jaj w ciągu życia. Gąsienice żerują w czerwcu (pierwsze pokolenia), a następnie we wrześniu i październiku (drugie pokolenie). Przepoczwarczenie następuje w poczwarkach przyczepionych do rodziny żywicielskiej lub w jej pobliżu. Poczwarka jest formą zimującą. Typowe biotopy tego motyla to lasy, zarośla, pola uprawne, miedze, tereny ruderalne, ogrody i sady.
Rośliny żywicielskie gąsienic.
Podstawowymi roślinami żywicielskimi gąsienic są rośliny z rodziny kapustowatych takie jak kapusta, pieprzyca, gęsiówka, czosnaczek. Roślinami żywicielskimi uzupełniającymi są rezedy.

</doc>
<doc id="648648" url="https://pl.wikipedia.org/wiki?curid=648648" title="Pieris rapae">
Pieris rapae



</doc>
<doc id="648649" url="https://pl.wikipedia.org/wiki?curid=648649" title="Artogeia rapae">
Artogeia rapae



</doc>
<doc id="648650" url="https://pl.wikipedia.org/wiki?curid=648650" title="Teleskop Gregory’ego">
Teleskop Gregory’ego

Teleskop Gregory’ego – rodzaj teleskopu zwierciadlanego.
Jego nazwa pochodzi od nazwiska projektanta, szkockiego matematyka i astronoma Jamesa Gregory’ego, żyjącego w XVII wieku. Projekt swojego teleskopu opisał on w 1663 w dziele "Optica Promota" (z łac. "postęp optyki"). Pierwsze próby zbudowania instrumentu w oparciu o te plany nie powiodły się. Po 10 latach, dzięki pomocy Roberta Hooke’a, udało się zbudować działający teleskop. Projekt Gregory’ego wyprzedzał czasowo podobny teleskop Isaaca Newtona. Newton jednak zbudował swój teleskop wcześniej, w 1670.
Teleskop Gregory’ego składa się z dwóch wklęsłych zwierciadeł; głównego paraboloidalnego, które zbiera światło i skupia je na drugim zwierciadle elipsoidalnym, które z kolei odbija światło do otworu znajdującego się w środku zwierciadła głównego, gdzie znajduje się okular. Obraz z teleskopu jest nieodwrócony, co czyni go użytecznym przy obserwacjach naziemnych.
Układ Gregory’ego ma tę wadę w porównaniu z układem Cassegraina, że potrzebuje dłuższego tubusu teleskopu przy takiej samej długości ogniskowej. Jego zaletą jest to, że daje prosty (nieodwrócony) obraz. Wykonanie wklęsłego zwierciadła wtórnego jest też łatwiejsze niż zwierciadła wypukłego (m.in. ze względu na możliwość badania jego kształtu metodą cieniową). Teleskopy Gregory’ego zostały prawie całkowicie wyparte przez teleskopy Cassegraina. Jednym ze współczesnych przykładów jego zastosowania jest optyczny teleskop zamontowany na japońskim satelicie Hinode.
Układ Gregory’ego jest również stosowany poza optyką do budowy układów anten mikrofalowych o dużej aperturze, np. anten radioteleskopów, anten dwustronnej łączności satelitarnej i głębokiego kosmosu z sondami międzyplanetarnymi.

</doc>
<doc id="648652" url="https://pl.wikipedia.org/wiki?curid=648652" title="Hazard (album)">
Hazard (album)

Hazard – album polskiej grupy rockowej Exodus, nagrany w 1983, a wydany w 2006 w boksie "The Most Beautiful Dream. Anthology 1977-1985" przez Metal Mind Productions.
Ta sama wytwórnia w 2008 roku wydała album osobno, w formie digipaku.
Lista utworów.
Bonusy:

</doc>
<doc id="648653" url="https://pl.wikipedia.org/wiki?curid=648653" title="Apistogrammoides pucallpaensis">
Apistogrammoides pucallpaensis

Apistogrammoides pucallpaensis – gatunek małej, słodkowodnej ryby z rodziny pielęgnicowatych, jedyny przedstawiciel rodzaju "Apistogrammoides" .
Występowanie: dorzecze Amazonki.
Opis.
Osiąga do 2,7 cm długości.

</doc>
<doc id="648654" url="https://pl.wikipedia.org/wiki?curid=648654" title="Apistogrammoides">
Apistogrammoides



</doc>
<doc id="648655" url="https://pl.wikipedia.org/wiki?curid=648655" title="Guy Scarpetta">
Guy Scarpetta

Guy Scarpetta (ur. w 1946) – francuski eseista, pisarz, krytyk sztuki, dziennikarz w "Le Monde Diplomatique". Wykładał literaturę i historię sztuki na uniwersytecie w Reims.

</doc>
<doc id="648657" url="https://pl.wikipedia.org/wiki?curid=648657" title="Aristochromis christyi">
Aristochromis christyi

Aristochromis christyi – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Aristochromis". Hodowany w akwariach.
Występowanie.
Gatunek endemiczny jeziora Malawi w Afryce. Jest szeroko rozprzestrzeniony, ale niezbyt liczny.
Opis.
Osiąga do 30 cm długości. 
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648658" url="https://pl.wikipedia.org/wiki?curid=648658" title="Aristochromis">
Aristochromis



</doc>
<doc id="648659" url="https://pl.wikipedia.org/wiki?curid=648659" title="Sunrise Avenue">
Sunrise Avenue

Sunrise Avenue – fiński zespół rockowy, założony w 2002 roku w Helsinkach w Finlandii.
Historia.
Jego założycielami są: wokalista, a zarazem gitarzysta Samu Haber i gitarzysta Janne Kärkkäinen. Wkrótce do grupy dołączyli także: basista Raul Ruutu i perkusista Sami Osala (na miejsce Teijo Jämsy).
Pierwsze demo Sunrise Avenue zostało odrzucone przez 102 producentów nagrań. Wszystko zmieniło się, gdy pojawił się Jukka Backlund, producent, z którym zespół postanowił nagrać płytę. Pierwsze single: „All Because of You” oraz „Romeo” zostały wydane na początku 2006. Zespół wydał pierwszy krążek „On the Way to Wonderland” – w fińskich sklepach muzycznych pojawił się w maju 2006.
„Fairytale Gone Bad” to trzeci singel, który został wydany 23 sierpnia i otworzył zespołowi drzwi do kariery – zajął 5. miejsce na fińskich listach przebojów oraz podbijał stacje radiowe i telewizyjne w całej niemal Europie. W Niemczech album można było kupić dwa tygodnie po wydaniu singla „Fairytale Gone Bad” (25 sierpnia 2006). W tym samym czasie zespół po raz pierwszy wystąpił w tym kraju w Cologne’s Underground Club oraz w The Dome (największe telewizyjne wydarzenie muzyczne w Niemczech).
Debiutancka płyta Sunrise Avenue „On the Way to Wonderland” błyskawicznie pokryła się platyną w ojczyźnie zespołu. 19 stycznia 2007 zespół wygrał w czterech kategoriach podczas NRJ Radio Awards (największej skandynawskiej gali radiowej): najlepszy fiński debiutant, najlepsza fińska piosenka („Fairytale Gone Bad”), najlepszy fiński album („On the Way to Wonderland”) oraz najlepszy skandynawski artysta. 20 stycznia 2007 zespół zagrał „Fairytale Gone Bad” w St. Jakob Halle w Bazylei (Szwajcaria). Piosenka ta towarzyszyła także bokserowi, którym był Nikolay Valuev, gdy wchodził na ring, aby bronić tytułu WC w walce przeciwko Jammelowi McCline’owi. W kwietniu 2007 singiel „Fairytale Gone Bad” pokrył się złotem po sprzedaniu 150 tys. egzemplarzy w Niemczech (17 kwietnia liczba sprzedanych singli wynosiła dokładnie 181 826).
Na początku sierpnia 2007 z powodu napięć i kłótni między członkami, zespół opuścił gitarzysta Janne Kärkkäinen (obecnie stworzył własny projekt o nazwie Phoenix Effect). Jego miejsce zajął Riku Rajamaa, który po roku występowania z Sunrise Avenue jako gitarzysta tymczasowy, we wrześniu 2008 został uznany oficjalnym członkiem zespołu.
Dotychczasowy klawiszowiec i producent, Jukka Backlund, koncertem, który miał miejsce 18 października 2008 w czasie rejsu statkiem między Finlandią a Estonią, zakończył swoje koncertowanie z zespołem. Backlund, jako współwłaściciel studia Sonic Kitchen i producent muzyczny, chce całkowicie poświęcić się pracy w studiu. Nie będzie już występował na koncertach, jednak pozostanie producentem Sunrise Avenue. Trwają poszukiwania nowego keyboardzisty.
Jesienią 2009 zespół planuje wyruszyć w pełną trasę koncertową po Europie, promującą najnowszy krążek.
Fińscy muzycy do tej pory odwiedzili Polskę kilkukrotnie: 22 lipca 2007 w Gdańsku na imprezie z cyklu Hity Na Czasie, organizowanej przez Radio Eska, następnie 16 września 2007, na finałowym koncercie Hitów, w Zielonej Górze. Przy okazji tej wizyty zespół zagrał minikoncert akustyczny w warszawskim Hard Rock Cafe. Ich trzecia wizyta miała miejsce na gali Eska Music Awards 25 kwietnia 2008 roku, gdzie zdobyli statuetkę w kategorii Best New Artist. Sunrise Avenue wystąpili w Bydgoszczy, na ceremonii otwarcia Mistrzostw Świata Juniorów w Lekkiej Atletyce. W 2011 roku Sunrise Avenue gościło w Polsce trzykrotnie. 25 czerwca fińscy muzycy zagrali na koncercie Wianki nad Wisłą w Warszawie, 26 czerwca na zorganizowanej przez radio Zet i TVP 2 koncercie Lato Zet i Dwójki oraz 28 sierpnia podczas koncertu Hity na Czasie w Bydgoszczy.

</doc>
<doc id="648660" url="https://pl.wikipedia.org/wiki?curid=648660" title="Giat Industries">
Giat Industries



</doc>
<doc id="648662" url="https://pl.wikipedia.org/wiki?curid=648662" title="Łączki (województwo pomorskie)">
Łączki (województwo pomorskie)

Łączki (dodatkowa nazwa w j. kaszub. Łączczi) – wieś w Polsce, położona, w województwie pomorskim, w powiecie kartuskim, w gminie Sierakowice.
Wieś leży na Pojezierzu Kaszubskim, na obszarze Kaszubskiego Parku Krajobrazowego i kompleksu leśnego Lasów Mirachowskich, na szlaku turystycznym Wzgórz Szymbarskich. Wchodzi w skład sołectwa Bącka Huta. W kierunku północno-wschodnim od wsi znajdują się rezerwaty przyrody "Staniszewskie Błoto" i "Leśne Oczko".
W latach 1975–1998 Łączki administracyjnie należały do województwa gdańskiego.
Przed 2023 r. miejscowość była częścią wsi Szopa.
Z kart historii.
Od końca I wojny światowej wieś znajdowała się w granicach Polski (powiat kartuski). Do 1906 roku obowiązującą nazwą niemieckiej administracji dla Łączek było "Lonsk". W 1907 r. nazwa "Lonsk" została przez propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Lohns".

</doc>
<doc id="648663" url="https://pl.wikipedia.org/wiki?curid=648663" title="Aulonocranus dewindti">
Aulonocranus dewindti

Aulonocranus dewindti – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Aulonocranus". Hodowany w akwariach.
Występowanie.
Gatunek endemiczny jeziora Tanganika oraz rzek Ruzizi i Rukuga w Afryce Wschodniej.
Opis.
Osiąga do 14 cm długości. 
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648665" url="https://pl.wikipedia.org/wiki?curid=648665" title="Aulonocranus">
Aulonocranus



</doc>
<doc id="648667" url="https://pl.wikipedia.org/wiki?curid=648667" title="Państwo korporacyjne">
Państwo korporacyjne

Państwo korporacyjne – koncepcja budowy państwa oparta na zasadzie korporacjonizmu. 
Koncepcja była realizowana przez Mussoliniego we Włoszech w latach 1922 - 1943, była ona również realizowana w Hiszpanii oraz Portugalii.

</doc>
<doc id="648668" url="https://pl.wikipedia.org/wiki?curid=648668" title="Baileychromis centropomoides">
Baileychromis centropomoides

Baileychromis centropomoides – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Baileychromis". Bywa hodowany w akwariach.
Występowanie.
Gatunek endemiczny Jeziora Tanganika w Afryce. Przebywa na głębokościach od 40-100 metrów.
Opis.
Osiąga do 16 cm długości.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648669" url="https://pl.wikipedia.org/wiki?curid=648669" title="Baileychromis">
Baileychromis



</doc>
<doc id="648671" url="https://pl.wikipedia.org/wiki?curid=648671" title="Supernova">
Supernova



</doc>
<doc id="648672" url="https://pl.wikipedia.org/wiki?curid=648672" title="Müllheim (Niemcy)">
Müllheim (Niemcy)

Müllheim (alem. "Mille") – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba związku gmin Müllheim-Badenweiler. Leży nad Klemmbach, przy drodze krajowej B3, ok. 30 km na południowy zachód od Fryburga Bryzgowijskiego.
Współpraca.
Miejscowości partnerskie:

</doc>
<doc id="648675" url="https://pl.wikipedia.org/wiki?curid=648675" title="Łukasz Mierzejewski">
Łukasz Mierzejewski

Łukasz Mierzejewski (ur. 31 sierpnia 1982 w Ciechanowie) – polski piłkarz grający obecnie na pozycji napastnika lub obrońcy.
Kariera klubowa.
Dawniej częściej wystawiany na boisku był jako napastnik. Karierę piłkarską rozpoczynał jako zawodnik klubu SKS Trójka Ciechanów. Później przeniósł się do Lechii/Polonii Gdańsk, by potem przejść do Legii Warszawa, ŁKS-u Łódź, Świtu Nowy Dwór Mazowiecki, Widzewa Łódź, AO Kavala i Podbeskidzia Bielsko-Biała. W 2012 roku trafił do HNK Rijeka. 22 grudnia 2013 roku Mierzejewski został zawodnikiem klubu z zaplecza Ekstraklasy – Górnika Łęczna.
Rozegrał ponad 220 spotkań w pierwszej lidze (obecnie Ekstraklasa), strzelając w nich trzynaście bramek. Jego debiut w najwyższej klasie rozgrywkowej miał miejsce 4 listopada 2000 roku w zremisowanym 1:1 meczu pomiędzy Legią Warszawa a Orlenem Płock. Ze stołeczna drużyną został Mistrzem Polski oraz zdobył Puchar Ligi w sezonie 2001/02. Pięć lat później po raz drugi wygrał rozgrywki ligowe, tym razem z Zagłębiem Lubin.
Kariera reprezentacyjna.
W grudniu 2009 roku Mierzejewski został powołany przez selekcjonera reprezentacji Polski Franciszka Smudę na turniej o Puchar Króla Tajlandii. Jako jeden z nielicznych rozegrał wszystkie mecze na turnieju w Tajlandii.
Kariera szkoleniowa.
We wrześniu 2017 został trenerem Lewartu Lubartów. W czerwcu 2019 objął funkcję trenera Avii Świdnik.
Problemy z prawem.
W czerwcu 2011 roku został skazany przez Sąd Rejonowy Wrocław-Śródmieście na rok więzienia w zawieszeniu na 3 lata, 20 tys. zł. grzywny za udział w korupcji w polskiej piłce nożnej, której dopuścił się jako zawodnik Zagłębia Lubin. Piłkarz został zobowiązany przez Sąd do zwrotu 72,2 tys. zł. otrzymanej premii za awans do Pucharu UEFA. Sprawa dotyczyła bezpośrednio wyjazdowego meczu Zagłębia z Cracovią w ostatniej kolejce sezonu I ligi 2005/2006 w dniu 13 maja 2006 roku. Zawodnicy z Lubina przekazali wówczas kwotę 100 tys. zł niektórym piłkarzom z Krakowa za uzyskanie remisu w tym spotkaniu (takie rozstrzygnięcie premiowało Zagłębie awansem do Pucharu UEFA). Mecz zakończył się bezbramkowym remisem, dzięki czemu Zagłębie zajęło trzecie miejsce w I lidze, zdobyło brązowy medal mistrzostw Polski i awansowało do europejskich pucharów.

</doc>
<doc id="648677" url="https://pl.wikipedia.org/wiki?curid=648677" title="Cardiopharynx schoutedeni">
Cardiopharynx schoutedeni

Cardiopharynx schoutedeni – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Cardiopharynx". Bywa hodowany w akwariach.
Występowanie.
Gatunek endemiczny, szeroko rozprzestrzeniony w strefie litoralu jeziora Tanganika w Afryce Wschodniej. Przebywa nad dnem piaszczystym.
Opis.
Osiąga do 15 cm długości. Żywi się planktonem.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648678" url="https://pl.wikipedia.org/wiki?curid=648678" title="Cardiopharynx">
Cardiopharynx



</doc>
<doc id="648679" url="https://pl.wikipedia.org/wiki?curid=648679" title="Karnal">
Karnal

Karnal (hindi करनाल) – miasto indyjskie położone w dystrykcie Karnal, stan Hariana. 223 000 mieszkańców (2003).
Ośrodek przemysłu (głównie przemysł spożywczy, obuwniczy, maszynowy, włókienniczy) i handlowo usługowy dla okolicznych regionów rolniczych (uprawa głównie zbóż, bawełny).

</doc>
<doc id="648680" url="https://pl.wikipedia.org/wiki?curid=648680" title="Stacja Nickelodeon">
Stacja Nickelodeon



</doc>
<doc id="648681" url="https://pl.wikipedia.org/wiki?curid=648681" title="Nissan Motors">
Nissan Motors



</doc>
<doc id="648682" url="https://pl.wikipedia.org/wiki?curid=648682" title="Andromeda I">
Andromeda I

Andromeda I (również And I, PGC 2666) – karłowata galaktyka sferoidalna w konstelacji Andromedy. Jest satelitą Galaktyki Andromedy. Odkrył ją (wraz z And II, And III i And IV) Sidney van den Bergh na fotografiach z lat 1970 i 1971.
Andromeda I jest położona ok. 3,5° na południe od centrum galaktyki M31 (co odpowiada odległości około 190 tys. lat świetlnych). Od Ziemi dzieli ją dystans około 2,4 mln lat świetlnych.
Badania prowadzone przy pomocy Teleskopu Hubble’a doprowadziły do odkrycia w And I gromady kulistej, wyznaczono również wiek galaktyki na około 10 miliardów lat.

</doc>
<doc id="648684" url="https://pl.wikipedia.org/wiki?curid=648684" title="Neuenburg am Rhein">
Neuenburg am Rhein

Neuenburg am Rhein (do 1975 Neuenburg) – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Leży nad Renem, przy granicy z Francją, przy autostradzie A5 i drodze krajowej B378, ok. 7 km na zachód od Müllheim.

</doc>
<doc id="648686" url="https://pl.wikipedia.org/wiki?curid=648686" title="Bitwa pod Karnalem">
Bitwa pod Karnalem

Bitwa pod Karnalem miała miejsce 24 lutego 1739 podczas inwazji Nadir Szacha na Indie.
Bitwa była wielkim zwycięstwem armii Nadir Szacha nad władcą Imperium Mogołów Muhammadem Szachem. 
Bitwa stoczona została koło Karnal, 110 kilometrów na północ od Delhi. Armia Nadira składała się z około 55000 żołnierzy, natomiast armia Muhammada miała około 150000 żołnierzy. W ciągu trzech godzin, zręcznie wymanewrowane przez wojska irańskie siły Imperium Mogołów zostały całkowicie rozbite. Armia indyjska straciła 20000 zabitych i rannych. Reszta armii uległa rozproszeniu. Muhammad Szach został schwytany i wzięty do niewoli. W dwa tygodnie po bitwie Nadir Szach wkroczył z całą armią i wziętym do niewoli cesarzem do Delhi.

</doc>
<doc id="648688" url="https://pl.wikipedia.org/wiki?curid=648688" title="Charles Powlett (5. książę Bolton)">
Charles Powlett (5. książę Bolton)

Charles Powlett (1718 – 5 lipca 1765 w Londynie), brytyjski arystokrata, wojskowy i polityk, najstarszy syn Henry'ego Powletta, 4. księcia Bolton i Catherine Parry, córki Francisa Parry'ego. Kształcił się w Winchester College. Niedługo po ukończeniu nauki wstąpił do armii, gdzie dosłużył się stopnia podpułkownika w 1745 r. i generała-porucznika 12 marca 1752 r.
Jako polityk kontynuował rodzinną tradycję i związał się z wigami. Z ich ramienia zasiadał w Parlamencie w latach 1741 – 1754 z okręgu Lymington i w latach 1754 – 1759 z okręgu Hampshire. W 1752 r. wraz z awansem na stopień generalski, Powlett został kawalerem Orderu Łaźni. 22 grudnia 1758 r. został ponadto członkiem Tajnej Rady. Pełnił również funkcję Lorda Namiestnika Hampshire (1758 – 1763 i komendanta Tower (1754 – 1760).
W 1754 r., kiedy jego ojciec został 4. księciem Bolton, Powlett przyjął tytuł markiza Winchester. Tytuł 5. księcia Bolton przyjął po śmierci swojego ojca w 1759 r., wraz z przysługującym mu miejscem w Izbie Lordów.
5 lipca 1765 r., w swojej londyńskiej rezydencji Grosvenor Square, Bolton popełnił samobójstwo, strzelając sobie w głowę. Jego pogrzeb odbył się pięć dni później w Basing. Tytuły przejął jego młodszy brat, Harry.
Książę nigdy się nie ożenił. Ze związku z Mary Browne Banks miał nieślubną córkę, Jean Mary Browne-Powlett (ok. 1751 – 14 grudnia 1814), której przekazał większość swojej fortuny. Jean Mary poślubiła Thomasa Orde-Powletta, 1. barona Bolton.

</doc>
<doc id="648689" url="https://pl.wikipedia.org/wiki?curid=648689" title="PGC 2666">
PGC 2666



</doc>
<doc id="648694" url="https://pl.wikipedia.org/wiki?curid=648694" title="Pyszczak wargacz">
Pyszczak wargacz

Pyszczak wargacz ("Cheilochromis euchilus") – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Cheilochromis". Hodowany w akwariach.
Występowanie.
Gatunek endemiczny jeziora Malawi w Afryce.
Opis.
Osiąga do 35 cm, w akwariach do 20 cm długości. Gębacz. Samica składa jaja na kamieniu, a po ich zapłodnieniu pobiera do pyska na czas inkubacji. Żywią się owadami.

</doc>
<doc id="648695" url="https://pl.wikipedia.org/wiki?curid=648695" title="Cheilochromis">
Cheilochromis



</doc>
<doc id="648696" url="https://pl.wikipedia.org/wiki?curid=648696" title="Cheilochromis euchilus">
Cheilochromis euchilus



</doc>
<doc id="648699" url="https://pl.wikipedia.org/wiki?curid=648699" title="Gaz pieprzowy">
Gaz pieprzowy

Gaz pieprzowy – jeden z lakrymatorów, w którym substancją czynną (do 15%) jest kapsaicyna, używany jest do samoobrony w zasięgu skutecznego rażenia czynnika miotanego, który może być rozpylony w postaci mgły (aerozol), strumienia lub żelu. 
Ponieważ gaz pieprzowy nie działa poprzez wywoływanie bólu, lecz poprzez wywołanie uczucia silnego pieczenia, połączonego z trudnością oddychania i utrzymania otwartych oczu oraz dezorientację, środek ten jest także skuteczny w konfrontacji z osobami pod wpływem alkoholu, narkotyków lub pod wpływem dużej ilości adrenaliny (pobudzone). Aby później zidentyfikować napastnika, gazy pieprzowe zawierają kolorowy barwnik (głównie odcienie czerwieni), który trudno jest zmyć z twarzy.
W Polsce sprzedawany jest jako ręczny miotacz gazu, który w myśl ustawy o broni i amunicji jest bronią, na którą nie jest wymagane pozwolenie.
Działanie.
Głównym składnikiem aktywnym gazu pieprzowego jest kapsaicyna w postaci oleożywicy (OC, z ang. "oleoresin capsicum"). Wywołuje intensywne podrażnienie błon śluzowych i skóry. Kontakt z oczami wywołuje niemal natychmiastowy efekt, obejmujący palący ból, mimowolne zamknięcie oczu, łzawienie, podrażnienie spojówek, zaczerwienienie, świąd i blefarospazm. Wywołuje również tymczasową ślepotę. Zanieczyszczenie skóry wywołuje cierpnięcie, palący ból, obrzęk, wystąpienie rumienia i, sporadycznie, powstawanie pęcherzy. Po dostaniu się do dróg oddechowych gaz pieprzowy wywołuje podrażnienie wnętrza nosa, zwężenie światła dróg oddechowych, pieczenie w gardle, mocny kaszel i kichanie oraz duszność. Dalszymi skutkami jest dezorientacja, panika i utrata kontroli nad swoimi ruchami. Większość objawów ustępuje po 30–45 minutach.
Skuteczność gazu pieprzowego jako środka do samoobrony zależy od wielu czynników, osoby często spożywające ostre potrawy i przyprawy, takie jak chilli i tabasco, są w dużym stopniu odporne na działanie tego gazu. W przypadku wystrzału gazu bezpośrednio na twarz, może dojść do duszenia, obrażeń oczu oraz śluzówki. Jest szczególnie niebezpieczny dla osób z astmą, alergią i innymi podobnymi schorzeniami. W skrajnych przypadkach może wywoływać śmierć w wyniku reakcji alergicznej.
Dekontaminacja.
Poszkodowanego należy w pierwszej kolejności zabrać z miejsca, w którym doszło do skażenia gazem pieprzowym, gdyż jego pozostałości mogą znajdować się w powietrzu bądź na ziemi i okolicznych przedmiotach. Konieczne jest zdjęcie skażonego ubrania, biżuterii oraz okularów czy soczewek kontaktowych. Dalsza dekontaminacja może nie być konieczna, gdyż większość objawów powinna zacząć ustępować po około kilkunastu lub kilkudziesięciu minutach. Można jednak użyć dużych ilości chłodnej wody w celu spłukania ze skóry większych ilości gazu pieprzowego bądź do przemycia oczu, unikając przy tych czynnościach pocierania skażonych miejsc. Niemożliwe jest jednak całkowite usunięcie środka drażniącego za pomocą wody z uwagi na jego niską rozpuszczalność. W dodatku użycie wody (zwłaszcza gorącej lub w postaci roztworu soli fizjologicznej) może chwilowo zwiększyć odczuwane dolegliwości bólowe. Gdy objawy nie zaczynają ustępować po około 45 minutach bądź w przypadku astmy lub innych chorób układu oddechowego u poszkodowanego, wskazane jest szukanie pomocy lekarskiej.
Przy skażeniu oczu, intensywne mruganie może przyspieszyć usuwanie gazu pieprzowego wraz ze łzami. Do przemywania skażonych miejsc można użyć również m.in. chłodnego mleka, łagodnych szamponów (dla dzieci), mydła w płynie, alkoholu bądź łagodnego płynu do mycia naczyń. Nie należy stosować tłustych mydeł, płynów bądź emulsji kosmetycznych. Zastosowanie olejów roślinnych i podobnych substancji jest, w zależności od źródła, odradzane bądź zalecane. Po przemyciu skażonych miejsc można zastosować zimny kompres w celu zmniejszenia bólu (np. z chłodnego mleka, lodu, śniegu czy lodów). W sprzedaży są również specjalne chusteczki i aerozole, które według producentów mają pomagać przy dekontaminacji oraz uśmierzać ból.
Skuteczność różnych środków stosowanych przy odkażaniu w celu zmniejszenia dolegliwości bólowych była przedmiotem badań. W badaniu skuteczności szamponu, mleka, wody, 2% żelu z lidokainą i preparatu Maalox nie stwierdzono jednak żadnych znaczących różnic, podobnie w innym badaniu porównującym skuteczność wody i szamponu.
Rodzaje gazów pieprzowych.
Istnieją gazy pieprzowe stworzone do obrony przed agresywnymi zwierzętami. Różnią się one jedynie ilością substancji czynnej, czyli OC. W takiego rodzaju gazach jego stężenie wynosi do 11% („ludzkie” około 15%).
Gazy mogą być w postaci aerozolu lub tzw. żelu. Gazy w postaci aerozolu rozpylają się jak dezodorant w sprayu: są wrażliwe na wiatr, nie można ich używać w zamkniętych pomieszczeniach i mają niewielki zasięg – do 2,5 metra. Gazy w żelu „wystrzeliwują” strumień podobny do piany. Ma on znacznie lepszą skuteczność, gdyż osiada na trafionych przedmiotach, ale trudniej trafić nim w cel.

</doc>
<doc id="648700" url="https://pl.wikipedia.org/wiki?curid=648700" title="Barbara Sobotta">
Barbara Sobotta

Barbara Janiszewska-Sobotta, de domo Lerczak (ur. 4 grudnia 1936 w Poznaniu, zm. 21 listopada 2000 w Krakowie) – polska lekkoatletka, sprinterka, mistrzyni Europy i medalistka olimpijska.
Życiorys.
Była absolwentką V Liceum Ogólnokształcącego w Poznaniu. Profesjonalnie zaczęła trenować w 1952, w AZS Poznań (specjalizowała się w biegach na 100 i 200 metrów). Jej wyniki już wówczas, w wieku szesnastu lat, kwalifikowały ją na igrzyska olimpijskie, jednak jej trener, Emil Dudziński, uznał, że jest zbyt młoda na start w tak dużej imprezie.
Była jedną z czołowych zawodniczek "Wunderteamu". Specjalizowała się w biegach krótkich, największe sukcesy odnosiła w biegu na 200 m. Trzykrotnie startowała w igrzyskach olimpijskich. W Melbourne 1956 nie odniosła sukcesów (na 200 m odpadła w półfinale). W Rzymie 1960 zdobyła brązowy medal w sztafecie 4 × 100 m (wraz z Teresą Ciepły, Celiną Jesionowską i Haliną Górecką), a na 200 m była piąta w finale. W Tokio 1964 znów była w finale na 200 m, zajmując 6. miejsce.
Wielkie sukcesy odniosła podczas mistrzostw Europy, gdzie zdobyła w sumie dwa złote i dwa brązowe medale. W Bernie 1954 była czwarta na 200 m, a w sztafecie 4 × 100 m zajęła 5. miejsce. W Sztokholmie 1958 została mistrzynią Europy na 200 m oraz brązową medalistką w sztafecie 4 × 100 m. W Belgradzie 1962 zdobyła brązowy medal na 200 m, a sztafeta z jej udziałem (oraz Teresy Ciepły, Marii Piątkowskiej i Elżbiety Szyrokiej) medal złoty.
Siedemnaście razy zdobywała mistrzostwo Polski:
27 razy poprawiała rekordy Polski. Zajęła 9. miejsce w Plebiscycie Przeglądu Sportowego 1958.
Była żoną olimpijczyków Zbigniewa Janiszewskiego i Piotra Sobotty. Matka aktora Łukasza Nowickiego z nieformalnego związku z Janem Nowickim.
Miała też w swoim życiu epizod aktorski – wystąpiła w filmie Andrzeja Kondratiuka "Dziura w ziemi".
Została pochowana na Cmentarzu Junikowo w Poznaniu (pole 27 kwatera D-2-12).

</doc>
<doc id="648701" url="https://pl.wikipedia.org/wiki?curid=648701" title="Chilochromis duponti">
Chilochromis duponti

Chilochromis duponti – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Chilochromis", który został ustanowiony przez Boulengera na podstawie unikalnego układu kości czaszki. Podobny układ występuje u przedstawicieli rodzaju "Otopharynx" z jeziora Malawi.
Występowanie.
Afryka – zlewnia rzeki Kongo na obszarze Gabonu i Kongo. Gatunek endemiczny.
Opis.
Osiąga do 22 cm długości. Żywi się roślinami i owadami. W niewoli jest gatunkiem agresywnym.
Klasyfikacja.
Pozycja taksonomiczna tego gatunku w obrębie Pseudocrenilabrinae nie jest jednoznacznie ustalona. Większość autorów plasuje go w plemieniu „Tilapiini”, które zostało uznane za parafiletyczne. Badania molekularne wskazują na bliskie pokrewieństwo "Chilochromis" z przedstawicielami rodzaju "Tilapia" ("sensu stricto").

</doc>
<doc id="648702" url="https://pl.wikipedia.org/wiki?curid=648702" title="Chilochromis">
Chilochromis



</doc>
<doc id="648704" url="https://pl.wikipedia.org/wiki?curid=648704" title="Andrija Delibašić">
Andrija Delibašić

Andrija Delibašić (ur. 24 kwietnia 1981 w Nikšiciu) – czarnogórski piłkarz, grający na pozycji napastnika.
Kariera.
Jest wychowankiem Sutjeski Nikšić, profesjonalną karierę rozpoczął jednak w słynnym Partizanie Belgrad, gdzie grał od 1998 do 2003 roku. W styczniu 2004 został sprzedany za 1.8 miliona euro do RCD Mallorca, gdzie w pierwszym sezonie pobytu strzelił 7 bramek w 29 meczach.
W 2005 zaczął kolejną przygodę z klubem z Półwyspu Iberyjskiego, była jednak ona całkowicie nieudana, gdyż w Benfice udało mu się zagrać tylko kilka minut przez całą połowę sezonu. Uznał, że w klubie jest nieprzydatny, dlatego też jeszcze przed startem nowego sezonu w SuperLiga postanowił przenieść się do Sportingu Braga.
Przed obecnym sezonem powrócił do RCD Mallorca i niemal momentalnie został wypożyczony do AEK Ateny, trenowanego przez Lorenzo Serrę Ferrera. Od stycznia jest zaś piłkarzem SC Beira-Mar, gdzie po raz kolejny przebywa na wypożyczeniu, tym razem z opcją transferu definitywnego za 3 miliony euro. W swoim nowym zespole zadebiutował 4 lutego, przeciwko Uniao Leiria.
Latem 2007 Delibašić wrócił do RCD Mallorca i strzelił 6 bramek w 2 meczach. Jednakże władze klubu uznały, że to nie było wystarczające, by pozostać z zespołem. Wypożyczyli go znów – tym razem do Real Sociedad w hiszpańskiej Segunda División. W 2008 roku został sprzedany do Hércules CF, a w 2010 trafił do Rayo Vallecano, w barwach którego od sezonu 2011/2012 występował w Primera División. W lutym 2014 trafił do tajskiego Ratchaburi F.C. Przed końcem kariery grał w klubach Ratchaburi FC i Sutjeska Nikšić.

</doc>
<doc id="648705" url="https://pl.wikipedia.org/wiki?curid=648705" title="Barbara Janiszewska">
Barbara Janiszewska



</doc>
<doc id="648707" url="https://pl.wikipedia.org/wiki?curid=648707" title="Synagoga w Gdańsku (ul. Lawendowa)">
Synagoga w Gdańsku (ul. Lawendowa)

Synagoga w Gdańsku – synagoga znajdująca się w Gdańsku przy ulicy Lawendowej 8 (Główne Miasto). Rozebrana w 1890 roku.
Historia.
Synagoga została zbudowana w 1845 roku przez gminę z Winnicy na rogu ulic Lawendowej (niem. Lawendelgasse) i Straganiarskiej (niem. "Häkergasse"). Jej obrys zaznaczony został na Planie Buhsego. Synagoga była czynna do 1880 roku, a w 1890 roku została rozebrana. Pozostałością po budowli jest skrzywienie jezdni ulicy Straganiarskiej na wysokości skrzyżowania ze Słomianą. Na przełomie XIX i XX wieku na jej miejscu wybudowano kamienicę.

</doc>
<doc id="648708" url="https://pl.wikipedia.org/wiki?curid=648708" title="Ballady (album Kata)">
Ballady (album Kata)

Ballady – album polskiej grupy thrashmetalowej Kat wydany w 1993 roku. Wydawnictwo było wznawiane dwukrotnie w 1996 roku nakładem wytwórni muzycznej Silverton oraz w 2003 roku nakładem Mystic Production ze wzbogacona oprawą graficzną oraz wywiadami z poszczególnymi muzykami pod redakcją dziennikarza Jarosława Szubrychta. Pomysłodawcą realizacji "Ballad" był ówczesny menadżer zespołu Alfred Sosgórnik.
Nagrania nr 1, 3 i 6-9 zrealizowano w Studio Deo Recording w Wiśle. Nagrania nr 2 i 4 zrealizowano w Izabelin Studio, natomiast nagranie nr 5 zrealizowano w Teatrze STU w Krakowie.
23 września 2016 roku nakładem wytwórni muzycznej Metal Mind Productions ukazała się reedycja nagrań. Wznowienie dotarło do 25. miejsca polskiej listy przebojów - OLiS.

</doc>
<doc id="648710" url="https://pl.wikipedia.org/wiki?curid=648710" title="Andrija Delibasić">
Andrija Delibasić



</doc>
<doc id="648713" url="https://pl.wikipedia.org/wiki?curid=648713" title="Oddział Odlewnictwa Artystycznego Muzeum w Gliwicach">
Oddział Odlewnictwa Artystycznego Muzeum w Gliwicach

Oddział Odlewnictwa Artystycznego Muzeum w Gliwicach – filia Muzeum w Gliwicach posiadająca i eksponująca zbiór odlewów artystycznych z brązu i żeliwa.
Informacje ogólne.
Obecnie Oddział Odlewnictwa Artystycznego mieści się w budynku dawnej maszynowni nieistniejącej kopalni „Gliwice”, w Nowych Gliwicach przy ul. Bojkowskiej 37. Główna część ekspozycji autorstwa Mirosława Nizia składa się z czterech kubików (gablot muzealnych) nawiązujących kształtem do pieców hutniczych. Umieszczono w nich eksponaty oraz multimedialne prezentacje dotyczące historii odlewnictwa artystycznego w Gliwicach oraz dziejów hutnictwa i przemysłu na śląsku.
Historia.
Po uruchomieniu w 1796 roku wielkiego pieca opalanego koksem Królewska Odlewnia Żeliwa w Gliwicach była jednym z najnowocześniejszych zakładów produkcyjnych w Europie pod koniec XVIII wieku. W 1991 roku przeszła na własność gliwickiego muzeum.
Do 18 stycznia 2010 roku wystawa znajdowała się w XIX-wiecznej hali produkcyjnej Królewskiej Odlewni Żeliwa, na terenie Gliwickich Zakładów Urządzeń Technicznych (GZUT), przy ul. Robotniczej 2 w Gliwicach. Kolekcja odlewów artystycznych była wystawiona w dwóch salach ekspozycyjnych.
Nowa ekspozycja przy ul. Bojkowskiej została otwarta 1 października 2010 roku.

</doc>
<doc id="648714" url="https://pl.wikipedia.org/wiki?curid=648714" title="Synagoga w Gdańsku (ul. Pańska)">
Synagoga w Gdańsku (ul. Pańska)

Synagoga w Gdańsku – synagoga znajdująca się w Gdańsku przy ulicy Pańskiej (Główne Miasto). Zniszczona podczas II wojny światowej, ostatecznie rozebrana w latach 60. XX wieku.
Historia.
Synagoga została zbudowana w 1818 roku przez gminę ze Starych Szkotów. Usytuowana była w podwórzu i przy murach obronnych. Początkowo był to niewielki budynek, w którym modlili się wyłącznie mężczyźni. W 1851 roku rabin Abraham Stein przeprowadził reformy w synagodze, a ją samą przebudowano i zmodernizowano. Wówczas dobudowano otwartą galerię dla kobiet, przesunięto bimę bliżej Aron ha-kodesz, a językiem liturgicznym został niemiecki. W 1878 roku budynek spłonął i wkrótce został gruntownie wyremontowany. 
W 1887 roku synagoga została zamknięta w związku z otwarciem pobliskiej Wielkiej Synagogi i przeznaczona na inne cele. Podczas II wojny światowej budynek został znacznie uszkodzony. W latach 60., w czasie prac konserwatorskich prowadzonych przy Baszcie Na Podmurzu, rozebrano ruiny dawnej synagogi.

</doc>
<doc id="648715" url="https://pl.wikipedia.org/wiki?curid=648715" title="Zdziar (Słowacja)">
Zdziar (Słowacja)

Zdziar, także "Ździar", "Żdżar", "Żar" (, , ) – wieś (obec) u podnóża Tatr Bielskich i Magury Spiskiej na słowackim Spiszu.
Historia.
Pierwsze wzmianki o miejscowości pochodzą z roku 1409. Zdziar powstał w drodze kolonizacji wołoskiej w II połowie XVI wieku i początkowo należał do majątku Horváthów-Palocsayów. Osadnicy przybyli tu przede wszystkim z terenów polskich (okolice Zakopanego). Ludwik Zejszner w 1854 r. pisał: "Mieszkańcy są polskiego pochodzenia". Stąd wśród lokalnych nazwisk pojawiają się zesłowacczone formy polskie. Lokalne budownictwo wykazuje duże wpływy podhalańskie, choć przeważa klasyczny spiski układ zagród ustawianych w czworoboki z podwórkiem w środku, do którego wjazd prowadzi przez ozdobne bramy. Większość starych domów kryta jest gontami. Kilka części wsi stanowi tzw. pamiątkę słowackiej kultury narodowej. Nadal żywy jest tu góralski folklor, działalność prowadzą zespoły regionalne. W centrum Zdziaru znajduje się kościół katolicki z 1831 roku i cmentarz.
27 listopada 1938 r. w czasie zajmowania przez Wojsko Polskie spornych terenów ze Słowacją, pod Zdziarem doszło do wymiany ognia między 24 Pułkiem Ułanów a wojskiem czechosłowackim. W potyczce zginął mjr Stefan Rago.
Współczesność.
Obecnie Zdziar stanowi najważniejszy ośrodek turystyczny Tatr Bielskich, słynący z dużej ilości wyciągów i pensjonatów. Dwa główne tereny zjazdowe Zdziaru to Dolina Bachledzka ("Bachledova dolina") i Średnica ("Strednica"). Wyciągi na Średnicy od przejścia na Łysej Polanie dzieli jedynie 10 km. Grzbietami pobliskiej Magury Spiskiej i Doliną Mąkową ("Monkova dolina") prowadzą trasy biegowe o łącznej długości 30 km.
Demografia.
Według danych z dnia 31 grudnia 2011 wieś zamieszkiwało 1368 osób, w tym 689 kobiet i 679 mężczyzn.
W 2001 roku rozkład populacji względem narodowości i przynależności etnicznej oraz religijnej wyglądał następująco:
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. W pierwszej ćwierci XXI wieku wciąż żywa jest też góralska tradycja objawiająca się m.in. noszeniem przy okazji większych uroczystości lokalnej odmiany stroju spiskiego.

</doc>
<doc id="648716" url="https://pl.wikipedia.org/wiki?curid=648716" title="Chilotilapia rhoadesii">
Chilotilapia rhoadesii

Chilotilapia rhoadesii – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Chilotilapia". Hodowana w akwariach.
Występowanie.
Gatunek endemiczny jeziora Malawi w Afryce.
Opis.
Osiąga w naturze do 30 cm długości, w akwariach mniejsza. Żywi się głównie ślimakami, zwłaszcza z rodzajów "Melanoides" i "Lanistes".

</doc>
<doc id="648719" url="https://pl.wikipedia.org/wiki?curid=648719" title="Chilotilapia">
Chilotilapia



</doc>
<doc id="648720" url="https://pl.wikipedia.org/wiki?curid=648720" title="Współczynnik tarcia">
Współczynnik tarcia

Współczynnik tarcia – wielkość charakteryzująca siłę tarcia. W zależności od rodzaju tarcia, wyróżnia się odpowiednie współczynniki tarcia. Oznaczany jest przez: "μ" [mi], "k" lub "f"
Tarcie ślizgowe.
W tarciu ślizgowym (suwnym), współczynnik tarcia jest równy stosunkowi siły tarcia "T" do sił nacisku "Fn" ciała na podłoże (drugie ciało).
Współczynnik tarcia ślizgowego jest wielkością bezwymiarową.
W powyższym wzorze współczynnik tarcia określony jest przez siłę tarcia "T":
W większości przypadków współczynnik tarcia statycznego jest większy od współczynnika tarcia kinetycznego. Wartości współczynnika tarcia silnie zależą od rodzaju powierzchni, zanieczyszczeń i wielu innych czynników, dlatego czasem określa się również warunki w jakich przeprowadzono pomiar np. kształtu, chropowatości powierzchni.
Dla tarcia ślizgowego, w miejsce współczynnika tarcia ślizgowego czasem podaje się kąt tarcia określony wzorem:
Kąt tarcia jest równy kątowi nachylenia równi pochyłej, przy którym ciało zsuwa się ruchem jednostajnym.
Tarcie toczne.
Dla tarcia tocznego współczynnik tarcia jest równy stosunkowi momentu tarcia tocznego "Mt" do siły nacisku "N". Współczynnik ten ma wymiar wyrażany w jednostkach długości (np. m).
Współczynnik tarcia.
Współczynniki tarcia ślizgowego pomiędzy niektórymi materiałami

</doc>
<doc id="648722" url="https://pl.wikipedia.org/wiki?curid=648722" title="Thomas Orde-Powlett">
Thomas Orde-Powlett

Thomas Orde-Powlett (ur. 30 sierpnia 1740, zm. 30 lipca 1807 w Hackwood Park) – brytyjski arystokrata i polityk, syn Johna Orde'a i Anne Marr, córki Ralpha Marra.
Został ochrzczony jako Thomas Orde 2 października 1740 r. w Morpeth w hrabstwie Northumberland. Kształcił się w Eton College i King’s College w Cambridge. Tę ostatnią uczelnię ukończył w 1770 r. z tytułem bakałarza sztuk pięknych. W 1773 r. został magistrem z tej dziedziny.
Był rewidentem księgowym (Auditor) Księstwa Lancaster w latach 1772-1774, zaś później, do końca życia, pełnił w tym księstwie urząd syndyka masy upadłościowej (Receiver). 23 lutego 1775 r. został członkiem Towarzystwa Starożytności. W karierze politycznej związał się z partią torysów. Z jej ramienia był członkiem Parlamentu w latach 1780-1784 (z okręgu Aylesbury), 1784-1790 (z okręgu Rathcormick) i 1790-1796 (z okręgu Harwich). Był również Sekretarzem Skarbu (1782-1783), Podsekretarzem Stanu do Spraw Wewnętrznych (1782 r.) i sekretarzem lorda namiestnika Irlandii (1784-1787). 23 listopada 1785 r. został członkiem Tajnej Rady.
7 kwietnia 1778 w Marylebone, poślubił Jean Mary Browne-Powlett (ok. 1751 – 14 grudnia 1814), nieślubną córkę Charlesa Powletta, 5. księcia Bolton i Mary Browne Banks. Thomas i Jean mieli razem dwóch synów:
Po śmierci stryja swojej żony 6. księcia Bolton w 1794 r., Orde przejął część jego ziem i zmienił nazwisko na Orde-Powlett. W 1797 r. otrzymał tytuł barona Bolton, uprawniający go do zasiadania w Izbie Lordów.
Sir Jonah Barrington opisał barona jako "chłodnego, ostrożnego, powolnego i moralizatorskiego człowieka, dość dobrze poinformowanego, ale niezbyt utalentowanego, umysłu może niezbyt silnego, ale też i nie słabego".
Bolton zmarł w 1807 r. w wieku 66. lat i został pochowany w Old Basing w hrabstwie Hampshire, gdzie przez ostatnie 7 lat pełnił funkcję lorda namiestnika.

</doc>
<doc id="648723" url="https://pl.wikipedia.org/wiki?curid=648723" title="Ždiar">
Ždiar



</doc>
<doc id="648724" url="https://pl.wikipedia.org/wiki?curid=648724" title="Objaw Katza-Wachtela">
Objaw Katza-Wachtela

Objaw Katza-Wachtela – elektrokardiograficzny objaw będący jednym z wykładników przerostu zarówno prawej jak i lewej komory serca, polegający na tym, że: stosunek wysokości załamków R i S w odprowadzeniach V2–V4 lub dwóch albo więcej odprowadzeniach kończynowych wynosi około 1. 
Pomimo istnienia tego (i innych) objawów elektrokardiograficznych rozpoznanie przerostu obu komór serca jest obarczone znacznym błędem – do tego celu służy echokardiografia.

</doc>
<doc id="648725" url="https://pl.wikipedia.org/wiki?curid=648725" title="Baron Bolton">
Baron Bolton

Baronowie Bolton 1. kreacji (parostwo Wielkiej Brytanii)
Następca 8. barona Bolton: Thomas Peter Algar Orde-Powlett

</doc>
<doc id="648728" url="https://pl.wikipedia.org/wiki?curid=648728" title="Cunningtonia longiventralis">
Cunningtonia longiventralis

Cunningtonia longiventralis – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Cunningtonia". Hodowana w akwariach.
Występowanie.
Gatunek endemiczny południowej części jeziora Tanganika w Afryce Wschodniej.
Opis.
Osiąga w naturze do 14 cm długości.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648729" url="https://pl.wikipedia.org/wiki?curid=648729" title="Irina Spîrlea">
Irina Spîrlea

Irina Spirlea (ur. 26 marca 1974 w Bukareszcie) – rumuńska tenisistka.
Kariera tenisowa.
Zawodowa kariera Spirleii trwała w latach 1990–2000. Zawodniczka praworęczna. W czasie występów na kortach światowych wygrała cztery turnieje gry pojedynczej oraz sześć gry podwójnej. Na kortach zarobiła ponad 2,5 mln dolarów. Stosunek jej meczów singlowych wynosi 289 wygranych do 189 przegranych.
W roku 1994 wygrała swój pierwszy zawodowy tytuł w Palermo, broniąc go również rok później. W 1996 jako 22 zawodniczka świata wygrała imprezę w Amelie Island, pokonując w finale numer 14 Mary Pierce. Z Francuzką wygrała również w Eastbourne, tam też pokonała Arantxę Sánchez Vicario (odnosząc życiowe zwycięstwo), zakwalifikowała się do turnieju kończącego sezon.
1997 – w Australian Open 1997 po raz pierwszy Rumunka dotarła do ćwierćfinału, od czasów Virginii Ruzici. Zarobiła pierwszy milion dolarów. Wygrywała z tak wysoko sklasyfikowanymi zawodniczkami, jak Amanda Coetzer, Monica Seles, Mary Joe Fernández, toczyła wyrównane pojedynki z siostrami Williams, zwłaszcza z Venus. Zaliczyła pierwszy wielkoszlemowy półfinał w US Open 1997.
1998 – Irina pokonuje zawodniczki z najwyższej światowej półki – Lindsay Davenport i Monicę Seles. Dochodzi do ćwierćfinałów WTA Finals, pokonując Arantxę Sánchez Vicario. Wygrywa turniej w Strasburgu.
1999–2000 – finalistka singla i debla na turnieju w Kairze. Wygrywa turnieje deblowe w Paryżu (hala) i Luksemburgu. Kwalifikuje się do Masters w grze podwójnej.
W latach 1991–1992 oraz 1994 reprezentantka w Pucharze Federacji. Reprezentantka Rumunii na igrzyskach olimpijskich w Barcelonie (1992).
Jej trenerem był Włoch Massimiliano Pace, z którym w 2001 roku wzięła ślub. Rok później urodziła syna. Najbardziej lubi korty ziemne. Podziwia Steffi Graf.

</doc>
<doc id="648730" url="https://pl.wikipedia.org/wiki?curid=648730" title="Cunningtonia">
Cunningtonia



</doc>
<doc id="648732" url="https://pl.wikipedia.org/wiki?curid=648732" title="Zorzynek rzeżuchowiec">
Zorzynek rzeżuchowiec

Zorzynek rzeżuchowiec ("Anthocharis cardamines") – gatunek motyla dziennego z rodziny bielinkowatych (Pieridae). Łatwy do rozpoznania 
Występowanie.
Cała Europa, Azja, aż po Chiny. Pospolity, występuje w całym kraju.
Opis.
Skrzydła o rozpiętości 35-40 mm, z wierzchu białe. Na przednim skrzydle czarna plama wierzchołkowa, na żyłce poprzecznej czarna plamka. Spód skrzydeł biały z zielonkawym deseniem. Wyraźnie zaznaczony dymorfizm płciowy. U samca po obu stronach przedniego skrzydła, w przedniej części pomarańczowa plama. Gąsiennica niebiesko-zielona, od spodu zielona. Po bokach znajdują się białe linie. Głowa zielona. Na ciele znajdują czarne brodawki i krótkie szczecinki. Poczwarka smukła z rozszerzeniem pośrodku i długim wyrostkiem na głowie. Jej ubarwienie zależy od otoczenia, od żółtego, aż po zielone.
Biologia i ekologia.
Jaja beczułkowate, na początku białe, później pomarańczowo-brunatne z zwężeniem na szczycie i delikatnym żeberkowaniem. Składane są pojedynczo na szypułkach kwiatowych, najczęściej rosnących w miejscach ocienionych. Pojawia się przy tym w okresie 3/IV-1/VI, ale w tatrach spotykany też w lipcu. Gąsiennica żyje na roślinach z rodziny Brassicaceae. Należą do nich rzeżucha łąkowa, czosnaczek pospolity, rzeżusznik piaskowy, pleszczotka górska, żywiec bulwkowaty, wieczernik damski i chrzan pospolity. Żeruje na różnych gatunkach kwiatów oraz niedojrzałych łuszczynach, rzadko zjada również liście i łodygi. Przepoczwarzenie się ma miejsce na łodydze, czasem na ziemi. Zimuje tylko poczwarka. Dorosłe żywią się nektarem, tych samych roślin, co gąsiennic. Zamieszkuje łąki, skraje lasów, zręby, leśne drogi i polany oraz wilgotne lasy liściaste i mieszane.
Status i ochrona.
Gatunek najmniejszej troski, nie wymaga ochrony.

</doc>
<doc id="648733" url="https://pl.wikipedia.org/wiki?curid=648733" title="Anthocharis cardamines">
Anthocharis cardamines



</doc>
<doc id="648734" url="https://pl.wikipedia.org/wiki?curid=648734" title="Mikorowo (jezioro)">
Mikorowo (jezioro)

Mikorowo (Mikorowskie) (kaszb. "Jezoro Mikrowsczé") – jezioro rynnowe leżące na Wysoczyźnie Polanowskiej, na południe od wsi Mikorowo w gminie Czarna Dąbrówka, w powiecie bytowskim (województwo pomorskie) o powierzchni 43 ha.

</doc>
<doc id="648738" url="https://pl.wikipedia.org/wiki?curid=648738" title="Trapez (przyrząd gimnastyczny)">
Trapez (przyrząd gimnastyczny)

Trapez (pochodzenie fr. "trapéze" z gr. "trapézion") – przyrząd gimnastyczny w postaci drążka zawieszonego poziomo na linach. Drążek jest przyrządem wykorzystywanym do ćwiczeń, stosowanym również w akrobatyce cyrkowej.

</doc>
<doc id="648739" url="https://pl.wikipedia.org/wiki?curid=648739" title="Cyathochromis obliquidens">
Cyathochromis obliquidens

Cyathochromis obliquidens – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Cyathochromis". Hodowana w akwariach.
Występowanie.
Gatunek endemiczny jeziora Malawi w Afryce.
Opis.
Osiąga w naturze do 15 cm długości. Terytorialna. Żywi się głównie makrofitami (glony i rośliny wodne).
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648740" url="https://pl.wikipedia.org/wiki?curid=648740" title="Cyathochromis">
Cyathochromis



</doc>
<doc id="648741" url="https://pl.wikipedia.org/wiki?curid=648741" title="Silvermines">
Silvermines

Silvermines (irl. "Béal Átha Gabhann") – wieś w Irlandii w hrabstwie Tipperary, położona w pobliżu gór Silvermines, niedaleko miasta Nenagh.
Jej nazwa nawiązuje do górniczej przeszłości osady. W przeszłości mieściła się tutaj jedna z największych kopalni srebra w Europie. Pierwsze wzmianki o wydobyciu pochodzą z XIII wieku. W XIX i XX wieku wydobywano tu głównie cynk i ołów. Obecnie nie prowadzi się w Silvermines działalności wydobywczej.

</doc>
<doc id="648743" url="https://pl.wikipedia.org/wiki?curid=648743" title="Objaw de Musseta">
Objaw de Musseta

Objaw de Musseta () – rzadko dziś opisywany objaw chorobowy świadczący o przewlekłej niedomykalności zastawki aortalnej znacznego stopnia, opisany po raz pierwszy przez Paula de Musseta (1804–1880) u jego brata, francuskiego poety Alfreda de Musseta (1810–1857), który zmarł z powodu tej wady. Sam Alfred de Musset przedstawił opis objawu w poemacie "La nuit de mai". Objaw polega na szybkim wstrząsaniu głowy chorego w rytm tętna na tętnicach szyjnych („przytakiwania”). W cięższych przypadkach tętnienie może udzielać się całemu ciału. Jest objawem o raczej niewielkiej czułości i swoistości.

</doc>
<doc id="648745" url="https://pl.wikipedia.org/wiki?curid=648745" title="Jezioro Kozie">
Jezioro Kozie

 
Jezioro Kozie (kasz. "Jezoro Kozé") – jezioro rynnowe leżące na Wysoczyźnie Polanowskiej w powiecie bytowskim województwa pomorskiego.
Morfometria.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Kozie". W różnych publikacjach i na mapach topograficznych jezioro to występuje pod nazwą "Jezioro Kozińskie".
Powierzchnia zwierciadła wody według różnych źródeł wynosi od 100,0 ha do 103,0 ha. do ha.
Zwierciadło wody położone jest na wysokości 99,5 m n.p.m. lub 99,6 m n.p.m. Średnia głębokość jeziora wynosi 6,8 m, natomiast głębokość maksymalna 16,9 m.
W oparciu o badania przeprowadzone w 1995 roku wody jeziora zaliczono do II klasy czystości.
Przyroda.
Jezioro charakteryzuje się wysoką i prawie całkowicie zalesioną linią brzegową (częściowo starodrzew iglasty z obficie występującymi borówkami). Same brzegi całkowicie porasta trzcina, przez co dostęp do wody jest bardzo utrudniony. W wodach akwenu występują szczupaki (najczęściej kilogramowe) i okonie, a także niewielkie ilości leszczy i płoci. 

</doc>
<doc id="648746" url="https://pl.wikipedia.org/wiki?curid=648746" title="Krzysztof Ratajczyk">
Krzysztof Ratajczyk

Krzysztof Ratajczyk (ur. 9 listopada 1973 w Poznaniu) – polski piłkarz grający na pozycji obrońcy.
Karierę piłkarską rozpoczynał w Warcie Poznań. W 1990 zdobył z reprezentacją Polski brązowy medal mistrzostw Europy w kategorii U-16. Latem 1991 przeszedł do Legii Warszawa. W wieku 20 lat miał pewne miejsce w podstawowym składzie Legii Warszawa. Wspólnie z Jackiem Zielińskim, Markiem Jóźwiakiem oraz Zbigniewem Mandziejewiczem tworzyli blok obronny w połowie lat 90. Podczas pięciu lat spędzonych w tym klubie zdobył sześć pucharów w Polsce w tym 2 razy Mistrzostwo Polski, 2 razy Puchar Polski oraz jeden Superpuchar Polski. Największym sukcesem okazało się dojście do 1/4 Finału Ligi Mistrzów w sezonie 1995/1996. Wystąpił w 3 z 10 spotkań w Lidze Mistrzów (w jednym meczu eliminacyjnym i dwóch grupowych).
Zyskał pseudonim boiskowy „Rataj”; żonaty z Edytą, z którą ma syna Piotra.

</doc>
<doc id="648751" url="https://pl.wikipedia.org/wiki?curid=648751" title="Wrzeciono">
Wrzeciono



</doc>
<doc id="648752" url="https://pl.wikipedia.org/wiki?curid=648752" title="Cyathopharynx furcifer">
Cyathopharynx furcifer

Cyathopharynx furcifer – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Cyathopharynx". Bywa hodowana w akwariach.
Występowanie.
Gatunek endemiczny, szeroko rozprzestrzeniony w jeziorze Tanganika w Afryce Wschodniej.
Opis.
Osiąga w naturze do 21 cm długości.
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="648755" url="https://pl.wikipedia.org/wiki?curid=648755" title="Cyathopharynx">
Cyathopharynx



</doc>
<doc id="648758" url="https://pl.wikipedia.org/wiki?curid=648758" title="Harry Powlett (książę Bolton)">
Harry Powlett (książę Bolton)

Harry Powlett (6 listopada 1720 – 25 grudnia 1794) – brytyjski arystokrata, wojskowy i polityk, młodszy syn Henry'ego Powletta, 4. księcia Bolton i Catharine Parry, córki Francisa Parry'ego. Kształcił się w Winchester College.
Po ukończeniu nauki wstąpił do Royal Navy i piął się po szczeblach kariery. W 4 marca 1740 r. został porucznikiem na HMS "Shrewsbury". Później służył na HMS "Port Mahon" i HMS "Oxford". W 1743 r. wziął udział w oblężeniu Kartageny i został awansowany do rangi kapitana. 22 lutego 1744 r. wziął udział w bitwie pod Tulonem zakończonej klęską Royal Navy i później był świadkiem przeciwko oskarżanemu o nieudolność wiceadmirałowi Richarda Lestocka. W 1745 r. dowodził HMS "Sandwich", później HMS "Ruby". Dowodząc tym okrętem o mały włos nie dostałby się do niewoli francuskiej, kiedy płynął z rozkazami do admirała Martina. W 1746 r. został dowódcą HMS "Exeter" i służył w Indiach, pod dowództwem kontradmirała Griffina i admirała Boscawena. Brał tam udział w blokadzie portu Pondicherry.
Podczas drogi powrotnej do Anglii Powlett oskarżył Griffina o niezaatakowanie napotkanych francuskich okrętów. Griffin został uznany za winnego zaniechania i zdegradowany, ale w akcie zemsty oskarżył Powletta na Dworze królewskim. Chcąc uniknąć konsekwencji Powlett zrezygnował z czynnej służby w marynarce i zajął się karierą polityczną. Z ramienia partii wigów był członkiem Parlamentu w latach 1751-1754 (z okręgu Christchurch), 1755-1761 (z okręgu Lymington) i 1761-1765 (z okręgu Winchester). W 1765 r., po samobójczej i bezpotomnej śmierci starszego brata, Charlesa, odziedziczył tytuł księcia Bolton i miejsce w Izbie Lordów.
W międzyczasie zdążył się pogodzić z Griffinem, którego zarzuty upadły z braku dowodów. Jednocześnie wciąż uzyskiwał wyższe rangi w marynarce. W 1756 r. uzyskuje rangę kontradmirała, w 1759 r. wiceadmirała. W 1770 r. został admirałem Niebieskiego Szwadronu Royal Navy, zaś pięć lat później Szwadronu Czerwonego. Dodatkowo, 10 grudnia 1768 r. został członkiem Tajnej Rady. W latach 1782-1794 był Lordem Namiestnikiem Hampshire.
7 maja 1752 r. w Mayfair w Londynie, poślubił Mary Nunn (przed 1737 – 31 maja 1764) i miał z nią jedną córkę:
Po śmierci pierwszej żony książę ożenił się ponownie, 8 kwietnia 1765 r. w Londynie, Katherine Lowther (ok. 1736 – 21 marca 1809), córkę Roberta Lowthera i Catherine Pennington, córki sir Josepha Penningtona, 2. baroneta. Harry i Katherine mieli razem dwie córki:
Pomimo wysokich godności i licznych zaszczytów, Bolton nie był człowiekiem wielkiej inteligencji i wielkich zdolności. Zwany popularnie "kapitanem Wietrzykiem" ("Capitain Whiffle") zawdzięczał swoje zaszczyty przede wszystkim znajomością. Nie był również dobrym dowódcą, gdyż dwukrotnie stawał przed sądem wojskowym pod zarzutem niekompetencji. Horace Walpole pisał o księciu, że był "głupim, brutalnym i dumnym człowiekiem, którego przydatność była problematyczna".
Książę Bolton zmarł bez męskiego potomka w 1794 r. Tytuł księcia Bolton wygasł wraz z jego śmiercią, natomiast tytuł markiza Winchester przypadł młodszej linii rodziny Pauletów.

</doc>
<doc id="648760" url="https://pl.wikipedia.org/wiki?curid=648760" title="Reto-Szwajcarzy">
Reto-Szwajcarzy



</doc>
<doc id="648764" url="https://pl.wikipedia.org/wiki?curid=648764" title="Stanisław Sołdek">
Stanisław Sołdek

Stanisław Sołdek (ur. 12 maja 1916 w Oleksowie k. Kozienic, zm. 15 czerwca 1970 w Gdańsku) – polski przodownik pracy w latach 1947–1948 (206% normy), traser Stoczni Gdańskiej, absolwent Politechniki Gdańskiej (1953 – inż., 1956 mgr inż. budowy okrętów), poseł na Sejm (1952–1956).
Życiorys.
Syn Tomasza, robotnika, i Bolesławy z Kempińskich. Urodził się w 1916 roku w podradomskiej wsi Oleksów, skąd w wieku dwóch lat przeniósł się wraz z rodziną do Nowego Dworu. Tu przed II wojną światową pracował w Stoczni Modlińskiej Państwowych Zakładów Inżynierii. Był także pracownikiem Płockiej Stoczni Rzecznej na Radziwiu. Ukończył w Warszawie kurs spawaczy. Po wojnie przeniósł się do Gdańska. Był wśród inicjatorów propagandowego wyścigu pracy w przemyśle stoczniowym, wzorowanego na podobnych kampaniach w ZSRS.
W latach 1952–1956 był posłem na Sejm I kadencji z ramienia PZPR. Był także członkiem Komitetu Wojewódzkiego PZPR. Po uzupełnieniu wykształcenia średniego, w 1950 rozpoczął studia na Wydziale Budowy Okrętów Politechniki Gdańskiej, a w 1956 roku został magistrem inżynierem okrętowcem. W maju 1963 roku powołany na dyrektora naczelnego Stoczni Wisła. Zmarł w wyniku zawału serca.
Mąż Heleny Sołdek. Ojciec Zbigniewa (ur. 1953) i Bogdana (ur. 1957).
Odznaczenia i wyróżnienia.
Został odznaczony między innymi Orderem Sztandaru Pracy I klasy, Brązowym (1952), Srebrnym i Złotym Krzyżem Zasługi, Medalem 10-lecia Polski Ludowej (1955), złotą odznaką Zasłużony Pracownik Morza i Odznaką tytułu honorowego „Zasłużony stoczniowiec PRL”.
Upamiętnienie.
Jego imieniem nazwano pierwszy polski powojenny statek pełnomorski – rudowęglowiec typu B30 SS „Sołdek”, zwodowany 6 listopada 1948. Matką chrzestną statku była Helena Sołdek z domu Szchowska.
W 2017 r. Instytut Pamięci Narodowej nakazał zmianę nazw ulic, placów czy szkół im. Stanisława Sołdka w związku z tzw. ustawą dekomunizacyjną.
Miejsce spoczynku.
Został pochowany w Alei Zasłużonych na Cmentarzu Srebrzysko w Gdańsku (rejon II).

</doc>
<doc id="648765" url="https://pl.wikipedia.org/wiki?curid=648765" title="Prospero Fontana">
Prospero Fontana

Prospero Fontana (ur. 1512 w Bolonii, zm. w 1597 w Rzymie) – włoski malarz i rysownik okresu manieryzmu.
Był uczniem Innocenza da Imola. Pracował na dworze papieża Juliusza III. Współpracował z Giogrio Vasarim we Florencji (freski w Palazzo Vecchio) i Taddeo Zuccaro w Rzymie (Villa Giulia). Krótko działał w Fontainebleau i Genui, w końcu osiadł w Bolonii, gdzie jego uczniami byli m.in. Ludovico Carracci, Annibale Carracci i Agostino Carracci. Do jego uczniów lub współpracowników należeli również: Lorenzo Sabbatini, Orazio Sammachini i Bartolomeo Passarotti.
Malował głównie obrazy religijne oraz portrety. W jego twórczości widać wpływ Michała Anioła.
Jego córka Lavinia Fontana była malarką religijną.

</doc>
<doc id="648770" url="https://pl.wikipedia.org/wiki?curid=648770" title="Vila Nova FC">
Vila Nova FC

Vila Nova Futebol Clube – brazylijski klub piłkarski z siedzibą w mieście Goiânia w stanie Goiás.
Historia.
Klub Vila Nova Futebol Clube założony został 29 lipca 1943 roku. W roku 1946 klub przyjął nazwę Operário. W roku 1949 nastąpiła druga zmiana nazwy – tym razem klub został nazwany Araguaia, ale tylko na rok, bo w 1950 nazwa klubu brzmiała już Fênix Futebol Clube. W roku 1955 klub wrócił do swej pierwotnej nazwy Vila Nova Futebol Clube i już jej nie zmieniał. W roku 1961 Vila Nova sięgnęła po pierwszy w historii tytuł mistrza stanu wygrywając stanową ligę Campeonato Goiano. W roku 1977 klub zadebiutował w Campeonato Brasileiro Série A kończąc rozgrywki na 55 miejscu. W latach 1977–1980 Villa Nova czterokrotnie z rzędu został mistrzem stanu. W roku 1996 klub w imponującym stylu wygrał trzecią ligę Campeonato Brasileiro Série C, nie ponosząc żadnej porażki. W roku 1999 drużyna wzięła udział w Copa CONMEBOL. W XXI wieku klub dwukrotnie został mistrzem stanu – w roku 2001 i 2005.
Informacje.
Kibice.
Największym miejscowym rywalem klubu Vila Nova jest klub Goiás EC, z którym trwa ciągły spór o to, który z tych klubów posiada więcej kibiców w stanie Goiás. Patrząc obiektywnie Vila Nova ma najwięcej kibiców w mieście Goiânia, podczas gdy Goiás ma najwięcej kibiców w stanie Goiás. Liczba kibiców klubu Vila Nova szacowana jest na 350000, co jest bardzo dużo jak na drugą ligę brazylijską.
Drużyna gra w czerwonych koszulach, spodenkach i skarpetach. Przydomek klubu – Tygrys.
Stadion.
Swoje mecze domowe klub rozgrywa na stadionie Estádio Onésio Brasileiro Alvarenga mogącym pomieścić 8000 widzów oraz na Estadio Serra Dourada o pojemności 60000 widzów.

</doc>
<doc id="648772" url="https://pl.wikipedia.org/wiki?curid=648772" title="Karelska Autonomiczna Socjalistyczna Republika Radziecka">
Karelska Autonomiczna Socjalistyczna Republika Radziecka

Karelska Autonomiczna Socjalistyczna Republika Radziecka, Karelska ASRR (karelski "Karjalan ASNT" (pierwotnie: "Karelskoi ASSR"), ros. Kapeльcкaя АССР) – oficjalna nazwa autonomicznej Karelii w składzie Rosyjskiej Federacyjnej Socjalistycznej Republiki Radzieckiej, obowiązująca w latach 1920–1940 i ponownie 1956–1991. 
8 czerwca 1920 r. na zamieszkanych przez Karelów ziemiach guberni archangielskiej i ołonieckiej utworzono autonomiczną jednostkę administracyjną – Robotniczą Karelską Komunę.
Karelską ASRR utworzono jako autonomiczną część Rosyjskiej FSRR 25 lipca 1923 r. Zorganizowanie autonomicznej republiki Karelów było elementem prowadzonej zwłaszcza w początkowym okresie istnienia ZSRR polityki korienizacji, tj. przyznawania autonomii nierosyjskim narodom dawnego Imperium, dyskryminowanym i rusyfikowanym przez carat.
31 marca 1940 r. w związku z planami aneksji Finlandii przez ZSRR Karelską ASRR przekształcono w Karelo-Fińską Socjalistyczną Republikę Radziecką, wchodzącą bezpośrednio w skład ZSRR, natomiast po ostatecznej rezygnacji z tych zamiarów, 16 lipca 1956 r. powrócono do stanu poprzedniego, ponownie włączając Karelię w skład Rosyjskiej FSRR.

</doc>
<doc id="648774" url="https://pl.wikipedia.org/wiki?curid=648774" title="Vila Nova Futebol Clube">
Vila Nova Futebol Clube



</doc>
<doc id="648775" url="https://pl.wikipedia.org/wiki?curid=648775" title="Karelska ASRR">
Karelska ASRR



</doc>
<doc id="648776" url="https://pl.wikipedia.org/wiki?curid=648776" title="Oskar Maurus Fontana">
Oskar Maurus Fontana

Oskar Maurus Fontana (ur. 13 kwietnia 1889 w Wiedniu, zm. 4 maja 1969 tamże) – austriacki pisarz, publicysta, krytyk teatralny i dziennikarz.
Życiorys.
Studiował filozofię na Uniwersytecie Wiedeńskim, wkrótce jednak poświęcił się aktywności pisarskiej i dziennikarskiej. Po I wojnie światowej od 1919 r. współpracował z licznymi gazetami i czasopismami w kraju i za granicą (był referentem teatralnym w tygodniku "Die Waage", później "Schaubühne", od 1923 r. pracował jako krytyk teatralny w "Acht Uhr-Abendblatt" i "Tag"). Pierwszy duży sukces literacki odniósł w 1928 r. powieścią "Die Gefangenen der Erde". W latach 1929–1930 redagował czasopismo "Roman-Rundschau".
W czasie socjalizmu narodowego wolno było mu pisać wyłącznie reportaże z podróży. W 1945 r. założył Związek Demokratycznych Pisarzy i Dziennikarzy Austrii (), w którym do 1960 r. pełnił funkcję zastępcy prezesa. Również w 1945 r. został redaktorem kulturalnym pisma "Neues Österreich", później redaktorem naczelnym "Kuriera" i do 1948 r. pełnił tę funkcję również w "Welt am Abend". W latach 1945–1947 był lektorem naczelnym wydawnictwa Erwin-Müller-Verlag, w 1946 został prezesem austriackiego PEN Clubu i (od 1964 prezesem honorowym) Austriackiego Związku Pisarzy (), w 1948 r. założył Austriacki Klub Książki ().
Pisał dramaty, przedstawienia i powieści ("Die große Erweckung", 1919; "Der Weg durch den Berg", 1936; "Gefährlicher Sommer", 1961), zajmował się historią teatru ("Wiener Schauspieler", 1948; "Else Wohlgemuth", 1950; "Paula Wessely", 1959; "Albin Skoda", 1962), udzielał się również w radiu oraz jako wydawca np. antologii "Österreichs Theater des 20. Jahrhunderts", 1960; "Nestroy-Werke", 1962; "Die Welt des Theaters", 1963.
Otrzymał liczne nagrody i odznaczenia; jego spuścizna znajduje się w zbiorze rękopisów Biblioteki Wiedeńskiej w Ratuszu. W 1978 r. został patronem jednej z ulic w Favoriten, dzielnicy Wiednia – Fontanastraße.

</doc>
<doc id="648779" url="https://pl.wikipedia.org/wiki?curid=648779" title="Satyros z Paros">
Satyros z Paros

Satyros (IV w. p.n.e.) – starożytny grecki architekt. Razem z Pythysem zaprojektował i zbudował mauzoleum króla Mauzolosa uznawane za jeden z siedem cudów świata.

</doc>
<doc id="648782" url="https://pl.wikipedia.org/wiki?curid=648782" title="Scream Bloody Gore">
Scream Bloody Gore

Scream Bloody Gore – pierwszy studyjny album amerykańskiej grupy deathmetalowej Death. Wydany został w 1987 roku.
Utwory bonusowe znajdują się na wznowieniu albumu wydanym przez Century Media w 2000 roku. "Beyond the Unholy Grave" oraz "Land of no Return" to jedne z najstarszych utworów Death, powstałe jeszcze za czasów, gdy zespół nazywał się Mantas. Pojawiały się one na wielu taśmach demo z okresu wczesnych lat osiemdziesiątych. "Open Casket" oraz "Choke on it" to utwory, które opublikowane zostały dopiero na drugim albumie studyjnym grupy, czyli "Leprosy".

</doc>
<doc id="648783" url="https://pl.wikipedia.org/wiki?curid=648783" title="Synagoga w Sopocie">
Synagoga w Sopocie

Synagoga w Sopocie – synagoga, która znajdowała się w Sopocie przy ówczesnej Roonstrasse (późniejszej ulicy gen. Jarosława Dąbrowskiego 1). Zburzona w 1938 roku.
Architektura.
Murowany budynek synagogi wzniesiono na planie prostokąta o wymiarach 21,12 na 15,66 metra, w stylu modernistycznym. W zachodniej części znajdował się obszerny przedsionek, z którego wchodziło się do głównej sali modlitewnej, którą z trzech stron otaczały galerie dla kobiet.
Historia.
Synagoga została zbudowana w latach 1913-1914 według projektu Adolfa Bielefeldta, sopockiego architekta. Sopot znajdował się wówczas na terenie Królestwa Prus (zabór pruski). Uroczyste otwarcie synagogi nastąpiło 26 maja 1914. Wcześniej nabożeństwa, które przeważnie prowadził wędrowny kaznodzieja, odbywały się w prywatnych pensjonatach lub dojeżdżano do synagogi w Wejherowie
Prawdopodobnie w 1913 powstał również oddalony cmentarz żydowski w Górnym Sopocie.
Spalenie synagogi.
W okresie Wolnego Miasta Gdańska, w nocy z dnia 12 na 13 listopada 1938 synagoga została zaatakowana przez tłum podczas zamieszek wywołanych wydarzeniami nocy kryształowej. Ruiny wraz z placem wykupiło w tym samym roku Towarzystwo Budowy Kościoła Polskiego z zamiarem wzniesienia w tym miejscu świątyni katolickiej. "Eryk Temp, nadburmistrz miasta, a równocześnie fanatyczny nazista, nie dopuścił do przejęcia posesji i polecił zaanektować ją przez magistrat". W latach 60. XX wieku na parceli został wzniesiony budynek mieszkalny Nauczycielskiej Spółdzielni Mieszkaniowej. W 1990 dzięki Fundacji Rodziny Nissenbaumów na jednej ze ścian domu umieszczono tablicę, którą skradziono w 1993. W 1999 umieszczono nową tablicę, którą ufundowała Mira Ryczke-Kimmelmann (dawna mieszkanka Sopotu).

</doc>
<doc id="648784" url="https://pl.wikipedia.org/wiki?curid=648784" title="Humor (postać komizmu)">
Humor (postać komizmu)

Humor (z – płyn, ciecz organiczna) – jedna z postaci komizmu, wyrażająca się w dostrzeganiu stron śmiesznych w ludziach, sytuacjach, zdarzeniach itp., traktowanych – w przeciwieństwie do satyry – z wyrozumiałością i pobłażliwością.

</doc>
<doc id="648785" url="https://pl.wikipedia.org/wiki?curid=648785" title="Kalendarium wojny na Pacyfiku">
Kalendarium wojny na Pacyfiku

1937-1945.
Druga wojna chińsko-japońska

</doc>
<doc id="648788" url="https://pl.wikipedia.org/wiki?curid=648788" title="Piotr Lachmann">
Piotr Lachmann

Piotr Lachmann (; ur. 21 października 1935 w Gliwicach) – niemiecko-polski poeta, eseista, reżyser teatralny oraz tłumacz.
Życiorys.
Peter Jorg Lachmann urodził się w niemieckiej rodzinie gwiazdy lokalnej drużyny piłki nożnej Vorwärts-Rasensport Gleiwitz Ewalda Lachmanna. W 1945 został ponownie ochrzczony imieniem Piotr i wraz z matką oraz siostrą pozostali w Polsce. Od 1956 studiował chemię na Politechnice Śląskiej w Gliwicach, gdzie wraz z grupą kolegów założył teatr studencki. W 1958 wyjechał do Niemiec Zachodnich. Tam studiował filozofię, germanistykę i teatrologię na uniwersytetach w Kolonii i Bazylei.
Publikował w "Twórczości", "Tygodniku Powszechnym", "Dialogu", "NaGłosie" i "Borussii" oraz w Wydawnictwie Literackim i Wydawnictwie "Przedświt". Drukował eseje w czasopismach niemieckojęzycznych: "Merkur", "Theater Heute", "Dialog", "Du".
Tłumaczył na język niemiecki dzieła m.in. Józefa Czapskiego, Leszka Kołakowskiego, Jana Kotta oraz dramaty Stanisława Ignacego Witkiewicza, Tadeusza Różewicza i Helmuta Kajzara.
Wraz z żoną Jolantą Lothe był współzałożycielem jedynego w Polsce wideoteatru "Poza", działającego od 1985 w Warszawie, w pałacu Szustra.

</doc>
<doc id="648789" url="https://pl.wikipedia.org/wiki?curid=648789" title="Leprosy">
Leprosy

Leprosy – album amerykańskiej grupy deathmetalowej Death. Wydany został w 1988 roku.

</doc>
<doc id="648790" url="https://pl.wikipedia.org/wiki?curid=648790" title="Spiritual Healing">
Spiritual Healing

Spiritual Healing – trzeci album studyjny amerykańskiej grupy deathmetalowej Death, wydany w 1990 roku nakładem Combat Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648791" url="https://pl.wikipedia.org/wiki?curid=648791" title="Sieć Badawcza Łukasiewicz – Instytut Logistyki i Magazynowania">
Sieć Badawcza Łukasiewicz – Instytut Logistyki i Magazynowania

Sieć Badawcza Łukasiewicz – Instytut Logistyki i Magazynowania – instytut badawczy należący do sieci instytutów badawczo-rozwojowych przy Ministerstwie Przedsiębiorczości i Technologii.
Instytut założony został w 1967 roku. Jego siedziba znajduje się przy ul. Ewarysta Estkowskiego 6 w Poznaniu.
Opis.
Instytut Logistyki i Magazynowania (ILiM) pełni rolę polskiego centrum kompetencji w zakresie logistyki i gospodarki elektronicznej. Realizuje prace badawczo-rozwojowe i usługi doradcze podnoszące efektywność funkcjonowania przedsiębiorstw i łańcuchów dostaw. Wspiera przedsiębiorstwa w efektywnym wdrażaniu globalnych standardów i nowych zastosowań opartych m.in. na kodach kreskowych.
Instytut uczestniczy w programach związanych z rozwojem handlu elektronicznego i e-administracji w Polsce. Współpracuje z lokalnymi i krajowymi instytucjami gospodarczymi oraz jest członkiem stowarzyszeniach branżowych. jest wydawcą czasopisma „Logistyka”, portalu Logistyka.net.pl, publikacji książkowych; organizuje kongresy logistyczne, seminaria i szkolenia. Prowadzi certyfikację logistyków i jest inicjatorem powołania Wyższej Szkoły Logistyki.
Instytut Logistyki i Magazynowania rozwija, promuje i wdraża innowacyjne rozwiązania w zakresie logistyki i e-gospodarki
Najistotniejszymi zadaniami Instytutu są:
Ludzie.
Rada Naukowa.
Pozostali członkowie Rady:

</doc>
<doc id="648792" url="https://pl.wikipedia.org/wiki?curid=648792" title="Paweł Antoni Fontana">
Paweł Antoni Fontana

Paweł Antoni Fontana, (ur. 28 października 1696 w nad jeziorem Lugano, zm. 17 marca 1765 w Zasławiu na Wołyniu) – czołowy architekt doby późnego baroku w Polsce, pochodzący z regionu jezior Como (Lombardia, Włochy) i Lugano (Ticino, Szwajcaria), z którego wywodzą się najwybitniejsi Komaskowie epoki baroku, architekt nadworny rodu Sanguszków, autor kościołów, zespołów klasztornych, przebudów założeń pałacowych, głównie na Lubelszczyźnie i Wołyniu.
Życie i działalność.
Urodził się w niewielkiej miejscowości na pograniczu włosko-szwajcarskim, kształcił się w północnych Włoszech, przede wszystkim w Turynie. Dla Sanguszków (najpierw dla Pawła Karola Sanguszki, a następnie dla wdowy po nim Barbary z Duninów) pracował od ok. 1733, przygotowując dla nich przebudowy założeń pałacowych w Lubartowie i Zasławiu na Wołyniu. Znany przede wszystkim jako autor obiektów sakralnych – kościołów w Rawie Ruskiej, Lubartowie, Włodawie, Chełmie, czy Wielkiej Synagogi we Włodawie. Był architektem kilku założeń klasztornych, m.in. we Lwowie i Lublinie.
Głównym przedmiotem jego zainteresowań twórczych była integracja przestrzeni i bryły w celu ujednolicenia wnętrza budowli. Połączenie planów podłużnego z centralnym było „odwiecznym marzeniem architektów”, jak pisze Mariusz Karpowicz w książce "Sztuka polska XVIII wieku".

</doc>
<doc id="648794" url="https://pl.wikipedia.org/wiki?curid=648794" title="Human (album Death)">
Human (album Death)

Human – album amerykańskiej grupy deathmetalowej Death. Wydany został w 1991 roku.

</doc>
<doc id="648797" url="https://pl.wikipedia.org/wiki?curid=648797" title="Symbolic">
Symbolic

Symbolic – szósty album studyjny amerykańskiej grupy deathmetalowej Death. Wydawnictwo ukazało się 21 marca 1995 roku nakładem wytwórni muzycznej Roadrunner Records. Płyta została zremasterowana i ponownie wydana 1 kwietnia 2008 roku z pięcioma dodatkowymi utworami.
Lista utworów.
Opracowano na podstawie materiału źródłowego.
bonus na wersji remasterowanej (2008)
Twórcy.
Opracowano na podstawie materiału źródłowego.

</doc>
<doc id="648798" url="https://pl.wikipedia.org/wiki?curid=648798" title="Szachulec">
Szachulec

Szachulec – typ ściany szkieletowej drewnianej, której wypełnienie stanowi glina wymieszana i zarobiona z sieczką, z trocinami lub wiórami czy też zarzucona na plecionkę z witek z łozy lub łodyg trzciny. Rezultatem jest specyficzny wizerunek otynkowanego zwykle na biało budynku poprzecinanego ciemnymi od dziegciu belkami, ułożonymi w kratownicę z ukośnymi zastrzałami.
Konstrukcja popularna w budownictwie alpejskim, ale i w całej Europie Zachodniej. W Polsce często spotykany w Sudetach i na Pomorzu Gdańskim i Zachodnim. Występuje również na Podolu. W średniowieczu był często stosowany w miastach także w centralnej i południowej Polsce (np. w Krakowie, Chęcinach).
Niektóre źródła podają, że "szachulec" to bal, drewniany poziomy element w ścianach drewnianych.
Niewłaściwe jest identyfikowanie szachulca z murem pruskim, w którym ściana wypełniona jest cegłą a nie gliną. Jeżeli mur pruski jest otynkowany, to z daleka nie można odróżnić go od szachulca.

</doc>
<doc id="648800" url="https://pl.wikipedia.org/wiki?curid=648800" title="The Sound of Perseverance">
The Sound of Perseverance

The Sound of Perseverance - siódmy album amerykańskiej grupy deathmetalowej Death. Wydany został w 1998 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="648802" url="https://pl.wikipedia.org/wiki?curid=648802" title="Józef Fontana">
Józef Fontana

Józef II Fontana herbu Fontana (ur. 21 czerwca 1676 w Mendrisio, zm. po 1739 w Warszawie) – polski architekt pochodzenia włoskiego. W jego pracach widać skłonność do stosowania barokowego klasycyzmu.
Życiorys.
Był synem Józefa Fontany, również architekta, nobilitowanego w 1672. 
W 1715 zamieszkał w Warszawie, w pałacu przy ul. Bonifraterskiej.
Rodzina.
Jego synami byli architekci Jakub i Jan Kanty.

</doc>
<doc id="648805" url="https://pl.wikipedia.org/wiki?curid=648805" title="Święty Leonard">
Święty Leonard



</doc>
<doc id="648806" url="https://pl.wikipedia.org/wiki?curid=648806" title="Leonard Murialdo">
Leonard Murialdo

Leonard Murialdo (ur. 26 października 1828 w Turynie, zm. 30 marca 1900 tamże) − kapłan, założyciel Kongregacji św. Józefa, święty Kościoła katolickiego.
Życiorys.
Leonard Murialdo urodził się 26 października 1828 w Turynie. Jego rodzicami byli Leonard i Teresa Ravigliasco. W wieku ośmiu lat rodzice oddali go do prywatnej szkoły, prowadzonej przez pijarów w Savonie. Po powrocie do Turynu studiował filozofię w kolegium św. Franciszka z Pauli. Następnie rozpoczął studia teologiczne w Paryżu, które zakończył uzyskaniem doktoratu w 1850. W 1851 otrzymał święcenia kapłańskie.
Po powrocie do Włoch, za zezwoleniem biskupa, oddał się pracy duszpasterskiej na peryferiach Turynu. Katechizował, spowiadał, nawiedzał domy ubogich, szpitale, domy poprawcze i więzienia. W pracy tej zetknął się bezpośrednio ze św. Józefem Cafasso i św. Janem Bosko. W 1873 założył kongregację zakonną józefitów (łac. Congregatio Santi Iosephi, skrót zakonny CSI).
Leonard zmarł 30 marca 1900 w Turynie, mając 72 lata. Pochowany został w kościele pw. Św. Barbary w Turynie.
Kult.
Beatyfikacji Leonarda dokonał papież Paweł VI dnia 3 grudnia 1963. Ten sam papież 3 maja 1970 dokonał jego kanonizacji. Wspomnienie obchodzone jest we Włoszech 30 marca.

</doc>
<doc id="648811" url="https://pl.wikipedia.org/wiki?curid=648811" title="Józef Sobiesiak">
Józef Sobiesiak

Józef Sobiesiak, ps. "Maks", "Bronicz" (ur. 17 maja 1914 w Pilaszkowicach, zm. 18 listopada 1971 w Warszawie) – polski działacz komunistyczny, radziecki partyzant, generał brygady Wojska Polskiego, kontradmirał, zastępca dowódcy Marynarki Wojennej (1963–1968), zastępca komendanta Wojskowej Akademii Politycznej im. Feliksa Dzierżyńskiego w Warszawie (1968–1971). Sprawiedliwy wśród Narodów Świata.
Życiorys.
Urodził się 17 maja 1914 w Pilaszkowicach, pow. krasnostawski (ob. świdnicki). Jego rodzice byli rolnikami, a on sam zarabiał na swoje utrzymanie. Pracował od 1 września 1928 do 1 listopada 1933 w prywatnym zakładzie mechanicznym Limka w Lublinie. W 1933 skończył średnią szkołę techniczną i w tym samym roku wstąpił do Komunistycznej Partii Polski. Służbę wojskową odbył jako szeregowy od 2 listopada 1933 do 14 września 1935 w kompanii łączności 3 Dywizji Piechoty. Był w wojsku dwukrotnie aresztowany za działalność komunistyczną, ale z braku dowodu winy został zwolniony. Pracował jako ślusarz od 15 września 1935 do 30 sierpnia 1939 w firmie braci Lubert w Warce.
W dniu wybuchu II wojny światowej zmobilizowany do kompanii łączności w Warszawie. Brał udział w bojach koło Różan i Małkini. Uciekł na wschód po rozbiciu jednostki przez wojska niemieckie i pracował od 7 października 1939 do 28 czerwca 1941 w Fabrykach Metalowych w Kijowie i Kowlu jako ślusarz, brygadzista i dyrektor. Pracował również jako drukarz od 29 czerwca 1941 do 31 października 1941 w drukarni rejonowej w Maniewiczach. Aresztowany w listopadzie 1941 za działalność antyhitlerowską uciekł i w rejonie Maniewicz organizował oddział partyzancki. Organizator oddziałów partyzantki komunistycznej na Wołyniu i Polesiu. W latach (1941–1943) dowódca oddziału partyzanckiego "Maks", następnie do lutego 1944 samodzielnej brygady im. Michaiła Frunzego.
Na podstawie decyzji KC KP(b) Ukrainy z dnia 14 marca 1944, rozkazem nr 0023 Szefa Ukraińskiego Sztabu Ruchu Partyzanckiego generała-majora Timofieja Strokacza została sformowana Brygada PSzP „Grunwald” i przerzucona przez linię frontu z Kijowa na Kielecczyznę. Dowódcą Brygady Partyzanckiej „Grunwald” – złożonej z Polaków walczących w partyzantce radzieckiej – został mianowany mjr Józef Sobiesiak. Zrzut grupy ok. 100 spadochroniarzy, z której została utworzona Brygada, nastąpił w nocy z 1 na 2 lipca 1944, w rejonie Smykowa k. Opatowa. Brygada została podporządkowana Polskiemu Sztabowi Partyzanckiemu. Zadaniem brygady było rozpoznanie i dywersja na terenie przyszłej ofensywy 1. Frontu Ukraińskiego. Dowodzone przez niego oddziały partyzanckie uratowały od śmierci w wyniku Holocaustu setki Żydów.
Decyzją Zarządu Głównego ZPP w ZSRR z 25 lutego 1944 otrzymał stopień majora. Jako jeden z pierwszych w 1944 odznaczony był Orderem Lenina i Orderem Czerwonego Sztandaru. Od 1 września 1944 do 31 maja 1945 przebywał w Akademii im. Frunzego w ZSRR, a po jej ukończeniu wyznaczony na zastępcę dowódcy 46 pułku piechoty 13 Dywizji piechoty. Dowódca 35 pułku piechoty 7 Dywizji Piechoty od 21 września 1945 do 9 listopada 1947. Wstąpił do PPR, a po jej zjednoczeniu do PZPR. Awansowany do stopnia podpułkownika 12 marca 1946. Słuchacz ASG od 10 listopada 1947 do 14 października 1950, a po jej ukończeniu awansowany na stopień pułkownika. Od 15 października 1950 do 12 lipca 1951 pełnił funkcję dowódcy 1 Warszawskiej Dywizji Piechoty im. Tadeusza Kościuszki, następnie od 13 lipca 1951 do 16 kwietnia 1952 dowódcy 15 Dywizji Piechoty. Od 26 maja 1952 do 11 października 1955 dowódca 5 Dywizji Piechoty. Szef Obrony Przeciwlotniczej 9 Korpusu Armijnego od grudnia 1955 do 26 listopada 1956, a do 28 marca 1957 był zastępcą dowódcy 15 Dywizji Zmechanizowanej. Od 29 marca 1957 do września 1962 był szefem OPL WOW. Od 14 lipca 1963 zastępca dowódcy Marynarki Wojennej ds. ogólnowojskowych, które pełnił do 22 września 1968. Awansowany do stopnia generała brygady (kontradmirała) uchwałą Rady Państwa nr 47/63 z 1 października 1963. Zastępca komendanta Wojskowej Akademii Politycznej im. Feliksa Dzierżyńskiego w Warszawie od 23 września 1968.
Został pochowany w Alei Zasłużonych na cmentarzu Wojskowym na Powązkach (kwatera B2-tuje-9).
W lesie na wschód od wsi Szczecno, przy leśnym dukcie do wsi Holendry, w gm. Pierzchnica znajduje się pomnik upamiętniający miejsce lądowania desantu mjr. Józefa Sobiesiaka.

</doc>
<doc id="648813" url="https://pl.wikipedia.org/wiki?curid=648813" title="Julian Fontana">
Julian Fontana

Julian Fontana (ur. 31 lipca 1810 w Warszawie, zm. 23 grudnia 1869 w Paryżu) – polski pianista, kompozytor i tłumacz, przyjaciel i kopista Fryderyka Chopina.
Życiorys.
Był synem Jana Fontany, pochodzącego z Italii, i Julii z Petzoldów (1784–1847). Uczęszczał do Liceum Warszawskiego, a następnie do konserwatorium warszawskiego, w którym był uczniem Józefa Elsnera. Od 1828 studiował na Wydziale Prawa i Administracji Uniwersytetu Warszawskiego, wziął udział w powstaniu listopadowym. Jako emigrant osiadł w Paryżu. W roku 1841 wyjechał do Ameryki szukać lepszego zarobku jako pianista. Koncertował w Nowym Jorku i Hawanie z włoskim skrzypkiem Camillo Sivorim, uczniem Paganiniego. Ożenił się z Kubanką francuskiego pochodzenia, Camilą Dalcour. W 1847 powrócił do Europy. Zamieszkał pod Paryżem w Montgeron. Pisał utwory „salonowe”: caprices, rêveries, nokturny, romanse, mazurki. Pod koniec życia załamał się psychicznie z powodu śmierci żony (1855), problemów prawnych dotyczących opieki nad dziećmi, pogarszającej się sytuacji materialnej i utraty słuchu. Popełnił samobójstwo, trując się czadem. Wbrew swojej woli został pochowany na Cmentarzu Montmartre w Paryżu.
W latach 1855–1859, po śmierci Chopina (1849), wbrew woli kompozytora wydał wiele jego utworów (op. 66–74), m.in. "Fantaisie-Impromptu cis-moll op. 66" i pieśni (w tym "Życzenie"). Za życia Chopina, do czasu swego wyjazdu do Ameryki, przez pewien czas dał się poznać słynnemu kompozytorowi jako jego wierny agent i kopista rękopisów. Oddawał tym wielką przysługę Chopinowi, który stale pragnął pozbyć się tego przykrego obowiązku zajmowania się tak przyziemnymi sprawami jak kontakty z wydawcami. Zwłaszcza podczas jego pobytu na Majorce z George Sand, Fontana okazał się nieocenionym agentem jego spraw, któremu Chopin stale wysyłał nowe polecenia.
Był członkiem honorowym Poznańskiego Towarzystwa Przyjaciół Nauk.

</doc>
<doc id="648814" url="https://pl.wikipedia.org/wiki?curid=648814" title="Apiologia">
Apiologia

Apiologia ("apis" – pszczoła i "logos" – nauka; także: apidologia, melitologia) – nauka o pszczołach, dział entomologii.
Apiologia - dział zoologii, zajmujący się badaniem pszczół
Melitologia – nauka zajmująca się badaniem wszystkich pszczół "Apiformes", z uwzględnieniem taksonomii, biologii "Apis", zwłaszcza w warunkach naturalnych,

</doc>
<doc id="648815" url="https://pl.wikipedia.org/wiki?curid=648815" title="Dolina Jadwigi">
Dolina Jadwigi

Dolina Jadwigi (dodatkowa nazwa w j. kaszub. Dolëzna Jadwidżi, w j. niem. Wilhelminenthal) – część wsi Smolniki w Polsce, położona w województwie pomorskim, w powiecie kartuskim, w gminie Sierakowice, na zachodnim skraju Pojezierza Kaszubskiego przy drodze wojewódzkiej nr 211 (Żukowo-Kartuzy-Nowa Dąbrowa). Wchodzi w skład sołectwa Smolniki.
W latach 1975–1998 Dolina Jadwigi administracyjnie należała do województwa gdańskiego.
Historia.
Od średniowiecza w granicach Pomorza, w latach 1816-1920 część powiatu Stolp. Po korekcie granicy z 1920 r. osada znalazła się w granicach Polski (powiat kartuski). Do 1939 roku była polską miejscowością graniczną.

</doc>
<doc id="648816" url="https://pl.wikipedia.org/wiki?curid=648816" title="John Montagu (5. hrabia Sandwich)">
John Montagu (5. hrabia Sandwich)

John Montagu (ur. 26 stycznia 1744, zm. 6 czerwca 1814) – brytyjski arystokrata, najstarszy syn Johna Montagu, 4. hrabiego Sandwich (od niego pochodzi angielska nazwa kanapki: "sandwich") i Dorothy Fane, córki 1. wicehrabiego Fane.
Kształcił się w Eton College. W wieku 17. lat zaciągnął się do wojska i został kapitanem 3. Regimentu Pieszego Gwardii. W latach 1765-1768 zasiadał w Parlamencie z ramienia torysów z okręgu Brackley, zaś w latach 1768-1792 z okręgu Huntingdonshire. W 1792 r. zmarł jego ojciec i John przejął tytuł hrabiego Sandwich i zasiadł w Izbie Lordów.
8 marca 1766 r. poślubił Elisabeth Montagu-Dunk (zm. 1 lipca 1768), córkę George’a Montagu-Dunka, 2. hrabiego Halifax i Anne Richards. John i Elisabeth mieli razem jednego syna:
25 kwietnia 1772 r. poślubił lady Mary Henriettę Powlett (zm. 30 marca 1779), córkę Harry’ego Powletta, 6. księcia Bolton i Mary Nunn. John i Mary mieli razem jednego syna:

</doc>
<doc id="648821" url="https://pl.wikipedia.org/wiki?curid=648821" title="Hrabiowie Sandwich">
Hrabiowie Sandwich

Lista hrabiów Sandwich.
Hrabiowie Sandwich 1. kreacji (parostwo Anglii)
Następca 11. hrabiego Sandwich: Luke Timothy Charles Montagu, wicherabia Hinchingbrooke

</doc>
<doc id="648822" url="https://pl.wikipedia.org/wiki?curid=648822" title="Uniwersytet Chicago">
Uniwersytet Chicago



</doc>
<doc id="648823" url="https://pl.wikipedia.org/wiki?curid=648823" title="Objaw Hoovera (pulmonologiczny)">
Objaw Hoovera (pulmonologiczny)

Objaw Hoovera – objaw rozedmy płuc, występujący najczęściej u pacjentów z zaostrzeniem przewlekłej obturacyjnej choroby płuc, polegający na zapadaniu się dolnej części łuku żebrowego podczas wdechu. Opisany został przez Charlesa Franklina Hoovera w latach 20. XX wieku. 

</doc>
<doc id="648825" url="https://pl.wikipedia.org/wiki?curid=648825" title="Szlaczkoń południowiec">
Szlaczkoń południowiec

Szlaczkoń południowiec ("Colias alfacariensis" syn. "Colias australis") - gatunek motyla dziennego z rodziny bielinkowatych (Pieridae). 
Opis.
Skrzydła o rozpiętości ok. 40-42 mm, u samca intensywnie żółte. Na przednim skrzydle czarna plamka na żyłce poprzecznej i plama wierzchołkowa, czarna obwódka w dolnej części tylnego skrzydła. Na tylnym skrzydle intensywnie pomarańczowa plamka w kształcie dysku.
Siedlisko.
Jego typowe biotopy to kamieniste stoki i suche łąki. Tereny o podłożu wapiennym.
Biologia i ekologia.
Gąsienice żerują od wczesnej wiosny (forma zimująca) do końca czerwca, a następnie od początku września do późnej jesieni. Część gąsienic przepoczwarcza się jesienią. Zimują zarówno gąsienice jak i poczwarki.
Okres lotu.
Co najmniej w dwóch pokoleniach, pierwsze od końca maja do końca czerwca, drugie od połowy lipca do końca sierpnia, i niekiedy pod koniec września. 
Rośliny żywicielskie gąsienic.
Podstawowymi roślinami żywicielskimi gąsienic są cieciorka pstra, konikleca czubata, dodatkowo rośliny z rodziny bobowatych.

</doc>
<doc id="648826" url="https://pl.wikipedia.org/wiki?curid=648826" title="Colias alfacariensis">
Colias alfacariensis



</doc>
<doc id="648827" url="https://pl.wikipedia.org/wiki?curid=648827" title="Colias australis">
Colias australis



</doc>
<doc id="648830" url="https://pl.wikipedia.org/wiki?curid=648830" title="Biennale w Bukareszcie">
Biennale w Bukareszcie

Biennale w Bukareszcie to organizowana cyklicznie, co dwa lata, impreza artystyczna, gdzie przedstawiane są dzieła sztuki współczesnej. Biennale odbyło się po raz pierwszy w roku 2005, następnie w roku 2006; kolejną edycję zaplanowano na rok 2008 i odtąd wydarzenie ma być organizowane co dwa lata. Wystawa organizowana jest przy współpracy rumuńskiego Ministerstwa Kultury, organizacji artystów fotografików, organizacji pozarządowych oraz prywatnych sponsorów.
W 2006 r. kuratorem wystawy był rumuński krytyk sztuki Zsolt Petranyi. Zorganizowano szereg imprez kulturalnych w różnych częściach Bukaresztu, m.in. w Narodowym Muzeum Geologicznym, Narodowym Muzeum Literatury, Narodowym Centrum Tańca oraz bukareszteńskim Ogrodzie Botanicznym i parku Herăstrău. Ogółem wystawiono prace 18 artystów z Rumunii i innych krajów świata.

</doc>
<doc id="648832" url="https://pl.wikipedia.org/wiki?curid=648832" title="Irina Spirlea">
Irina Spirlea



</doc>
<doc id="648833" url="https://pl.wikipedia.org/wiki?curid=648833" title="Objaw Westermarka">
Objaw Westermarka

Objaw Westermarka (ang. Westermark sign) – objaw radiologiczny występujący w zatorowości płucnej, polegający na zmniejszeniu rysunku naczyniowego (zwiększeniu przejrzystości) części obwodowej z powodu zatoru lub odruchowej wazokonstrykcji. Został po raz pierwszy opisany przez Nilsa Westermarka. 

</doc>
<doc id="648836" url="https://pl.wikipedia.org/wiki?curid=648836" title="Śmierć (prawo)">
Śmierć (prawo)

Śmierć, zgon – zdarzenie prawne wynikające ze śmierci osoby fizycznej, z którą szereg przepisów prawa wiąże wiele skutków prawnych. Śmierć stwierdzana jest w akcie zgonu na podstawie karty zgonu, a w razie niemożliwości jej sporządzenia – poprzez postępowanie o stwierdzenie zgonu lub uznanie za zmarłego.

</doc>
<doc id="648838" url="https://pl.wikipedia.org/wiki?curid=648838" title="Wysypka">
Wysypka

Wysypka (), osutka – wykwity na skórze lub błonach śluzowych powstałe w wyniku: reakcji alergicznej, kontaktu z substancją chemiczną (np. jodem), szczepienia ochronnego, zatrucia lekami, bądź jako objaw choroby zakaźnej (np. odry, ospy, różyczki). W zależności od przyczyny występowania może być ona zlokalizowana w jednym miejscu ciała (np. półpasiec) lub dotknąć całą powierzchnię skóry. Wysypki występują w postaci: plam, pęcherzy, pęcherzyków, bąbli, krost lub grudek, a ich wygląd często ułatwia postawienie diagnozy.
Wśród wysypek można wyróżnić:

</doc>
<doc id="648840" url="https://pl.wikipedia.org/wiki?curid=648840" title="Delibasic">
Delibasic



</doc>
<doc id="648841" url="https://pl.wikipedia.org/wiki?curid=648841" title="Sulzburg">
Sulzburg

Sulzburg – miasto w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, wchodzi w skład związku gmin Müllheim-Badenweiler. Leży ok. 22 km na południe od Fryburga Bryzgowijskiego.

</doc>
<doc id="648842" url="https://pl.wikipedia.org/wiki?curid=648842" title="Andrija Delibasic">
Andrija Delibasic



</doc>
<doc id="648844" url="https://pl.wikipedia.org/wiki?curid=648844" title="Objaw przekrwionych oczu">
Objaw przekrwionych oczu

Objaw przekrwionych oczu (załzawionych oczu) - czuły, lecz o małej swoistości objaw zaawansowanej niewydolności oddechowej, polegający na charakterystycznym, a więc przekrwionym i załzawionym wyglądzie oczu, co jest skutkiem hiperkapnii, jako że dwutlenek węgla ma wpływ rozszerzający na naczynia krwionośne.

</doc>
<doc id="648845" url="https://pl.wikipedia.org/wiki?curid=648845" title="Zgon">
Zgon



</doc>
<doc id="648849" url="https://pl.wikipedia.org/wiki?curid=648849" title="Julio Valentín González">
Julio Valentín González

Julio Valentín González (ur. 26 sierpnia 1981 w Asunción) – paragwajski piłkarz, napastnik, reprezentant kraju.
Kariera przed wypadkiem.
Na poważnie w piłkę zaczął grać w Guarani Asuncion, gdzie w wieku 20 lat zdobył 10 bramek w zaledwie 12 meczach. Dysponujący znakomitymi warunkami fizycznymi piłkarz szybko dostał ofertę transferu do Europy i wkrótce zawitał w Vicenzy. Wobec sporej konkurencji w drużynie, nie zdołał wywalczyć miejsca w składzie i został wypożyczony do argentyńskiego klubu Huracan Buenos Aires. Po powrocie do Włoch wciąż miał problemy z załapaniem się do składu swojego klubu, więc tym razem trafił do Tacuary, a następnie do Nacionalu Asuncion, klubów w rodzinnym Paragwaju. Ostatecznie w sezonie 2004/2005 wywalczył miejsce w pierwszej jedenastce "Lanerossi" i wystąpił w 23 spotkaniach Serie B. Nie imponował jednak skutecznością strzelecką. Zmieniło się to dopiero w kolejnym sezonie, kiedy to był zdecydowanie najlepszym napastnikiem klubu z Via Schio, strzelając 8 bramek w 15 meczach.
Wypadek.
W grudniu 2005 Julio Valentín González oraz Gerardo Ruben Grighini brali udział w wypadku samochodowym, w wyniku którego Grighini doznał złamania nogi, a Julio Valentín González ucierpiał na tyle, iż musiała mu zostać amputowana lewa ręka. Julio Valentín González mimo tej tragedii cały czas chciał wrócić do uprawiania sportu i liczył na zgodę lekarzy oraz władz związkowych, by móc występować z protezą. Klub, solidaryzując się z piłkarzem, przedłużył z nim kontrakt. Również na forach internetowych kibice Vicenzy dawali wyraźne znaki solidarności z piłkarzem, choćby przez bannery o treści: „Julio non mollare”.
Kariera po wypadku.
W 2007 roku w końcu udało się Gonzalezowi wznowić karierę piłkarską, kiedy to zagrał mecz w barwach paragwajskiego klubu Tacuary. Karierę skończył w 2008 w drugoligowym Club Presidente Hayes.

</doc>
<doc id="648854" url="https://pl.wikipedia.org/wiki?curid=648854" title="Muza (oficyna wydawnicza)">
Muza (oficyna wydawnicza)

Muza – polskie wydawnictwo założone w 1991 w Warszawie, od 1998 notowane na Giełdzie Papierów Wartościowych w Warszawie.
Opis.
Wydawnictwo powstało z udziałem kapitałowym spółki Transakcja będącej de facto własnością PZPR. Współwłaścicielem wydawnictwa jest Włodzimierz Czarzasty, który deklaruje zaangażowanie w sprawy wydawnictwa od grudnia 1990, a więc przed momentem jego formalnej rejestracji. Czarzasty był jednocześnie inicjatorem podjęcia przez wydawnictwo publikacji książkowych. Wcześniej zajmowało się ono bowiem wydawaniem i dystrybucją w Polsce niemieckiego czasopisma „Burda”. Czarzasty odszedł z władz wydawnictwa, gdy Aleksander Kwaśniewski powołał go na członka Krajowej Rady Radiofonii i Telewizji, a więc w maju 1999. Podczas przemian ustrojowych Muza przejęła majątek wydawnictwa Sport i Turystyka i utworzyła z niego oddzielną redakcję. Od 1998 akcje firmy są notowane na Giełdzie Papierów Wartościowych. Na początku 2001 Muza była bliska przejęcia Wydawnictw Szkolnych i Pedagogicznych. Spółka podpisała już nawet z resortem skarbu projekt umowy sprzedaży akcji WSiP, jednak ówczesny minister skarbu Sławomir Cytrycki unieważnił przetarg ogłoszony przez jego poprzednika Wiesława Kaczmarka.
W skład wydawnictwa wchodzą trzy redakcje:
W styczniu 2013 r. rozpoczął działalność imprint wydawnictwa Muza SA – Akurat, w którym publikowane są książki z literatury popularnej (thrillery, kryminały, science fiction, fantasy, literatura erotyczna, współczesna proza polska). Redaktorem naczelnym imprintu jest Arkadiusz Nakoniecznik.

</doc>
<doc id="648855" url="https://pl.wikipedia.org/wiki?curid=648855" title="Raul Rekow">
Raul Rekow

Raul Rekow (ur. 10 czerwca 1954 – zm. 1 listopada 2015) − amerykański perkusista grający na kongach. W latach 1976-2013 występował w zespole Santana. Wziął udział w nagraniach płyt "Supernatural" (1999), "Shaman" (2002) i "All That I Am" (2005).
W latach 60. i 70. grał w zespole Soul Sacrifice, który wykonywał covery utworów Santany. Następnie współpracował z latino-funkowymi zespołami Malo i Sapo. Podczas gry z Malo poznał Jorgego Santanę.
W zespole Santany tworzył duet z Karlem Perazzo. Wspólnie wydali też serię płyt "Just Another Day In The Park" poświęconą nauce gry na instrumentach perkusyjnych.
Rekow nagrywał także z takimi artystami jak Jason Mraz, Eagle-Eye Cherry, Herbie Hancock, Aretha Franklin, Patti LaBelle, Whitney Houston, Tremaine Hawkin.

</doc>
<doc id="648856" url="https://pl.wikipedia.org/wiki?curid=648856" title="MUZA SA">
MUZA SA



</doc>
<doc id="648857" url="https://pl.wikipedia.org/wiki?curid=648857" title="Jerzy z Podiebradu">
Jerzy z Podiebradu



</doc>
<doc id="648859" url="https://pl.wikipedia.org/wiki?curid=648859" title="Julio Valentin Gonzalez">
Julio Valentin Gonzalez



</doc>
<doc id="648861" url="https://pl.wikipedia.org/wiki?curid=648861" title="Andromeda II">
Andromeda II

Andromeda II (również And II, PCG 4601) – karłowata galaktyka sferoidalna znajdująca się w konstelacji Ryb.
And II odkrył wraz z And I, And III i And IV Sidney van den Bergh na zdjęciach wykonanych przy użyciu 48-calowego teleskopu Schmidta w 1970 i 1971 roku.
Andromeda II znajduje się w sąsiedztwie galaktyk M31 i M33. Jest położona bliżej galaktyki M33, jednak w tym rejonie dominuje jeszcze przyciąganie grawitacyjne galaktyki M31, dlatego przyjmuje się, że jest satelitą M31 (Galaktyki Andromedy; stąd też nazwa).
Masę gwiazd w tej galaktyce szacuje się na 7,6 milionów .

</doc>
<doc id="648863" url="https://pl.wikipedia.org/wiki?curid=648863" title="Rak gruczołu krokowego">
Rak gruczołu krokowego

Rak gruczołu krokowego, rak prostaty, rak stercza – pierwotny nowotwór złośliwy gruczołu krokowego pochodzenia nabłonkowego. Jest to jeden z najczęstszych nowotworów złośliwych u ludzi, pod względem zapadalności u mężczyzn ustępujący jedynie rakowi płuca. Najczęstszym podtypem histopatologicznym jest gruczolakorak zrazikowy. Do czynników ryzyka rozwoju choroby zalicza się wiek, wywiad rodzinny obciążający w kierunku tego nowotworu oraz przynależność rasową i etniczną. Wczesny rak stercza nie daje żadnych objawów, natomiast jeśli one występują, to są podobne do objawów łagodnego rozrostu tego gruczołu i obejmują bolesne oddawanie moczu, w tym uczucie pieczenia, wrażenie stałego parcia na mocz, trudności w rozpoczęciu mikcji, wąski strumień moczu, częste oddawanie go w nocy, bóle w kroczu i w podbrzuszu, niekiedy zatrzymanie moczu.
W związku z upowszechnieniem się oznaczenia stężenia swoistego antygenu sterczowego (PSA) większość przypadków choroby jest rozpoznawana w stadium bezobjawowym. Rozpoznanie jest oparte o badanie histopatologiczne materiału tkankowego pobranego podczas biopsji, którą wykonuje się z powodu nieprawidłowego stężenia PSA lub stwierdzenia nieprawidłowości w badaniu przez odbytnicę. Wybór metody leczenia zależy od stopnia zaawansowania choroby, ocenionej kategorii ryzyka choroby, obciążeń chorobami współistniejącymi, wieku chorego i oceny wpływu leczenia na jakość życia chorego. W miejscowo ograniczonym raku prostaty (czyli występującym tylko w obrębie tego gruczołu) postępowanie może polegać na aktywnym nadzorze (aktywnej obserwacji) jako jedynym środku, radykalnym wycięciu stercza (radykalnej prostatektomii) lub radykalnej radioterapii. Leczenie choroby zaawansowanej z przerzutami opiera się na hormonoterapii polegającej na chirurgicznym lub farmakologicznym zablokowaniu produkcji androgenów nazywanym ablacją androgenową. W celu uzyskania ablacji androgenowej podaje się agonisty lub antagonisty gonadoliberyny. Pojawienie się oporności na hormonoterapię jest nazywane opornością na kastrację; w jej leczeniu stosuje się docetaksel, abirateron, enzalutamid, sipuleucel-T lub radioaktywny 223Ra.
Epidemiologia.
Rak gruczołu krokowego jest jednym z najczęstszych nowotworów złośliwych u ludzi. Jest drugim najczęściej rozpoznawanym nowotworem u mężczyzn i pod względem częstości ustępuje jedynie rakowi płuc. Co roku rozpoznaje się 1 100 000 nowych przypadków tego nowotworu, co stanowi aż 15% rozpoznań nowotworu złośliwego u mężczyzn.
Zapadalność na raka gruczołu krokowego rośnie z wiekiem. Przed 50. rokiem życia występuje bardzo rzadko i w tej grupie wiekowej dotyczy jedynie 0,1% chorych. 85% zachorowań jest stwierdzanych po 65. roku życia. Około 85. roku życia ogólne ryzyko zachorowania wynosi w zależności od regionu świata 0,5–20%. W badaniach sekcyjnych częstość występowania jest jeszcze większa, ponieważ te ujawniają utajoną część przypadków w bardzo wczesnym stadium, które ze względu na długi okres przedkliniczny nigdy nie uległyby manifestacji, ponieważ część mężczyzn wcześniej umiera z innych przyczyn niż rak stercza. W badaniach sekcyjnych zapadalność na raka gruczołu krokowego u osób poniżej 30. roku życia wynosi około 5% i rośnie nieliniowo wraz z wiekiem, około 40–50. roku życia wynosząc 15%, a około 85. roku życia blisko 60%.
Zapadalność na raka gruczołu krokowego wykazuje znaczne zróżnicowanie geograficzne i etniczne, a odsetki zapadalności w poszczególnych regionach świata mogą się różnić nawet 25-krotnie. Różnice w zapadalności w poszczególnych regionach świata częściowo są związane z rozpowszechnieniem badania PSA.
Większość zachorowań (70%) obserwuje się w krajach wysoko rozwiniętych. Do regionów o najwyższej zapadalności należą Australia, Ameryka Północna, Europa Zachodnia i Północna, gdzie notuje się roczny współczynnik zapadalności odpowiednio 111,6, 97,2, 94,9 i 85,0 zachorowań na 100 000. Do regionów o relatywnie wysokiej zapadalności należą również Karaiby, Ameryka Południowa i Południowa Afryka (odpowiednio 79,8, 60,1, 61,7 zachorowań na 100 000). Niską zapadalność obserwuje się w Azji Południowo-Centralnej i Wschodniej, która wynosi odpowiednio 4,5 i 10,5 przypadków na 100 000. Ogólnie od lat 80. obserwuje się wzrost zapadalności na raka gruczołu krokowego, co również jest wiązane z wprowadzeniem i upowszechnieniem badania PSA.
Około 10% chorych na raka gruczołu krokowego umiera z powodu tej choroby, ale ogólnie rak stercza stanowi jedną z wiodących przyczyn zgonów z powodu choroby nowotworowej. Rak gruczołu krokowego jest piątą przyczyną zgonów z powodu choroby nowotworowej na świecie. Co roku z powodu tego nowotworu umiera ponad 300 000 mężczyzn, co stanowi 6,6% zgonów z powodu choroby nowotworowej. Najwyższą umieralność obserwuje się w populacjach pochodzenia afrykańskiego, szczególnie w Karaibach i Afryce Subsaharyjskiej, a najniższą w Azji.
Objawy kliniczne.
Około 75% przypadków tego nowotworu jest wykrywanych w stadium bezobjawowym ograniczonym do narządu. Wczesny rak gruczołu krokowego zwykle nie daje żadnych objawów. Jeśli nowotwór stercza powoduje objawy, to są one podobne do objawów związanych z łagodnym rozrostem gruczołu krokowego.
Nowotwór może powodować utrudnienie odpływu moczu z pęcherza moczowego, co objawia się objawami dyzurycznymi obejmującymi bolesne oddawanie moczu, uczucie pieczenia w cewce moczowej (stranguria), stałego parcia na mocz (pollakisuria), mogą również występować trudności w rozpoczęciu mikcji, uczucie niepełnego wypróżnienia, wąski strumień moczu, częste oddawanie moczu w nocy (nykturia), bóle w kroczu i w podbrzuszu. Sporadycznie pojawia się krwinkomocz, możliwe jest zatrzymanie moczu. Objawy ze strony układu moczowego są związane z budową anatomiczną i przechodzeniem cewki moczowej przez zmieniony gruczoł krokowy. Z kolei takie objawy jak trudność w uzyskaniu wzwodu lub bolesna ejakulacja są związane z uchodzeniem nasieniowodów w części sterczowej cewki moczowej w obrębie stercza. W chorobie zaawansowanej z przerzutami występują bóle kostne, złamania patologiczne, zespół ucisku rdzenia kręgowego, niedokrwistość, utrata masy ciała.
W badaniu fizykalnym największe znaczenie ma badanie palcem przez odbytnicę. Może ono wykazać wyczuwalny guzek w gruczole krokowym, nadmierną twardość gruczołu i naciek nowotworowy obejmujący kości. Typowo zmiany występują w tylnych i bocznych częściach stercza, manifestują się jako niesymetryczne zgrubienia lub guzki. Około 25–35% przypadków guzów gruczołu krokowego jest niebadalna palpacyjnie w badaniu "per rectum". Brak objawów w badaniu "per rectum" nie wyklucza nowotworu. U około 25–50% chorych z nieprawidłowościami w badaniu choruje na nowotwór gruczołu krokowego.
Czynniki ryzyka.
Do dobrze poznanych czynników ryzyka rozwoju raka gruczołu krokowego zalicza się wiek, wywiad rodzinny w kierunku tego nowotworu oraz przynależność rasową i etniczną. Ponadto badania epidemiologiczne sugerują kilka czynników środowiskowych i dietetycznych mogących mieć wpływ na ryzyko rozwoju tego nowotworu. Do potencjalnych czynników ryzyka rozwoju tego nowotworu zalicza się dietę bogatą w mięso lub nabiał, otyłość, przebycie choroby przenoszonej drogą płciową, palenie tytoniu oraz ekspozycję zawodową na niektóre czynniki chemiczne.
Wiek.
Wiek jest silnym czynnikiem ryzyka zachorowania, a także zgonu z powodu tej choroby. Ryzyko zachorowania na nowotwór gruczołu krokowego rośnie wraz z wiekiem. Do większości zachorowań dochodzi powyżej 65. roku życia, a przed 50. rokiem życia jest bardzo rzadki.
Rasa.
Ryzyko zachorowania różni się w poszczególnych populacjach. Najwyższe ryzyko zachorowania jest stwierdzane u osób rasy czarnej, które jest wyższe niż u osób rasy białej. Jest to szczególnie zauważalne u Afroamerykanów, u których stwierdza się 2,5-krotnie większe ryzyko zachorowania niż u osób białych. U osób rasy czarnej rak stercza jest rozpoznawany na wyższym stopniu zaawansowania i w tej grupie chorych obserwuje się wyższą śmiertelność z powodu choroby. Również wysokie ryzyko obserwuje się u osób rasy białej, najniższe odsetki zapadalności obserwuje się w populacjach azjatyckich.
Występowanie rodzinne.
Występowanie raka gruczołu krokowego w rodzinie jest silnym czynnikiem ryzyka zachorowania na ten nowotwór. Nawet u 20% chorych na raka gruczołu krokowego stwierdza się występowanie tego nowotworu u ojca lub braci chorego. U krewnych chorych pierwszego stopnia, a więc u synów, braci i ojca chorego na raka gruczołu krokowego występuje 2–3-krotnie zwiększone ryzyko zachorowania. Ryzyko zachorowania rośnie wraz z liczbą dotkniętych członków rodziny i niższym wiekiem zachorowania, ponadto ryzyko jest większe u braci chorego niż u syna chorego.
Dziedziczny rak gruczołu krokowego.
Rodzinnym występowaniem raka gruczołu krokowego określa się akumulację przypadków tej choroby u blisko spokrewnionych członków określonej rodziny. Dziedziczny rak gruczołu krokowego (ang. "hereditary prostate cancer") jest specyficzną grupą rodzinnego raka gruczołu krokowego, w którym stwierdza się określony wzór dziedziczenia genów podatności na chorobę. Postać dziedziczna odzwierciedla obecność mutacji w wysokim stopniu predysponującym do raka, z kolei postać rodzinna poza mutacjami predysponującymi do choroby również odzwierciedla obecność czynników środowiskowych.
Ocenia się, że w około 5–10% przypadków raka gruczołu krokowego, a w populacji o wczesnym początku choroby nawet u 30–40% chorych, jest ona związana z genami o wysokiej predyspozycji dziedziczonymi autosomalnie dominująco. Ponadto wiadomo, że za postać dziedziczną odpowiadają rzadsze mutacje genowe dziedziczone autosomalnie recesywne o wysokiej penetracji lub dziedziczone sprzężone z chromosomem X.
Ze względu na trudność w określeniu odpowiedzialnych za zespół genów, dziedziczny rak gruczołu krokowego jest definiowany klinicznie za pomocą kryteriów rodowodowo-klinicznych:
Typowymi cechami dziedzicznego raka gruczołu krokowego jest młodszy wiek zachorowania w porównaniu do przypadków raka sporadycznego, średnio poniżej 55. roku życia, oraz wyższe ryzyko zgonu z powodu tej choroby. Zwiększone ryzyko wystąpienia innych nowotworów w dziedzicznym raku gruczołu krokowego jest niejednoznaczne.
Czynniki dietetyczne.
Niektóre badania sugerują, że wysokie spożycie produktów mlecznych wiąże się ze zwiększonym ryzykiem zachorowania. Korelacja między wysokim spożyciem nabiału a ryzykiem raka gruczołu krokowego może być spowodowana wysokim spożyciem wapnia. Za zwiększonym ryzykiem raka stercza u osób spożywających wysokie ilości wapnia przemawia wynik metaanalizy oraz wyniki innych badań, ale inne nie potwierdzają takiego związku.
Wyniki kilku badań kohortowych sugerują zwiększone ryzyko zachorowania u osób z wysokim spożyciem mięsa. Jednak dwie metaanalizy kilkunastu badań nie potwierdzają związku wysokiego spożycia mięsa ze zwiększonym ryzykiem zachorowania na raka gruczołu krokowego. Nie wykazano związku między spożyciem długołańcuchowych wielonienasyconych kwasów tłuszczowych omega-3 a zwiększonym ryzykiem zachorowania.
Otyłość.
Otyłość zwiększa ryzyko rozwoju raka gruczołu krokowego. Trzy metaanalizy wskazują na wzrost ryzyka względnego od 1,01 na każdy wzrost BMI 1 kg/m² do 1,05 na 1 kg/m². W badaniach amerykańskich, gdzie stosuje się badania przesiewowe oparte na ocenie stężenia PSA, nie obserwuje się wpływu otyłości na ryzyko raka gruczołu krokowego, co jednak może być związane z mniejszymi stężeniami PSA u osób otyłych i niższym prawdopodobieństwem wykonania biopsji u takich chorych i rozpoznania choroby niż u osób nieotyłych, co przekłada się na wyniki badań epidemiologicznych. U chorych na raka gruczołu krokowego wykazano związek otyłości ze zwiększoną śmiertelnością swoistą dla nowotworu.
Choroby przenoszone drogą płciową.
W licznych badaniach kliniczno-kontrolnych wykazano związek między rakiem gruczołu krokowego a chorobami przenoszonymi drogą płciową, szczególnie rzeżączką i kiłą, jednak większość z tych badań miała charakter retrospektywny. Na zwiększone ryzyko raka u osób, które przebyły zakażenie rzeżączką wskazują wyniki kilku metaanaliz i badań prospektywnych. Z kolei inne badania nie potwierdzają takiej zależności.
Aktywność seksualna.
Kilka badań wskazuje na ochronny wpływ wysokiej aktywności seksualnej ocenianej jako ilość ejakulacji w miesiącu. Jednak opublikowano również wyniki badań nie potwierdzające takiego efektu ochronnego, a wręcz sugerujące zwiększone ryzyko zachorowania.
Aktywność fizyczna.
Wiele badań wskazuje na ochronny wpływ aktywności fizycznej na ryzyko rozwoju raka gruczołu krokowego, choć część badań nie potwierdza takiego efektu i wpływ aktywności fizycznej na ryzyko raka stercza nie jest ostatecznie ustalony.
Palenie tytoniu.
Rola palenia tytoniu w ryzyku rozwoju raka stercza nie jest jasna. Z tego względu wielu autorów nie wskazuje palenia tytoniu jako czynnika ryzyka raka prostaty. W metaanalizie 24 badań u nałogowych palaczy stwierdzono zwiększone ryzyko rozwoju raka gruczołu krokowego. W innej metaanalizie i przeglądzie systematycznym zaobserwowano odwrotną korelację między paleniem tytoniu a ryzykiem raka, natomiast wykazano zwiększoną śmiertelność palących tytoń chorych na ten nowotwór. Może być to związane z tym, że palenie tytoniu sprzyja bardziej agresywnym postaciom nowotworów i chroni przed ich indolentnymi (to znaczy powolnymi i zwykle bezbolesnymi) formami. Ze względu na zwiększenie śmiertelności chorych na raka gruczołu krokowego i gorsze wyniki leczenia zaleca się zaprzestanie palenia tytoniu.
Czynniki hormonalne.
Wpływ androgenów na ryzyko raka gruczołu krokowego był oceniany w wielu badaniach, tylko w jednym zaobserwowano zwiększone ryzyko rozwoju nowotworu gruczołu krokowego u mężczyzn z wysokim stężeniem testosteronu, podczas gdy większość danych, w tym wyniki metaanaliz, nie potwierdzają roli wysokiego stężenia testosteronu w zwiększaniu ryzyka tego nowotworu.
IGF-1 wpływa na kontrolę proliferacji, różnicowania i apoptozy wielu typów komórek, w tym komórek gruczołu krokowego. W kilku badaniach powiązano wysokie stężenie IGF-1 z podwyższonym ryzykiem raka gruczołu krokowego.
Narażenie zawodowe.
Wiele badań sugeruje korelację między wykonywanym zawodem a zwiększonym ryzykiem zachorowania na raka gruczołu krokowego. W przeglądzie Doolan i współpracowników, ze względu na retrospektywny charakter większości badań, ich ograniczenia metodologiczne oraz brak badań prospektywnych, nie powiązano aktywności zawodowej ze zwiększonym ryzykiem zachorowania na tę chorobę. Jednak ze zwiększonym ryzykiem zachorowania powiązano ekspozycję na kadm, arsen, związki chromu, ołów, policykliczne węglowodory aromatyczne i polichlorowane bifenyle.
Potencjalne czynniki protekcyjne.
Spożywanie warzyw i owoców jest czynnikiem ochronnym przed wieloma typami nowotworów. Kilka dużych badań nie potwierdziło ochronnego wpływu warzyw i owoców na ryzyko zachorowania na raka gruczołu krokowego, jednak wyniki niektórych badań sugerują, że wysokie spożycie pewnych podgrup warzyw i owoców, jak warzywa kapustne, czy pewnych ich składników, jak likopen, może zmniejszać ryzyko zachorowania na ten nowotwór.
Likopen jest związkiem zaliczanym do karotenów. Metaanaliza kilku badań wskazuje na ochronny efekt wysokiego spożycia likopenu, z drugiej strony badania porównujące likopen z placebo nie potwierdzają tego ochronnego wpływu. Warzywa kapustne są bogate w glukozynolany, które poprzez indukowanie enzymów biorących udział w metabolizmie karcynogenów, mogą wykazywać działanie ochronne. Dane kliniczne dotyczące ochronnego wpływu tych warzyw są niespójne, część badań sugeruje taki efekt, a inne badania go nie potwierdzają. Soja i produkty sojowe ze względu na zawartość izoflawonów również mogą wykazywać efekt ochronny. Metaanaliza wskazuje, że soja zmniejsza ryzyko zachorowania na nowotwór gruczołu krokowego, jednak efekt ochronny był obserwowany wyłącznie w populacjach azjatyckich, podczas gdy u osób rasy białej nie wykazano działania protekcyjnego soi. Nie wykazano ochronnego wpływu witaminy E i selenu.
Zapobieganie.
Proponowane modyfikowalne czynniki ryzyka są potencjalnym celem działań profilaktycznych w ramach profilaktyki pierwotnej. W profilaktyce wtórnej mogą być stosowane badania przesiewowe, które mają na celu zmniejszenie śmiertelności związanej z rakiem gruczołu krokowego poprzez wczesne wykrycie choroby. Jednak ze względu na niepewny wpływ na zmniejszenie śmiertelności z powodu raka gruczołu krokowego oraz obawy o częste nadmierne rozpoznawanie przypadków raka niepowodujących zagrożenia dla życia chorego oraz ich niepotrzebne leczenie nie zaleca się populacyjnych badań przesiewowych w kierunku raka gruczołu krokowego. Profilaktyka trzeciorzędowa koncentruje się na powstrzymaniu progresji i nawrotu choroby.
Profilaktyka pierwotna.
Nie ma ustalonej strategii skutecznej profilaktyki pierwotnej raka gruczołu krokowego. Działania profilaktyki pierwotnej raka gruczołu krokowego ogniskują się na modyfikacji potencjalnych czynników ryzyka związanych ze stylem życia. Badania epidemiologiczne wskazują pewien wpływ diety, niskiej aktywności fizycznej czy nadwagi na ryzyko rozwoju raka gruczołu krokowego, jednak taka asocjacja między tymi czynnikami ryzyka a ryzykiem choroby najprawdopodobniej nie jest silna. Część autorów zaleca unikanie nadwagi, palenia tytoniu oraz stosowanie regularnej aktywności fizycznej. Proponuje się dietę bogatą w warzywa i owoce, z niską zawartością mięsa i tłuszczów zwierzęcych, a także unikanie nadmiernej ilości nabiału.
Chemoprewencja.
Inna badaną strategią profilaktyki raka gruczołu krokowego jest chemoprewencja, która polega na zastosowaniu określonej substancji pochodzenia naturalnego lub syntetycznego w celu zapobiegnięcia lub zahamowania procesu karcynogenezy. Oceniano dwa typy czynników chemoprewencyjnych: inhibitory 5α-reduktazy (finasteryd, dutasteryd) oraz suplementacje witaminy E i selenu.
Inhibitory 5α-reduktazy takie jak finasteryd blokują przemianę testosteronu do dihydrotestosteronu i są wykorzystywane w leczeniu łagodnego rozrostu gruczołu krokowego (przerostu gruczołu krokowego). W badaniu klinicznym PCPT na blisko 19 tysiącach mężczyzn oceniono skuteczność chemoprewencji za pomocą finasterydu. Badanie wykazało spadek ryzyka zachorowania na nowotwór gruczołu krokowego o niskim stopniu złośliwości (poniżej 6 punktów w skali Gleasona) o 25%, lecz jednocześnie zanotowano niewielki wzrost ryzyka zachorowania na nowotwór o wysokim stopniu złośliwości. Z drugiej strony możliwe jest, że finasteryd poprawiał skuteczność wykrywania nowotworów o wysokiej złośliwości, co przyczyniło się do zwiększenia liczby ich rozpoznań w tym badaniu. W opublikowanych długoterminowych wynikach badania PCPT, choć potwierdzono zmniejszenie ryzyka raka, to nie zaobserwowano różnicy przeżycia całkowitego między leczonymi finasterydem a otrzymującymi jedynie placebo.
Badania III fazy sugerowały korzystny wpływ α-tokoferolu (witaminy E) oraz selenu w redukcji ryzyka raka gruczołu krokowego. Jednak w badaniu SELECT na 35500 mężczyznach nie wykazano korzyści ze stosowania suplementacji witaminy E lub selenu. Późniejsza analiza wyników tego badania sugeruje wręcz szkodliwy wpływ wysokiego stężenia selenu na ryzyko wystąpienia nowotworu o wysokim stopniu złośliwości.
Badania przesiewowe.
Badanie przesiewowe (skriningowe, skrining, "screening") jest metodą profilaktyki wtórnej polegającą na badaniu zdrowych osób bez objawów choroby w celu wczesnego wykrycia choroby, wczesnego rozpoczęcia leczenia, a przede wszystkim poprawy rokowania chorych. Badania przesiewowe mogą być wykonywane poprzez zbadanie całej populacji (badanie populacyjne) lub zagrożonej populacji w oparciu o zindywidualizowany schemat ustalony przez lekarza. Podstawowym i najważniejszym celem badania przesiewowego jest zmniejszenie śmiertelności z powodu raka poprzez jego wczesne wykrycie, natomiast celem samym w sobie nie jest samo zwiększenie wykrywalności i liczby chorych poddanych leczeniu. Choć badanie przesiewowe prowadzi do zwiększenia wykrywalności raka gruczołu krokowego, rozpoznawania i leczenia raka we wcześniejszym stadium, to ze względu na specyficzną historię, z częstym łagodnym i wieloletnim przebiegiem, rak gruczołu krokowego stosunkowo rzadko jest powodem zgonu i bardzo niewielu chorych może odnieść rzeczywistą korzyść z badania przesiewowego. Badania przesiewowe niosą ze sobą nadmierną wykrywalność ("overdiagnosis") przypadków nieistotnego klinicznie raka nie niosącego zagrożenia dla życia chorego w perspektywie wielu lat oraz wiążą się z nadmiernym leczeniem ("overtreatment") nieistotnych klinicznie raków, co pogarsza jakość życia.
Ze względu na niepewny wpływ na zmniejszenie śmiertelności z powodu raka gruczołu krokowego oraz obawy o częste nadmierne rozpoznawanie przypadków raka niepowodujących zagrożenia dla życia chorego oraz ich niepotrzebne leczenie nie zaleca się populacyjnych badań przesiewowych w kierunku raka gruczołu krokowego. Przy czym mężczyznom z długim przewidywanym czasem przeżycia w dobrym stanie sprawności, po rozważeniu ryzyka nadrozpoznawalności przypadków raka indolentnego, może być oferowana zindywidualizowana strategia wczesnego wykrywania dostosowana do ryzyka. Według EAU badania przesiewowe mogą być oferowane mężczyznom w wieku powyżej 50 lat z podwyższonym ryzykiem zachorowania na raka gruczołu krokowego o przewidywanym czasie przeżycia powyżej 15 lat lub mężczyznom powyżej 45. roku życia z rodzinnym wywiadem raka gruczołu krokowego lub mężczyzn rasy afroamerykańskiej w wieku powyżej 45 lat. Ponadto badania mogą być oferowane u mężczyzn w wieku powyżej 40. roku życia ze stężeniem PSA powyżej 1 ng/ml lub mężczyznom w wieku powyżej 60. roku życia ze stężeniem PSA powyżej 2 ng/ml.
Najważniejszym celem badania przesiewowego jest zmniejszenie śmiertelności z powodu raka gruczołu krokowego oraz poprawa jakości życia. Wiadomo, że odsetkowy spadek ogólnej śmiertelności z powodu raka gruczołu krokowego jest częściowo związany z szerokim stosowaniem badania stężenia PSA, jednak brakuje dowodów o wysokiej jakości (dowodów 1 stopnia), że badania przesiewowe są opłacalne kosztoefektywnie w zmniejszeniu śmiertelności z powodu raka gruczołu krokowego. Dwa duże randomizowane badania oceniające skuteczność badania przesiewowego w kierunku raka gruczołu krokowego dały sprzeczne wyniki.
W europejskim badaniu ERSPC na 182 000 mężczyzn w wieku od 50 do 74 lat co 4 lata oceniano stężenie PSA i po 11 latach obserwacji w grupie poddanych badaniu przesiewowemu zaobserwowano 299 zgonów z powodu raka gruczołu krokowego oraz 462 zgony z tego powodu w grupie kontrolnej bez badania przesiewowego. Badanie przesiewowe przyczyniało się do zmniejszenia śmiertelności z powodu raka stercza, relatywne zmniejszenie ryzyka zgonu w grupie poddanych badaniu przesiewowemu wynosiło 21%, jednak aby zapobiec jednemu zgonowi z powodu raka stercza, konieczne było przebadanie 1055 mężczyzn oraz rozpoznanie 48 przypadków raka, aby zapobiec jednemu zgonowi z powodu choroby, co jest związane z łagodnym przebiegiem choroby. W Göteborgu na 20 000 mężczyzn w wieku od 50 do 64 lat przeprowadzono początkowo niezależne badanie, a następnie znaczną część z tej grupy włączono do badania ERSPC, dlatego badania nie można traktować jako niezależne potwierdzające badanie od wyżej opisanego badania ERSPC. Badanie przesiewowe polegało na badaniu stężenia PSA co dwa lata aż do 69 roku życia. Po 14 latach obserwacji rak gruczołu krokowego został wykryty u 12,7% mężczyzn poddanych badaniu przesiewowemu i 8,2% mężczyzn w grupie kontrolnej. Badanie przesiewowe zmniejszało ryzyko zgonu z powodu tego nowotworu o 44%. Po osiemnastu latach badania oceniono, że 139 mężczyzn należy poddać badaniu przesiewowemu, aby zapobiec jednemu zgonowi z powodu raka stercza, oraz trzeba rozpoznać 13 przypadków raka, aby zapobiec jednemu zgonowi z powodu raka stercza. Przyczynami lepszych wyników badań przesiewowych w Göteborgu niż ERSPC są niższy wiek badanych i mniejszy odsetek występowania niewyleczalnego raka gruczołu krokowego.
Amerykańskie badanie PLCO na 76 685 mężczyznach w wieku od 55 do 74 lat oceniło skuteczność badania przesiewowego polegającego na corocznej ocenie stężenia PSA przez 6 lat oraz corocznym badaniu "per rectum" przez 4 lata. Po 15 latach obserwacji wskaźnik wykrycia był nieznacznie wyższy w grupie mężczyzn poddanych badaniu przesiewowemu, jednak nie stwierdzono zmniejszenia śmiertelności z powodu raka gruczołu krokowego. Ograniczeniem badania był wysoki odsetek osób poddanych ocenie stężenia PSA przed włączeniem do badania przesiewowego. W dalszych analizach podgrup zmniejszenia śmiertelności z powodu raka doświadczali jedynie mężczyźni nieobciążeni lub obciążeni tylko jedną chorobą współistniejącą.
W przeglądzie systematycznym Cochrane stwierdzono, że badania przesiewowe w kierunku raka gruczołu krokowego sprzyjają wykrywaniu raka, także we wcześniejszym stadium, jednak po metaanalizie 5 randomizowanych badań klinicznych obejmujących 341 000 mężczyzn nie zaobserwowano poprawy przeżycia swoistego dla nowotworu. Wpływ badań przesiewowych na jakość życia jest niejasny.
Niekorzystną konsekwencją badań przesiewowych opartych o ocenę PSA jest niepotrzebne rozpoznawanie przypadkowych, nieistotnych klinicznie raków gruczołu krokowego nie stwarzających istotnego zagrożenia życia chorego, które najprawdopodobniej nigdy nie ujawniłyby się jako kliniczna choroba dająca objawy, przerzuty, czy powodująca przedwczesny zgon chorego. Z kolei nadmierna rozpoznawalność nieistotnego klinicznie raka stercza często prowadzi do zbędnego leczenia i pogorszenia jakości życia chorego.
PSA ma stosunkowo niewielką swoistość oraz niewielką dodatnią wartość predykcyjną, dlatego sama ścieżka diagnostyki przesiewowej opartej o PSA z wykonaniem biopsji systematycznej stercza w przypadku nieprawidłowego stężenia markera przyczynia się do wykrywania nieistotnych klinicznie nowotworów stercza. W badaniu ERSPC przy stężeniu PSA poniżej 3 ng/ml jedynie 25% badanych miało raka stercza, a pozostałej części badanych mężczyzn (75%) wzrost markera był związany z przyczynami nienowotworowymi, ponadto 72% rozpoznanych raków w badaniu przesiewowym było nowotworami niskiego ryzyka. Zatem mimo że małe powolnie rosnące nowotwory nie wydzielają PSA, mogą być przypadkowo wykrywane w konsekwencji wzrostu PSA z przyczyn nienowotworowych lub wieku badanego. Ponadto częstość występowania nienowotworowych przyczyn wzrostu stężenia PSA rośnie wraz z wiekiem, co zwiększa ryzyko wykrycia nieistotnych klinicznie raków stercza.
Częściowo nadrozpoznawalność jest związana z bardzo częstym rozwojem wysoko zróżnicowanych raków stercza cechujących się bardzo powolnym i bezobjawowym przebiegiem, z których w zdecydowanej większości nigdy nie rozwinie się objawowa lub zagrażająca życiu choroba. Ponadto wiele przypadków raków o wysokiej złośliwości (niskim zróżnicowaniu) również ma powolny przebieg, który przekłada się na wieloletni okres konieczny do rozwoju klinicznej choroby. Mimo niewielkiego zagrożenia dla życia ze strony takich łagodnych nowotworów, szczególnie u mężczyzn w zaawansowanym wieku, znaczna ich część może być wykryta podczas badania przesiewowego. Niepotrzebne rozpoznawanie raków o powolnym przebiegu jest szczególnie niekorzystne u mężczyzn w zaawansowanym wieku lub ze współistniejącymi chorobami ograniczającymi przeżycie, którzy ze względu na ograniczoną przewidywaną długość życia nie odnoszą korzyści z rozpoznawania i leczenia raków o łagodnym przebiegu. Z kolei nadrozpoznawalność raków gruczołu krokowego często prowadzi do niepotrzebnego agresywnego leczenia, choć część chorych ze względu na wieloletni naturalny przebieg choroby oraz zaawansowany wiek nie odnosi korzyści z takiego leczenia, które pogarsza jakość życia.
Nie ustalono optymalnego wieku włączenia do badania przesiewowego ani wieku w którym należy zaprzestać tego badania. Badania oceniające skuteczność badań przesiewowych skupiały się na mężczyznach w wieku od 55 do 69 lat, przy czym badania ERSPC i z Göteborga wskazywały na redukcję ryzyka zgonu w grupach odpowiednio od 55 do 69 lat oraz od 50 do 64 lat, co przemawia za badaniem przede wszystkim mężczyzn w wieku 50–55 lat. Przeprowadzone badania dowodziły korzyści z badań przesiewowych do 70. roku życia. EAU sugeruje wykonywanie badań przesiewowych jedynie u mężczyzn z przewidywanym czasem przeżycia powyżej 15 lat, z kolei NCCN sugeruje takie badanie jedynie u mężczyzn z przewidywanym czasem przeżycia powyżej 10 lat.
Również nie ustalono optymalnego schematu wykonywania kolejnych oznaczeń PSA, który dawałby największe korzyści ze zmniejszenia umieralności z powodu raka stercza oraz nie powodowałby nadrozpoznawania choroby. NCCN u mężczyzn ze stężeniem PSA poniżej 1 ng/ml proponuje wykonywanie kolejnych oznaczeń w odstępach 2–4 letnich, a u mężczyzn z PSA 1–3 ng/ml co 1–2 lata.
Wykorzystanie badania przesiewowego opartego o PSA w grupach o zwiększonym ryzyku zachorowania na raka stercza może poprawić skuteczność badania przesiewowego. Do grupy o podwyższonym ryzyku zachorowania należy wywiad rodzinny występowania raka gruczołu krokowego oraz pochodzenie afroamerykańskie. Nie ma opublikowanych wyników badań oceniających skuteczność badań przesiewowych w grupach o wysokim ryzyku zachorowania. W badaniu PLCO nie analizowano podgrup z obciążąjącym wywiadem rodzinnym lub osób rasy afroamerykańskiej, a z kolei w ERSPC nie raportowano o pochodzeniu rasowym i dodatnim wywiadzie rodzinnym. Kolejną metodą są indywidualne kalkulatory ryzyka, które mogą pomóc zredukować ryzyko niepotrzebnej biopsji. Jednak żaden z dostępnych algorytmów oceniających ryzyko nie wykazał przewagi nad samodzielnym badaniem PSA.
Profilaktyka trzeciorzędowa.
W profilaktyce trzeciorzędowej zaleca się zaprzestanie palenia tytoniu, stosowanie diety bogatej w warzywa i owoce, ograniczenie spożycia mięsa i nabiału, unikanie siedzącego trybu życia i podejmowanie codziennej aktywności fizycznej.
Histopatologia.
W około 90–95% przypadków raka gruczołu krokowego u ludzi rozpoznaje się gruczolakoraka zrazikowego. Rak rozwija się najczęściej obwodowo w części tylnej i tylno-bocznej. Strefa obwodowa jest lokalizacją 68% raków, strefa przejściowa 24%, a centralna 8%. Zwykle (w 85% przypadków) rak jest wieloogniskowy, a jego poszczególne ogniska mogą wykazywać różnice w obrazie histopatologicznym.
Klasyfikacja WHO nowotworów gruczołu krokowego:
Rak gruczołowy zrazikowy.
Większość guzów powstaje w strefie obwodowej gruczołu krokowego. W 85% przypadków nowotwór jest wieloogniskowy. Makroskopowo guzy są trudne do odróżnienia od otaczającej tkanki, twarde, lite, na przekroju barwy od białoszarej do żółtej. Guzy mogą deformować obrys narządu. Typowo guzy widoczne makroskopowo mają tendencję do wyższego stopnia zaawansowania i złośliwości w porównaniu do zmian niewidocznych makroskopowo, które często klinicznie nie były badalne palpacyjne. W obrazie makroskopowym rzadko są obecne obszary krwotoczne lub martwicy. Typowo nowotwór szerzy się poza granicę zasięgu makroskopowego.
W obrazie mikroskopowym gruczolakoraki gruczołu krokowego znacznie różnią się stopniem zróżnicowania (złośliwości histologicznej), dając spektrum nowotworów od dobrze zróżnicowanych (o niskiej złośliwości), które trudno odróżnić od prawidłowego utkania gruczołu krokowego do zmian o niskim zróżnicowaniu (o wysokiej złośliwości). Cechą wspólną dla wszystkich raków stercza jest obecność pojedynczej warstwy jednego typu komórek bez warstwy podstawnej, która jest widoczna w prawidłowych cewkach gruczołowych.
W dobrze zróżnicowanych nowotworach komórki nowotworowe tworzą stłoczone cewki gruczołowe o nieregularnym kształcie i różnej wielkości, które są wyścielone przez jedną warstwę komórek. Cewki gruczołowe są ułożone w dość bezładny sposób. Kolejnym wzorem utkania typowym dla nacieku jest obecność atypowych struktur gruczołowych między dużymi, prawidłowymi gruczołami. Wraz z utratą różnicowania i tworzeniem struktur sitowatych, połączonych gruczołów lub słabo uformowanych gruczołów, coraz bardziej zaznacza się różnica między łagodnymi gruczołami a strukturami tworzonymi przez komórki nowotworowe. Nisko zróżnicowane nowotwory są zbudowane z litych arkuszy lub sznurów komórek, a cewki gruczołowe są nieliczne lub poronne.
Komórki cechują się obecnością powiększonego jądra komórkowego i powiększonego jąderka. W niektórych komórkach nie jest obecne powiększone jąderko, jednak pozostają powiększone i hiperchromatyczne. Figury mitotyczne mogą być liczne w nowotworach o wysokiej złośliwości. Cytoplazma komórek budujących struktury gruczołowe jest amfifilna, w jej obrębie nie stwierdza się lipofuscyny.
Może być widoczna inwazja naczyń krwionośnych i chłonnych oraz nerwów, która jednoznacznie przemawia za złośliwym charakterem nowotworu. Innymi cechami wskazującym na złośliwość nowotworu jest obecność struktur przypominających kłębuszki oraz niewielkich guzków zbudowanych z eozynofilnych włókien w obrębie cewek gruczołowych ("mucinous fibroplasia", "collagenous micronodules"). W cewkach gruczołowych bywa obecna mucyna, ale jej obecność nie jest swoista dla raka. W guzach o niskiej złośliwości są obecne krystaloidy ("prostatic crystalloids") widoczne jako ostre, gęste eozynofilne struktury o różnych kształtach geometrycznych obecne w świetle cewek, jednak ich obecność nie jest charakterystyczna dla raka.
Rak gruczołowy przewodowy.
Jest to podtyp gruczolakoraka zbudowany z dużych gruczołów wyłożonych wysokimi komórkami walcowatymi. W postaci czystej gruczolakorak przewodowy stanowi jedynie 0,2–0,8% raków gruczołu krokowego u ludzi, ale znacznie częściej jest obecny jako komponent gruczolakoraka zrazikowego. Gruczolakorak przewodowy może występować w centralnej części stercza lub częściej w jej obwodowej części, współwystępując z domieszką gruczolakoraka zrazikowego.
Makroskopowo guzy położone w centralnej części stercza są widoczne jako egzofityczna, polipowata albo brodawkowata zmiana wnikająca do cewki moczowej w okolicy wzgórka nasiennego. Guzy położone w obwodowej części są podobne do gruczolakoraka zrazikowego.
W obrazie mikroskopowym utkanie nowotworu budują wysokie komórki walcowate z obfitą najczęściej amfofilową cytoplazmą, które tworzą warstwy komórek przypominające utkanie endometrium. Czasem liczba mitoz jest wysoka i występuje znaczna atypia cytologiczna, w innych przypadkach liczba mitoz jest skąpa, a atypia minimalnie zaznaczona. Nowotwór wykazuje różnorodność wzorów architektonicznych, które mogą być wymieszane. Wzór brodawkowaty najczęściej występuje w guzach położonych w centralnej części stercza, ale może być obecny także w guzach pojawiających się w jego obwodowej części. Wzór sitowaty jest utworzony przez duże przylegające do siebie gruczoły, które tworzą szczelinowate otwory. Wzór lity jest powiązany z występowaniem innych wzorów architektonicznych gruczolakoraka przewodowego, cechuje się występowaniem litych gniazd komórek nowotworowych pooddzielanych niepełnymi przegrodami lub rdzeniami włóknisto-naczyniowymi.
Rak urotelialny gruczołu krokowego.
Jest to nowotwór pochodzący z nabłonka dróg moczowych w obrębie gruczołu krokowego. Pierwotny rak urotelialny obejmujący stercz stanowi 0,7–2,8% nowotworów tego narządu u ludzi. Zwykle jest związany z pierwotnym rakiem urotelialnym pęcherza moczowego lub urotelialnym rakiem moczowodu. Zajęcie gruczołu krokowego może być związane z szerzeniem się raka urotelialnego do stercza, implantacją nowotworu pochodzącego z pęcherza moczowego lub moczowodu albo następstwem niezależnej wieloogniskowej karcynogenezy raka urotelialnego. Rak urotelialny w obrębie stercza bez obecności raka urotelialnego w obrębie pęcherza moczowego jest rzadki.
Większość raków urotelialnych w obrębie stercza jest wysokiej złośliwości i są one związane z rakiem "in situ". Typowa jest obecność pagetoidalnego szerzenia się pojedynczych komórek lub zagnieżdżanie się komórek nowotworowych między warstwą podstawną i warstwą komórek wydzielniczych. Przy rozległym naciekaniu rak urotelialny może wypełniać i poszerzać kanaliki gruczołu krokowego. Może być obecna martwica typu comedo. Komórki nowotworowe charakteryzują się wyraźnym pleomorfizmem jądrowym, hiperchromazją i obecnością licznych mitoz. W przypadku inwazji podścieliska obecne są nieregularne gniazda lub sznury komórek i wyraźna reakcja desmoplastyczna.
Rak płaskonabłonkowy i gruczołowopłaskonabłonkowy.
Są to nowotwory wykazujące cechy różnicowania w kierunku nabłonka płaskiego. Rak płaskonabłonkowy i gruczołowopłaskonabłonkowy stanowią mniej niż 0,6% nowotworów stercza u ludzi. Najczęściej występują w strefie przejściowej gruczołu krokowego. Z definicji rak płaskonabłonkowy nie może zawierać komponentu gruczołowego i musi wykazywać obecność cechy keratynizacji oraz obecność mostków międzykomórkowych.
Makroskopowo zwykle są to stosunkowo duże guzy, które mogą zastępować znaczną część miąższu stercza. Guzy są lite, twarde, na przekroju koloru białożółtego lub szarobrązowego. W obrazie mikroskopowym czystego raka płaskonabłonkowego występują gniazda, pasma lub arkusze wielobocznych komórek z wyraźną atypią jądrową z widocznymi cechami różnicowania w kierunku raka płaskonabłonkowego obejmującymi keratynizację, tworzenie pereł keratynowych lub mostków międzykomórkowych. W obrazie raka gruczołowopłaskonabłonkowego mogą być obecne wyraźnie odrębne komponenty płaskonabłonkowy i gruczołowy lub utkanie może bezpośrednio w siebie przechodzić.
Rak podstawnokomórkowy.
Jest to nowotwór zbudowany z komórek podstawnych. Rak podstawnokomórkowy gruczołu krokowego jest rzadkim nowotworem, dotyczy przede wszystkim starszych mężczyzn. Makroskopowo nowotwór jest twardy i lity. W obrazie mikroskopowym spotyka się kilka odmiennych wzorów utkania. Część guzów reprezentuje utkanie podobne do raka podstawnokomórkowego skóry z obecnymi dużymi gniazdami komórek podstawnych z obwodowym palisadowaniem i obecną martwicą, z kolei inne wzory przypominają hiperplazję.
Nowotwory neuroendokrynne gruczołu krokowego.
Nowotwory neuroendokrynne gruczołu krokowego obejmują raka drobnokomórkowego oraz rakowiaka. Ponadto wyróżnia się ogniskowe różnicowanie raka w kierunku nowotworu neuroendokrynnego. Nowotwory neuroendokrynne gruczołu krokowego wykazują podobne objawy kliniczne jak inne nowotwory stercza, choć możliwe jest występowanie zespołów paraneoplastycznych, jak zespół Cushinga, zespół nieprawidłowego wydzielania hormonu antydiuretycznego, zespół Lamberta-Eatona, hiperkalcemia.
W wielu przypadkach gruczolakoraków gruczołu krokowego obecne są cechy różnicowania pojedynczych komórek w kierunku nowotworu neuroendokrynnego. W 5–10% przypadków gruczolakoraka występują obszary z licznymi skupiskami lub pojedynczymi komórkami neuroendokrynnymi.
Większość nowotworów nie wykazuje czynności hormonalnej, ale część wydziela ACTH lub wazopresynę. Histologicznie nowotwór jest podobny do raka drobnokomórkowego płuca. W połowie przypadków występuje mieszane utkanie raka drobnokomórkowego i gruczolakoraka.
Rakowiak gruczołu krokowego jest wyjątkowo rzadkim nowotworem, nowotwór wykazuje typowe cechy morfologiczne charakterystyczne dla rakowiaków.
Skala Gleasona.
Opracowano wiele systemów oceny złośliwości histologicznej nowotworów gruczołu krokowego, które opierają się o architekturę zmian, a część z nich uwzględnia również stopień atypii. Zalecanym systemem oceny złośliwości raka stercza jest skala Gleasona. Oparta jest ona na stopniu architektonicznego zróżnicowania raka zależny od obrazu cewek gruczołowych, granicy guza z otoczeniem i naciekania podścieliska. Wyróżniono 5 stopni, w których stopień 1 oznacza bardzo dobrze zróżnicowanego raka, a 5 stopień raka nisko zróżnicowanego. Ze względu na heterogenne utkania nowotworu ocenie podlega wzorzec pierwotny i wtórny, czyli najbardziej dominujący wzorzec histoarchitektoniczny i drugi najczęstszy wzorzec. Wynik przedstawia się za pomocą sumy punktów za stopnie wzorca pierwotnego i wtórnego. Jeśli nowotwór posiada wyłącznie jedno utkanie to wynik podaje się przez podwojenie wyniku pojedynczego wzoru. Wynik 2 i 3 jest rzadki, co jest związane z rzadkim występowaniem typu 1, wynik 4 również jest względnie rzadki. Najczęściej rozpoznaje się nowotwory w stopniach 6 i 7. Niskiemu stopniowi złośliwości histologicznej odpowiadają wyniki ≤ 6, a wysokiemu stopniowi złośliwości wyniki ≥ 7.
W stopniu 1 widoczne są dobrze odgraniczone guzki zbudowane ze ściśle upakowanych jednolitych struktur gruczołowych o równej wielkości, okrągłego lub owalnego jednolitego kształtu. Nowotworowe cewki gruczołowe nie naciekają sąsiedniej łagodnej tkanki gruczołowej. Wzór stopnia 1 jest dość rzadki.
W stopniu 2 utkanie budują okrągłe lub owalne gładko zakończone struktury gruczołowe. W porównaniu ze stopniem 1 gruczoły są mniej jednorodne i bardziej luźno ułożone. Gruczoły mają pośrednią wielkość, obserwuje się pewną zmienność wielkości i kształtu gruczołów, przy czym jednak są większe niż w stopniu 3, a zmienność wielkości i odstępów między gruczołami mniejsza niż w stopniu 3. Ogniska są dość ograniczone, jednak może występować minimalny naciek sąsiednich tkanek stercza. Komórki w stopniu 1 i 2 zawierają obfitą ilość bladej cytoplazmy (atypia komórek nie wchodzi w zakres oceny według klasyfikacji Gleasona). Wzór stopnia 2 zwykle jest obecny w nowotworach w strefie przejściowej i tylko okazjonalnie w obrębie strefy obwodowej.
Jest to najczęstszy wzór histoarchitektoniczny. W porównaniu do wzoru 1 i 2 gruczoły nowotworowe wykazują wyraźne różnice wielkości i kształtu oraz odległości między nimi. Typowo gruczoły są małe, ale mogą być obecne duże i nieregularne. Każdy gruczoł jest otoczony przez zrąb i ma otwarte światło. Ułożenie gruczołów w zrębie jest losowe. Nowotworowe gruczoły często wnikają między te prawidłowe.
W stopniu 4 gruczoły nowotworowe ulegają łączeniu, mogą tworzyć struktury sitowate. Słabo zróżnicowane gruczoły mogą być pozbawione światła, bywają obecne struktury przypominające kłębuszki. Połączone gruczoły nie są całkowicie oddzielone przez zrąb.
W stopniu 5 obserwuje się niemal całkowitą utratę różnicowania gruczołów. Występuje niemal całkowita utrata światła gruczołów, które występuje jedynie sporadycznie. Komórki układają się w lite arkusze, pasma lub występują pojedynczo jako naciek zrębu. Może występować martwica typu centralnego (martwica typu comedo, "comedonecrosis").
Historia naturalna.
Rak gruczołu krokowego nie jest chorobą jednorodną i wykazuje dość zróżnicowaną historię naturalną. U znacznej części chorych rak gruczołu krokowego ma stosunkowo łagodny przebieg, choć po wieloletnim okresie choroby może dojść do lokalnej progresji choroby lub rozwoju przerzutów odległych.
Choroba cechuje się wieloletnim okresem przedklinicznym. Najczęściej rak jest rozpoznawany jako mała zmiana, o niskim stopniu złośliwości, która cechuje się kilkuletnim okresem podwojenia jej wielkości. Jednak u poszczególnych chorych przebieg choroby może być odmienny i u części z nich szybko dochodzi do progresji nowotworu.
W ponad 75% przypadków rak gruczołu krokowego jest wykrywany w stadium ograniczonym do narządu, w 85% przypadków jest on wieloogniskowy. Większość raków jest zlokalizowana w części obwodowej stercza w pobliżu torebki gruczołu krokowego. Stosunkowo wcześnie dochodzi do inwazji torebki gruczołu krokowego i jej naciek jest stwierdzany w 80% przypadków raka.
Rak może szerzyć się przez ciągłość oraz za pośrednictwem naczyń krwionośnych lub limfatycznych. Lokalne szerzenie się przez ciągłość najczęściej stwierdza się w części tylno-bocznej (guzy położone w obwodowej części gruczołu krokowego) oraz części przedniej (guzy strefy przejściowej). Nowotwory w obwodowej części gruczołu krokowego naciekają tkankę okołosterczową poprzez bezpośredni naciek torebki gruczołu krokowego lub szerząc się wzdłuż nerwów. W dużych guzach może dojść do nacieku szyi pęcherza moczowego, co może doprowadzić do niedrożności szyi pęcherza. Naciek pęcherzyków nasiennych może być następstwem bezpośredniego nacieku z zajętych tkanek miękkich lub szerzenia się wzdłuż przewodu wytryskowego. Przegroda odbytniczo-pęcherzowa (powięź Denonvilliersa) stanowi barierę dla szerzenia się raka gruczołu krokowego i nowotwór rzadko się szerzy w kierunku tylnym, w przypadku spenetrowania tej przegrody nowotwór może naciekać odbytnicę.
Znacznemu zaawansowaniu miejscowemu zwykle towarzyszą przerzuty odległe. Rak gruczołu krokowego najczęściej daje przerzuty do węzłów chłonnych, kości i płuc. Szerzenie się drogą naczyń chłonnych skutkuje zajęciem węzłów chłonnych. Zajęcie poszczególnych grup węzłów chłonnych odbywa się zgodnie z drenażem limfatycznym narządu. Przerzuty w węzłach chłonnych najpierw stwierdza się w grupach węzłów poniżej rozwidlenia tętnicy biodrowej wspólnej: w węzłach biodrowych wewnętrznych i biodrowych zewnętrznych, następnie dochodzi do zajęcia węzłów biodrowych wspólnych, okołoaortalnych i pachwinowych. Rozsiew drogą krwionośną skutkuje powstaniem przerzutów odległych, które najczęściej pojawiają się w szkielecie osiowym, a rzadziej w płucach, wątrobie i innych narządach. Przerzuty w kościach zwykle mają charakter osteoblastyczny (80%), ale możliwe są zmiany osteoblastyczno-osteolityczne (15%) i osteolityczne (5%). Przerzuty kostne często lokalizują się w kręgosłupie, szczególnie w odcinku lędźwiowym i piersiowym, nasadach kości udowych, miednicy, żebrach, mostku i czaszce. Przerzuty do płuc, wątroby i innych narządów występują raczej w późnym przebiegu choroby i dotyczą one odpowiednio 25% i 20% chorych.
Karcynogeneza.
Karcynogeneza raka gruczołu krokowego, podobnie jak karcynogeneza innych nowotworów, jest wieloetapowym procesem związanym z nabywaniem i gromadzeniem kolejnych zmian cytogenetycznych w komórce nowotworowej prowadzących do zaburzenia funkcji niektórych genów. Nabyte kolejne zmiany genetyczne w nieprawidłowej komórce sprzyjają zwiększeniu jej zdolności do podziału (proliferacji), zablokowaniu procesu różnicowania, oporności na apoptozę, nabyciu zdolności inwazyjnych i wytworzeniu przerzutów odległych. Proces karcynogenezy jest wieloletni, pierwsze widoczne zmiany histologiczne bywają obecne już około 20. roku życia, podczas gdy klinicznie wykrywalny nowotwór pojawia się 3–4 dekady później.
W wyniku działania czynników uszkadzających, jak proces zapalny lub karcynogeny, dochodzi do śmierci komórki lub jej uszkodzenia i wyzwolenia procesów naprawczych. Sprzyja to pojawieniu się zmian genetycznych prowadzących do transformacji nowotworowej. Podobnie jak w karcynogenezie innych procesów nowotworowych karcynogenezę raka gruczołu krokowego można podzielić na trzy etapy: inicjację, promocję i progresję. Etap inicjacji cechuje się obecnością uszkodzenia materiału genetycznego komórki, które może pozostać naprawione albo spowodować trwałą jego zmianę. Promocję charakteryzuje pojawianie się kolejnych mutacji i stymulacji proliferacji nieprawidłowej komórki. W etapie progresji dochodzi do gromadzenia licznych kolejnych zmian genetycznych, które wiążą się z inwazyjnością, stymulacją proliferacji i angiogenezy, zdolnością do wytwarzania przerzutów i utratę zależności od androgenów. Najważniejszymi genami związanymi z karcynogenezą raka gruczołu krokowego są AR, CDKN1B, EZH2, KLK3, GSTP1, MYC, NKX3.1, TP53 i PTEN.
Podtypy genetyczne raka gruczołu krokowego.
Rak gruczołu krokowego cechuje się brakiem wyróżniających podtypów histologicznych, podtypów różniących się rokowaniem czy odpowiedzią na leczenie. Najczęstszym podtypem jest gruczolakorak zrazikowy, w którym stwierdza się ekspresję AR, a pozostałe podtypy są rzadkie.
Jednak badania genetyczne pozwoliły wyróżnić kilka podtypów molekularnych raka gruczołu krokowego. Nowotwory gruczołu krokowego są dzielone na związane ze zmianami w zakresie ETS (ERG, ETV1, ETV4, i FLI1) oraz związane z mutacjami SPOP, FOXA1 lub IDH1. W nowotworach związanych z ETS często stwierdza zaburzenia szlaku PI3K/Akt, mutacje p53 oraz PTEN. W nowotworach z mutacjami SPOP obserwuje się również zmiany w genie CHD1 i utratę chromosomu 2q i 6q.
Zmiany cytogenetyczne związane z rakiem gruczołu krokowego.
Gen koduje enzym transferazę glutationową, która bierze udział w metabolizmie wielu ksenobiotyków. Hipermetylacja promotora genu jest wczesnym zdarzeniem w karcynogenezie raka stercza i jest ona obserwowana w 70% przypadków śródnabłonkowej neoplazji stercza (PIN) oraz 90–95% przypadków raka gruczołu krokowego. Wyłączenie genu może skutkować zwiększoną ekspozycją na uszkodzenie materiału genetycznego i sprzyjać akumulacji kolejnych zmian cytogenetycznych.
Utrata heterozygotyczności chromosomu 8p21-22 zawierającego gen homeoboksowy NKX3.1 również jest wczesnym zdarzeniem w karcynogenezie raka gruczołu krokowego. Pełni on rolę genu supresorowego. Zmiany w obrębie tego genu dotyczą większości przypadków raka gruczołu krokowego. Ocenia się, że dotyczy ona 15% przypadków śródnabłonkowej neoplazji stercza i nawet 85% przypadków raka gruczołu krokowego.
Gen pełni istotną rolę w procesie różnicowania komórek nabłonka gruczołu krokowego, a jego niedobór może się przyczyniać do zaburzenia różnicowania komórek, co może prowadzić do transformacji nowotworowej. Całkowitą utratę ekspresji obserwuje się w przypadku progresji do raka, we wcześniejszym stadium jego obniżona ekspresja jest związana z mechanizmem utraty allelu lub metylacji promotora genu.
Rodzina czynników transkrypcyjnych ETS wpływa na wiele procesów komórkowych, w tym proliferację, różnicowanie, apoptozę i angiogenezę. Translokacja obejmująca gen kodujący czynnik transkrypcyjny ETS jest jedną z najczęstszych mutacji w raku gruczołu krokowego u ludzi. Ocenia się, że występuje w 20% przypadków PIN i 50% przypadków gruczolakoraka. W wyniku translokacji genu czynnika transkrypcyjnego z rodziny ETS i połączenia z zależnym od receptora androgenowego promotorem TMPRSS2 powstaje gen fuzyjny, który ulega nadekspresji i dereguluje wiele szlaków istotnych w karcynogenezie. W 90% rearanżacja ETS obejmuje gen ERG, rzadziej dochodzi do translokacji genu ETV1, ETV5 czy ETV4. Gen ERG zwykle ulega połączeniu z genem TMPRSS2, choć zidentyfikowano również inne geny regulowane androgenami, które ulegają fuzji z genem ERG. Rola rearanżacji ETS w raku gruczołu krokowego jest niejasna. Sama nadekspresja ETS jest niewystarczająca do powstania raka i do powstania nowotworu konieczna jest akumulacja kolejnych mutacji.
Aktywność receptora androgenowego (AR) jest ściśle związana z rakiem gruczołu krokowego. Gen receptora jest zlokalizowany w obrębie Xq11-12. Receptor po związaniu z ligandem jakimi są testosteron lub dihidrotestosteron ulega zmianom konformacyjnym i dimeryzacji, a po przemieszczeniu do jądra komórkowego wpływa na regulację transkrypcji wielu genów odpowiadających za proliferację, apoptozę, różnicowanie i zdolność do inwazji. Androgeny za pośrednictwem receptora androgenowego promują wzrost i proliferację komórek nowotworowych raka gruczołu krokowego. Jednak nie stanowią wystarczającego czynnika do samodzielnej inicjacji karcynogenezy, choć są bardzo ważne w etapie progresji procesu karcynogenezy.
Komórki nowotworowe raka gruczołu krokowego wymagają obecności androgenów do wzrostu i przetrwania, co jest podstawą leczenia opartego o deprywację androgenów, które zwykle pozwala uzyskać długotrwałą remisję choroby. Jednak rozwój oporności na deprywację androgenów i powstanie raka opornego na kastrację jest nieunikniony. Wyróżnia się cztery główne mechanizmy oporności na kastrację: zwiększona wrażliwość receptora androgenowego na jego agonistów, mutacje umożliwiające reakcję receptora androgenowego na alternatywne agonisty, zmiany powodujące aktywację receptora niezależnie od obecności agonisty oraz mechanizmy niezależne od receptora androgenowego.
Jednym z podstawowych mechanizmów oporności na deprywację androgenów jest wzrost ekspresji receptora androgenowego związany z amplifikacją jego genu. Ocenia się, że amplifikacja genu kodującego receptor androgenowy może stanowić mechanizm oporności na kastrację blisko 30% przypadków takich nowotworów. Powoduje to zwiększoną czułość receptora na niskie poziomy androgenów, które mimo właściwego leczenia deprywacyjnego są wystarczająco wysokie, aby podtrzymać aktywność receptora i zależne od niego szlaki. Androgeny powstają "in situ" w obrębie guza oraz w ramach resztkowej funkcji nadnerczy. Ponadto obserwuje się obniżoną aktywność enzymów dezaktywujących androgeny.
Również kolejny mechanizm oporności jest związany z mutacją genu receptora androgenowego. W ich wyniku dochodzi do zmniejszenia selektywności ligandów aktywujących receptor, co powoduje jego aktywację pod wpływem innych hormonów steroidowych takich jak glikokortykoidy, estrogeny czy progesteron. Kolejnym mechanizmem jest aktywacja receptora androgenowego przez mechanizmy niezależne od obecności ligandu. Ligandy receptora kinazy tyrozynowej takie jak IGF-1, KGF, EGF mogą aktywować receptor androgenowy poprzez aktywację szlaku PI3K/AKT/mTOR. Nabycie oporności na kastrację może być związane z mechanizmami niezależnymi od receptora androgenowego. Czynniki prozapalne wydzielane przez komórki nowotworowe powodują naciek limfocytów, które z kolei wydzielają czynniki wpływające na aktywację szlaku STAT3 w komórkach nowotworowych. Aktywacja STAT3 promuje przeżycie komórek nowotworowych mimo braku aktywacji receptora androgenowego. Również regulacja w górę Bcl-2 chroni komórki nowotworowe przez apoptozą.
Szlak PI3K/Akt/mTOR, regulując wzrost, przetrwanie i różnicowanie komórek, pełni kluczową rolę w karcynogenezie raka gruczołu krokowego. Ocenia się, że zaburzenia w obrębie tego szlaku dotyczą około 30–50% nowotworów złośliwych stercza. Regulacja w górę szlaku PI3K/Akt/mTOR często jest następstwem utraty funkcji PTEN.
PTEN jest fosfatazą lipidową, która reguluje w dół szlak PI3K/Akt/mTOR. PTEN pełni rolę genu supresorowego, reguluje podziały komórkowe i w przypadku zatrzymania cyklu komórkowego przez RB posiada zdolność skierowania komórki na szlak apoptozy. Utrata PTEN wiąże się z nadmierną aktywacją szlaku PI3K/Akt/mTOR, co skutkuje zwiększoną proliferacją komórek, opornością na apoptozę i nasiloną angiogenezą. Delecja genu PTEN jest rozpoznawana w 30% miejscowo ograniczonych przypadków raka gruczołu krokowego, a w 5–10% przypadków są obecne mutacje inaktywujące ten gen. W zaawansowanej chorobie odsetki te rosną. Innym mechanizmem aktywacji szlaku PI3K/Akt/mTOR są amplifikacja genu i mutacje punktowe genu PIK3CA kodującego podjednostkę PI3K. Mutacje aktywujące PIK3CA i mutacje PTEN są wzajemnie wykluczające, co potwierdza podobny efekt obu zmian cytogenetycznych.
Ważnym elementem karcynogenezy raka gruczołu krokowego jest inaktywacja genu supresorowego RB1 odpowiedzialnego za kontrolę proliferacji i progresji cyklu komórkowego. W 1–14% przypadków raka gruczołu krokowego stwierdza się mutację RB1, a w 5–23% utratę tego genu. Białko RB w przypadku uszkodzenia DNA poprzez związanie i zablokowanie czynników transkrypcyjnych należących do rodziny E2F, powoduje zablokowanie przejścia cyklu komórkowego z fazy G1 i przejściu w fazę S. Zatem dysfunkcja RB związana ze zmianami cytogenetycznymi prowadzi do nasilenia proliferacji komórek nowotworowych. Utrata funkcji RB ułatwia rozwój fenotypu oporności na kastrację, ponieważ gen receptora androgenowego jest genem docelowym E2F1.
c-MYC jest czynnikiem transkrypcyjnym regulującym wzrost komórki, proliferację, progresję cyklu komórkowego, różnicowanie, a także wpływa na oporność na apoptozę. W karcynogenezie raka gruczołu krokowego pełni rolę protoonkogenu. Mutację c-MYC stwierdza się w 2–20% przypadków raka.
p53 jest genem supresorowym pełniącym kluczową rolę w utrzymywaniu stabilności genetycznej. Białko p53 posiada zdolność zatrzymania cyklu komórkowego, naprawy materiału genetycznego i skierowania komórki na szlak apoptozy. W ograniczonych do gruczołu przypadkach raka prostaty mutacja p53 pojawia się w 10–20% guzów, jednak w chorobie z przerzutami dotyczy już 40% przypadków. Utrata funkcji p53 zwiększa inwazyjność nowotworu i jego zdolność do wytwarzania przerzutów.
CDKN1B (p27) jest genem supresorowy kodującym białko p27 będące inhibitorem kinazy zależnej od cyklin. Utrata funkcji tego genu jest stwierdzana w 23% miejscowo ograniczonych przypadków raka stercza i blisko 50% przypadków tego nowotworu w stadium rozsiewu.
EZH2 współtworzy kompleks PRC2, który poprzez metylację histonu H3 prowadzi do wyciszania genów zaangażowanych w różnicowanie. W raku stercza EZH2 ulega nadmiernej ekspresji, co skutkuje wyciszaniem ekspresji wielu genów, jednak EZH2, obok osłabiania ekspresji niektórych genów, może wzmacniać ekspresję innych genów. Wiadomo, że EZH2 jest konieczny do ekspresji genów związanych z E2F (szlak RB-E2F) nasilających proliferację. Innym celem może być gen supresorowy Ink4a/Arf, szlak E-kadheryny oraz FOXC1.
FOXA1 należy do podrodziny czynników transkrypcyjnych FOX, które wpływają na ekspresję genów regulujących cykl komórkowy, apoptozę, naprawę materiału genetycznego, metabolizm glukozy. Obserwuje się wysoki poziom ekspresji FOXA w nieprzerzutowym raku gruczołu krokowego i silną ekspresję w przerzutowym opornym na kastrację raku stercza.
FOXA1 wpływa na wiązanie receptora androgenowego z jego miejscami wiązania w obrębie chromatyny. W raku gruczołu krokowego FOXA1 może zarówno promować, jak i hamować wiązanie AR z miejscem wiązania, przez co znacząco wpływa na efekt działania AR i fenotyp komórki nowotworowej. Prawdopodobnie FOXA1 przy pewnym poziomie ekspresji promuje różnicowanie komórki, a przy wyższym poziomie ekspresji sprzyja proliferacji komórek i przeżyciu.
SPOP koduje ligazę E3 ubikwityny zawierającą kulinę. Mutacja genu SPOP dotyczy około 5–15% nowotworów gruczołu krokowego. Do mutacji najprawdopodobniej dochodzi we wczesnym etapie historii naturalnej nowotworu. Mutacja SPOP występuje jedynie w przypadków nowotworów bez zmian w obrębie ETS.
W konsekwencji mutacji SPOP dochodzi do upośledzenia degradacji białek, w tym onkoprotein biorących udział w karcynogenezie takich jak AR i ERG. Badania sugerują aktywację sygnalizacji AR i aktywację szlaku PI3K/Akt/mTOR. SPOP bierze udział w procesie naprawy przerwanej nici DNA i mutacja tego genu powoduje niestabilność genetyczną.
CHD1 koduje białko o zdolności do remodelingu chromatyny i biorące udział w naprawie materiału genetycznego. Mutacja pojawia się w 15–27% przypadków raka gruczołu krokowego, mutacje CHD1 są w znacznym stopniu powiązane z delecją SPOP. W jej konsekwencji dochodzi do niestabilności genetycznej.
Nadekspresja genu SPINK1 jest obecna w 10% nowotworów gruczołu krokowego, występuje ona wyłącznie w guzach bez zmian ETS i współwystępuje ona z mutacjami SPOP i CHD1.
Rozpoznanie.
Większość przypadków raka gruczołu krokowego jest rozpoznawana w stadium bezobjawowym. Zmiany w gruczole krokowym stwierdzone w badaniu przez odbyt oraz nieprawidłowe stężenie PSA są podstawowymi przesłankami do wykonania przezodbytniczej biopsji stercza, podczas której pobiera się materiał tkankowy do badania histopatologicznego, które jest podstawą rozpoznania raka gruczołu krokowego.
Badanie "per rectum".
Część raków gruczołu krokowego może zostać wykryta podczas badania palcem przez odbytnicę. Jego wartość diagnostyczna jest jednak ograniczona a skuteczność zależy od doświadczenia badającego. Większość raków gruczołu krokowego jest umiejscowiona w strefie obwodowej i guzy mogą być rozpoznane przy objętości przekraczającej 0,2 ml. Badanie przez odbyt (niezależnie od stężenia PSA) umożliwia wykrycie około 18% nowotworów stercza. Przy wartości stężenia PSA poniżej 2 ng/ml badanie ma dodatnią wartość predykcyjną wynoszącą 5–30%. Nieprawidłowy wynik badania przez odbyt przemawia za koniecznością wykonania biopsji.
Swoisty antygen sterczowy (PSA).
Swoisty antygen sterczowy (PSA) jest proteazą serynową wytwarzaną przez nabłonek gruczołu krokowego, który jest obecny w wydzielinie gruczołu krokowego. Wzrost jego stężenia jest następstwem uszkodzenia warstwy podstawnej komórek nabłonka gruczołowego i błony podstawnej, a w konsekwencji jego przechodzenia do krwiobiegu. PSA jest stosowany w diagnostyce i monitorowaniu leczenia raka gruczołu krokowego.
PSA jest markerem swoistym dla stercza, jednak nieswoistym dla samego raka gruczołu krokowego. Wzrost stężenia PSA, poza rakiem stercza, stwierdza się również w chorobach nienowotworowych, w tym w łagodnym rozroście gruczołu krokowego, zapaleniu gruczołu krokowego lub po zabiegach w zakresie stercza, w tym również po cewnikowaniu pęcherza moczowego. Większość chorych (nawet 75%) z podwyższonym stężeniem PSA nie choruje na raka gruczołu krokowego, a jest ono związane z łagodnym rozrostem gruczołu krokowego lub jego zapaleniem.
Wartości referencyjne stężenia PSA zostały ustalone arbitralnie, za górną granicę normy przyjmuje się stężenie 4 ng/ml, a wartości 4–10 ng/ml pozostają „diagnostyczną szarą strefą”. Zależność stężenia PSA od ryzyka obecności nowotworu złośliwego stanowi pewną ciągłość, w którym wyższe stężenie koreluje z wyższym prawdopodobieństwem obecności gruczolakoraka stercza. Przy stężeniu 4–10 ng/ml prawdopodobieństwo stwierdzenia nowotworu podczas biopsji wynosi 20–30%, przy stężeniu powyżej 10 ng/ml takie ryzyko wynosi ponad 60%. Wysokie stężenia często korelują z wyższym zaawansowaniem. Z drugiej strony u części chorych rak stercza przebiega bez wzrostu stężenia PSA.
Prawdopodobieństwo występowania istotnego klinicznie RGK przy niskim PSA
Wartość stężenia PSA rośnie wraz z wiekiem, co jest związane ze zwiększeniem objętości stercza z powodu łagodnego rozrostu gruczołu krokowego. Zatem aby poprawić swoistość badania, zaproponowano wartości referencyjne uwzględniające wiek badanego. Wówczas w tej metodzie górna granica normy stężenia PSA dla mężczyzn w wieku 40–49 lat wynosi poniżej 2,5 ng/ml, dla mężczyzn w wieku 50–59 lat poniżej 3,5 ng/ml, w wieku 60–69 lat poniżej 4,5 ng/ml i w wieku 70–79 lat poniżej 6,5 ng/ml.
Inną metodą mającą na celu poprawę swoistości PSA jest określenie współczynnika gęstości PSA ("PSA density", PSAD), który jest stosunkiem stężenia PSA do objętości stercza zmierzonego podczas ultrasonografii przezodbytniczej lub za pomocą rezonansu magnetycznego. Rak stercza wiąże się z wyższym współczynnikiem gęstości PSA w porównaniu do łagodnego rozrostu gruczołu krokowego. Metoda pozwala poprawić swoistość badania PSA, jednak nie ustalono optymalnej wartości punktu odcięcia.
W surowicy 70–90% krążącego PSA jest związanych z inhibitorami proteaz takimi jak α1-antychymotrypsyna i α2-makroglobulina, pozostała część jest niezwiązana i określa się ją wolnym PSA. W raku stercza stosunek wielkości frakcji wolnego PSA (fPSA) do całkowitego (tPSA) jest niższy niż w łagodnym rozroście gruczołu krokowego. Ocena stosunku wolnego PSA (fPSA) do całkowitego (tPSA) u chorych ze stężeniem PSA 4–10 ng/ml i ujemnym badaniem przez odbyt pozwala oszacować ryzyko obecności raka gruczołu krokowego. Przyjmując wartość odcięcia 25% (0,25) stosunku fPSA do tPSA, można uniknąć około 20% niepotrzebnych biopsji. W jednym badaniu klinicznym 56% mężczyzn z wynikiem fPSA/tPSA poniżej 10% (0,1) chorowało na raka gruczołu krokowego, podczas gdy przy wartości tego stosunku powyżej 0,25 rak był wykrywany u 8% chorych. Badanie nie ma zastosowania przy wartościach PSA powyżej 10 ng/ml oraz w przypadku już ustalonego rozpoznania raka gruczołu krokowego.
Kolejną metodą mającą na celu zwiększenie wartości predykcyjnej badania PSA jest ocena czasu podwojenia stężenia PSA ("PSA doubling time", PSADT). Opiera się ona na szybszym wzroście stężenia PSA w określonym odstępie czasu u osób chorych na raka stercza niż u mężczyzn bez raka, również w przypadku nieprzekraczania wartości stężenia PSA uważanych za górną granicę normy. Metoda wymaga kilku pomiarów w odstępach 1–2 letnich. Wadą metody są związane z prawidłowo występującymi różnicami stężenia PSA, co przyczynia się do licznych wyników fałszywie dodatnich.
PCA3.
W wydzielinie gruczołu krokowego mogą być obecne komórki nowotworowe, które mogą zostać wykryte za pomocą markerów molekularnych. W raku gruczołu krokowego w moczu może być wykrywany niekodujący mRNA genu PCA3 ("prostate cancer gene 3"), który ulega znacznej nadekspresji. PCA3 jest oznaczany z osadu moczu pobranego po masażu gruczołu krokowego wykonanego w trakcie badania przez odbyt. Marker jest przydatny w kwalifikacji mężczyzn z podwyższonym stężeniem PSA po ujemnej biopsji stercza do kolejnej biopsji gruczołu krokowego. Badanie PCA3 wykazuje wyższość nad oznaczeniem stosunku wolnego PSA do całkowitego w rozpoznawaniu raka stercza.
Biopsja.
Rozpoznanie raka gruczołu krokowego wymaga wykonania przezodbytniczej biopsji stercza. Głównymi wskazaniami do wykonania takiej biopsji jest stwierdzenie nieprawidłowości w badaniu przez odbytnicę (badanie "per rectum") oraz podwyższona wartość PSA.
Biopsja mapująca stercza.
Biopsja mapująca stercza pod kontrolą ultrasonografii przezdodbytniczej (TRUS) jest standardowo stosowaną metodą diagnostyczną, która polega na wykonaniu określonej liczby nakłuć igłą biopsyjną w ustalone obszary stercza oraz dodatkowo we wszystkie wyczuwalne zmiany w badaniu przezodbytniczym lub uwidocznione radiologicznie. Biopsja mapująca stercza faktycznie jest „biopsją ślepą”, co niesie pewne ograniczenia metody.
Typowo wykonuje się 10–12 biopsji za pomocą igieł wielkości 18G. Pobiera się co najmniej 10 bioptatów w celu systematycznego odwzorowania gruczołu krokowego, a ponadto ze zmian wyczuwalnych palpacyjnie i uwidocznionych w TRUS lub MRI. Opisuje się lokalizację i orientację każdego rdzenia, ponieważ umożliwia to określenie zasięgu nacieku nowotworowego w przypadku jego wykrycia. Protokół z uzyskaniem 10–12 rdzenia w porównaniu do biopsji sekstantowej (pobranie 6 rdzeni tkankowych) zwiększa skuteczność wykrywania raka, zwiększa wartość ujemną predykcyjną badania i zmniejsza ryzyko konieczności powtarzania biopsji. Jednak wzrost liczby biopsji powyżej 12 nie skutkuje już poprawą skuteczności.
Biopsja pod kontrolą rezonansu magnetycznego.
Multiparametryczny rezonans magnetyczny jest metodą mającą wysoką czułość i swoistość w wykrywaniu ognisk nowotworowych w obrębie stercza. Metoda ta pozwala na uwidocznienie podejrzanej zmiany i wykonanie biopsji celowanej.
Opracowano trzy techniki wykonania biopsji pod kontrolą MRI: biopsja pod bezpośrednią kontrolą MRI ("MRI in-bore guided biopsy", MRI-IB-GB), biopsja pod kontrolą fuzji obrazów TRUS i mpMRI (biopsja fuzyjna, "software fusion guided biopsy", FUS-GB) oraz biopsja kognitywna (fuzja obrazów MRI i TRUS w pamięci, "cognitivefusion biopsy", COG-FB). Biopsja pod bezpośrednią kontrolą MRI jest technicznie skomplikowana i wymaga odpowiedniego sprzętu. Przed biopsją wykonuje się pierwsze badanie, w którym ustala się położenie zmiany. Następnie w oparciu o położenie zmiany, przy pomocy odpowiedniego oprogramowania, ustawia się prowadnicę dla igły biopsyjnej, a następnie wprowadza się igłę biopsyjną. Kolejne badanie rezonansu magnetycznego ma na celu potwierdzenia właściwego położenia igły w podejrzanej zmianie. Ograniczeniem metody są ograniczona dostępność i wysokie koszty. Fuzja obrazów MRI i TRUS w pamięci polega na ocenie przez badającego lekarza wyników wcześniej wykonanego badania MRI stercza i zapamiętaniu lokalizacji podejrzanych zmian, a następnie próbie ich odnalezienia w trakcie TRUS. Fuzja obrazów MRI i TRUS za pomocą odpowiedniego oprogramowania (biopsja fuzyjna) polega na wcześniejszym wykonaniu rezonansu magnetycznego stercza oraz oznaczaniu podejrzanych obszarów stercza, a następnie połączeniu i naniesieniu w czasie rzeczywistym na obraz widoczny podczas wykonywania TRUS konturów stercza i obrysów podejrzanych ognisk. Po znalezieniu podejrzanego ogniska wykonuje się biopsję celowaną.
Obrazowanie multiparametrycznym rezonansem magnetycznym może być wykorzystane jako metoda poprawiająca skuteczność biopsji mapującej, wówczas w tej strategii diagnostycznej z pomocą rezonansu magnetycznego wykonuje się biopsje celowane zobrazowanych podejrzanych ognisk, a u mężczyzn z ujemnym wynikiem rezonansu magnetycznego biopsję mapującą. Kilka badań sugeruje, że multiparametryczne obrazowanie rezonansem magnetycznym poprawia wykrywalność klinicznie istotnego raka stercza, jednak ten korzystny trend jest obserwowany przede wszystkim u mężczyzn poddanych kolejnej biopsji, a nie podczas pierwszorazowej biopsji. Z kolei badania oceniające skuteczność wykrywania klinicznie istotnego raka stercza samodzielnej biopsji mapującej w porównaniu z kombinacją biopsji celowanej i biopsji mapującej u mężczyzn uprzednio nie poddawanych jeszcze biopsji dały sprzeczne wyniki. W związku z tym EAU zleca wykonywanie mpMRI jedynie u chorych z klinicznym podejrzeniem raka gruczołu krokowego z ujemnym wynikiem biopsji przed wykonaniem kolejnej biopsji.
Drugą badaną strategią jest metoda, w której multiparametryczny rezonans magnetyczny stanowi jedyne kryterium kwalifikacji do biopsji i chorzy z uwidocznionymi podejrzanymi ogniskami są poddawani biopsji, a mężczyźni z prawidłowym wynikiem badania nie są poddawani biopsji. Jednak bezpieczne odstępowanie od biopsji stercza u chorych z prawidłowym wynikiem mpMRI wymaga wypracowania metod określenia kategorii ryzyka występowania raka, co zwiększyłoby ujemną wartość predykcyjną badania (skuteczność badania wykluczającego chorobę). W celu identyfikacji takich grup chorych oceniono gęstość PSA oraz kalkulatory ryzyka, jednak konieczne są dalsze badania.
Ponowna biopsja stercza.
Mężczyźni z ujemnym wynikiem biopsji stercza i klinicznym podejrzeniem raka stercza na podstawie nieprawidłowego wyniku badania przez odbyt, rosnących lub utrzymujących się podwyższonych wartości PSA, nieprawidłowego wyniku multiparametrycznego rezonansu magnetycznego stercza albo rozpoznaniem w poprzedniej biopsji atypowego rozrostu drobnozrazikowego (ASAP) albo rozległych ognisk śródnabłonkowej neoplazji stercza wysokiego stopnia (HGPIN) mogą wymagać wykonania ponownej biopsji. Skuteczność diagnostyczna kolejnej biopsji zależy od typu i rodzaju wcześniej wykonywanej biopsji. Jednak ponad 90% przypadków raka stercza można rozpoznać już w samej biopsji sekstantowej, zatem przy obecnie stosowanych schematach jest bardzo mało prawdopodobne, by nie został on rozpoznany po wykonaniu dwóch biopsji.
U mężczyzn z podwyższonym ryzykiem raka stercza, po uprzedniej negatywnej biopsji można uzyskać dodatkowe informacje, wykonując testy w moczu (Progensa-PCA3 i SelectMDX DRE), testy w surowicy krwi (4Kscore i PHI) lub tkankowy test epigenetyczny (ConfirmMDx), który określa ilościowo poziom metylacji regionów promotorowych trzech genów w tkance prostaty. Rola tych testów w typowaniu do ponownej biopsji jest niepewna.
Biopsja saturacyjna.
Biopsja saturacyjna polega pobraniu przynajmniej 20 rdzeni tkankowych z całego obszaru gruczołu krokowego. Biopsja saturacyjna znajduje zastosowanie u chorych z klinicznym podejrzeniem raka stercza, u których podczas pierwszorazowej biopsji nie wykryto procesu nowotworowego. Metoda poprawia wykrywalność raka stercza u chorych z ujemnymi wynikami wcześniejszych biopsji, jednak jako metoda pierwszorazowej biopsji nie poprawia wyników rozpoznawania raka.
Badania obrazowe.
Diagnostyka obrazowa jest pomocna w rozpoznawaniu choroby oraz jest wykorzystywana w ocenie zaawansowania choroby i rozpoznawaniu jej nawrotu.
Ultrasonografia przezodbytnicza.
Ultrasonografia przezodbytnicza (TRUS) jest najczęściej stosowaną metodą obrazującą gruczoł krokowy. Metoda pozwala wizualizować anatomię gruczołu krokowego oraz określić poszczególne obszary stercza, co pozwala wykonać biopsję mapującą gruczołu krokowego.
Rak gruczołu krokowego w ultrasonografii przezodbytniczej najczęściej jest widoczny jako zmiana hipoechogeniczna (60% zmian), jednak nowotwór może być normoechogeniczny (blisko 40% zmian) lub hiperechogeniczny (1% zmian). Do zalet ultrasonografii przezodbytniczej należy możliwość obrazowania w czasie rzeczywistym i wysoka dostępność badania. Jednak ultrasonografia przezodbytnicza wykazuje stosunkowo niską czułość w wykrywaniu raka gruczołu krokowego. Ocenia się, że badanie wykazuje 50–60% dokładność diagnostyczną i jedynie 6% dodatnią wartość predykcyjną. Jest to związane ze zmiennością obrazu ultrasonograficznego choroby, częstym izoechogenicznym obrazem oraz niską swoistością obserwowanych zmian echograficznych, ponadto obraz ultrasonograficzny często współwystępującego łagodnego rozrostu stercza może maskować zmiany złośliwe położone w centralnej części stercza. Podobnie czułość (50–92%), swoistość (46–91%) i dokładność diagnostyczna (58–86%) oceny zaawansowania miejscowego jest słaba. Metoda ma ograniczoną skuteczność oceny szerzenia się raka poza stercz i nie odgrywa istotnej roli w rozpoznaniu obecności rozsiewu. Nowe techniki ultrasonografii takie jak ultrasonografia z zastosowaniem środków kontrastowych czy sonoelastografia pozostają w trakcie badań klinicznych i nie są rutynowo stosowane.
Multiparametryczny rezonans magnetyczny.
Rezonans magnetyczny (MRI) umożliwia dobrą wizualizację gruczołu krokowego oraz otaczających tkanek. Rezonans magnetyczny stanowi podstawową metodę diagnostyki obrazowej raka gruczołu krokowego. Ze względu na różne właściwości poszczególnych technik anatomicznych i funkcjonalnych rezonansu magnetycznego w celu poprawy dokładności rozpoznania raka stercza łączy się je w technikę wieloparametrową – multiparametryczny rezonans magnetyczny (mpMRI). W multiparametrycznym rezonansie magnetycznym łączy się sekwencje anatomiczne, przede wszystkim skany T2-zależne, z przynajmniej dwoma sekwencjami funkcjonalnymi: obrazowaniem rezonansu magnetycznego zależnym od dyfuzji (DWI), obrazowaniem dynamicznym ze wzmocnieniem kontrastowym (DCE) lub spektroskopią rezonansu magnetycznego (MRS).
Multiparametryczny rezonans magnetyczny wykazuje wysoką czułość w wykrywaniu nowotworów o złośliwości w skali Gleasona większej niż lub równej 7. Ocenia się, że czułość w wykrywaniu guzów wielkości poniżej 0,5 ml o złośliwości 7 i powyżej 7 wynoszą odpowiednio 63% i 80%, zmian 0,5–2 ml odpowiednio 82–88% i 93% oraz zmian powyżej 2 ml 97% i 100%. Badanie cechuje się wysoką wartością predykcyjną dodatnią i wysoką wartością predykcyjną ujemną. W związku z tym mpMRI jest często wykonywany jeszcze przed biopsją gruczołu krokowego.
W obrazach T2-zależnych rak gruczołu krokowego w strefie obwodowej prezentuje się jako okrągłe, słabo odgraniczone ognisko o niskim sygnale, które kontrastuje z hiperintensywnym obszarem prawidłowej tkanki stercza. Jednak podobny obraz mogą naśladować zapalenie stercza, guzki hiperplastyczne, blizny, obszary zawału i krwotok. Nowotwory strefy przejściowej zwykle są nieodróżnialne od otaczającego gruczołu. W strefie przejściowej w obrazach T2-zależnych rak może dawać obraz homogennej zmiany o niewyraźnych granicach o niskiej intensywności sygnału, jednak nowotwory tej strefy stercza często są trudne do odróżnienia od występującego w tej strefie łagodnego rozrostu gruczołu krokowego.
Szerzenie się pozatorebkowe jest widoczne jako obecność zmiany o pośrednim sygnale penetrującej przez torebkę gruczołu krokowego, w przypadku mniej nasilonego nacieku inwazja torebki stercza może objawiać się jako przyleganie na dużym obszarze guza nowotworowego do torebki, jako pogrubienie, guzkowatość lub wybrzuszenie torebki lub jej nieregularność. Metoda pozwala na ocenę naciekania pęcherzyków nasiennych, co jest widoczne jako obszar o niskiej intensywności sygnału, oraz naciek pęcherza moczowego prezentujący się jako obszar o pośredniej intensywności sygnału w obrazach T2-zależnych albo obszar w obrębie ściany narządu ulegający wzmocnieniu kontrastowemu.
Obrazowanie dyfuzyjne (DWI) jest techniką umożliwiacą ocenę przypadkowych ruchów Browna cząstek wody w przestrzeni pozakomórkowej. Rak stercza cechuje się wysoką gęstością komórkową lub obecnością gęsto upakowanych komórek nowotworowych, co przekłada się na zmianę stosunku objętościowego przestrzeni wewnątrzkomórkowych i zewnątrzkomórkowej, co prowadzi do ograniczenia dyfuzji i obniżenia wyliczonego pozornego współczynnika dyfuzji (ADC). Rak stercza najczęściej w DWI w porównaniu do prawidłowej tkanki wykazuje utrudnioną dyfuzję i na mapie ADC jest widoczny jako obszar hipointensywny. Wadą metody jest stosunkowo słaba rozdzielczość przestrzenna. Zmiany widoczne w DWI muszą być skorelowane z obrazami T1-zależnymi, T2-zależnymi i obrazowaniem z dynamicznym wzmocnieniem kontrastowym.
Obrazowanie z dynamicznym wzmocnieniem kontrastowym (DCE) jest uzyskiwane po podaniu kontrastu gadolinowego i wykonaniu szybkiego skanu w obrazie T1-zależnym. W tkance nowotworowej występuje zwiększona neoangiogeneza, patologiczne naczynia krwionośne są bardziej przepuszczalne, co pozwala środkowi kontrastowemu szybko ulegać dyfuzji do pozanaczyniowej przestrzeni zewnątrzkomórkowej. Obrazy w DCE są analizowane ilościowo, półilościowo i jakościowo. Ocena ilościowa polega na wizualnej ocenie podejrzanych obszarów. Analiza półilościowa polega na ocenie szybkości wzmocnienia kontrastowego i wypłukania kontrastu poprzez wyznaczenie krzywej kinetyki zmian. W ocenie jakościowej poprzez zastosowanie farmakokinetycznego modelowania przedziałowego uwzględniającego stężenie środka kontrastowego i funkcję napływu tętniczego wyznacza się stałe czasu do szybkości napływu (K-trans) i wypłukiwania (kep) środka kontrastowego. Umożliwia to wyznaczenie mapy K-trans i kep ułatwiającej rozpoznanie nieprawidłowości.
Wzmocnienie raka stercza jest w pewnym stopniu zmienne. Rak gruczołu krokowego w DCE po podaniu kontrastu wykazuje wczesne wzmocnienie kontrastowe w porównaniu do otaczającej prawidłowej tkanki, co powinno odpowiadać zarejestrowanym zmianom w obrazach T2-zależnych lub DWI.
Spektroskopia rezonansu magnetycznego (MRS) opiera się o ocenę stężeń określonych kluczowych metabolitów w tkance gruczołu krokowego, w tym choliny, kreatyniny i cytrynianów. W prawidłowej tkance gruczołu krokowego obserwuje się względnie wysokie stężenie cytrynianu, który w tkance nowotworowej jest obecny w niższym stężeniu. Z kolei w komórkach nowotworowych raka stercza obserwuje się wyższe poziomy choliny. Typowo w raku stercza stwierdza się podwyższony stosunek stężenia choliny do cytrynianu. Ze względów technicznych (trudności z odróżnieniem piku dla choliny i kreatyniny) zwykle jest oceniany stosunek choliny z kreatyniną do cytrynianu.
Multiparametryczny rezonans magnetyczny jest najbardziej przydatną metodą diagnostyki w ocenie zaawansowania klinicznego. Metoda wykazuje wysoką swoistość, ale stosunkowo niską czułość w wykrywaniu naciekania poza torebką gruczołu krokowego i naciekania pęcherzyków nasiennych (zaawansowanie T3). Ocenia się, że mpMRI wykazuje 57% czułość i 91% swoistość w wykrywaniu naciekania poza torebkę stercza oraz 58% czułość i 96% swoistość w rozpoznawaniu naciekania pęcherzyków nasiennych. Zastosowanie aparatów 3T oraz DWI poprawia skuteczność wykrywania naciekania pozastercza.
Tomografia komputerowa.
Tomografia komputerowa (TK) znajduje zastosowanie w ocenie zaawansowania raka gruczołu krokowego. Pozwala na rozpoznawanie przerzutów do narządów klatki piersiowej, jamy brzusznej, miednicy, kości czy węzłów chłonnych. Jednak tomografia komputerowa nie znajduje większego zastosowania w ocenie zmian wewnątrz samego gruczołu krokowego.
Scyntygrafia.
Scyntygrafia z zastosowaniem 99mTc jest szeroko wykorzystywana w diagnostyce przerzutów raka gruczołu krokowego do kości. Radiofarmaceutyk zawierający 99mTc preferencyjnie gromadzący się w kościach emituje promieniowanie gamma, które jest wykrywane przez kamerę gamma. Metoda wykazuje 79% czułość i 82% swoistość w wykrywaniu rozsiewu do kości oraz 59% czułość i 75% swoistość w rozpoznawaniu poszczególnych przerzutów.
Tomografia emisyjna pojedynczych fotonów (SPECT) jest wykonywana na podobnej zasadzie, przy czym uzyskuje się projekcje z wielu kątów, co pozwala uzyskać obrazy przestrzenne. W porównaniu do scytygrafii SPECT wykazuje większą czułość i swoistość w wykrywaniu przerzutów do kości.
Pozytonowa tomografia emisyjna.
Pozytonową tomografię emisyjną (PET) wykorzystuje się w ocenie zaawansowania raka gruczołu krokowego.
PET ze znakowaną choliną (11C-cholina i 18F-cholina) wykazuje większą czułość i swoistość w ocenie obecności przerzutów do kości i do węzłów chłonnych niż scyntygrafia czy mpMRI. W badaniu porównującym skuteczność PET ze znakowaną choliną ze scyntygrafią i tomografią komputerową brzucha wykazano wyższą czułość i swoistość PET ze znakowaną choliną w rozpoznawaniu przerzutów do kości niż scyntygrafii wynoszącą odpowiednio 100% i 86,4% dla PET oraz 90% i 77,2% dla scyntygrafii. W innej metaanalizie czułość PET ze znakowaną choliną w wykrywaniu przerzutów do węzłów chłonnych została oceniona na 62%, a swoistość na 92%. Ze względu na ograniczoną dostępność PET ze znakowaną choliną oraz niejasną efektywność kosztową rutynowymi metodami oceny obecności przerzutów w kościach pozostają scyntygrafia oraz tomografia komputerowa. Metoda wykazuje umiarkowaną skuteczność w wykrywaniu przerzutów do węzłów chłonnych, dlatego nie jest zalecana w rutynowej ocenie rozsiewu do węzłów chłonnych.
Cholina, jako marker proliferacji błon komórkowych, jest znakowana radioaktywnym fluorem-18 (18F) lub węglem-11 (11C). W metaanalizach wykazano, że czułość i swoistość radiocholin w wykrywaniu ognisk wznowy PCa wynosi odpowiednio 86–89% i 89–93%. Co więcej, PET/CT z radiocholiną może uwidocznić mnogie ogniska przerzutowe w kościach u pacjentów z pojedynczym przerzutem widocznym w scyntygrafii. Czułość PET/CT z radiocholiną w istotny sposób zależy jednak od stężenia PSA. U pacjentów ze wznową biochemiczną choroby (BCR) po radykalnej prostatektomii badanie daje dodatni wynik zaledwie u 5–24% pacjentów z PSA &lt;1,0 ng/ml, u pacjentów z PSA &gt;5,0 ng/ml odsetek ten wzrasta do 67–100%. Zaleca się, aby obrazowanie PET/CT z radiocholiną przeprowadzać tylko u tych chorych, u których stężenie PSA przekracza 1,0 ng/ml
PET z zastosowaniem znakowanego fluorku sodu (18F-NaF PET) znajduje zastosowanie w diagnostyce zmian przerzutowych do kości. Radioaktywny fluor poprzez przekształcenie hydroksyapatytu we fluoroapatyt jest wbudowywany do kości. Metoda wykazuje wyższą czułość i swoistość w porównaniu do scyntygrafii kości i SPECT. 18F-NaF PET nie nadaje się do oceny zmian w obrębie węzłów chłonnych, ponadto zastosowanie ograniczają niewielka dostępność i wysoki koszt.
Ze względu na niski wychwyt glukozy przez raka gruczołu krokowego zastosowanie FDG-PET jest mocno ograniczone.
W badaniu PET, oprócz wymienionych powyżej ligandów (FDG, cholina, octan) kolejnym znacznikiem w obrazowaniu czynnościowym jest ligand antygenu błony komórek stercza ("prostate-specific membrame antygen –" PSMA). PSMA jest glikoproteiną przezbłonową o aktywności enzymatycznej, która ulega ekspresji na powierzchni komórek prostaty, a także ślinianek, nerek, komórek nerwowych, dwunastnicy i jelita grubego. Ekspresja PSMA w komórkach PCa zwiększa się 100 do 1000-krotnie w porównaniu do zdrowych tkanek, co (pomimo braku specyficzności) umożliwia jego wykorzystanie w obrazowaniu PET/CT raka stercza. Dzięki temu badanie to w sposób wybiórczy identyfikuje komórki nowotworowe raka prostaty już w bardzo wczesnych etapach wznowy lub przerzutów.
Pozytonowa tomografia emisyjna (PET/CT) celowana na antygen błonowy gruczołu krokowego (PSMA) ma już ugruntowaną pozycję w obrazowaniu raka gruczołu krokowego, zwłaszcza u pacjentów ze wznową biochemiczną ("biochemical relapse" – BCR) choroby. W tej grupie chorych radioznaczniki celowane na PSMA cechują się największą czułością i swoistością. Badania dowodzą, że PET/CT z wykorzystaniem 68Ga-PSMA-11 (najlepiej obecnie przebadany znacznik nakierowany na antygen błonowy gruczołu krokowego) wykrywa miejsce wznowy PCa nawet u 50–58% pacjentów z BCR i bardzo małymi stężeniami PSA (&lt;0,5 ng/ml). Wykazano, że wynik badania PET/CT ze znacznikiem 68Ga-PSMA-11 może zmienić sposób leczenia nawet u 76% pacjentów. Obrazowanie z użyciem radiofarmaceutyków wyznakowanych galem 68 (68Ga) ma jednak dość istotne wady. 68Ga-PSMA-11 wydalany jest przez układ moczowy, w związku z tym radioaktywny mocz gromadzący się w pęcherzu moczowym utrudnia ocenę gruczołu krokowego, loży po jego usunięciu i przylegających struktur. Dodatkowo 68Ga jest izotopem o dość ograniczonej dostępności. Z generatora 68Ge/68Ga można uzyskać zaledwie 2–4 dawki izotopu na dobę, a jego krótki okres półtrwania (ok. 68 min) właściwie uniemożliwia jego transport na dalsze odległości, w związku z czym obrazowanie z 68Ga mogą wykonywać tylko jednostki posiadające generatory.
Okres półtrwania fluoru 18 (18F) wynosi natomiast około 110 min, dlatego może być on produkowany w cyklotronach w dużych ilościach, a następnie transportowany nawet do oddalonych jednostek badawczych. Obrazy PET z radioznacznikami oznakowanymi 18F cechują się również dużo lepszą rozdzielczością w porównaniu z 68Ga. Korzystny profil farmakokinetyczny i farmakodynamiczny radioznaczników celowanych na PSMA oznakowanych fluorem 18 wyjaśnia ich coraz powszechniejsze stosowanie w obrazowaniu PET/CT.
Radioznacznik 18F-PSMA-1007 został opracowany i zsyntetyzowany po raz pierwszy w 2016 r. przez badaczy w Heidelbergu w Niemczech. Pod względem chemicznym jest to kwas (3S,10S,14S)-1-(4-(((S)-4-karboksy-2-((S)-4-karboksy-2-(6-fluoronikotynamido)butanamido)butanamido)metylo) fenylo)-3-naftalen-2-ylmetylo)-1,4,12-triokso-2,5,11,13-tetraazaheksaadekano-0,14,16-trikarboksylowy.
18F-PSMA-1007 (podobnie jak większość badanych obecnie znaczników celowanych na PSMA) należy do tzw. drobnocząsteczkowych inhibitorów PSMA, które łączą się z centrum aktywnym enzymu za pomocą grupy mocznikowej. Po przyłączeniu ligandu (znacznika) do enzymu (PSMA) dochodzi do internalizacji kompleksu ligand–enzym i jego uwięzieniu wewnątrz komórki. Dzięki temu komórki wykazujące nadekspresję antygenu PSMA (komórki raka gruczołu krokowego) są widoczne w badaniu PET/CT jako miejsca zwiększonego wychwytu znacznika (aktywne metabolicznie).
18F-PSMA-1007 spośród pozostałych drobnocząsteczkowych inhibitorów PSMA zdecydowanie wyróżnia korzystny sposób wydalania. 18F-PSMA-1007 wydala się z moczem, ale w wyniku czasowej retencji znacznika w miąższu nerek jest filtrowany do moczu z opóźnieniem. Dzięki temu w pęcherzu moczowym rejestrowane są śladowe ilości promieniowania – po 0–2 h od podania dawki jest to około 1,2% dawki podanej, a po 4–6 h około 0,5%. Małe gromadzenie znacznika w pęcherzu moczowym umożliwia dokładną ocenę gruczołu krokowego i otaczających tkanek, co w przypadku innych znaczników z tej grupy obarczone jest dużym ryzykiem błędu.
Wykazano, że obrazowanie PET/CT z tym znacznikiem uwidacznia zmiany patologiczne u 81–95% badanych. Widoczne są nawet zmiany o bardzo małych rozmiarach, np. przerzuty w niepowiększonych węzłach chłonnych. Tak jak w przypadku radiocholin i pozostałych znaczników celowanych na PSMA, czułość PET/CT z 18F-PSMA-1007 istotnie zależy od stężenia PSA pacjenta. Przy stężeniu &gt;2 ng/ml wynosi 94–100%. U pacjentów z bardzo małymi stężeniami PSA (&lt;0,5 ng/ml) wykrywalność jest nadal stosunkowo duża i sięga 61–85%. Dla porównania, radiocholiny (najczęściej obecnie stosowane znaczniki w diagnostyce BCR) przy tak małym stężeniu PSA cechują się wykrywalnością rzędu 12%.
Grupa drobnocząsteczkowych inhibitorów PSMA cały czas powiększa się o nowe związki, które potencjalnie w przyszłości mogą posłużyć do obrazowania PCa. Jak do tej pory 18F-PSMA-1007 i 18F-DCFPyL dominują w tej grupie zarówno jeśli chodzi o liczbę przebadanych pacjentów, jak i wartość diagnostyczną badania. Oba związki wykazują właściwie identyczną czułość. 18F-PSMA-1007 pozwala jednak na lepszą ocenę miednicy mniejszej ze względu na małe gromadzenie znacznika w moczu, 18F-DCFPyL natomiast w mniejszym stopniu gromadzi się w wątrobie, dlatego wydaje się znacznikiem odpowiedniejszym dla pacjentów z zaawansowaną chorobą i możliwością przerzutów do tego narządu.
Należy zwrócić uwagę, że rozmiary wykrywanych zmian są coraz mniejsze, co znacznie utrudnia ich biopsję i późniejszą analizę mikroskopową. W badaniu opublikowanym przez Giesela i wsp., w którym zmiany uwidocznione w 18F-PSMA-1007 PET/CT były weryfikowane histopatologicznie, wykazano, że korelacja pomiędzy dodatnim wynikiem PET/CT a obecnością komórek PCa w preparatach jest bardzo duża – czułość obrazowania wyniosła 97,4%.
Ocena zaawansowania choroby.
Zaawansowanie choroby jest oceniane na podstawie wyniku badania przez odbyt, stężenia PSA oraz wyników badań obrazowych. U większości chorych w momencie rozpoznania raka gruczołu krokowego nie występują przerzuty, dlatego u nich wykonywanie badań obrazowych mających na celu ocenę zaawansowania choroby nie jest konieczne. U chorych z niskim ryzykiem (cT1a–T2a i GS &lt;7 i PSA &lt;10 ng/ml) nie ma konieczności wykonywania badań obrazowych celem oceny obecności przerzutów. U chorych o pośrednim (cT2b lub GS 7 lub PSA 10–20 ng/ml) lub wysokim ryzyku (≥T2c lub GS &gt;7 lub PSA &gt;20 ng/ml) w celu oceny miejscowego zaawansowania wykonuje się multiparametryczny rezonans magnetyczny gruczołu krokowego, a w celu oceny obecności przerzutów wykonuje TK albo MRI jamy brzusznej oraz scyntygrafię kości albo SPECT.
Badanie histopatologiczne.
Badanie histopatologiczne materiału tkankowego uzyskanego drogą biopsji umożliwia ostateczne rozpoznanie raka gruczołu krokowego. Materiał tkankowy po odpowiednim przygotowaniu i wybarwieniu jest oceniany pod mikroskopem. W ramach wyniku badania histopatologicznego opisuje się rozpoznanie typu histopatologicznego, stopień złośliwości według klasyfikacji Gleasona i powierzchnię utkania nowotworowego w stosunku do powierzchni bez nowotworu oraz zawiera informację o ewentualnym szerzeniu się poza gruczoł krokowy, naciek pęcherzyków nasiennych, naciek struktur naczyniowych i nerwów.
Zaawansowanie kliniczne.
Zaawansowanie raka gruczołu krokowego jest oceniane w oparciu o klasyfikację TNM.
Leczenie.
Postępowanie terapeutyczne po rozpoznaniu raka gruczołu krokowego zależy od stopnia zaawansowania choroby, ocenionej kategorii ryzyka choroby, obciążeń chorobami współistniejącymi, wieku chorego, przewidywanego czasu przeżycia, preferencji chorego i oceny wpływu leczenia na jakość życia chorego. Według zaleceń EAU i opracowania AOTMiT w wyborze postępowania terapeutycznego należy rozpatrywać niżej przedstawione opcje:
1. w RGK niskiego ryzyka:
1.1. aktywny nadzór (dla pacjentów z oczekiwną długością przeżycia &gt;10 lat),
1.2. baczną obserwcję (dla pacjentów z oczekiwaną długością przeżycia &gt;10 lat),
1.3. leczenie chirurgiczne:
1.3.1. prostatektomię radykalną,
1.3.2. orchiektomię.
1.4. radioterapię:
1.4.1. z modulacją intensywności,
1.4.2. hipofrakcjonowaną z modulacją intensywności,
1.4.3. brachyterapię LDR,
1.4.4. brachyterapię poprzedzoną ADT.
2. w RGK średniego ryzyka:
2.1. baczną obserwcję (leczenie paliatywne),
2.2. leczenie chirugiczne:
2.2.1. prostatektomię radykalną z limfadenektomią,
2.2.2. orchiektomię,
2.3. radioterapię:
2.3.1. EBRT + ADT neoadjuwantową krótkoterminową,
2.3.2. EBRT + ADT adjuwantową krótkoterminową,
2.3.3. brachyterapię LDR,
2.3.4. brachyterapię LDR + teleradioterapię,
2.3.5. EBRT ze zwiększoną dawką.
2.4. farmakoterapię hormonalną:
2.4.1. neoadiuwantową, adjuwantową skojarzoną z radioterapią,
2.4.2. monoterapię (jeśli brak możliwości innego leczenia pacjenta objawowego).
3. w RGK wysokiego ryzyka:
3.1. baczną obserwację (leczenie paliatywne)
3.2. leczenie chirurgiczne:
3.2.1. prostatektomię radykalną z limfadenektomią,
3.2.2. orchiektomię
3.3. radioterapię:
3.3.1. EBRT + ADT neoadiuwantową długoterminową,
3.3.2. EBRT + ADT adiuwantową długoterminową,
3.3.3. EBRT + ADT + wzmocnioną brachyterapię (HDR/LDR),
3.3.4. brachyterapię + radioterapię,
3.3.5. brachyterapię LDR + teleradioterapię,
3.3.6. brachyterapię + ADT,
3.3.7. SBRT + ADT.
3.4. farmakoterapię hormonalną:
3.4.1. neoadjuwantową, adjuwantową skojazroną z radioterapią,
3.4.2. adjuwantową skojarzoną z chemioterapią,
3.4.3. monoterapię (jeśli brak możliwości innego leczenia pacjenta objawowego).
3.4.4. chemioterapię.
4. w lokalnie zaawansowanym RGK (z przerzutami do węzłów chłonnych):
4.1. baczną obserwcję (leczenie paliatywne),
4.2. leczenie chirurgiczne:
4.2.1. prostatektomię radykalną z limfadenektomią,
4.2.2. orchiektomię.
4.3. radioterapię:
4.3.1. EBRT + ADT neoadiuwantową długoterminową,
4.3.2. EBRT + ADT adiuwantową długoterminową,
4.3.3. IMRT/VMAT + ADT adjuwantową długoterminową,
4.3.4. hipofrakcjonowanie IMRT
4.4. farmakoterapię hormonalną:
4.4.1. neoadjuwantową, adjuwantową skojarzoną z radioterapią,
4.4.2. ADT adjuwantową,
4.4.3. monoterapię (jeśli brak możliwości innego leczenia pacjenta objawowego).
4.5. chemioterapię
5. w RGK z przerzutami odległymi:
5.1. baczną obserwcję (leczenie paliatywne),
5.2. radioterapię (jeśli mała liczba przerzutów),
5.3. farmakoterapię hormonalną:
5.3.1. kastrację + radioterapię,
5.3.2. kastrację hormonalną + radioterapię
5.3.3. kastrację + octan abirateronu + prednizon,
5.3.4. agonistów LHR + antyandrogeny,
5.3.5. kastrację + antyandrogeny,
5.3.6. monoterapię antyandrogenami.
5.4. chemioterapię:
5.4.1. monoterapię,
5.4.2. chemioterapię + hormonoterapię (przy chorobie nie leczonej hormonalnie),
6. w RGK opornym na kastrację:
– bez przerzutów:
6.1. monoterapię (enzalutamid lub apalutamid)
– z przerzutami:
6.2. ciągłe leczenie ADT jako leczenie pierwszego rzutu,
6.3. enzalutamid/abirateron + chemioterapię (docetaksel),
6.4. chemioterapię + enzalutamid/abirateron,
6.5. terapie przedłużające życie:
6.5.1. manipulację lekami (w zależności od powyżej stosowanymi),
6.5.2. radiofarmaceutyki w przerzutach do kości (rad 223, stront 89, samar 153).
Nie wszyscy chory z rozpoznaniem miejscowo ograniczonego raka gruczołu krokowego o niskim ryzyku od razu wymagają szybkiego wdrożenia leczenia przyczynowego choroby, ponieważ u większości chorych w tej grupie ryzyka nie rozwinie się choroba mająca wpływ na długość życia lub będąca powodem uciążliwych objawów – dlatego nie wszyscy chorzy z rakiem o niskim ryzyku odnoszą korzyść z leczenia. U większości chorych w grupie niskiego ryzyka proponuje się aktywny nadzór polegający na monitorowaniu przebiegu choroby i ewentualnym wdrożeniu leczenia w przypadku rozpoznania jej progresji. Innymi możliwościami w tej grupie chorych są teleradioterapia, brachyterapia albo radykalna prostatektomia. U chorych z rozpoznaniem miejscowo ograniczonego raka gruczołu krokowego o pośrednim ryzyku wykonuje się prostatektomię albo radioterapię z pól zewnętrznych (EBRT) w skojarzeniu lub bez skojarzenia z ablacją androgenową (hormonoterapia) stosowaną przez okres 4–6 miesięcy, z brachyterapią lub bez niej, a u wybranych chorych z rakiem o niewielkiej objętości przydatna może być brachyterapia. W leczeniu miejscowo ograniczonego raka o wysokim ryzyku stosuje się radioterapię z pól zewnętrznych stosowaną w skojarzeniu lub bez skojarzenia z ablacją androgenową stosowaną przez 2–3 lata, radioterapię z pól zewnętrznych stosowaną w skojarzeniu lub bez skojarzenia z brachyterapią, z lub bez połączenia z ablacją androgenową stosowaną przez 2–3 lata albo wykonuje się prostatektomię.
Leczenie choroby zaawansowanej z przerzutami opiera się na hormonoterapii. Polega ona na kastracji chirurgicznej lub farmakologicznym zablokowaniu produkcji androgenów, nazywanym ablacją androgenową (ADT). W celu uzyskania ablacji androgenowej stosuje się agonisty lub antagonisty gonadoliberyny (LHRH, GnRH). Inną metodą jest użycie antyandrogenów (antagonistów receptora androgenowego).
Biochemiczna lub radiologiczna progresja choroby, mimo uzyskania odpowiedniego stężenia testosteronu, jest związana z rozwojem raka opornego na kastrację (CRPC). W jego leczeniu stosuje się docetaksel, abirateron, enzalutamid, sipuleucel-T lub radioaktywny rad (223Ra), a wybór odpowiedniej metody jest oparty o cechy kliniczne choroby oraz stan chorego. Podczas leczenia raka opornego na kastrację nadal konieczne jest utrzymywanie kastracyjnego stężenia testosteronu.
Aktywny nadzór.
Rak gruczołu krokowego charakteryzuje się zróżnicowanym przebiegiem klinicznym, u części chorych choroba manifestuje agresywny przebieg, dający przerzuty i prowadzący do śmierci chorego, ale u znacznej części przebiega stosunkowo łagodnie. Zatem nie wszyscy chorzy z miejscowo ograniczonym rakiem gruczołu krokowego wymagają i odnoszą korzyści z leczenia, a jest ono konieczne u chorych z chorobą z cechami wskazującymi na jej agresywną historię naturalną. Z kolei szerokie stosowanie oznaczenia stężenia PSA u mężczyzn bez jakichkolwiek objawów choroby spowodowało częste rozpoznawanie nieistotnych klinicznie przypadków raka gruczołu krokowego, czyli niemających wpływu na długość życia. Aktywny nadzór polega na okresowym monitorowaniu przebiegu choroby u chorych z potencjalnie uleczalnym rakiem gruczołu krokowego w celu odroczenia leczenia radykalnego, aż do ewentualnego wykrycia bardziej agresywnego nowotworu lub progresji choroby. Strategia aktywnego nadzoru pozwala leczyć jedynie klinicznie istotne przypadki raka gruczołu krokowego oraz jednocześnie unikać niepotrzebnego leczenia u chorych nieodnoszących korzyści z takiego leczenia.
Aktywny nadzór jest jedną z możliwych metod postępowania u wybranych chorych z potencjalnie uleczalnym rakiem o niskim ryzyku. Kwalifikacja do aktywnego nadzoru odbywa się w oparciu o ustalone czynniki prognostyczne przebiegu miejscowo ograniczonego raka stercza, do których należy wiek, stopień zaawansowania, stopień złośliwości w skali Gleasona, rozległość zajęcia stercza oraz stężenie PSA. Według Europejskiego Towarzystwa Urologicznego (EUA) aktywny nadzór oferuje się osobom z przewidywanym okresem przeżycia powyżej 10 lat z zaawansowaniem raka gruczołu krokowego pT1–pT2, stopniem złośliwości według klasyfikacji Gleasona nie wyższym niż 6, maksymalnie dwiema pozytywnymi biopsjami, naciekiem raka poniżej 50% objętości bioptatu oraz stężeniem PSA poniżej 10 ng/ml.
Monitorowanie chorych polega na okresowym badaniu lekarskim z badaniem przez odbyt, oceną stężenia PSA oraz ponowną biopsją gruczołu krokowego. Nie ustalono standardowego optymalnego schematu wykonywania badań kontrolnych w ramach aktywnego nadzoru i różne towarzystwa onkologiczne sugerują ich różną częstość. Generalnie co 6 miesięcy chorego bada się przez odbyt oraz ocenia się stężenie wolnego oraz całkowitego PSA, a co 2–3 lata wykonuje się ponowną biopsję stercza. EUA proponuje co 6 miesięcy ocenę stężenia PSA oraz badanie przez odbyt oraz okresowe ponowne biopsje stercza z przynajmniej 3–5 letnimi odstępami między nimi. Decyzja o przejściu z nadzoru do leczenia może być oparta o progresję stopnia złośliwości w skali Gleasona, wzroście liczby biopsji (rdzeni) z rakiem lub wzroście stopnia ich zajęcia albo progresji stopnia zaawansowania miejscowego (cecha T według klasyfikacji TNM).
Bezpieczeństwo i skuteczność aktywnego nadzoru oceniono w kilku badaniach klinicznych. W dużym badaniu kohortowym obejmującym 993 mężczyzn z miejscowo ograniczonym rakiem gruczołu krokowego poddanych aktywnemu nadzorowi, w związku z progresją stężenia PSA, progresją według klasyfikacji Gleasona w kolejnych biopsjach lub preferencją chorego, ostatecznie 27% poddanych aktywnemu nadzorowi przeszło radykalne leczenie. Jedynie u 3% rozwinęły się przerzuty odległe. Odsetek 10-letniego przeżycia swoistego dla choroby wyniósł 98,1%, a odsetek 15-letniego przeżycia swoistego dla choroby 94,3%. Z kolei w badaniu ProtecT 1643 mężczyzn z miejscowo ograniczonym rakiem gruczołu krokowego losowo przydzielono do grupy poddanej aktywnego nadzorowi, radykalnej prostatektomii lub radykalnej radioterapii i po 10 latach obserwacji nie stwierdzono istotnej różnicy mediany czasu przeżycia swoistego dla nowotworu. Podobnie inne badania potwierdzają bezpieczeństwo aktywnego nadzoru, a opóźnienie rozpoczęcia leczenia radykalnego nie wpływa na wynik leczenia.
Ścisła obserwacja.
Ścisła obserwacja (leczenie odroczone, leczenie objawowe) jest strategią zachowawczą dedykowaną chorym obciążonymi poważnymi chorobami współistniejącymi o przewidywanym przeżyciu poniżej 10 lat mającą na celu podtrzymanie możliwie wysokiej jakości życia i ograniczeniu toksyczności związanej z leczeniem. Ścisła obserwacja ma założenie paliatywne, czyli leczenie jest wdrażane wówczas, gdy progresja choroby jest przyczyną istotnych dolegliwości i również leczenie ma na celu podtrzymanie jakości życia (leczenie paliatywne). Założenie paliatywne odróżnia strategię ścisłej obserwacji od aktywnej obserwacji, która jest metodą racjonalizacji momentu wdrożenia leczenia o założeniu potencjalnie radykalnym u chorych z miejscowo ograniczonym rakiem o niskim ryzyku progresji i przewidywanym przeżyciu powyżej 10 lat w oparciu o obserwację historii naturalnej choroby i ocenę znanych czynników predykcyjnych jej przebiegu.
Prostatektomia.
Radykalna prostatektomia jest operacją polegającą na wycięciu całego gruczołu krokowego wraz z odcinkiem sterczowym cewki moczowej oraz pęcherzykami nasiennymi. Operacja może być wykonywana z dostępu załonowego, a rzadziej dostępu kroczowego, metodą otwartą, laparoskopową albo z użyciem robota. Celem operacji jest usunięcie całego nowotworu z wolnym od nacieku nowotworowego marginesem chirurgicznym. Radykalna prostatektomia jest metodą leczenia zarezerwowaną dla chorych z miejscowo ograniczonym rakiem gruczołu krokowego w dobrym stanie sprawności bez poważnych schorzeń współwystępujących oraz przewidywanym czasie przeżycia powyżej 10 lat.
Prostatektomię z dostępu załonowego wykonuje się w znieczuleniu ogólnym, poprzez nacięcie w linii środkowej otwiera się przestrzeń zaotrzewnową. Na tym etapie wykonuje się limfadenektomię, jeśli jest ona konieczna. Po nacięciu powięzi ściennej miednicy uzyskuje się dostęp do wierzchołka gruczołu krokowego oraz błoniastej części cewki moczowej. Po zamknięciu żyły grzbietowej prącia na wysokości więzadła łukowatego łonowego oddziela się błoniastą część cewki moczowej od gruczołu krokowego. U podstawy stercza nacinana jest powięź trzewna miedniczna (powięź Denonvilliersa), co pozwala na dostęp i wycięcie pęcherzyków nasiennych oraz przecięcie nasieniowodów. W kolejnym etapie operacji przecina się szyję pęcherza moczowego i usuwa gruczoł krokowy. Ciągłość dróg moczowych jest odtwarzana poprzez zwężenie i zszycie szyi pęcherza moczowego z kikutem części błoniastej cewki moczowej. Zachowanie nerwów jamistych prącia wymaga odpowiedniej modyfikacji preparacji stercza pozwalającej zachować pęczki nerwowe przebiegające między odbytnicą a gruczołem krokowym. Prostatektomia z dostępu kroczowego nie umożliwia wykonania limfadenektomii.
Elementem radykalnej prostatektomii może być usunięcie niektórych grup węzłów chłonnych nazywane limfadenektomią. Ze względu na wysoce zmienny obszar spływu chłonki z gruczołu krokowego nie ustalono optymalnego zakresu anatomicznego limfadenektomii. Limfadenektomia może obejmować jedynie węzły biodrowe zewnętrzne lub węzły chłonne całego obszaru ograniczonego przez żyłę biodrową zewnętrzną od przodu, dno miednicy z tyłu, ścianę miednicy bocznie oraz ścianę pęcherza moczowego przyśrodkowo (rozszerzona limfadenektomia). Choć zajęcie węzłów chłonnych pogarsza rokowanie, to korzyść z wykonania limfadenektomii jest niepewna. Kilka badań sugeruje poprawę przeżycia u chorych, u których wykonano rozszerzoną limfadenektomię, jednak późniejszy przegląd systematyczny nie wykazał żadnych korzyści w przeżyciu chorych. Limfadenektomia dostarcza ważnych informacji dotyczących stadium choroby oraz rokowania, których nie można uzyskać inną metodą. Nomogramy przedoperacyjne obejmujące różne czynniki prognostyczne takiej jak nomogram Briganti, MSKCC czy Roacha pomagają oszacować ryzyko zajęcia węzłów chłonnych i ustalić konieczność wykonania limfadenektomii. Europejskie Towarzystwo Urologiczne sugeruje wykonywanie limfadenektomii, gdy ryzyko występowania przerzutów w węzłach chłonnych wynosi powyżej 5%. Inni autorzy wskazują na inne wartości tego ryzyka.
Kilka badań wskazuje, że u mężczyzn z rakiem stercza o pośrednim oraz wysokim ryzyku radykalna prostatektomia ma przewagę nad ścisłą obserwacją, ponieważ u nich operacja pozwala zmniejszyć ryzyko rozwoju przerzutów oraz zgonu chorego. Natomiast u chorych z rakiem o niskim ryzyku badania dowodzą bezpieczeństwa aktywnego nadzoru i chorzy nie wymagają natychmiastowego leczenia radykalnego za pomocą prostatektomii czy radioterapii. We wcześniej wspomnianym badaniu ProtecT u chorych z rakiem gruczołu krokowego o niskim ryzyku po 10 latach obserwacji nie wykazano przewagi radykalnej prostatektomii w zakresie poprawy przeżycia całkowitego chorych (OS) oraz przeżycia swoistego dla nowotworu (CSS). Podobnie w badaniu PIVOT po 10 latach obserwacji radykalna prostatektomia nie zmniejszyła śmiertelności z powodu raka. Z kolei u chorych z rakiem o pośrednim ryzyku w badaniu SPCG-4 radykalna prostatektomia zmniejszała ryzyko zgonu oraz prawdopodobieństwo rozwoju przerzutów odległych. W badaniu PIVOT u chorych z rakiem o pośrednim ryzyku zaobserwowano zmniejszenie śmiertelności z dowolnej przyczyny, jednak nie potwierdzono zmniejszenia śmiertelności z powodu raka gruczołu krokowego.
Chorzy z rakiem stercza o wysokim ryzyku mają wyższe ryzyko nawrotu, progresji z wytworzeniem przerzutów oraz zgonu z powodu choroby nowotworowej. U chorych w grupie wysokiego ryzyka, jeśli nie ma nacieku nowotworowego ściany miednicy lub zwieraczy cewki moczowej, zwykle wykonuje się prostatektomię z rozszerzoną limfadenektomią. Również chorzy z rakiem o wysokim ryzyku odnoszą korzyść z wykonania prostatektomii. Ocenia się, że 60% chorych z rakiem o wysokiej złośliwości (powyżej 8 stopni w skali Gleasona) po prostatektomii i dalszym leczeniu obejmującym hormonoterapię lub radioterapię osiąga piętnastoletnie przeżycie swoiste dla nowotworu. W przypadku choroby zaawansowanej miejscowo w stadium cT3b-T4 prostatektomia w połączeniu z innymi metodami leczenia pozwala na osiągnięcie pięcioletniego przeżycia swoistego dla nowotworu u 87% leczonych.
Najważniejszymi niekorzystnymi następstwami operacji jest ryzyko zaburzeń wzwodu i nietrzymania moczu. Zaburzenia erekcji pojawiają się u ponad 50% leczonych, około 40–70% z nich jest leczona za pomocą inhibitorów PDE5 (sildenafil, tadalafil, wardenafil), inni potrzebują podania prostaglandyny E1, urządzenia próżniowego lub rzadziej protezy. Nietrzymanie moczu pojawia się u 5% poddanych operacji, jest związane z uszkodzeniem zewnętrznego zwieracza cewki moczowej. Leczenie polega na ćwiczeniach mięśni dna miednicy oraz wykorzystaniu technik biofeedbacku.
Leczenie uzupełniające po prostatektomii.
U chorych w stadium zaawansowania miejscowego pT3pN0 o wysokim ryzyku wznowy miejscowej z powodu dodatniego marginesu chirurgicznego, przerwania torebki stercza, nacieku pęcherzyków nasiennych oraz ze stężeniem PSA poniżej 0,1 ng/ml stosuje się adiuwantową radioterapię.
Hormonoterapia w skojarzeniu z leczeniem chirurgicznym nie poprawia rokowania leczonych, ponieważ nie wpływa na zmniejszenie ryzyka wznowy miejscowej, wydłużenie mediany czasu przeżycia wolnego od progresji (PFS) oraz przeżycia całkowitego (OS). Jedynie u chorych po radykalnej prostatektomii z limfadenektomią z obecnymi przerzutami w węzłach chłonnych adiuwantowa ablacja androgenowa poprawia medianę przeżycia całkowitego (OS) i swoistego dla choroby nowotworowej (CSS).
Inne metody leczenia miejscowego (terapia ogniskowa).
Nowe metody leczenia miejscowego raka gruczołu krokowego są badane jako alternatywa dla prostatektomii lub radioterapii w leczeniu pierwotnym miejscowo ograniczonego raka lub leczenia choroby nawrotowej. Głównym celem metod ablacyjnych – krioterapii, HIFU, terapii fotodynamicznej, elektroporacji, CyberKnife – jest ogniskowe i selektywne leczenie choroby ograniczonej do gruczołu krokowego przy zaoszczędzeniu pęczków naczyniowo-nerwowych, zwieraczy cewki moczowej i cewki moczowej. Dostępne wyniki badań nie pozwalają jednak uznać HIFU i krioterapii stercza za metody równoważne standardowym metodom terapii, jak leczenie chirurgiczne i radioterapia.
Skupiona wiązka fal ultradźwiękowych o dużym natężeniu (ang. "high-intensity focused ultrasound of the prostate", HIFU) jest metodą wykorzystującą ultradźwięki emitowane z przetwornika umieszczonego w odbytnicy w celu termicznego i mechanicznego uszkodzenia tkanki powodującej jej martwicę.
Nie przeprowadzono badań z obserwacją odległych wyników leczenia (powyżej 10 lat) tą metodą. W przeglądzie systematycznym 20 badań klinicznych na około 4000 chorych poddanych HIFU w leczeniu pierwotnym choroby ograniczonej do gruczołu stwierdzono, że w przypadku zastosowania HIFU ryzyko nawrotu biochemicznego w ciągu roku było istotnie wyższe niż podczas stosowania radioterapii, jednak po 5 latach obserwacji różnica już nie była istotna statystycznie. Podobnie przeżycie wolne od choroby (DFS) po roku obserwacji było gorsze u stosujących HIFU niż u stosujących radioterapię, jednak po 3 latach obserwacji różnica również nie była istotna statystycznie.
Metodę HIFU oceniono w leczeniu choroby nawrotowej po radioterapii. W prospektywnej analizie rejestru chorych z nawrotem po radioterapii leczonych za pomocą HIFU stwierdzono 63-miesięczną medianę przeżyć wolnych od nawrotu biochemicznego i 94% odsetek pięcioletnich przeżyć swoistych dla choroby nowotworowej.
Krioterapia wykorzystuje techniki zamrażania w celu zniszczenia komórek przez odwodnienie komórki, denaturację białek, zniszczenie błon komórkowych oraz wywołanie zastoju w naczyniach w guzie z utworzeniem mikrozakrzepów powodujących niedokrwienie i martwicę. Zamrożenie tkanek gruczołu krokowego jest uzyskiwane przez wprowadzenie odpowiednich igieł przez odbytnicę pod kontrolą ultrasonografii przezodbytniczej, zwykle stosuje się kilka cykli zamrażania i rozmrażania. Potencjalnymi kandydatami do leczenia tą metodą są jedynie chorzy z rakiem o niskim lub pośrednim ryzyku, z nowotworem ograniczonym do stercza lub jedynie minimalnym szerzeniem się poza gruczoł, ze stężeniem PSA poniżej 20 ng/dl i objętością stercza poniżej 40 ml.
Dostępne są jedynie ograniczone dane dotyczące odległych wyników leczenia (powyżej 10 lat). W przeglądzie systematycznym porównującym krioterapię z prostatektomią oraz radioterapią oceniającym 19 badań klinicznych na blisko 4000 chorych stwierdzono, że roczne przeżycie wolne od choroby było gorsze u chorych stosujących krioterapię, a pozostałe parametry, w tym przeżycie swoiste dla choroby nowotworowej czy przeżycie całkowite, nie osiągnęły istotności statystycznej.
Radykalna radioterapia.
Radioterapia jest metodą radykalnego leczenia miejscowo ograniczonego raka gruczołu krokowego. W leczeniu mogą być wykorzystywane techniki teleradioterapii i brachyterapii. Radioterapia jest stosowana samodzielnie lub w połączeniu z hormonoterapią.
Wybór metody radioterapii jest dostosowany do ustalonej grupy ryzyka chorego na raka stercza. U chorych z chorobą o niskim ryzyku preferuje się wykorzystanie brachyterapii lub ewentualnie stosuje się radioterapię z modulacją intensywności wiązki (IMRT). Chorzy z rakiem o pośrednim i wysokim ryzyku wymagają dawki naświetlania około 80 Gy. U chorych z rakiem o pośrednim lub wysokim ryzyku wykorzystuje się radioterapię z pól zewnętrznych (EBRT) stosowaną samodzielnie lub w skojarzeniu z brachyterapią o niskiej (LDR) lub wysokiej mocy dawki (HDR). Nie ma dostępnych wyników randomizowanych badań klinicznych porównujących różne techniki radioterapii.
Radioterapia z pól zewnętrznych.
Radioterapia z pól zewnętrznych (EBRT) jest metodą radioterapii polegającą na podaniu promieniowania ze źródła położonego w pewnej odległości od leczonego. Metody planowania rozkładu dawki pozwoliły na precyzyjne określenie położenia gruczołu krokowego oraz otaczających struktur, co umożliwiło dopasowanie wiązki promieniowania do kształtu i objętości guza i ograniczenie objętości napromieniowywanych tkanek przy możliwości podania większej dawki promieniowania w obszarze nowotworu (radioterapia konformalna). W technice modulacji intensywności wiązki (IMRT) wykorzystuje się ruchome przesłony umieszczone w przebiegu wiązki w kolimatorze, które odpowiednio kierowane zgodnie z opracowanym planem ekspozycji optymalizują rozkład promieniowania i dopasowują je do gruczołu krokowego, przy jednoczesnym zaoszczędzeniu innych prawidłowych struktur. Planowanie rozkładu dawki promieniowania jest wykonywane komputerowo w oparciu o badania obrazowe pomagające określić występujące stosunki anatomiczne. Obecnie technika modulacji intensywności dawki jest standardową metodą radioterapii raka gruczołu krokowego.
Kliniczny obszar napromieniowania (CTV) obejmuje cały gruczoł krokowy oraz tkanki w najbliższym otoczeniu gruczołu krokowego, w tym pęcherzyki nasienne. U chorych o niskim ryzyku obszar napromieniowania może pominąć pęcherzyki nasienne. Kilka badań wskazuje na poprawę czasu przeżycia wolnego od nawrotu w związku z eskalacją dawek z około 70 Gy do 80 Gy. Korzyści odnoszą chorzy z rakiem o pośrednim i wysokim ryzyku, a nie odnoszą ich chorzy o niskim ryzyku. W związku z tym najczęściej wykorzystuje się minimalną dawkę całkowitą przekraczającą 74 Gy.
Podanie większych pojedynczych dawek radioterapii (frakcji) bez zmiany dawki łącznej jest nazywane hipofrakcjonowaniem. Frakcjonowanie radioterapii jest oparte na różnicy w możliwości naprawy materiału genetycznego w obrębie nowotworu i w prawidłowej tkance, która w szybko proliferujących komórkach jest niższa. Zastosowanie wyższych pojedynczych dawek może sprzyjać nasileniu niszczenia komórek nowotworowych, a także skraca czas leczenia. W raku stercza, ze względu na powolną proliferację, obserwuje się niski stosunek α/β wynoszący 1,5. Sugeruje to wyższą wrażliwość na zwiększoną dawkę promieniowania podaną w jednej frakcji w porównaniu do konwencjonalnych frakcji (1,8–2 Gy). Większość badań oceniających zastosowanie hipofrakcjonowania to nierandomizowane serie z pojedynczych ośrodków na niewielkich grupach chorych. W randomizowanych badaniach klinicznych umiarkowane hipofrakcjonowanie radioterapii z zastosowaniem 2,4–4 Gy na frakcję przez 4–6 tygodni wykazuje podobną lub nie niższą skuteczność od radioterapii frakcjonowanej konwencjonalnie. Brakuje danych dotyczących długotrwałych obserwacji skuteczności hipofrakcjonowania leczenia.
U chorych z rakiem gruczołu krokowego o niskim ryzyku stosuje się radioterapię z pól zewnętrznych z modulacją intensywności dawki (IMRT) bez uzupełniającej hormonoterapii lub wykorzystuje się brachyterapię. W tej grupie chorych w ramach teleterapii zwykle podaje się 74–78 Gy.
W grupie chorych z rakiem o pośrednim ryzyku stosuje się radioterapię z pól zewnętrznych z modulacją intensywności dawki połączoną z 4–6 miesięczną ablacją androgenową (ADT). U chorych nie mogących stosować hormonoterapii w leczeniu wykorzystuje się radioterapię z pól zewnętrznych z modulacją intensywności dawki do łącznej dawki 76–80 Gy lub teleradioterapię z modulacją intensywności dawki łączy się z brachyterapią.
U chorych o wysokim ryzyku ze względu na możliwość nawrotu poza obszarem poddanym leczeniu stosuje się leczenie skojarzone. Radioterapię z modulacją intensywności dawki (IMRT) podaje się w zwiększonej dawce do 76–80 Gy albo radioterapię z modulacją intensywności dawki do łącznej dawki 46–58 Gy łączy się z brachyterapią o wysokiej mocy dawki (HDR) do łącznej dawki 80 Gy. Jeśli jest to możliwe, obszar napromieniowania poszerza się o węzły chłonne miednicy. W leczeniu uzupełniającym konieczna jest długotrwała hormonoterapia polegająca na ablacji androgenowej (ADT) przez okres 2–3 lat.
Brachyterapia.
Brachyterapia jest metodą radioterapii, w której źródło promieniowania jest umieszczane w bardzo bliskim sąsiedztwie lub bezpośrednio w obrębie zmian nowotworowych. Źródło promieniowania może być wszczepiane w obręb gruczołu krokowego na stałe lub czasowo, emituje ono promieniowanie o odpowiedniej energii oddziałujące jedynie w zakresie stercza, co pozwala na uniknięcie niepotrzebnego napromieniowywania pęcherza moczowego i odbytnicy. U chorych z miejscowo ograniczonym rakiem gruczołu krokowego brachyterapia może być stosowana samodzielnie lub w skojarzeniu z radioterapią z pól zewnętrznych. Samodzielną brachyterapię stosuje się u chorych z rakiem gruczołu krokowego o niskim ryzyku i u wybranych chorych z rakiem o pośrednim ryzyku z niewielką objętością nowotworu. U chorych z rakiem o pośrednim ryzyku brachyterapię łączy się z radioterapią z pól zewnętrznych (EBRT) i w tej grupie chorych do skojarzonej radioterapii może być dołączona hormonoterapia (ablacja androgenowa, ADT) przez okres 4–6 miesięcy. U chorych z rakiem o wysokim ryzyku brachyterapię łączy się z radioterapią z pól zewnętrznych (EBRT) i takie leczenie skojarzone może być łączone z hormonoterapią przez okres 2–3 lat. U chorych z dużą objętością gruczołu krokowego lub bardzo niewielką objętością stercza oraz u chorych z wcześniejszą TURP występuje większe ryzyko działań niepożądanych, dlatego w tej grupie czasem brachyterapię może poprzedzić ablacja androgenowa (leczenie neoadiuwantowe).
W brachyterapii o niskiej mocy dawki (LDR) wykorzystuje się niewielkie implanty umieszczane na stałe w obrębie gruczołu krokowego. Najczęściej wykorzystuje się radioaktywne izotopy jodu (125I) o okresie półtrwania wynoszącym 60 dni lub palladu (103Pd) z czasem połowicznego rozpadu wynoszącym 17 dni. Okres aktywności 125I wynosi około 10 miesięcy, a 103Pd około 3 miesięcy. Typowo przy stosowaniu 125I wykorzystuje się łączną dawkę 114 Gy, a dla 103Pd 125 Gy.
Implanty zawierające radioaktywny izotop są umieszczane za pomocą odpowiednich igieł wkłuwanych w okolicy kroczowej pod kontrolą ultrasonografii przezodbytniczej (TRUS). Zabieg może być wykonany dwuetapowo z wizualizacją gruczołu krokowego za pomocą ultrasonografii przezodbytniczej oraz zaplanowaniem toru przebiegu igły i położenia implantów w pierwszym etapie, a następnie w drugim etapie umieszczeniem implantów zgodnie z wcześniej ustalonym ich położeniem. Obecnie już większość zabiegów jest wykonywana jednoetapowo pod kontrolą ultrasonografii przezodbytniczej w czasie rzeczywistym. Zabieg jest wykonywany w znieczuleniu ogólnym, a w celu lepszej wizualizacji cewki moczowej cewnikuje się pęcherz moczowy. Po umieszczeniu w odbytnicy sondy ultrasonografu wizualizuje się warunki anatomiczne gruczołu krokowego. Przy użyciu odpowiedniego oprogramowania komputerowego powstaje wstępny plan toru przebiegu igły służącej do umieszczenia implantu z izotopem. Następnie za pomocą odpowiedniej prowadnicy poprzez krocze wprowadza się igłę do gruczołu krokowego. Po kontroli prawidłowego położenia igły poprzez jej wycofywanie w odpowiednich odstępach umieszcza się implanty z izotopem promieniotwórczym. W pierwszej kolejności wszczepiane są implanty z izotopem w obrębie obwodowych części gruczołu, a później w pozostałej centralnej części. Położenie implantów może być kontrolowane w czasie fluoroskopii. Liczba koniecznych do wszczepienia implantów zawierających radioaktywny izotop jest obliczana na podstawie ustalonej aktywności zastosowanych implantów. Inne techniki wykorzystują systemy planowania leczenia, oceny położenia implantów oraz śródzabiegową dozymetrię.
Samodzielna brachyterapia o niskiej mocy dawki może być stosowana u chorych z rakiem o niskim ryzyku z zaawansowaniem miejscowym cT1b–T2a, stopniu złośliwości w skali Gleasona nie wyższym niż 6 oraz stężeniem PSA poniżej 10 pg/ml. Objętość gruczołu krokowego nie powinna przekraczać 50 cm³, a objawy ze strony gruczołu krokowego nie powinny przekraczać 12 punktów w międzynarodowej skali punktowej objawów towarzyszących chorobom gruczołu krokowego ("international prostate symptom score", IPSS).
W brachyterapii o wysokiej mocy dawki (HRT) stosuje się źródła promieniowania umieszczane czasowo w obrębie gruczołu krokowego i podaje się większe dawki promieniowania w porównaniu do brachyterapii o niskiej mocy dawki. Zwykle wykorzystuje się radioaktywny 192Ir. Brachyterapia o wysokiej mocy dawki ze względu na możliwość kontrolowania czasu ekspozycji i pozycji źródła promieniowania pomaga zoptymalizować podanie radioterapii i zwiększyć dokładność dawki, a także zmniejszyć ryzyko występowania obszarów o gorszej dystrybucji dawki ("cold spots"). Inną zaletą jest brak stałych implantów będącymi źródłami promieniowania.
Technika wykonania jest podobna do brachyterapii o niskiej mocy dawki. Zabieg jest wykonywany w znieczuleniu ogólnym, polega on na wprowadzeniu przez krocze po odpowiedniej prowadnicy pod kontrolą ultrasonografii przezodbytniczej 12–22 igieł do gruczołu krokowego oraz otaczających tkanek. Po zobrazowaniu warunków anatomicznych gruczołu krokowego powstaje plan leczenia obejmujący czas przebywania źródeł promieniowania w określonej pozycji i modyfikację położenia źródeł w zakresie prowadnicy. Dopiero po ustaleniu planu leczenia do prowadnicy wprowadzane jest źródło promieniowania, które po zakończeniu leczenia jest usuwane.
Brachyterapia o wysokiej mocy dawki może być podana w pojedynczej frakcji lub w kilku frakcjach. Często łączy się ją z radioterapią z pól zewnętrznych (EBRT). U chorych z miejscowo ograniczonym rakiem gruczołu krokowego o wysokim ryzyku lub rakiem miejscowo zaawansowanym skojarzenie radioterapii z pól zewnętrznych (40–50 Gy) z brachyterapią o wysokiej mocy dawki pozwala na eskalację dawki przy zmniejszeniu ryzyka toksyczności leczenia. Skojarzenie radioterapii z zewnętrznych pól z brachyterapią o wysokiej mocy dawki poprawia wyniki końcowe leczenia, w tym czas przeżycia całkowitego (OS) i czas wolny od nawrotu (RFS). U chorych z wysokim ryzykiem nawrotu skojarzoną radioterapię EBRT i HDR zwykle łączy się z 2–3 letnią ablacją androgenową (hormonoterapia). U chorych z rakiem o niskim i wybranych chorych o pośrednim ryzyku radioterapia o wysokiej mocy dawki może być stosowana samodzielnie (bez EBRT).
Hormonoterapia w leczeniu skojarzonym z radioterapią.
Hormonoterapia jest elementem radykalnego leczenia skojarzonego z radioterapią, którego celem jest poprawa wyników leczenia. Hormonoterapia może być leczeniem poprzedzającym, jednoczasowym lub uzupełniającym radioterapię. Leczenie hormonalne raka gruczołu krokowego jest ukierunkowane na zależność tego nowotworu od androgenów. Polega na blokadzie wytwarzania androgenów w jądrach za pomocą agonistów gonadoliberyny (GnRH) lub antagonistów gonadoliberyny albo przez zablokowanie receptora androgenowego (AR) antyandrogenami (steroidowymi lub niesteroidowymi).
W leczeniu skojarzonym z radioterapią hormonoterapia znajduje zastosowanie u chorych z rakiem o pośrednim i wysokim ryzyku. U chorych o pośrednim ryzyku ablacja androgenowa może być stosowana przez 4–6 miesięcy (tzw. krótka hormonoterapia), a u chorych z rakiem o wysokim ryzyku ablacja androgenowa jest podawana przez 2–3 lata. W kilku dużych badaniach u chorych w rakiem gruczołu krokowego o wysokim ryzyku stosujących połączenie EBRT z ablacją androgenową (ADT) stwierdzono poprawę przeżycia swoistego dla choroby oraz przeżycia całkowitego w porównaniu z chorymi otrzymującymi wyłącznie samodzielną radioterapię. Podobnie w kilku randomizowanych badaniach wykazano poprawę przeżycia całkowitego oraz przeżycia swoistego dla choroby nowotworowej u chorych o pośrednim ryzyku nawrotu po radioterapii stosujących 4–6 miesięczną ablację androgenową. W badaniu RTOG 9910 u chorych poddanych radioterapii z rakiem o pośrednim ryzyku porównywano skuteczność ablacji androgenowej trwającej 4 miesiące z leczeniem trwającym 9 miesięcy i nie wykazano przewagi leczenia trwającego dłużej niż 4 miesiące. W grupie chorych z rakiem gruczołu krokowego o niskim ryzyku stosuje się aktywny nadzór, prostatektomię lub radioterapię z pól zewnętrznych albo brachyterapię bez uzupełniającej hormonoterapii. Samodzielna ablacja androgenowa, czyli bez połączenia z radioterapią, w grupie chorych z miejscowo ograniczonym (czyli bez przerzutów) rakiem gruczołu krokowego o niskim ryzyku nie poprawia przeżycia całkowitego leczonych i jest stosowana jedynie w leczeniu o założeniu paliatywnym.
Hormonoterapia paliatywna.
Hormonoterapia jest podstawową metodą leczenia zaawansowanego raka gruczołu krokowego. Rak gruczołu krokowego wykazuje zależność od androgenów, szczególnie od metabolitu testosteronu dihydrotestosteronu, dlatego ograniczenie dostępu androgenów dla komórek nowotworowych prowadzi do zahamowania wzrostu raka, pozwala opóźnić progresję choroby i łagodzi dolegliwości związane z chorobą nowotworową.
Opracowano dwie strategie hormonoterapii raka stercza. Farmakologiczne lub chirurgiczne zablokowanie lub ograniczenie produkcji testosteronu do poziomu kastracyjnego jest nazywane ablacją androgenową ("androgen deprivation therapy", ADT). Produkcja androgenów jest kontrolowana przez oś przysadka-podwzgórze. Pulsacyjnie wydzielana przez podwzgórze gonadoliberyna (GnRH, LHRH) jest niezbędna do produkcji lutropiny (LH) stymulującej produkcję androgenów przez komórki Leydiga w jądrach oraz folikulotropiny (FSH) oddziałującej na komórki Sertolego, stymulując spermatogenezę. Agonisty LHRH poprzez aktywację odpowiednich receptorów początkowo powodują wzrost stężenia LH i przejściowy wzrost stężenia androgenów. Jednak ciągła stymulacja receptorów LHRH w przysadce w ciągu 1–2 tygodni powoduje desensytyzację tych receptorów i regulację w dół ich ekspresji, ostatecznie osiąga się spadek stężenia LH i spadek stężenia androgenów do poziomu kastracyjnego. Do analogów gonadoliberyny zalicza się goserelinę, leuprorelinę oraz tryptorelinę. Jednak początkowy wzrost stężenia androgenów podczas rozpoczynania leczenia agonistami LHRH u części chorych z zaawansowanym nowotworem może doprowadzić do przejściowego zaostrzenia objawów choroby. Mechanizm działania antagonistów LHRH jest oparty o kompetycyjną inhibicję receptora LHRH. Antagonisty LHRH powodują zablokowanie produkcji LH i FSH, co skutkuje szybkim spadkiem stężenia androgenów bez okresu przejściowego wzrostu stężenia androgenów. Do antagonistów LHRH zalicza się degareliks oraz abareliks. Ryzyko reakcji anafilaktycznej, jaka towarzyszyła podawaniu abareliksu w badaniach klinicznych wpłynęło na niewielkie zainteresowanie lekiem i w 2005 roku producent zrezygnował z jego sprzedaży w Stanach Zjednoczonych. Natomiast degareliks (Firmagon®; Ferring Pharmaceuticals A/S) jest nowoczesnym antagonistą LHRH charakteryzującym się znacznie lepszym profilem bezpieczeństwa w porównaniu z abareliksem. Lek został zarejestrowany przez amerykańską Food and Drug Administration 24 grudnia 2008 roku do leczenia zaawansowanego raka stercza, a European Medicines Agency wydała zgodę na jego stosowanie w lutym 2009 roku.
W hormonoterapii raka stercza mogą być wykorzystywane steroidowe lub niesteroidowe antyandrogeny, które hamują oddziaływanie androgenów na komórki nowotworowe poprzez zablokowanie receptora androgenowego. Niesteroidowe antyandrogeny, jak flutamid, nilutamid, bikalutamid czy enzalutamid, wykazują wysokie powinowactwo do receptora androgenowego, kompetycyjnie blokują go i uniemożliwiają transkrypcję genów zależnych od tego receptora. Steroidowe antyandrogeny, jak octan cyproteronu, poza kompetycyjną blokadą receptora androgenowego dodatkowo hamują uwalnianie gonadotropin i w tym mechanizmie obniżają stężenie androgenów. Jednoczesne skojarzone zastosowanie ablacji androgenowej i antyandrogenu jest nazywane maksymalną blokadą androgenową ("maximum androgen blockade", MAB).
W przypadku raka gruczołu krokowego z obecnymi przerzutami odległymi w leczeniu stosuje się:
U chorych z objawami klinicznymi choroby hormonoterapię włącza się po rozpoznaniu choroby. Hormonoterapia u tych chorych przyczynia się do poprawy nasilenia objawów choroby oraz zmniejsza ryzyko poważnych powikłań choroby w tym zespołu ucisku rdzenia kręgowego, złamań patologicznych, niedrożności moczowodu czy przerzutów pozakostnych. Mniej oczywisty jest optymalny moment włączenia ablacji androgenowej w bezobjawowej chorobie z przerzutami. Według Europejskiego Towarzystwa Urologicznego wczesna ablacja androgenowa może być zastosowana w celu zapobiegnięcia progresji choroby bezobjawowej do choroby objawowej oraz wystąpienia poważnych powikłań. Kolejną opcją u bezobjawowych chorych z chorobą przerzutową jest odroczenie hormonoterapii do czasu progresji do choroby objawowej. Badania porównujące skuteczność natychmiastowego włączenia hormonoterapii paliatywnej i odroczonej hormonoterapii paliatywnej zostały przeprowadzone przed wprowadzeniem oznaczeń PSA do oceny postępu choroby. Stwierdzono w nich wyższość wczesnego wdrożenia ablacji androgenowej nad leczeniem odroczonym w zakresie poprawy przeżycia wolnego od progresji (PFS) oraz ryzyka wystąpienia powikłań związanych z chorobą, jednak nie zaobserwowano w nich istotnej statystycznie poprawy przeżycia całkowitego (OS) ani przeżycia swoistego dla choroby nowotworowej (CSS) związanego z wczesnym wdrożeniem ablacji androgenowej.
U większości chorych leczeniem z wyboru jest ablacja androgenowa (ADT) z zastosowaniem agonistów LHRH lub antagonistów LHRH. Ablacja androgenowa u 60–70% leczonych powoduje spadek PSA do stężenia poniżej 4 ng/ml, u 30–50% chorych osiąga zmniejszenie mierzalnych zmian nowotworowych o przynajmniej połowę, ponad 60% chorych z objawami kostnych lub ze strony układu moczowego doświadcza złagodzenia dolegliwości. Nie wykazano istotnej przewagi żadnej formy ablacji androgenowej, a także poszczególnych agonistów LHRH lub antagonistów LHRH. Jedynie u chorych zagrożonych zespołem ucisku rdzenia kręgowego preferuje się obustronną orchidektomię lub antagonisty LHRH.
W pierwszej linii hormonoterapii nie stosuje się antyandrogenów w monoterapii. Badania kliniczne porównujące antyandrogeny do chirurgicznej kastracji sugerują, że wykorzystanie antyandrogenów w pierwszej linii leczenia jest mniej skuteczne, ponieważ w mniejszym stopniu przyczyniają się do wydłużenia przeżycia całkowitego i ryzyka progresji.
Zastosowanie całkowitej blokady androgenowej (MAB), czyli połączenia ablacji androgenowej oraz antyandrogenu w pierwszej linii hormonoterapii wiąże się ze zwiększonym ryzykiem działań niepożądanych bez istotnego wpływu na poprawę przeżycia leczonych. W badaniu Eisenbergera i współpracowników nie wykazano przewagi dołączenia flutamidu do obustronnej orchidektomii w porównaniu do samodzielnego zabiegu chirurgicznego. Jednak w badaniach przeglądowych stwierdzono, że zastosowanie innych metod ablacji androgenowej prowadzi do niewielkiej korzyści w poprawie przeżycia całkowitego (poprawa odsetka przeżyć pięcioletnich poniżej 5%), choć wiąże się z istotnym zwiększeniem toksyczności leczenia. Zastosowanie całkowitej blokady androgenowej może być przydatne jedynie w leczeniu chorych z dużą masą nowotworową, u których konieczne jest uzyskanie wysokiej odpowiedzi na leczenie.
U chorych z obecnymi przerzutami w momencie rozpoznania choroby w dobrym stanie sprawności, bez istotnych obciążeń chorobowych może być stosowane połączenie ablacji androgenowej z chemioterapią z użyciem docetakselu z prednizonem. Kilka badań wskazuje, że połączenie docetakselu z ablacją androgenową w porównaniu do samodzielnej ablacji androgenowej wydłuża medianę przeżycia całkowitego.
U niektórych bezobjawowych chorych, u których za pomocą ablacji androgenowej uzyskano odpowiedź kliniczną i biochemiczną, może być oferowana przerywana hormonoterapia mająca na celu poprawę jakości życia i zmniejszenie działań niepożądanych leczenia. Przerywana hormonoterapia polega na stosowaniu ablacji androgenowej do czasu uzyskania nadiru stężenia PSA i wówczas leczenie jest przerywane aż do czasu ponownego włączenia z powodu wzrostu stężenia PSA lub wystąpienia dolegliwości związanych z nowotworem. Warunkiem wdrożenia takiej terapii jest uzyskanie wyraźnej odpowiedzi stężenia PSA ze spadkiem stężeniem markera do poziomu poniżej 4 ng/ml, a chory w trakcie przerwy w leczeniu jest poddawany okresowej kontroli lekarskiej. Ponowną hormonoterapię wdraża się, gdy stężenie PSA wzrośnie do 10–20 ng/ml lub pojawią się objawy choroby.
W największym badaniu oceniającym bezpieczeństwo przerywanej hormonoterapii u chorych z chorobą z przerzutami nie osiągnięto wymaganego progu pozwalającego uznać, że leczenie przerywane nie jest gorsze od ciągłego i badanie nie pozwala wykluczyć wręcz gorszego przeżycia podczas leczenia przerywanego. W badaniu odnotowano niewielką korzyść w poprawie jakości życia leczonych przerywaną ablacją andogenową. Z kolei w innych badaniach podczas leczenia przerywanego zaobserwowano przeżycie całkowite nie gorsze niż podczas leczenia ciągłego.
Większość przeprowadzonych badań była badaniami typu badana interwencja nie jest gorsza (ang. "non-inferiority study"). Tego typu badania polegają na porównaniu nowej metody do określonego standardu z przyjęciem progu istotności klinicznej, który pozwala interpretować, czy dana różnica skuteczności między dwoma ocenianymi grupami na niekorzyść badanej metody pozwala jeszcze określić ją jako nie gorszą od metody przyjętej jako wzorzec. Nie wykazano przewagi w zakresie poprawy przeżycia leczonych metodą przerywanej ablacji androgenowej, a ponadto obserwuje się trend poprawy przeżycia całkowitego oraz przeżycia wolnego od progresji u chorych leczonych ciągłą ablacją androgenową.
Leczenie nawrotu biochemicznego.
Najczęstszą formą nawrotu po leczeniu radykalnym jest wzrost stężenia PSA bez obecnej wykrywalnej choroby w badaniach obrazowych. Choć u większości chorych po radykalnej prostatektomii czy radykalnej radioterapii uzyskuje się kontrolę choroby, to jednak około 20–40% leczonych prostatektomią oraz 30–50% leczonych radioterapią po 10 latach doświadcza nawrotu choroby. Utrzymywanie się podwyższonego stężenia PSA lub wzrost stężenia PSA po początkowej normalizacji stężenia markera po leczeniu radykalnym może być związany z miejscowym nawrotem lub rozsiewem choroby. U części utrzymywanie się podwyższonego stężenia PSA jest związane z powolnym metabolizmem markera lub obecnością łagodnych chorób. Istotne dla rokowania i dalszego leczenia jest wyróżnienie chorych z nawrotem miejscowym wymagających leczenia miejscowego od chorych z nawrotem z obecnymi przerzutami wymagających leczenia ogólnoustrojowego.
Diagnostyka u tych chorych zwykle obejmuje ocenę dynamiki wzrostu stężenia PSA, ponowną biopsję pod kontrolą TRUS, MRI gruczołu krokowego, a w przypadku pojawienia się objawów lub szybkiego czasu podwojenia stężenia PSA ocenę zajęcia kości. U części chorych może się okazać przydatna tomografia lub rezonans magnetyczny brzucha z miednicą oraz PET-TK z użyciem znakowanej choliny.
W przypadku nawrotu pod postacią wzrostu stężenia PSA dalsze leczenie może obejmować:
Obserwacja jest opcją dla mężczyzn o stosunkowo długim czasie podwojenia stężenia PSA wynoszącym powyżej 12 miesięcy, nawrocie biochemicznym choroby powyżej 3 lat od leczenia radykalnego, stopniu złośliwości w skali Gleasona poniżej 7 oraz zaawansowaniu poniżej T3a albo oczekiwanym czasie życia poniżej 10 lat.
Wczesna radioterapia ratunkowa może dać możliwość wyleczenia chorych z nawrotem biochemicznym lub utrzymującym się podwyższonym stężeniem PSA po zabiegu. Duże retrospektywe badania kohortowe wskazują na poprawę przeżycia swoistego dla choroby nowotworowej oraz zmniejszenie ryzyka zgonu. Ratunkowa radioterapia może być łączona z ablacją androgenową, ponieważ poprawia ona wyniki leczenia.
Ablacja androgenowa w ramach leczenia nawrotu biochemicznego bywa wykorzystywana u chorych z wysokim podejrzeniem obecności przerzutów. Podobnie jak w hormonoterapii choroby z przerzutami, w leczeniu ogólnoustrojowym u chorych z bezobjawowym nawrotem biochemicznym zwykle nie rozpoczyna się od razu ablacji androgenowej (ADT). Niektóre badania kliniczne sugerują korzyść ze wczesnej ablacji androgenowej, jednak inne badania nie wykazały różnicy między wczesną ablacją androgenową a odroczoną ablacją androgenową. Jednak ze względu na niejasne korzyści stosowania hormonoterapii w leczeniu nawrotu biochemicznego, w tym niejasny wpływ na poprawę przeżycia leczonych oraz wpływ na jakość życia, nie wszyscy chorzy wymagają jej stosowania, ponieważ tylko u części chorych nawrót biochemiczny będzie ulegał dalszej progresji do choroby z przerzutami. Europejskie Towarzystwo Urologiczne proponuje stosowanie wczesnej ablacji androgenowej po nawrocie biochemicznym jedynie u chorych z wysokim ryzykiem progresji, w tym o czasie podwojenia stężenia PSA poniżej 6–12 miesięcy, rakiem ze stopniem złośliwości w skali Gleasona powyżej 7 oraz długim oczekiwanym czasie przeżycia.
W przypadku nawrotu po radioterapii radykalnej leczenie może obejmować:
Ratunkowa prostatektomia po biochemicznej progresji po radykalnej radioterapii daje największe możliwości lokalnej kontroli choroby. Jednak ratunkowa prostatektomia, w porównaniu do pierwotnej radykalnej prostatektomii, niesie znacznie większe ryzyko zdarzeń niepożądanych. W metaanalizie oceniono, że metoda pozwala na osiągnięcie 70–83% odsetka dziesięcioletniego przeżycia swoistego dla nowotworu (CSS) oraz 54–89% odsetek dziesięcioletnich przeżyć całkowitych (OS). Ratunkowa prostatektomia jest opcją u chorych z niewielkim obciążeniem chorób współistniejących, o wysokiej oczekiwanej długości życia. Stężenie PSA przed ratunkową prostatektomią nie powinno przekraczać 10 ng/ml, złośliwość nowotworu 7 według klasyfikacji Gleasona, nie mogą być obecne cechy zajęcia lokalnych węzłów chłonnych ani obecności przerzutów odległych.
W przypadku nawrotu po radykalnej radioterapii nie wykorzystuje się ratunkowej (ponownej) radioterapii z pól zewnętrznych (EBRT). Jednak u wybranych chorych z potwierdzonym histopatologicznie nawrotem może być zastosowana brachyterapia o niskiej (LDR) lub wysokiej mocy dawki (HDR). Dostępne są wyniki kilku serii badań oceniających skuteczność brachyterapii ratunkowej. Prawdopodobnie brachyterapia o wysokiej mocy dawki wiąże się z mniejszą liczbą działań niepożądanych.
Ratunkowa krioablacja (SCAP) może być stosowana jako metoda alternatywna do ratunkowej prostatektomii. Jedynie kilka badań oceniało skuteczność tej metody. Pięcioletnie odsetki przeżyć wolnych od nawrotów biochemicznych w jednym badaniu sięgały 50–70%, w innym blisko 50%. W badaniu porównującym ratunkową prostatektomię z ratunkową krioablacją pięcioletnie odsetki przeżyć wolnych od nawrotu oraz przeżycie całkowite było wyraźnie lepsze u chorych po ratunkowej prostatektomii.
HIFU według EAU może być metodą alternatywną dla ablacji, jednak nie ma opublikowanych wyników badań na dużych grupach chorych oceniających skuteczność tej metody. Obserwacja jest opcją u chorych, którzy nie chcą lub nie mogą podjąć leczenia drugiej linii. Nie wykazano przewagi hormonoterapii w leczeniu nawrotu biochemicznego po radioterapii radykalnej nad samodzielną obserwacją.
Leczenie raka opornego na kastrację.
Biochemiczna lub radiologiczna progresja choroby, mimo osiągnięcia kastracyjnego poziomu testosteronu (poniżej 50 ng/dl lub 1,7 nmol/l) podczas ablacji androgenowej, jest odzwierciedleniem rozwoju raka opornego na kastrację (CRPC). Rak oporny na kastrację stanowi pewne spektrum różnych obrazów klinicznych, może się prezentować jako bezobjawowy wzrost stężenia PSA, mimo stosowania ADT, ale również jako choroba z przerzutami powodująca znaczne dolegliwości. Pod względem klinicznym wyróżnia się nieprzerzutowy rak oporny na kastrację obejmujący chorobę ograniczoną do gruczołu krokowego oraz przerzutowy rak oporny na kastrację, który obejmuje wzorzec z przerzutami do kości bez zmian w narządach wewnętrznych, wzorzec z zajęciem węzłów chłonnych z lub bez zajęcia kości i narządów wewnętrznych oraz wzorzec z zajęciem narządów wewnętrznych z lub bez zajęcia kości.
W leczeniu pierwszej linii stosuje się chemioterapię z użyciem docetakselu, abirateron, enzalutamid, sipuleucel-T lub radioaktywny rad (223Ra). Nie przeprowadzono badań klinicznych porównujących między sobą skuteczność leków wpływających na wydłużenie przeżycia chorych na raka gruczołu krokowego opornego na kastrację i nie ustalono optymalnej sekwencji stosowania leków wpływających na poprawę przeżycia chorych. Wybór leczenia chorych z rakiem gruczołu krokowego opornym na kastrację zależy od stanu sprawności chorego, obecności objawów choroby, chorób współistniejących oraz rozległości zajęcia i położenia przerzutów. Ze względu na niewielką toksyczność część autorów, mimo braku dowodów na wyższą aktywność nad taksanami, faworyzuje stosowanie abirateronu lub enzalutamidu w pierwszej linii leczenia.
U chorych z przerzutami do narządów wewnętrznych zwykle preferuje się docetaksel z prednizonem w rytmie co 3 tygodnie. Inną opcją leczniczą u tych chorych jest enzalutamid. Abirateron nie był oceniany w badaniach klinicznych u osób z objawową chorobą nie przyjmujących wcześniej docetakselu, przy czym według części autorów również może być on stosowany u osób nie kwalifikujących się do docetakselu.
W leczeniu bezobjawowych przerzutów bez zajęcia narządów wewnętrznych najczęściej stosuje się enzalutamid lub abirateron. Docetaksel jest wykorzystywany w objawowej chorobie przerzutowej, w chorobie bezobjawowej zwykle stosuje się inne opcje lecznicze, choć może być on konieczny u chorych z cechami szybkiej progresji lub z przerzutami do narządów wewnętrznych.
U mężczyzn z rakiem opornym na kastrację, mimo progresji choroby podczas ablacji androgenowej, nadal konieczne jest utrzymywanie kastracyjnego stężenia testosteronu. W dwóch badaniach retrospektywnych u chorych z rakiem gruczołu krokowego opornego na kastrację u stosujących ADT zaobserwowano poprawę przeżycia całkowitego.
Abirateron jest wybiórczym inhibitorem cytochromu P450 C17 (CYP17), będącego enzymem posiadającym aktywność 17α-hydroksylazy i C17,20-liazy. CYP17 jest niezbędny do biosyntezy androgenów w jądrach, nadnerczach i komórkach raka gruczołu krokowego. Abirateron hamuje biosyntezę androgenów na etapie przemian pregnenolonu i progesteronu. Dochodzi do zmniejszenia syntezy testosteronu i tym samym 5-α-dihydrotestosteronu indukującego proliferację komórek sterczowych. Abirateron zmniejsza stężenie testosteronu i innych androgenów w surowicy w większym stopniu, aniżeli analogi LHRH lub orchidektomia. Poprzez hamowanie CYP17 zwiększa wytwarzanie mineralokortykosteroidów w nadnerczach. Abirateron jest inhibitorem CYP2D6 i CYP2C8.
Abirateron jest stosowany w połączeniu z małą dawką glikokortykosteroidu takiego jak prednizon lub prednizolon w celu łagodzenia wynikającego z leczenia działania mineralokortykotropowego. Leku nie powinno się przyjmować z jedzeniem.
Abirateron jest jedną z opcji terapeutycznych w leczeniu pierwszej linii raka gruczołu krokowego opornego na kastrację. Skuteczność leku w leczeniu pierwszej linii u chorych z rakiem gruczołu krokowego opornym na kastrację nie leczonych wcześniej chemioterapią oceniono w badaniu III fazy COU-AA-302. W tym badaniu chorzy losowo otrzymywali abirateron z prednizonem lub placebo z prednizonem i wykazano znaczącą poprawę mediany przeżycia wolnego od radiologicznej progresji (16,5 miesiąca w grupie leczonych abirateronem i 8,3 miesiąca w grupie leczonej placebo z prednizonem) oraz mediany przeżycia całkowitego (34,7 miesiąca w grupie leczonych abirateronem i 30,3 miesiąca w grupie leczonej placebo z prednizonem).
W Polsce dopiero we wrześniu 2019 r. dopuszczono ten lek do leczenia w ramach programu NFZ opornego na kastrację RGK przed chemioterapią i to pod wieloma warunkami.
W maju 2018 r. FDA zatwierdziła nowy preparat octanu abirateronu (Yonsa) w połączeniu z metyloprednizolonem do leczenia mężczyzn z przerzutowym rakiem prostaty opornym na kastrację (mCRPC). Zatwierdzenie oparto na wynikach badania fazy II, w którym porównano preparat octanu abirateronu Yonsa z oryginalnym preparatem Zytiga, który został zatwierdzony w 2011 r. W badaniu znanym jako STAAR Yonsa wykazała równoważność terapeutyczną z preparatem Zytiga, a oba leki wykazywały podobne spadki PSA o ≥50%.
Enzalutamid jest niesteroidowym antyandrogenem drugiej generacji wykazującym zdolność do zablokowania przekazywania sygnałów przez receptor androgenowy. Mechanizm działania enzalutamidu jest nieco odmienny niż niesteroidowych antyandrogenów pierwszej generacji (flutamid, nilutamid, bikalutamid). Lek kompetycyjnie blokuje wiązanie androgenów z receptorem androgenowym, uniemożliwia przemieszczenie aktywnego receptora androgenowego do jądra oraz blokuje wiązanie aktywnego receptora androgenowego z DNA.
Skuteczność enzalutamidu w leczeniu chorych z rakiem gruczołu krokowego nie poddawanych wcześniej chemioterapii określiło badanie PREVAIL, w którym lek porównano z placebo i u leczonych tym lekiem zaobserwowano poprawę mediany przeżycia całkowitego oraz przeżycia wolnego od progresji radiologicznej. Jednak u chorych z przerzutami do narządów wewnętrznych korzyść ze stosowania enzalutamidu w poprawie przeżycia całkowitego była ograniczona.
Sipuleucel-T jest autologiczną immunoterapią komórkową opartą o pobrane od chorego komórki dendrytyczne laboratoryjnie eksponowane na zrekombinowane białko fuzyjne. W pierwszym etapie leczenia w procesie leukaferezy z krwi zbiera się komórki jednojądrzaste. Następnie po dalszej preparatyce, w celu uniknięcia reakcji immunosupresyjnych, komórki dendrytyczne eksponuje się poza organizmem leczonego na zrekombinowane białko fuzyjne. Eksponowany antygen jest zbudowany z wysoce swoistej dla gruczołu krokowego sterczowej fosfatazy kwaśnej oraz modulującego odpowiedź immunologiczną czynnika stymulującego tworzenie kolonii granulocytów i makrofagów (GM-CSF). Po podaniu choremu preparatu eksponowane na zrekombinowany antygen komórki dendrytyczne prezentują antygen i indukują rozwój odpowiedzi immunologicznej skierowanej przeciw komórkom nowotworowym z udziałem limfocytów cytotoksycznych.
Sipuleucel-T stosuje się w leczeniu bezobjawowych chorych lub minimalnie objawowych chorych na raka opornego na kastrację. Sipuleucel-T jest zarezerwowany dla chorych o dobrym stanie sprawności (ECOG 0–1), oczekiwanym czasie przeżycia powyżej 6 miesięcy, bez przerzutów do wątroby. W badaniu D9902B porównującym skuteczność sipuleucelu-T z placebo zaobserwowano poprawę mediany przeżycia całkowitego u leczonych sipuleucelem-T, u których wynosiła ona 25,8 miesiąca, podczas gdy w grupie otrzymującej placebo mediana przeżycia całkowitego wynosiła 21,7 miesiąca.
Docetaksel jest cytostatykiem należącym do grupy taksanów. Docetaksel w skojarzeniu z prednizonem w rytmie co 21 dni jest preferowanym programem chemioterapii u chorych z przerzutowym rakiem gruczołu krokowego opornym na kastrację.
W badaniu TAX327 porównującym docetaksel z prednizonem i mitoksantron z prednizonem, stanowiącym przez wiele lat standardowy cytostatyk w leczeniu opornego na kastrację raka gruczołu krokowego, wykazano przewagę docetakselu, u chorych stosujących docetaksel zaobserwowano dłuższą medianę przeżycia całkowitego wynoszącą 18,9 miesiąca, a u chorych leczonych mitoksantronem mediana ta wynosiła 16,5 miesiąca. Podobnie w badaniu SWOG 9916 zaobserwowano dłuższe przeżycie chorych leczonych docetakselem niż mitoksantronem. Nie wykazano przewagi programów wielolekowych zawierających docetaksel nad monoterapią z docetakselem. U chorych, którzy nie są kandydatami do docetakselu lub nie tolerują leku może być stosowany kabazytaksel.
Rak gruczołu krokowego wykazuje wysoką skłonność do lokalizowania przerzutów do kości, co wiąże się ze znacznymi dolegliwościami bólowymi i ryzykiem wystąpieniem powikłań kostnych ("skeletal-related events", SRE) obejmujących złamania patologiczne, zespół ucisku rdzenia kręgowego czy konieczność operacji lub radioterapii. Dodatkowym czynnikiem komplikującym jest utrata masy kostnej związanej z ADT oraz koniecznością stosowania glikokortykosteroidów w celu redukcji toksyczności taksanów.
Leczenie bolesnych zmian przerzutowych do kości obejmuje stosowanie leków przeciwbólowych takich jak niesteroidowe leki przeciwzapalne i opioidy. Radioterapia z pól zewnętrznych wykazuje wysoką skuteczność w opanowywaniu dolegliwości bólowych ze strony bolesnych pojedynczych przerzutów do kości. Większość chorych w ciągu 1–2 tygodni osiąga złagodzenie dolegliwości bólowych. Patologiczne złamanie kręgosłupa czy zespół ucisku rdzenia kręgowego może wymagać interwencji neurochirurgicznej lub radioterapii, glikokortykosteroidy pomagają uniknąć dalszych uszkodzeń wtórnych do obrzęku tkanek miękkich.
W leczeniu objawowych przerzutów do kości może być zastosowany 223Ra. Jest to radiofarmaceutyk wbudowywany w hydroksyapatyt kości w miejscach o wysokim obrocie kostnym, emituje on głównie promieniowanie α, przez co ekspozycja sąsiednich tkanek jest bardzo niewielka. Jest to jedyny lek ukierunkowany na kości, który poprawia przeżycie chorych. U chorych na raka gruczołu krokowego opornego na kastrację z objawowymi przerzutami, ale bez przerzutów do narządów wewnętrznych, otrzymujących wcześniej docetaksel lub niekwalifikujących się do leczenia docetakselem porównano radioaktywny rad do placebo. Wykazano poprawę przeżycia całkowitego, zmniejszenie ryzyka powikłań kostnych oraz dolegliwości bólowych. W kolejnych badaniach zaobserwowano również skuteczność radiofarmaceutyku u chorych nie otrzymujących wcześniej docetakselu.
W celu zmniejszenia ryzyka wystąpienia powikłań kostnych u chorych z przerzutami do kości w leczeniu stosuje się kwas zoledronowy (bisfosfonian) lub denosumab (inhibitor RANKL). Ponadto stosuje się suplementację witaminy D oraz wapnia. W badaniu III fazy porównującym denosumab z kwasem zoledronowym zaobserwowano poprawę mediany przeżycia wolnego od przerzutów kostnych u chorych przyjmujących denosumab, przy czym stwierdzono podobne ryzyko zdarzeń kostnych (SRE) i nie potwierdzono poprawy przeżycia całkowitego (OS).
U chorych z progresją po leczeniu docetakselem w pierwszej linii leczenia opcjami leczniczymi w drugiej linii są:
Nie wypracowano konsensusu co do leczenia kolejnej linii po progresji na docetakselu, w tym sekwencji stosowania poszczególnych leków. Wybór metody leczenia jest oparty o stan sprawności chorego, obecność chorób współistniejących, lokalizację przerzutów, wcześniejsze leczenie i profil toksyczności leków.
Kabazytaksel jest cytostatykiem należącym do grupy taksanów stosowanym u chorych z progresją po leczeniu docetakselem. Skuteczność leku w drugiej linii leczenia wykazano w badaniu TROPIC, w którym kabazytaksel w porównaniu do mitoksantronu poprawiał medianę przeżycia całkowitego (OS), medianę przeżycia wolnego od progresji (PFS), a także wywoływał lepszą odpowiedź radiologiczną i biochemiczną. W kolejnych badaniach nie potwierdzono wyższości kabazytakselu nad docetakselem w ramach leczenia I linii.
Skuteczność abirateronu w leczeniu po wcześniejszej terapii docetakselem oceniono w badaniu COU-AA-301, w którym u chorych przyjmujących abirateron zaobserwowano lepszą medianę przeżycia całkowitego w porównaniu do placebo. Podobnie, w badaniu AFFIRM, wykazano przewagę enzalutamidu nad placebo. U wybranych chorych bez ewidentnej progresji po wcześniejszym leczeniu z docetakselem może być korzystne ponowne wdrożenie chemioterapii z docetakselem.
U chorych z progresją po leczeniu abirateronem lub enzalutamidem w pierwszej linii leczenia opcjami leczniczymi w drugiej linii są:
W przypadku leczenia sekwencyjnego nowotworu opornego na kastrację z zastosowaniem abirateronu i enzalutamidu stwierdzono różną skuteczność terapii w zakresie progresji choroby mierzonej PSA w zależności od kolejności terapii tymi lekami, potencjalnie ze względu na krzyżową oporność terapii.
Nie ma dostępnych wyników badań porównujących skuteczność docetakselu z nowymi lekami hornonalnymi (abirateron, enzalutamid).
Weterynaria.
Rak gruczołu krokowego w weterynarii jest stosunkowo rzadką chorobą, dotyczącą przede wszystkim psów. Najczęściej rozpoznaje się gruczolakoraka, a rzadziej raka płaskonabłonkowego, raka urotelialnego oraz raka niezróżnicowanego.
Nowotwór charakteryzuje się agresywnym przebiegiem, w około 80% przypadków jest rozpoznawany, gdy obecne są już przerzuty. Choroba może objawiać się krwiomoczem, utykaniem tylnych kończyn, bolesnością, utratą apetytu i utratą masy. Badanie przez odbyt pozwala wykazać obecność twardej asymetrycznej masy w obrębie stercza. Rozpoznanie jest stawiane na podstawie badania cytologicznego lub histopatologicznego materiału tkankowego uzyskanego podczas biopsji przezodbytniczej, przezkroczowej lub otwartej. Nie jest znana metoda pozwalająca na wyleczenie, kastracja nie jest skuteczna. W leczeniu paliatywnym stosuje się cystostomię, umieszcza się stent w drogach moczowych oraz podaje leki przeciwbólowe. Możliwe jest wykorzystanie chemioterapii z podaniem mitoksantronu.
Historia.
Pierwszy opis raka gruczołu krokowego podał John Adams w 1853 roku. Choroba nie była rozpoznawana, dopóki nie powodowała dolegliwości z powodu zablokowania dróg moczowych albo przerzutów do kości lub narządów wewnętrznych. Przed XX wiekiem chirurgiczne leczenie raka gruczołu krokowego polegające na usunięciu obturujących mas stercza przeprowadzano wyłącznie w celu łagodzenia niedrożności dróg moczowych i nie wypracowano żadnej techniki usunięcia gruczołu krokowego. Pierwszą prostatektomię z powodu raka w 1904 roku wykonał Hugh Hampton Young. Zastosowana metoda stała się standardem leczenia przez kolejne 40 lat. Zabieg był wykonywany głównie z zamiarem paliatywnym, dopiero później upowszechnił się jako metoda leczenia z zamiarem wyleczenia. W 1945 roku Terrence Millin wprowadził operacje z dostępu załonowego, która miała przewagę nad metodą z dostępu kroczowego. W latach 80. wprowadzono kolejne modyfikacje techniki operacyjnej zmniejszające krwawienie i ułatwiające zachowanie pęczków naczyniowo-nerwowych.
Pierwsze próby stosowania radioterapii w celu leczenia raka stercza datują się na początek XX wieku, w 1904 roku teleradioterapię wykorzystano w celu leczenia zaawansowanej choroby. Radioterapia wiązała się ze znacznymi działaniami niepożądanymi, a ponadto wówczas stosowane techniki nie pozwalały na skuteczne leczenie głęboko położonych struktur jak gruczoł krokowy. Wprowadzenie hormonoterapii w latach 40. XX wieku spowodowało zmniejszenie zainteresowania radioterapią. Jednak opracowane w latach 50. wysokoenergetyczne systemy radioterapii z zastosowaniem kobaltu umożliwiło penetrację promieniowania do głębszych poziomów. Pojawiły się doniesienia o wyleczeniu chorych za pomocą radioterapii. Również w latach 50. zaczęto stosować metody brachyterapii polegające na umieszczeniu igieł z radioaktywnym złotem w obręb gruczołu krokowego i okoliczne tkanki. Dzięki wprowadzeniu w latach 80. nowych technik umieszczania radioaktywnych implantów, które poprawiły bezpieczeństwo i skuteczność leczenia, zwiększyło się zainteresowanie brachyterapią. Kolejne postępy teleradioterapii były związane z wprowadzaniem nowych technik dostarczania promieniowania i planowania dawki, które umożliwiło zastosowanie wyższej dawki leczenia przy zaoszczędzeniu sąsiednich tkanek.
W latach 90. XIX wieku zaobserwowano zmniejszenie objętości gruczołu krokowego po chirurgicznej kastracji, przez co zaczęła być ona stosowana w celu zmniejszenia objawów niedrożności dróg moczowych. W 1941 roku Charles Huggins powiązał raka gruczołu krokowego z aktywnością hormonalną i zaobserwował poprawę po podaniu estrogenów. Za swoje odkrycie w 1966 roku otrzymał Nagrodę Nobla. Kolejne postępy w hormonoterapii raka stercza są związane z rozwojem metod blokowania produkcji androgenów oraz oddziaływania androgenów z ich receptorami. Kluczowym odkryciem było poznanie roli i budowy LHRH, które pozwoliło na opracowanie analogów tego neurohormonu. Pod koniec lat 70. było już wiadome, że podanie analogów LHRH powoduje spadek stężenia androgenów, co powodowało poprawę dolegliwości chorych. W 1977 roku Andrew Schally i Roger Guillemin za odkrycia dotyczące budowy i roli hormonów podwzgórzowych otrzymali Nagrodę Nobla. W latach 70. opracowano pierwszy antyandrogen – cyprateton.
Badania dotyczące chemioterapii w raku gruczołu krokowego prowadzono od lat 50. W małych badaniach z lat 50. i 60. oceniano leki alkilujące. W 1975 roku w leczeniu ogólnoustrojowym raka opornego na kastrację wprowadzono program złożony z 5-fluorouracylu i cyklofosfamidu. Następnie w latach 90. standardem leczenia przerzutowego raka stercza stał się mitoksantron z kortykosteroidem. Następnie w badaniu TAX327 zaobserwowano przewagę docetakselu nad mitoksantronem.

</doc>
<doc id="648866" url="https://pl.wikipedia.org/wiki?curid=648866" title="Biennale w Stambule">
Biennale w Stambule

Biennale w Stambule to impreza artystyczna odbywająca się od 1987 r. co dwa lata w Stambule, na której wystawiane są dzieła sztuki współczesnej. Organizatorem biennale jest Stambulska Fundacja na rzecz Kultury i Sztuki.
W 2005 r. na Biennale w Stambule złożyło się kilka niezależnych ekspozycji zlokalizowanych w kilku miejscach w okolicach centrum miasta. Wystawiało 53 artystów i grup artystycznych z 28 państw świata. Wystawę odwiedziło 51 000 oglądających z Turcji i zagranicy.
Dziesiąta edycja biennale rozpocznie się, zgodnie z planem, 15 września 2007 r., a zakończy 4 listopada 2007 r. Kuratorem wydarzenia jest Hou Hanru.

</doc>
<doc id="648867" url="https://pl.wikipedia.org/wiki?curid=648867" title="Muza">
Muza



</doc>
<doc id="648868" url="https://pl.wikipedia.org/wiki?curid=648868" title="PCG 4601">
PCG 4601



</doc>
<doc id="648870" url="https://pl.wikipedia.org/wiki?curid=648870" title="Płyn Mandla">
Płyn Mandla

Płyn Mandla - lek złożony, stosowany w przewlekłym zanikowym nieżycie nosa i przewlekłym cuchnącym zanikowym nieżycie nosa.
Działanie.
Płyn Mandla ma, dzięki swojemu składowi, właściwości bakteriobójcze.
Aplikacja.
Płyn Mandla stosuje się pędzlując nim jamy nosa.

</doc>
<doc id="648875" url="https://pl.wikipedia.org/wiki?curid=648875" title="Dâmboviţa">
Dâmboviţa



</doc>
<doc id="648878" url="https://pl.wikipedia.org/wiki?curid=648878" title="University of Chicago Press">
University of Chicago Press

University of Chicago Press – największe amerykańskie wydawnictwo akademickie, należące do Uniwersytetu Chicagowskiego, znane z publikowania poradnika na temat stylu pisanego języka angielskiego, "The Chicago Manual of Style".
Wydaje szereg czasopism naukowych oraz książki w szerokim zakresie dyscyplin: od krytyki literackiej i opracowań literatury, przez antropologię i ekonomię, do astrofizyki i filozofii.
Jednym z jego quasi-niezależnych przedsięwzięć jest "BiblioVault", cyfrowe repozytorium naukowych monografii.

</doc>
<doc id="648880" url="https://pl.wikipedia.org/wiki?curid=648880" title="Dambovita">
Dambovita



</doc>
<doc id="648882" url="https://pl.wikipedia.org/wiki?curid=648882" title="Andromeda III">
Andromeda III

Andromeda III (również And III, PCG 2121) – karłowata galaktyka sferoidalna w konstelacji Andromedy. Należy do Grupy Lokalnej i jest satelitą Galaktyki Andromedy.
And III odkrył wraz z And I, And II i And IV Sidney van den Bergh na zdjęciach wykonanych przy użyciu 48-calowego teleskopu Schmidta w 1970 i 1971.
Andromeda III jest położona ponad 4° na południe i 1° na wschód od centrum Galaktyki Andromedy, co odpowiada odległości około 245 tys. lat świetlnych.

</doc>
<doc id="648883" url="https://pl.wikipedia.org/wiki?curid=648883" title="Dîmboviţa">
Dîmboviţa



</doc>
<doc id="648884" url="https://pl.wikipedia.org/wiki?curid=648884" title="Dimbovita">
Dimbovita



</doc>
<doc id="648886" url="https://pl.wikipedia.org/wiki?curid=648886" title="Okręg Dîmboviţa">
Okręg Dîmboviţa



</doc>
<doc id="648887" url="https://pl.wikipedia.org/wiki?curid=648887" title="Okręg Dimbovita">
Okręg Dimbovita



</doc>
<doc id="648889" url="https://pl.wikipedia.org/wiki?curid=648889" title="Zaciskające zapalenie osierdzia">
Zaciskające zapalenie osierdzia

Zaciskające zapalenie osierdzia (łac. "pericarditis constrictiva", ) – rzadko występujące późne następstwo stanu zapalnego osierdzia. Stan zapalny jest zazwyczaj spowodowany infekcją, która obejmuje osierdzie, ale może wystąpić również po zawale serca lub po zabiegu chirurgicznym na sercu.
Etiologia.
Prawie połowa przyczyn zaciskającego zapalenia osierdzia w krajach rozwijających się ma nieznane pochodzenie (idiopatyczne). Gruźlica jest przyczyną dużej części przypadków w regionach, gdzie występuje powszechnie. Choroba dotyczy przeważnie ludzi młodych.
Do przyczyn zaciskającego zapalenia osierdzia należą:
Istotą zmian w zaciskającym zapaleniu osierdzia jest znaczne zgrubienie osierdzia. Staje się ono twardą, włóknisto-bliznowatą tkanką, często ze zwapnieniami, zaciskającą stopniowo uwięzione w niej serce. Bliznowaty pancerz wokół serca zmniejsza częstotliwość jego skurczów.
Patogeneza.
Obecność zmian bliznowatych i włóknistych, które obejmują blaszki osierdzia, prowadzi do zlepiania ich ze sobą i formowania włóknistych zrostów.
Tak zmienione osierdzie (zwłókniałe i pogrubiałe) ogranicza rozkurcz i napełnianie komór serca. powoduje to systemowy zastój żylny - upośledzenie napełniania prawej komory (objawy dominujące) rzadziej płucny - upośledzenie napełniania lewej komory. W dodatku, kiedy upośledzone jest napełnianie lewej komory, zmniejsza się również objętość wyrzutowa serca.
Objawy i przebieg.
Chory przy niewielkich wysiłkach skarży się na łatwą męczliwość i duszność. Tętno jest przyspieszone, słabo napięte, tony serca są bardzo ciche lub niesłyszalne, nie notuje się też szmerów dodatkowych. Patognomoniczny jest tzw. stuk osierdziowy. Przy badaniu brzucha stwierdza się powiększenie wątroby, czasem występuje puchlina brzuszna. Żyły szyjne są rozszerzone, ciśnienie żylne jest wysokie, powyżej 1,96 kPa.
Leczenie.
Postępowaniem z wyboru w zaciskającym zapaleniu osierdzia jest perikardiektomia. 

</doc>
<doc id="648890" url="https://pl.wikipedia.org/wiki?curid=648890" title="Zjednoczenie Emigracji Polskiej">
Zjednoczenie Emigracji Polskiej



</doc>
<doc id="648892" url="https://pl.wikipedia.org/wiki?curid=648892" title="Płyn Burowa">
Płyn Burowa

Płyn Burowa ( FP XII, syn. ", liquor aluminii subacetici, liquor Burovi, aluminium subaceticum solutum") – 
preparat galenowy do użytku zewnętrznego, sporządzany według przepisu farmakopealnego. W Polsce na stan obecny (2021) skład określa monografia narodowa zamieszczona w Farmakopei Polskiej XII 2020
Płyn Burowa jest 7,5–9% roztworem wodnym zasadowego octanu glinu, 
Składniki i otrzymywanie.
Sporządzanie
Uwodniony siarczan glinu rozpuszcza się na zimno (proces długotrwały) w 250 cz. wody i sączy. Przesącz rozcieńcza się wodą do otrzymania roztworu o gęstości od 1,138–1,140 g/ml. Do roztworu dodaje się porcjami strącony węglan wapnia utarty z 70 cz. wody, a następnie kwas octowy. Mieszaninę pozostawia się w otwartym naczyniu na 72 godziny, co pewien czas mieszając. Ciecz znad osadu dekantuje się i przesącza. W razie potrzeby rozcieńcza się wodą do uzyskania stężenia ok. 8,5%.
Właściwości fizykochemiczne.
Należy unikać ogrzewania preparatu, ponieważ ulega on wtedy rozkładowi.
Zastosowanie.
Jest lekiem do stosowania miejscowego o właściwościach ściągających i przeciwzapalnych, stosowanym w stłuczeniach i obrzękach zazwyczaj w rozcieńczeniu 1 łyżka roztworu na szklankę wody lub większym – nawet w stosunku 1:2. Nie wolno go stosować w przypadkach otwartych zranień.
Wchodzi w skład "płukanki Parmy."

</doc>
<doc id="648896" url="https://pl.wikipedia.org/wiki?curid=648896" title="Migi">
Migi

Migi (dodatkowa nazwa w j. kaszub. Mëdżi) – wieś w Polsce na Pojezierzu Kaszubskim położona w województwie pomorskim, w powiecie kartuskim, w gminie Sierakowice. 
Kolonia jest częścią składową sołectwa Pałubice. 
W latach 1975–1998 miejscowość administracyjnie należała do województwa gdańskiego.
Przed 2023 r. miejscowość była kolonią.
Z kart historii.
Od końca I wojny światowej wieś znajdowała się w granicach Polski (powiat kartuski). Do 1918 roku obowiązującą nazwą niemieckiej administracji dla Migów było "Miggi". Podczas okupacji niemieckiej w 1942 r. nazwa "Miggi" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" - "Muggen".

</doc>
<doc id="648897" url="https://pl.wikipedia.org/wiki?curid=648897" title="Kłonica">
Kłonica

Kłonica – część wozu konnego.
W wozie były cztery kłonice. Utrzymywały one we właściwym położeniu drabiny, półkoszki lub gnojówki. Miały one formę drążków o przekroju kwadratowym lub prostokątnym. Wykonane były z drewna dębowego, brzozowego lub grabowego.
Kłonica jest również częścią towarowego wagonu kolejowego i samochodu ciężarowego.

</doc>
<doc id="648898" url="https://pl.wikipedia.org/wiki?curid=648898" title="Titisee-Neustadt">
Titisee-Neustadt

Titisee-Neustadt – miasto uzdrowiskowe w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald, siedziba wspólnoty administracyjnej Titisee-Neustadt. Leży na południowy wschód od Fryburga Bryzgowijskiego.
Titisee i Neustadt to dzielnice miasta oddalone od siebie o ok. 2 km, Titisee leży nad jeziorem Titisee a Neustadt nad rzeką Wutach.
Zimą miasto staje się ośrodkiem sportów zimowych. Znajduje się tutaj znana skocznia narciarska Hochfirstschanze.
26 listopada 2012 roku miał miejsce pożar w zakładzie pracy dla niepełnosprawnych, w wyniku którego zginęło 14 osób.
Polityka.
Wybory samorządowe w 2004.
W 2004 wybory samorządowe odbyły się 13 czerwca, w radzie miasta zasiadło 28 radnych.
¹ 
Współpraca.
Miejscowości partnerskie:
Titisee-Neustadt jest również członkiem jednej z największych grup partnerskich „Nowe Miasto” zrzeszających 36 miast z pięciu europejskich krajów.
Transport.
Przez teren gminy przebiegają drogi krajowe: B31 (po części będąca autostradą), B317, B315 oraz linia kolejowa.
Oświata.
W gminie znajduje się: szkoła podstawowa, Hauptschule, Realschule, szkoła handlowa, szkoła muzyczna, gimnazjum oraz wyższa szkoła ludowa.

</doc>
<doc id="648899" url="https://pl.wikipedia.org/wiki?curid=648899" title="Muzeum Sztuki Nowoczesnej w Stambule">
Muzeum Sztuki Nowoczesnej w Stambule

Muzeum Sztuki Nowoczesnej "(İstanbul Modern Sanat Müzesi)" zostało założone w 2004 r. Muzeum zlokalizowano w przebudowanym budynku magazynu w dzielnicy Tophane nad brzegiem cieśniny Bosfor.
Budynek Muzeum składa się z dwóch pięter. Na najwyższym piętrze usytuowano stałą ekspozycję oraz sklep i restaurację przeznaczone dla odwiedzających. Na parterze organizowane są wystawy twórców związanych ze sztuką współczesną, ponadto znajdują się tam kino i biblioteka.
W galerii wystawione są dzieła czołówki awangardowych twórców tureckich.
W czwartki wstęp do muzeum jest bezpłatny.

</doc>
<doc id="648901" url="https://pl.wikipedia.org/wiki?curid=648901" title="Rapid Prototyping">
Rapid Prototyping



</doc>
<doc id="648909" url="https://pl.wikipedia.org/wiki?curid=648909" title="Rak prostaty">
Rak prostaty



</doc>
<doc id="648910" url="https://pl.wikipedia.org/wiki?curid=648910" title="Rak stercza">
Rak stercza



</doc>
<doc id="648915" url="https://pl.wikipedia.org/wiki?curid=648915" title="Andromeda IV">
Andromeda IV

Andromeda IV (And IV, PGC 2544) – karłowata galaktyka nieregularna w konstelacji Andromedy. Odkrył ją Sidney van den Bergh w 1972 roku.
Początkowo And IV była klasyfikowana jako karłowata galaktyka sferoidalna lub eliptyczna, później jako karłowata galaktyka nieregularna. Badania przeprowadzone w 1991 dowodziły, że Andromeda IV może być dużą gromadą otwartą lub chmurą gwiazd w Galaktyce Andromedy.
Obserwacje przy użyciu Teleskopu Hubble’a, których wyniki opublikowano w 2000 roku wskazują, że And IV może być karłowatą galaktyką nieregularną podobną do IC 1613 czy Sekstant A, która tylko przypadkiem jest widoczna w tle dysku Galaktyki Andromedy (tzw. galaktyka tła). Oszacowano też odległość od Ziemi na ok. 5-8 mln parseków (16-26 mln lat świetlnych), co oznacza, że znajduje się ona poza Grupą Lokalną. Oceniano, że And IV może należeć do osobnej, małej grupy galaktyk wraz z NGC 784, IC 1727 i UGC 64.
Późniejsze obserwacje potwierdziły, że And IV jest galaktyką karłowatą dynamicznie niezależną od Galaktyki Andromedy. Jej odległość od Ziemi to 7,17 ± 0,31 mln parseków (23,4 ± 1,0 mln lat świetlnych), jest ona bardzo odizolowana od innych galaktyk. Zawiera dużo neutralnego wodoru, charakteryzuje się przeciętnym tempem powstawania gwiazd i niską metalicznością. Znajduje się na wczesnym etapie ewolucji.

</doc>
<doc id="648917" url="https://pl.wikipedia.org/wiki?curid=648917" title="Królowie Kartaginy">
Królowie Kartaginy

Królowie Kartaginy – przywódcy starożytnej Kartaginy w pierwszych wiekach jej istnienia, przed wytworzeniem się ustroju republikańskiego. Pełnili oni funkcje reprezentacyjne i ceremonialne, sprawowali naczelne dowództwo nad armią, a także przewodzili obrzędom sakralnym.
W miastach–państwach Fenicjan, do których należała początkowo też Kartagina, na czele władz stali królowie. Zakres ich władzy był ograniczony przez rosnące wpływy krajowych oligarchów. Od połowy VI wieku p.n.e. kartagińscy królowie pochodzili z rodu Magonidów, który jednak znika ze źródeł około połowy IV wieku p.n.e.; od 396 p.n.e. faktyczna władza w państwie przeszła w ręce oligarchicznych gremiów arystokracji. Arystoteles opisywał ustrój Kartaginy jako „ustrój mieszany”, czyli łączący elementy monarchii i republiki.
Po zupełnym upadku władzy królewskiej w Kartaginie na czele państwa stali dwaj wybieralni sufeci, funkcjonował 300-osobowy „senat” i zgromadzenie ludowe.

</doc>
<doc id="648918" url="https://pl.wikipedia.org/wiki?curid=648918" title="5 (album Kasi Kowalskiej)">
5 (album Kasi Kowalskiej)

5 – piąty album Kasi Kowalskiej, wydany 13 listopada 2000 roku.
20 grudnia 2000 album uzyskał status złotej płyty.
Twórcy.
Źródło.

</doc>
<doc id="648920" url="https://pl.wikipedia.org/wiki?curid=648920" title="Szlaczkoń siarecznik">
Szlaczkoń siarecznik

Szlaczkoń siarecznik ("Colias hyale") – gatunek motyla dziennego z rodziny bielinkowatych (Pieridae). 
Opis.
Skrzydła o rozpiętości 40–44 mm, u samca intensywnie żółte, u samicy jaśniejsze. Na tylnym skrzydle blada pomarańczowa plamka.
Biologia i ekologia.
Samica składa jaja na wierzchu roślin żywicielskich. Jaja są początkowo białe, z czasem zmieniają kolor na czerwonobrunatny.
Gąsienice zimują w ściółce. Imagines żywią się nektarem. Najchętniej siadają na kwiatach o barwie fioletowej i żółtej takich roślin jak koniczyna łąkowa i lucerna.
Biotop.
Typowe biotopy to łąki, ugory, miedze, tereny ruderalne, przytorza i przydroża.
Okres lotu.
Owady dorosłe można spotkać w maju i czerwcu (pokolenie wiosenne), a następnie lipcu i sierpniu (pokolenie letnie). Niekiedy występują osobniki trzeciego pokolenia we wrześniu i październiku.
Rośliny żywicielskie gąsienic.
Roślinami żywicielskimi gąsienic są: lucerny, komonice, cieciorki, wyki i koniczyny.
Filatelistyka.
Poczta Polska wyemitowała 14 października 1967 r. znaczek pocztowy przedstawiający szlaczkonia siarecznika o nominale 3,40 zł, w serii "Motyle". Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r..

</doc>
<doc id="648921" url="https://pl.wikipedia.org/wiki?curid=648921" title="Colias hyale">
Colias hyale



</doc>
<doc id="648924" url="https://pl.wikipedia.org/wiki?curid=648924" title="Notts County F.C.">
Notts County F.C.

Notts County Football Club – angielski klub piłkarski z siedzibą w Nottingham występujący w National League. Jest to najstarszy profesjonalny klub piłkarski na świecie. Jednak za pierwszy klub na świecie oficjalnie, również przez FIFA, uznawany jest Sheffield F.C., założony w 1857 roku.
Siedzibą "Srok" jest stadion Meadow Lane. Stadion klubu Notts County i jego odwiecznych rywali Nottingham Forest F.C. dzieli jedynie rzeka Trent, są to najbliżej siebie położone kluby piłkarskie w Anglii (jednak nie w Wielkiej Brytanii, ponieważ jeszcze bliżej siebie położone są stadiony szkockich drużyn Dundee United i Dundee FC). Drużyna występuje w strojach w czarno-białe pasy.

</doc>
<doc id="648928" url="https://pl.wikipedia.org/wiki?curid=648928" title="Pełna obaw">
Pełna obaw

Pełna obaw – czwarta płyta Kasi Kowalskiej. Premiera miała miejsce 8 czerwca 1998 roku. Reedycja została wydana 8 listopada 1999, z singlem To, co może przyjść.
8 listopada 1999 roku została wydana specjalna, dwupłytowa wersja albumu, wzbogacona dodatkowo o pięć utworów; które wcześniej w większości wydane były tylko na singlach: "A to, co mam…", "Straciłam swój rozsądek", "Chcę znać swój grzech", "Ave Maria" oraz premierowy "To, co może przyjść".
Album zawiera krótki, ukryty utwór wykonywany przez Ryszarda Sygitowicza oddzielony od ostatniej ścieżki ("Wyrzuć ten gniew") chwilą ciszy, mówiący o Kasi Kowalskiej jako „problemie pewnego kochasia”.
Wydawnictwo uzyskało status złotej płyty.
Teledyski.
Źródło.
Twórcy.
Źródło.

</doc>
<doc id="648930" url="https://pl.wikipedia.org/wiki?curid=648930" title="Nostra aetate">
Nostra aetate

Deklaracja o stosunku Kościoła do religii niechrześcijańskich Nostra aetate jest dziełem II soboru watykańskiego.
Oficjalny łaciński tytuł brzmi: "Declaratio de Ecclesiae habitudine ad religiones non christianas". Została ogłoszona 28 października 1965 roku. Łaciński tytuł "Nostra aetate", czyli incipit dokumentu, oddano po polsku jako „W naszej epoce”.
Deklaracja stanowi objętościowo najmniejszy dokument II soboru watykańskiego, składając się z tylko 5 punktów.
Punkt pierwszy przedstawia współczesną sytuację świata („naszą epokę”), kiedy to ludzkość zbliża się do siebie, a kraje świata coraz bardziej od siebie zależą. Sytuacja ta skłania Kościół do rozważenia jego stosunku do innych religii. Autorzy deklaracji podkreślają zwłaszcza to, co łączy ludzkość.
Punkt drugi został poświęcony hinduizmowi, buddyzmowi oraz „innym, istniejącym na świecie religiom”, niewskazanym tu z nazwy. Stwierdza się w nim, że Kościół darzy je szacunkiem i „nic nie odrzuca z tego, co w religiach tych prawdziwe jest i święte”. Kościół wzywa chrześcijan do współpracy i dialogu z wyznawcami innych religii i wspierania znajdujących się w nich wartości. Jest to pierwsze oficjalne pozytywne odniesienie się Kościoła do religii pierwotnych i dalekowschodnich.
Punkt trzeci został poświęcony stosunkowi Kościoła do islamu.
Najobszerniejszy i według komentatorów najistotniejszy punkt deklaracji to punkt czwarty. Dotyczy on relacji Kościoła do judaizmu i porusza wiele istotnych zagadnień teologicznych, żywo dyskutowanych w historii chrześcijaństwa, jak na przykład trwałość przymierza Boga z Izraelem (deklaracja stwierdza, że nigdy nie zostało ono zerwane, choć podkreśla jednocześnie, że Kościół jest „nowym Ludem Bożym”), problem oskarżenia żydów o bogobójstwo (stwierdzono, że nie można przypisywać winy bez różnicy wszystkim żydom). Deklaracja wzywa chrześcijan i żydów do dialogu, podając wskazówki, jak należy go prowadzić. Poleca również, aby w nauczaniu kościelnym i katechezie nie nauczać o żydach i judaizmie niczego, co byłoby sprzeczne z prawdą Ewangelii i duchem Chrystusowym. Jednoznacznie i wyraźnie potępiono w punkcie czwartym deklaracji wszelkie prześladowania, które kiedykolwiek kierowano przeciw żydom.
Punkt piąty wzywa do braterstwa między ludźmi i sprzeciwia się wszelkim formom dyskryminacji i prześladowań religijnych.

</doc>
<doc id="648931" url="https://pl.wikipedia.org/wiki?curid=648931" title="E1 (trasa europejska)">
E1 (trasa europejska)

E1 – trasa europejska pośrednia północ-południe, wiodąca z portu Larne w Irlandii Północnej do Sewilli w Hiszpanii.
Stary system numeracji.
Do 1985 obowiązywał poprzedni system numeracji, według którego oznaczenie E1 dotyczyło trasy Londyn – Paryż – Nicea – Rzym – Palermo o naastępującym przebiegu: Londyn – Southampton – przeprawa promowa – Le Havre – Paryż – Sens – Avallon – Chagny – Mâcon – Lyon – Valence – Bollene – Aix-en-Provence – St. Raphael – Nicea – Ventimiglia – Savona – Genoa – La Spezia – Apuania – Migliarino – Piza – Leghorn – Rzym – Ponte Garigliano – Via Domiziana – Neapol – Pompeje – Salerno – Catanzano – Reggio Calabria – przeprawa promowa – Messina – Palermo. 
Drogi w ciągu dawnej E1.
"Lista dróg opracowana na podstawie materiału źródłowego"

</doc>
<doc id="648933" url="https://pl.wikipedia.org/wiki?curid=648933" title="Zjednoczenie Emigracji Polskich">
Zjednoczenie Emigracji Polskich



</doc>
<doc id="648934" url="https://pl.wikipedia.org/wiki?curid=648934" title="Wielka emigracja">
Wielka emigracja



</doc>
<doc id="648938" url="https://pl.wikipedia.org/wiki?curid=648938" title="Moment tarcia tocznego">
Moment tarcia tocznego



</doc>
<doc id="648939" url="https://pl.wikipedia.org/wiki?curid=648939" title="Stereolitografia">
Stereolitografia

Stereolitografia (SLA lub STL) – proces addytywnej produkcji elementów prototypowych w przemyśle ("rapid prototyping"). Metoda ta bazuje na procesie fotopolimeryzacji. Polega on na utwardzeniu materiału (składającego się z monomerów – związków chemicznych o małej masie cząsteczkowej) w postaci ciekłej bądź półciekłej. W obecności fotoinicjatora, który rozpada się pod wpływem światła UV lub widzialnego, zachodzi polimeryzacja – wytworzenia się cząstek o większej masie cząsteczkowej (polimer). W procesie stosowana są różnego rodzaju żywice o odmiennych właściwościach, dobierane zależnie od przeznaczenia.
Proces wytwarzania.
Płynna żywica znajduje się w zbiorniku urządzenia. Na początku procesu platforma znajduje się na samej górze, aby obniżać się w jego trakcie o grubość warstwy. Zadaniem zgarniacza jest naniesienie warstwy cieczy na obszar roboczy, wyrównanie jej i usunięcie pęcherzyków powietrza. Każda powłoka jest utwierdzana laserowo – skanowane są tylko obszary, które zawierają się w obszarze modelu dla danej warstwy. Na początku utwardzany jest jej kontur, jako druga powstaje ażurowa struktura wewnętrzna, która na samym końcu zostaje wypełniona. Światło lasera musi sięgać aż do poprzedniej powierzchni w celu zestalenia jej z obecną. Cykl ruchów zgarniacza i pracy wiązki lasera powtarza się aż do uzyskania żądanego obiektu. Na samym końcu stolik z obiektem wysuwany jest ze zbiornika.
Po wyjęciu ze zbiornika model musi zostać poddany wykończeniu. Składa się na nie usunięcie konstrukcji podpierających; wyczyszczenie modelu w acetonie albo izopropanolu, mające na celu pozbycie się powierzchniowo zalegających cząstek żywicy; a także całościowe naświetlanie światłem UV, aby zestalić przedmiot całościowo, czy też suszenie. Na sam koniec powierzchnia może zostać pomalowana, szlifowana, lakierowana lub poddana innym pracom.
Właściwości wyrobów.
Technika ta zapewnia wysoką precyzję (cechują się dużym odwzorowaniem dokładności modelu komputerowego – nawet do 0,01 mm) i powtarzalność przy dobrej jakości powierzchni oraz – w odróżnieniu od tańszej obróbki skrawaniem – możliwość utworzenia skomplikowanej struktury wewnętrznej elementu. Radzi sobie także z tworzeniem obiektów o cienkich ścianach lub o trudnej geometrii. Różnoraki wybór materiałów pozwala na wybudowanie przedmiotów przezroczystych – możliwe są dzięki temu np. analizy współpracy przekładni. Żywice przypominające właściwości polipropylenu mogą być z powodzeniem wykorzystywane do produkcji uszczelnień. Znaleźć można także odpowiedniki gumy, żywice o właściwościach elastooptycznych (pozwalających na badanie naprężeń oraz odkształceń), jak i również spełniające wymogi wyrobów ortodontycznych. Wadą jest kosztowność procesu (wysokie ceny urządzeń i substancji chemicznych), jego powolność, ograniczone wymiary uzyskiwanych części, czy brak możliwości doboru materiału, z którego wykonany zostanie element (uzyskany w tym procesie plastik ma zwykle niską wytrzymałość mechaniczną i może wymagać ręcznej obróbki końcowej w celu uzyskania gładkich form). Aby uzyskać obiekt o większej złożoności lub bardziej wyrafinowany stosuje się tzw. suporty (podstawy), które podtrzymują konstrukcje. Właściwe pozycjonowanie obiektu w przestrzeni roboczej i dobór podstaw redukuje koszty wytworzenia poprzez zmniejszenie środka, który uległ zestaleniu. Podstawy są na końcu usuwane.

</doc>
<doc id="648940" url="https://pl.wikipedia.org/wiki?curid=648940" title="Bruno Labbadia">
Bruno Labbadia

Bruno Labbadia (ur. 8 lutego 1966 w Darmstadt) – niemiecki trener piłkarski i piłkarz, grający na pozycji napastnika. Obecnie pełni funkcję trenera w klubie VfB Stuttgart.
Kariera zawodnicza.
Rozpoczynał w amatorskich drużynach SV Weiterstadt i FSV Schneppenhausen. Od 1984 w SV Darmstadt 98, w barwach którego występował w 2. Bundeslidze. W ciągu trzech lat udało mu się strzelić 44 bramki, dlatego tuż przed startem sezonu 1987/1988 ofertę pracy złożył mu pierwszoligowy Hamburger SV. Następnie, po półtora roku przeniósł się do 1. FC Kaiserslautern, w którym z kolei grał niemal trzy sezony. Po zdobyciu Pucharu Niemiec i zwycięstwie w Bundeslidze Bruno przeniósł się do Bayernu Monachium. Jako piłkarz tego klubu zadebiutował w 1992 roku w reprezentacji Niemiec (łącznie 2 występy), a rok później zdobył swój drugi tytuł mistrza kraju.
W 1993 odszedł do 1. FC Köln, w 1995 przeniósł się do Werderu Brema, a sezon 1998/1999 rozpoczął jako zawodnik Arminii Bielefeld (z którą awansował do pierwszej ligi). Ostatnie dwa lata zawodowej kariery (2001–2003) spędził w Karlsruher SC.
W pierwszej Bundeslidze łącznie wystąpił w 328 spotkaniach i strzelił 103 gole, natomiast w 2. Bundeslidze wystąpił 229 razy, strzelając 101 bramek. Jak do tej pory, jest to jedyny piłkarz, który strzelił ponad 100 bramek w obu najwyższych klasach rozgrywkowych w Niemczech.
Kariera trenerska.
Karierę szkoleniowca rozpoczynał w swoim pierwszym zawodowym klubie, SV Darmstadt 98 (2003–2006). Kontynuował ją w Greutherze Fürth, a w roku 2008 związał się umową z zespołem Bayeru 04 Leverkusen. W sezonie 2008/09 doszedł z nim do finału Pucharu Niemiec, lecz "Aptekarze" ulegli wówczas Werderowi Brema. Po meczu tym Labbadia stracił posadę, lecz już 5 czerwca 2009 roku podpisał 3-letni kontrakt z Hamburger SV. 26 kwietnia kolejnego roku został zwolniony z powodu słabych wyników zespołu. Od 2010 do 2013 roku był ponadto szkoleniowcem VfB Stuttgart; bez sukcesów.
15 kwietnia 2015 roku przejął funkcję trenera Hamburgera SV. Od 20 lutego 2018 roku prowadzi VfL Wolfsburg, pobijając z nią rekord najwyższego zwycięstwa w lidze przeciwko drużynie FC Augsburg. Mecz skończył się zwycięstwem 8:1 dla drużyny VlF Wolfsburg.. 
Od 13.04.2020 Labbadia pełnił rolę szkoleniowca zespołu Hertha BSC. Po przejęciu drużyny, doprowadził ją do zwycięstwa w derbach Berlina wygrywając 4:0 spotkanie z drużyną Union Berlin. Zaliczył również najlepszy początek pracy w roli trenera drużyny Herthy w historii. 
Po serii niepowodzeń, 24 stycznia 2021 poinformowano o zwolnieniu Labbadii ze stanowiska trenera.

</doc>
<doc id="648941" url="https://pl.wikipedia.org/wiki?curid=648941" title="Samotna w wielkim mieście (Edycja Świąteczna)">
Samotna w wielkim mieście (Edycja Świąteczna)



</doc>
<doc id="648943" url="https://pl.wikipedia.org/wiki?curid=648943" title="Justify My Love">
Justify My Love

Justify My Love – pierwszy singel z kompilacji Madonny pt. "The Immaculate Collection". Piosenka została napisana przez Lenny'ego Kravitza oraz Madonnę (oryginalnie tekst został napisany przez – pierwotnie był jej listem do Lenny'ego Kravitza), natomiast wyprodukowana przez Lenny'ego Kravitza.
Teledysk.
Do piosenki powstał kontrowersyjny teledysk, którego reżyserem jest Jean Baptiste-Mondino. Zdjęcia do teledysku trwały 14 dni. Na potrzeby wideoklipu Madonna wraz z ekipą wynajęła całe piętro ekskluzywnego, paryskiego hotelu Royal Monceau. Czarno-biały klip przedstawia niemal wszystkie rodzaje seksu. Teledysk okazał się nie do przyjęcia dla stacji MTV, która odmówiła emitowania klipu. W takiej sytuacji Madonna wydała teledysk na kasecie VHS. Wideoklip jest do tej pory najlepiej sprzedającym się teledyskiem na video, jego sprzedaż przyniosła blisko 2,5 mln $ zysku.

</doc>
<doc id="648944" url="https://pl.wikipedia.org/wiki?curid=648944" title="Andromeda V">
Andromeda V

Andromeda V (And V) – karłowata galaktyka sferoidalna w konstelacji Andromedy. Jest satelitą Galaktyki Andromedy (stąd też nazwa). Odkryli ją T.E. Armandroff, J.E. Davies i G.H. Jacoby z National Optical Astronomy Observatory.

</doc>
<doc id="648949" url="https://pl.wikipedia.org/wiki?curid=648949" title="USS Abbot">
USS Abbot

Okręty US Navy o nazwie USS "Abbot" (nazwa pochodzi od komodora Joel Abbota):

</doc>
<doc id="648952" url="https://pl.wikipedia.org/wiki?curid=648952" title="Józef (Siemaszko)">
Józef (Siemaszko)

Józef, imię świeckie Józef Siemaszko, ros. Iosif Iosifowicz Siemaszko (ur. 25 grudnia 1798 w Pawłówce w powiecie lipowieckim, zm. 23 listopada 1868 w Wilnie) – biskup Kościoła greckokatolickiego, następnie prawosławny biskup wileński i litewski. Doktor teologii, rusofil, główny twórca i realizator kasaty Cerkwi unickiej w Cesarstwie Rosyjskim w 1839 r..
Życiorys.
Pochodził z Ukrainy prawobrzeżnej. Był synem Józefa Siemaszki i jego żony Tekli zd. Iwanowskiej. Jego ojciec początkowo zajmował się uprawą roli i handlem, następnie został w 1811 r. duchownym unickim i wreszcie stracił parafię, gdy odmówił przystąpienia do Rosyjskiego Kościoła Prawosławnego. Jako że w regionie, z którego pochodził, niemal nie było świątyń katolickich, w dzieciństwie częściej uczęszczał na nabożeństwa prawosławne niż katolickie. Jego językiem ojczystym był ukraiński, języka polskiego nauczył się w szkole. Ukończył szkołę w Niemirowie, a następnie Główne Seminarium w Wilnie, w wieku 21 lat został wyświęcony na kapłana unickiego. Jak sam wspominał, uważał się w tym czasie za polskiego patriotę i czuł przywiązanie do obrządku rzymskokatolickiego. W 1822 został asesorem Kolegium Duchownego w Petersburgu. Dzięki swojej pracowitości i ambicji w 1825 uzyskał urząd prałata scholastyka unickiej diecezji łuckiej. W czasie pobytu w Petersburgu nawiązał szerokie kontakty, w tym z kierującym departamentem wyznań obcych w Ministerstwie Oświecenia Publicznego G. Kartaszewskim oraz z samym ministrem oświecenia Aleksandrem Szyszkowem. Zachwycony przepychem prawosławnych świątyń rosyjskiej stolicy, a zarazem zniechęcony do duchowieństwa rzymskokatolickiego, które traktowało unitów w sposób protekcjonalny, przyjął jako swoją tożsamość rosyjską.
Memoriał w sprawie Kościoła unickiego.
Orientując się w polityce carskiej cara Mikołaja I wobec Kościoła unickiego, w 1827 przedstawił Kartaszewskiemu memoriał opisujący bieżącą strukturę Kościoła unickiego w Imperium Rosyjskim. Zaproponowane w memoriale zmiany prowadziły "de facto" do likwidacji obrządku unickiego i doprowadzenie do konwersji jego wyznawców na prawosławie. Memoriał Siemaszki zakładał wprowadzenie następujących rozwiązań:
Opisywane zmiany maksymalnie upodobniłyby Kościół unicki w Imperium Rosyjskim do Rosyjskiego Kościoła Prawosławnego, tym samym przygotowując grunt pod likwidację unii. Oprócz memoriału zawierającego najbardziej ogólne sugestie dalszego postępowania w kwestii Kościoła unickiego Siemaszko opracowywał także sugestie szczegółowe – plany kasat klasztorów katolickich (unickich i łacińskich) i przejmowania ich majątków, statut Wileńskiej Akademii Duchownej – unickiej uczelni teologicznej działającej niezależnie od biskupa diecezjalnego. Redagował także odpowiedzi władz rosyjskich na listy papieża w sprawie unitów. W latach 1827–1839 Józef Siemaszko faktycznie jednoosobowo kreował politykę Ministerstwa Oświecenia Publicznego wobec unitów. W 1832 r. car Mikołaj I zgodnie z jego sugestią podporządkował Kolegium Duchowne, nadzorujące Kościół unicki w Rosji, Świątobliwemu Synodowi Rządzącemu, a więc najwyższemu kolegialnemu organowi Rosyjskiej Cerkwi Prawosławnej. Hierarchowie prawosławni nie byli jednak zadowoleni z takiego rozwiązania, wychodząc z założenia, że bardziej skuteczne będzie doprowadzanie do konwersji poszczególnych unickich parafii na prawosławie niż odgórne wcielenie całej struktury kościelnej.
W 1829 r. został konsekrowany na biskupa pomocniczego unickiej diecezji litewskiej, w 1833 r. został jej ordynariuszem. Jeszcze w tym samym roku – 12 maja 1833 – złożył prośbę o przyjęcie unitów do Cerkwi prawosławnej. Ponownie jednak jego natychmiastowej konwersji sprzeciwili się hierarchowie prawosławni.
Przeprowadził istotne reformy w Kościele greckokatolickim, które docelowo miały doprowadzić do jego przyłączenia do Cerkwi prawosławnej. Zlikwidował prawo patronatu, wprowadził do Kościoła unickiego prawosławne księgi liturgiczne. W cerkwiach unickich, których wygląd i wyposażenie uległ w poprzednich dziesięcioleciach latynizacji, przywrócono ikonostasy, prawosławne utensylia i szaty liturgiczne. Przekonywał duchownych unickich, którzy znacznie lepiej posługiwali się językiem polskim niż rosyjskim, do porzucenia tożsamości "ruskiej" (ukraińskiej lub białoruskiej) i przyjęcia rosyjskiej, kultywowania pamięci o dawnej polskiej polityce wspierającej Kościół rzymskokatolicki kosztem innych wyznań, a w konsekwencji - do popierania władzy carskiej.
3 marca 1838 Józef Siemaszko stanął na czele Kolegium Greckokatolickiego. W 1839 na synodzie w Połocku opowiedział się za przyłączeniem całego Kościoła greckokatolickiego do Cerkwi prawosławnej; został biskupem prawosławnym.

</doc>
<doc id="648954" url="https://pl.wikipedia.org/wiki?curid=648954" title="William Booth">
William Booth

William Booth (ur. 10 kwietnia 1829 w Nottingham, zm. 20 sierpnia 1912 w Londynie) – pastor metodystyczny, założyciel i pierwszy generał (1878 — 1912) Armii Zbawienia. 
Życie prywatne.
Żonaty z Catherine Mumford. Ojciec ósemki dzieci:

</doc>
<doc id="648956" url="https://pl.wikipedia.org/wiki?curid=648956" title="Ciupy">
Ciupy



</doc>
<doc id="648958" url="https://pl.wikipedia.org/wiki?curid=648958" title="E15 (trasa europejska)">
E15 (trasa europejska)

E15 – trasa europejska kategorii A (podstawowej), bezpośrednia północ-południe.
Przebieg trasy.
Tak jak inne trasy europejskie, w Wielkiej Brytanii E15 nie jest oznakowana. Między Dover a Calais we Francji działa regularna żegluga promowa na kanale La Manche. Trasa Dover-Calais to najczęściej używana morska droga do Wielkiej Brytanii.
Stary system numeracji.
Do 1985 obowiązywał poprzedni system numeracji, według którego oznaczenie E15 dotyczyło trasy: Hamburg – Perleberg – Berlin – Drezno – Cinvald – Praga – Brno – Brzecław – Bratysława (– Budapeszt).
Drogi w ciągu dawnej E15.
"Lista dróg opracowana na podstawie materiału źródłowego"
Według wydanego w 1977 roku niemieckiego atlasu samochodowego Niemieckiej Republiki Demokratycznej (NRD) obejmującego również ówczesne państwa satelickie Związku Radzieckiego trasa E15 biegła również przez teren Rumunii jako droga o relacji "granica z Węgrami – Oradea – Cluj-Napoca – Turda – Braşov – Ploieşti – Bukareszt". Arteria miała także odnogę o numerze E15A i relacji "Turda – Sibiu – Rimnicu Vilcea – Pitești – Bukareszt".

</doc>
<doc id="648960" url="https://pl.wikipedia.org/wiki?curid=648960" title="USS Abarenda">
USS Abarenda

Okręty US Navy o nazwie USS "Abarenda":

</doc>
<doc id="648961" url="https://pl.wikipedia.org/wiki?curid=648961" title="Czart smolisty">
Czart smolisty

Czart smolisty ("Anthrax anthrax") – gatunek muchówki z rodziny bujankowatych.
Morfologia.
Muchówka ta osiąga od 7 do 13 mm długości ciała, którego ubarwienie jest niemal całkowicie czarne. Głowa jest kulista, porośnięta czarnym owłosieniem i żółtobrunatnymi łuskami. Większość śródplecza porastają łuski koloru brunatnego, jednak na szczycie tarczki znajduje się plama z łusek białych. Większość włosków tułowia jest czarnych, ale w jego części przedniej znajduje się kreza z włosków wyłącznie białych. Bruntanobiała łuseczka skrzydłowa ma na krawędzi rozmieszczone włoski białego koloru. Ubarwienie przezmianek jest brunatne z rozjaśnionymi główkami. Skrzydło cechuje się całkowicie zaciemnioną komórką dyskoidalną, brakiem plamy żyłce poprzecznej medialno-medialnej oraz białą plumulą. Na odwłoku dominuje owłosienie czarne; tylko po bokach pierwszego z jego tergitów występują włoski białe. Na tylnych krawędziach tergitów drugiego i trzeciego występują po cztery plamki z białych łusek. W przypadku tergitów czwartego i piątego białe łuski tworzą na tylnej krawędzi po dwie takie plamki. Ponadto samiec ma również takie plamki na tergicie szóstym.
Ekologia.
Owad dojrzały składa jaja w gniazdach samotnych pszczół, np. przedstawicieli rodzaju "Osmia" i "Chalicodoma". Wylęgająca się z jaja larwa muchówki pożera larwę pszczoły w ciągu kilkunastu dni, a następnie przepoczwarcza się. Poczwarka wyposażona jest w specjalne kolce, którymi przebija wieczko komórki plastra. Po przebiciu wieczka, poczwarka pęka i wydostaje się z niej imago. Poczwarka posiada twarde zęby na głowie, które pomagają jej wiosną uwolnić się z gniazda pszczoły przewiercając otwór w zamkniętej komórce gniazda. Może ona poczynić duże szkody z perspektywy gniazda pszczoły, nie tylko zabijając pszczołę, w której komórce się rozwijała, ale także wszystkie inne pszczoły, które znajdą się na jej drodze, gdy zmierza ku wyjściu z gniazda.
Rozprzestrzenienie.
Gatunek palearktyczny, znany z Europy, Wysp Kanaryjskich, Afryki Północnej i Azji Zachodniej.

</doc>
<doc id="648965" url="https://pl.wikipedia.org/wiki?curid=648965" title="Przesmyk Karelski">
Przesmyk Karelski

Przesmyk Karelski – pas ziemi położony pomiędzy jeziorem Ładoga a Zatoką Fińską, stanowiącą część Morza Bałtyckiego.
Obszar ten historycznie był częścią Karelii i dawał tej krainie dostęp do Morza Bałtyckiego, jednak od 1940 wchodzi w skład Rosji i administracyjnie należy do obwodu leningradzkiego. Tereny te wchodzą w skład rejonów: wyborskiego, prioziorskiego i częściowo wsiewołożskiego.
Głównym miastem położonym na tym terenie jest Wyborg (fin. Viipuri), a także Prioziersk (fin. Käkisalmi), na południowym skrawku przesmyku zaczyna się miasto Sankt Petersburg.
Historia.
Północna część Przesmyku dostała się we władanie podbijających fińskie ziemie Szwedów, którzy w 1293 założyli na swojej części Przesmyku twierdzę w Wyborgu (Viipuri). Stała się ona bazą wypadową do najazdów na ruską część przesmyku i inne ruskie ziemie. Obszary te w wyniku częstych wojen wielokrotnie były terenem walk i przedmiotem najazdów, co powodowało zniszczenia kraju i straty ludnościowe, np. w 1578 fińscy żołnierze, będącymi poddanymi szwedzkiego króla po zdobyciu klasztoru na wyspie Valamo zabili wszystkich prawosławnych mnichów z tamtejszego monastyru. Jakkolwiek zajmowane przejściowo przez Szwedów obszary Przesmyku do początku XVII w. formalnie pozostawały częścią Rosji. W 1610 Szwedzi zajęli teren Przesmyku i pewne inne obszary południowej Karelii oraz Ingrię, a w 1611 po półrocznym oblężeniu zdobyli Käkisalmi (szw. Kexholm). Stan ten usankcjonowany został pokojem stołbowskim (Stolbova) z 1617. Zajęcie przez luterańską Szwecję ziem karelskich spowodowało exodus karelskiej, prawosławnej ludności do innych części Karelii oraz Rosji. Swoje domy opuściło około połowy wszystkich Karelów. Największa część spośród nich, ok. 25–30 tys. osiadła w rejonie Tweru, tworząc grupę etniczną określaną mianem Karelów Twerskich. W latach 30. XX w. liczba Karelów rejonie Tweru była większa niż liczba Karelów w samej Karelii, co świadczy o skali migracji z początku XVII w. (W latach 1937–1939 w okolicy Tweru, noszącego wówczas radziecką nazwę Kalinin funkcjonował Karelski Okręg Narodowościowy).
W 1710 w czasie wojny północnej armia rosyjska odzyskała obszar Przesmyku, a oficjalnie pod władzę rosyjską powrócił on na mocy traktatu pokojowego z Nystad (fiń. Uusikaupunki) z 1721. Od tego momentu Przesmyk ów należał do Rosji, zaś po aneksji przez ten kraj Finlandii w większości wszedł w skład autonomicznego Wielkiego Księstwa Finlandii.
XX wiek.
Po I wojnie światowej znaczna część Przesmyku Karelskiego znalazła się w granicach niepodległej Finlandii, która w rejonie tym przejęła granice po Wielkim Księstwie Finlandii. Ponieważ obecność granicy państwowej w pobliżu drugiego co do wielkości miasta ZSRR mogła stanowić potencjalne zagrożenie, Związek Radziecki w ultymatywnej formie zażądał przekazania tych terenów. Spodziewana odmowa miała być pretekstem do najazdu na Finlandię, ustanowienia w tym kraju władzy komunistycznej i prawdopodobnie włączenia go w skład ZSRR.
Finlandia odmówiła spełnienia radzieckich żądań i w wyniku tego w listopadzie 1939 nastąpił atak ZSRR, który rozpoczął tzw. wojnę zimową. Nieudolność radzieckiego dowództwa spowodowała, iż mimo ogromnej przewagi liczebnej i technologicznej Armia Czerwona poniosła bardzo duże straty i dopiero po kilku miesiącach przełamała fiński pas umocnień zwany linią Mannerheima. Długotrwały opór uniemożliwił realizację planu podboju Finlandii, jednak traktat pokojowy, choć utrzymywał niepodległość kraju, przyznawał Związkowi Radzieckiemu ok. 10% fińskich ziem, w tym cały obszar Przesmyku Karelskiego. Ludność tego obszaru (ok. 420 tys.) w zdecydowanej większości postanowiła przenieść się na tereny, które pozostały w granicach Finlandii.
W 1941, po niemieckim ataku na ZSRR i po zbombardowaniu przez radzieckie lotnictwo Helsinek, sprzymierzona z Niemcami Finlandia opanowała Przesmyk (tzw. wojna kontynuacyjna), co pozwoliło na powrót uchodźców. Z możliwości tej skorzystało ok. 260 tys. osób. W czerwcu 1944 duże siły radzieckie przeprowadziły ofensywę, która doprowadziła do odbicia utraconych w 1941 obszarów. Po zakończeniu wojny Przesmyk powrócił do Związku Radzieckiego, ludność fińska ponownie musiała zmienić miejsce zamieszkania.
Długotrwałe walki w latach 1939–1940 i ponownie w 1941 oraz w 1944 spowodowały znaczne zniszczenia w infrastrukturze i gospodarce tych ziem, oraz przyniosły całkowitą zmianę składu narodowościowego ludności. Po wysiedleniu Finów, którzy wcześniej stanowili 99% ludności, obszar Przesmyku zasiedlono osadnikami ze Związku Radzieckiego, przede wszystkim z Rosji.

</doc>
<doc id="648967" url="https://pl.wikipedia.org/wiki?curid=648967" title="World Soccer Manager">
World Soccer Manager



</doc>
<doc id="648969" url="https://pl.wikipedia.org/wiki?curid=648969" title="Wrzeciono (przędzalnictwo)">
Wrzeciono (przędzalnictwo)

Wrzeciono – narzędzie do ręcznego przędzenia (skręcania włókien). Razem z kądzielą tworzy zestaw do chałupniczego wytwarzania przędzy z włókien lnianych, konopnych, wełnianych i in.
Wrzeciono wykonywano z twardego drewna przez wytaczanie na tokarce. Wykonywane były w różnych kształtach, które w niewielkim stopniu wpływały na funkcjonalność, a miały raczej znaczenie estetyczne:
Wrzeciono po przymocowaniu końcówki przędzionej nici było wprawione w ruch wirowy, obracając się naprężało i skręcało nić. Kierunek obrotu odbywał się w prawo „Z” lub w lewo „S”. W XVI wieku w wielu rejonach wrzeciono było zastępowane kołowrotkiem.
Wrzeciona to także elementy maszyn włókienniczych, takich jak: przędzarki, niedoprzędzarki, skręcarki, cewiarki. W przędzarce wrzeciono to część robocza, której przeznaczenie jest podobne jak wrzeciona ręcznego. Ma ona za zadanie skręcić tasiemkę włókien w przędzę i następnie nawinąć ją na cewkę osadzoną na wrzecionie. Podobnie w skręcarce, wrzeciono współdziałając z obrączką, skręca przędze pojedyncze w przędzę nitkowaną i nawija ją na cewkę umieszczoną na wrzecionie.

</doc>
<doc id="648973" url="https://pl.wikipedia.org/wiki?curid=648973" title="Tittmoning">
Tittmoning

Tittmoning – miasto w Niemczech, w kraju związkowym Bawaria, w rejencji Górna Bawaria, w regionie Südostoberbayern, w powiecie Traunstein. Leży na granicy z Austrią, na brzegu rzeki Salzach, ok. 38 km na północny zachód od Salzburga. Burmistrzem miasta jest Konrad Schupfner (CSU).
Atrakcją miasta jest XIII-wieczny zamek obronny wybudowany dla arcybiskupa Salzburga. W XVII wieku zamek został przebudowany i stał się letnią rezydencją biskupa. W czasie II wojny światowej w zamku działał obóz przejściowy w którym był więziony m.in. bp Józef Padewski z Polskiego Narodowego Kościoła Katolickiego. Do ważniejszych budowli miasteczka należy zaliczyć także barokowy kościół należący w przeszłości do zakonu augustianów.
Polityka.
Burmistrzem miasta jest Konrad Schupfner z CSU, rada miasta składa się z 20 osób.

</doc>
<doc id="648977" url="https://pl.wikipedia.org/wiki?curid=648977" title="Bujankowate">
Bujankowate

Bujankowate (Bombyliidae) – rodzina owadów z rzędu muchówek licząca około 3000 gatunków. Owady z tej rodziny mają od 1 do 25 mm długości, krępe, pokryte włoskami ciało. Imagines żywią się nektarem pobieranym za pomocą ssawki, larwy są pasożytami innych owadów.

</doc>
<doc id="648979" url="https://pl.wikipedia.org/wiki?curid=648979" title="Bujanki">
Bujanki



</doc>
<doc id="648980" url="https://pl.wikipedia.org/wiki?curid=648980" title="Bombyliidae">
Bombyliidae



</doc>
<doc id="648981" url="https://pl.wikipedia.org/wiki?curid=648981" title="USS Aaron Ward">
USS Aaron Ward

Okręty US Navy o nazwie USS "Aaron Ward" (pochodzącej od kontradmirała Aarona Warda):
zobacz też

</doc>
<doc id="648982" url="https://pl.wikipedia.org/wiki?curid=648982" title="E25 (trasa europejska)">
E25 (trasa europejska)

E25 – trasa europejska podstawowa (kategorii A), bezpośrednia północ-południe.

</doc>
<doc id="648984" url="https://pl.wikipedia.org/wiki?curid=648984" title="Blank&amp;Jones">
Blank&amp;Jones



</doc>
<doc id="648986" url="https://pl.wikipedia.org/wiki?curid=648986" title="Jeleń (jezioro na Pojezierzu Bytowskim)">
Jeleń (jezioro na Pojezierzu Bytowskim)

Jezioro Jeleń (kaszb. "Jezoro Jeléń" lub "Gëlink") – jezioro wytopiskowe położone na Pojezierzu Bytowskim (powiat bytowski, województwo pomorskie). Jeleń zajmuje powierzchnię 88,9 ha, znajduje się na północnym obszarze miejskim Bytowa i służy przede wszystkim rekreacji i turystyce.
Jezioro Jeleń jest bardzo czystym jeziorem. Zaliczane jest do jezior lobeliowych. Lobelia i poryblin rośnie tu dość licznie, występuje moczarka i rogatek, z ryb spotkać można szczupaka, węgorza, okonie, płocie.
Obecnie nurkowanie na jeziorze jest zabronione, ze względu na ochronę przyrody. Jednak nie zawsze tak było – zakaz obowiązuje od 1999 r.
Zakaz nurkowania zostaje zniesiony na podstawie UCHWAŁY NR XVIII/188/2016 Rady Miejskiej w Bytowie z dnia 7.06.2016 r.

</doc>
<doc id="648990" url="https://pl.wikipedia.org/wiki?curid=648990" title="Grand Prix Francji 2006">
Grand Prix Francji 2006

Wyniki Grand Prix Francji, jedenastej rundy Mistrzostw Świata Formuły 1 w sezonie 2006.
Wyścig.
 
 
 
 
 
 
 
 
 
 
 
 
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="648991" url="https://pl.wikipedia.org/wiki?curid=648991" title="Muzeum w Chrzanowie">
Muzeum w Chrzanowie

Muzeum w Chrzanowie im. Ireny i Mieczysława Mazarakich — placówka muzealna z siedzibą w Chrzanowie, funkcjonująca od 1960 roku. Inicjatorem powołania muzeum i jego późniejszym wieloletnim dyrektorem był Mieczysław Mazaraki. Placówka zarządza aktualnie dwoma budynkami oraz dziesięcioma obiektami na terenie Gminy Chrzanów.
Historia.
Mieczysław Mazaraki w 1950 roku skupił wokół siebie nauczycieli, urzędników, studentów i działaczy społecznych regionu, którzy to chcieli utworzenia w Chrzanowie muzeum regionalnego i umieszczenia go w jednym z zabytkowych budynków zachowanych w mieście. Wybór padł na lamus po dworski z XVI w., przebudowany w XVIII w. i XIX w., przez niektórych nazywany „kałamarzem”. W tym samym roku powstał Komitet Organizacyjny Muzeum Ziemi Chrzanowskiej w którego skład weszli: Jan Pęckowski, Mieczysław Mazaraki, Kazimiera Mostowska, Franciszek Wartalski, Jan Kossek, Zygmunt Witalis Gutentag, Edward Dziechciarczyk, Stanisław Nosek, Marek Princ, Franciszek Chruściel, Józef Hniłko i Irena Mazaraki. Prezydium Powiatowej Rady Narodowej oficjalnie powołało go 5 stycznia 1956 roku oddając mu w użytkowanie cztery (a w rzeczywistości jedną) sale w budynku przy ul. Mickiewicza 13. Dr Zygmunt Witalis Gutentag wystąpił z wnioskiem, aby Muzeum nosiło imię Adama Mickiewicza. Przystąpiono do prac remontowych i adaptacyjnych w lamusie, na które pozyskano skromne środki finansowe i materiałowe z Fabloku, Zakładów Ceramicznych „Stella“, Banku Spółdzielczego w Chrzanowie, PSS, PZGS, Chrzanowskich Zakładów Przemysłu Terenowego oraz dyrekcji kopalń jaworznickich. W 1957 r. Mieczysław Mazaraki otrzymał od Powiatowej Rady Narodowej w Chrzanowie zlecenie na zorganizowanie „Muzeum Ziemi Chrzanowskiej“ oraz 50 000 zł dotacji na ten cel. Już w 1958 roku „muzeum w organizacji“ zajmuje dwie z dwunastu sal lamusa. Uroczyste otwarcie Muzeum miało miejsce 22 lipca 1960 roku. W 1963 roku oddziałem zamiejscowym Muzeum stał się zamek w Lipowcu. W 1966 Muzeum stało się placówką państwową podlegającą Ministerstwu Kultury i Sztuki. Od 1967 nadzór nad nim sprawowało Muzeum Narodowe w Krakowie.
W 2004 roku Muzeum nadano imię Ireny i Mieczysława Mazarakich. 1 stycznia 2007 roku Muzeum zostało podzielone na dwie odrębne jednostki – Muzeum w Chrzanowie im. Ireny i Mieczysława Mazarakich, Muzeum Nadwiślański Park Etnograficzny i Zamek Lipowiecc.
Budynek Główny.
Zabytkowy XVI-wiecznym lamus dworski z czasów rodu Ligęzów jest główną siedzibą Muzeum. W XVIII wieku Ossolińscy przebudowali budynek umieszczając w nim oficynę dworską. W XIX wieku zamieszkali w nim Loewenfeldowie, ostatni właściciele dóbr chrzanowskich. Budynek został zaadaptowany na cele muzealne w latach 60. XX wieku. W 1969 r. wojewódzki konserwator zabytków wpisał budynek Muzeum do rejestru zabytków.
Opis.
Zabytkowa część powstała z miejscowego kamienia. Budynek jest piętrowy, częściowo podpiwniczony. Znajduje się w nim 7 sal wystawowych i kilka pracowni. W XIX w. dobudowano do niego parterową przybudówkę, którą w 1975 r. podwyższono o kolejną kondygnację, a w 2016 r. nadbudowano, łącząc dach połączono z głównym budynkiem.
Obecnie Muzeum prezentuje ekspozycje stałe, ukazujące historię, kulturę i przyrodę ziemi chrzanowskiej:
Zbiory.
Muzeum gromadzi:
Dom Urbańczyka.
Dom przy Alei Henryka 16 usytuowany w niewielkim ogrodzie, zakupiono z funduszów miejskich w 1981 roku bezpośrednio od spadkobierców ostatniego właściciela, Tadeusza Urbańczyka. Zaprojektował go i zbudował powiatowy budowniczy, Franciszek Urbańczyk. O zakup i fundusze na remont budynku zagrożonego wyburzeniem zabiegał II dyrektor Muzeum Jerzy Motyka. Obiekt oddano do użytku jesienią 1985 r., organizując wielką jubileuszową wystawę dorobku Muzeum w XXV lecie jego istnienia. Jego Kierownikiem został archeolog Marek Szymaszkiewicz.
Opis.
Budynek pochodzi zapewne z ostatniej ćwierci XIX stulecia i jest ciekawym przykładem małomiasteczkowego budownictwa willowego o wyraźnych cechach regionalnych. Został zaprojektowany, jako dom własny, przez Franciszka Urbańczyka, który na przełomie XIX/XX w. pełnił funkcję Inżyniera Powiatowego w Chrzanowie. Jest to ceglany dom parterowy na kamiennej podmurówce, częściowo podpiwniczony. Drewnianą konstrukcję dachu pokryto dachówką ceramiczną, zakładkową. Elewacja frontowa i boczna ma bogaty wystrój architektoniczny, z drewnianym gankiem w części frontowej.
Od samego początku pełnił i pełni nadal istotną rolę kulturotwórczą dla miasta Chrzanowa, gdyż był miejscem spotkań elity kulturalnej miasta, jak i ośrodkiem tajnego nauczania.
W porozumieniu z Wojewódzkim Konserwatorem Zabytków w Katowicach w latach 1982-1985 przeprowadzono kapitalny remont i zaadaptowano budynek dla celów muzealnych. Podczas remontu zlikwidowano ściany działowe i drzwi do pomieszczeń na parterze oraz schody wewnętrzne, zachowując drewniane odrzwia i uwidaczniając stare podziały konstrukcyjne. Powstał dwustronnie otwarty ciąg wystawowy. W pokoju przylegającym do klatki schodowej pozostawiono drewniany strop kasetonowy. W niedużej części piwnicznej zbudowanej z miejscowego kamienia urządzono wnętrze ekspozycyjne. Poddasze przystosowano na pracownie, bibliotekę, archiwum i czytelnię.
Cmentarz żydowski.
Cmentarz żydowski przy ulicy Podwale w Chrzanowie powstał w II połowie XVIII wieku. Aż do okresu II wojny światowej teren cmentarza poprzez zakup gruntów kilkakrotnie powiększano. Podczas okupacji została zlikwidowana najstarsza część cmentarza, a kolejnych ograniczeń terenu dokonano w II połowie XX wieku. Najstarszy zachowany do dziś nagrobek pochodzi z 1802 roku, a ostatnie pochówki datowane są na okres tuż po II wojnie światowej. Pośrodku cmentarza powstała zbiorowa mogiła zamordowanych we wrześniu 1939 roku. Zachowały się dwa budynki wzniesione nad grobami zasłużonych rabinów: Salomona Bochnera (ucznia Elimelecha z Leżajska) i rabinackiego rodu Halbersztamów (Dawida, Józefa Zew, Józefa Elimelecha, Mojżesza, Barucha i Naftalego), które noszą nazwę ohele. Cmentarzem opiekuje się Muzeum w Chrzanowie.
Dawniej zarządzane obiekty.
Do 31 grudnia 2006 pod zarządem Muzeum w Chrzanowie znajdowały się również dwa obiekty w gminie Babice.
Nadwiślański Park Etnograficzny.
Skansen zlokalizowany we wsi Wygiełzów.
Zamek Lipowiec.
Dawny zamek biskupów krakowskich, położony na wzgórzu w sąsiedztwie wsi Wygiełzów i Babice

</doc>
<doc id="648992" url="https://pl.wikipedia.org/wiki?curid=648992" title="PCG 2121">
PCG 2121



</doc>
<doc id="648994" url="https://pl.wikipedia.org/wiki?curid=648994" title="PGC 2544">
PGC 2544



</doc>
<doc id="648995" url="https://pl.wikipedia.org/wiki?curid=648995" title="Kanton bośniacko-podriński">
Kanton bośniacko-podriński

Kanton bośniacko-podriński – jeden z dziesięciu kantonów Federacji Bośni i Hercegowiny; jeden z mniejszych w skali kraju. Jego stolicą jest Goražde.
Położenie.
Kanton jest położony w południowo-wschodniej części kraju.

</doc>
<doc id="648998" url="https://pl.wikipedia.org/wiki?curid=648998" title="Labbadia">
Labbadia



</doc>
<doc id="648999" url="https://pl.wikipedia.org/wiki?curid=648999" title="Flukonazol">
Flukonazol

Flukonazol (łac. "Fluconazolum") – lek przeciwgrzybiczy, pochodna triazolu.
Mechanizm działania.
Działa poprzez hamowanie syntezy ergosterolu (poprzez hamowanie układu cytochromu P450 komórek grzyba), niezbędnego do syntezy błony komórkowej grzyba. Zaburza syntezę chityny, w efekcie następuje zniszczenie komórek grzyba. Wchłania się prawie całkowicie z przewodu pokarmowego, dobrze przenika do tkanek i płynów ustrojowych (np. płynu mózgowo-rdzeniowego, pokarmu kobiecego, szczególne wysokie stężenie, przewyższające 10x stężenie we krwi, osiąga w komórkach naskórka).
Interakcje lekowe.
Flukonazol może wpływać na działanie leków metabolizowanych przez izoenzymy 2D6, P4, 2C9 cytochromu P-450.
Ryfampicyna zmniejsza siłę działania flukonazolu.
Dawkowanie.
W zależności od schorzenia, zwykle stosuje się dawki od 50 mg na dobę w profilaktyce i kandydozie błon śluzowych, do 400 mg na dobę w przypadku posocznicy drożdżakowej. W przypadku kandydozy pochwy wystarczającą dawką jest podanie 150 mg jednorazowo. U dzieci stosuje się w zakresie dawek 3 – 12 mg/kilogram masy ciała/doba.

</doc>
<doc id="649000" url="https://pl.wikipedia.org/wiki?curid=649000" title="Thor Agena A">
Thor Agena A

Thor Agena A – dwuczłonowa amerykańska rakieta nośna wykorzystywana przez Siły Powietrzne Stanów Zjednoczonych. Była używana wyłącznie do wystrzeliwania tajnych satelitów wywiadowczych Discoverer (z numerami od 0 do 15) projektu CORONA.

</doc>
<doc id="649001" url="https://pl.wikipedia.org/wiki?curid=649001" title="Kanton dziesiąty">
Kanton dziesiąty

Kanton dziesiąty (serb., boś. Kanton 10, chorw. Županija br. 10; nieformalnie: "Livanjski kanton" lub "Sjeverna Hercegovina", "Hercegbosanska županija") – jeden z dziesięciu kantonów Federacji Bośni i Hercegowiny; należy do większych w kraju. Stolicą kantonu jest Livno. 
Ustanowiona przez przepisy kantonalne w 1995 nazwa "Hercegbosanska županija" (pl. „Kanton hercegbośniacki”) nawiązywała do istniejącej na tych terenach w latach 1991–1994 Chorwackiej Republiki Herceg-Bośni. W 1998 roku Trybunał Konstytucyjny Bośni i Hercegowiny stwierdził niezgodność z krajową konstytucją przepisu ustanawiającego tę nazwę (i jednocześnie przepisów ustanawiających herb, flagę i hymn kantonu). Władze kantonu nie podporządkowały się temu wyrokowi i nadal używają nazwy "Hercegbosanska županija". Władze centralne używają nazw "Kanton 10", "Livanjski kanton" (od nazwy siedziby władz – miasta Livno) i "Zapadnobosanski kanton" / "Zapadnobosanska županija" (od położenia geograficznego kantonu). 
Kanton leży w zachodniej części kraju, przy granicy z Chorwacją. Składa się z sześciu gmin: 
Skład etniczny ludności: 

</doc>
<doc id="649006" url="https://pl.wikipedia.org/wiki?curid=649006" title="Gnojka wytrwała">
Gnojka wytrwała

Gnojka wytrwała ("Eristalis tenax") – owad z rodziny bzygowatych. Długość 15-19 mm, barwy żółtawoszarej.
Tryb życia.
Owad dojrzały żywi się pyłkiem i nektarem. Owady te są pożytecznymi zapylaczami, żerują m.in. na koprze, pietruszce i marchwi.
Samice składają jaja w locie, umieszczając je w zanieczyszczonych zbiornikach wody, nieczystości lub gnojówce. Po około dwóch tygodniach z jaj wydostają się jasno ubarwione, charakterystycznie wyglądające larwy z długimi cienkimi ogonkami, służącymi do oddychania, prowadzące wodny tryb życia. Larwy po dwóch tygodniach opuszczają środowisko, w którym się rozwijały i przepoczwarczają się.
Gatunek kosmopolityczny, znany ze wszystkich kontynentów prócz Antarktydy oraz z wielu wysp, np. Hawajów, Nowej Zelandii czy Wyspy Wielkanocnej. Jego ojczyzną jest Europa.

</doc>
<doc id="649007" url="https://pl.wikipedia.org/wiki?curid=649007" title="Eristalis tenax">
Eristalis tenax



</doc>
<doc id="649009" url="https://pl.wikipedia.org/wiki?curid=649009" title="Kanton zachodniohercegowiński">
Kanton zachodniohercegowiński

Kanton zachodniohercegowiński – jeden z dziesięciu kantonów Federacji Bośni i Hercegowiny; jeden z mniejszych w skali kraju. Jego stolicą jest Široki Brijeg. 
Położenie.
Kanton jest położony w zachodniej części kraju, przy granicy z Chorwacją. 

</doc>
<doc id="649012" url="https://pl.wikipedia.org/wiki?curid=649012" title="Johnny Herbert">
Johnny Herbert

John Paul Herbert (ur. 25 czerwca 1964 w Brentwood) – brytyjski kierowca wyścigowy. Zadebiutował w Formule 1 w 1989 podczas GP Brazylii w barwach zespołu Benetton. Przez całą swoją karierę wygrał 3 wyścigi Grand Prix. Zakończył starty w F1 po sezonie 2000.

</doc>
<doc id="649013" url="https://pl.wikipedia.org/wiki?curid=649013" title="Masakra w Gwangju">
Masakra w Gwangju

Masakra w Gwangju (광주 민주화 운동) – krwawe stłumienie demonstracji skierowanych przeciwko zamachowi stanu z 12 grudnia 1979 i rządom wojskowej dyktatury generała Chun Doo-hwana. Zamieszki trwały między 18 a 27 maja 1980 roku w południowokoreańskim mieście Gwangju w prowincji Chŏlla Południowej.
W okresie rządów Chun Doo-hwana wydarzenia oficjalnie określano jako spisek komunistów zmierzający do obalenia rządu. Po obaleniu dyktatora rebelię określa się jako próbę przywrócenia demokracji - rząd oficjalnie przeprosił za ten incydent, a ofiary zajść pochowano na specjalnym cmentarzu.
Liczba ofiar majowych zajść nie jest do końca ustalona. Oficjalne śledztwo w sprawie, przeprowadzone w latach dziewięćdziesiątych przez demokratycznie wybrane władze, ujawniło, że w związku z powstaniem życie straciło 165 osób, a 987 osób uznano za "ciężko ranne". Wyniki tego śledztwa są krytykowane. Raport przygotowany na zlecenie BBC określa dane przedstawione przez śledczych jako niedoszacowane. Partie opozycyjne w latach osiemdziesiątych twierdziły, że zabitych mogło być nawet 2000 osób, a dane te są potwierdzane przez część historyków.
Przebieg zamieszek.
17 maja 1980.
Na skutek zamachu stanu z 12 grudnia 1979 rządy w Korei Południowej przejął Chun Doo-hwan. W związku z narastającymi protestami studenckimi 17 maja 1980 r. wprowadzono stan wojenny. Następnego dnia studenci zorganizowali demonstrację pod bramą Uniwersytetu Chonnam - protestowano przeciwko planom zamknięcia uniwersytetu. Władze użyły siły do rozpędzenia demonstracji. Studenci zostali wyparci na przedmieścia, gdzie dołączyli do nich inni mieszkańcy Gwangju. Przybierający na sile tłum został ostatecznie rozpędzony przez wojsko z użyciem broni palnej. Były ofiary śmiertelne.
20 maja 1980.
Po tym jak wieści o ofiarach śmiertelnych rozeszły się po mieście, protestujący podpalili lokalną, kontrolowaną przez rząd rozgłośnię radiowo-telewizyjną MBC, gdzie rozruchy przedstawiano jako wybryki chuligańskie sprowokowane przez komunistów. W dniu 21 maja do demonstracji przyłączyć się miało według szacunków nawet ponad 100 000 osób, splądrowano składy broni i amunicji oraz miejscowe komisariaty. Zaopatrzeni w broń demonstranci stworzyli oddziały milicji. Siły te odpierały ataki armii koreańskiej, zabito kilku żołnierzy.
W związku z powstaniem armia zablokowała wszystkie drogi prowadzące do miasta. Oblężone miasto zmuszone zostało do podjęcia negocjacji. Mimo wysiłków powstańców, negocjacje nie przyniosły spodziewanych rezultatów.
27 maja 1980.
27 maja 1980 r. wojska lądowe i powietrznodesantowe w sile pięciu dywizji wkroczyły do miasta i rozbiły oddziały powstańców w zaledwie 90 minut. Odtąd w mieście stacjonowało łącznie aż 20 000 żołnierzy na 740 000 mieszkańców.

</doc>
<doc id="649015" url="https://pl.wikipedia.org/wiki?curid=649015" title="Tehuantepec (przesmyk)">
Tehuantepec (przesmyk)

Istmo de Tehuantepec (ang. "Isthmus of Tehuantepec") – przesmyk leżący w południowej części Meksyku pomiędzy zatoką Campeche (część Zatoki Meksykańskiej) na północy a zatoką Tehuantepec (część Oceanu Spokojnego) na południu.
W najwęższym miejscu przesmyk ma 220 km długości od zatoki do zatoki (natomiast brzeg zatoki Campeche jest oddalony o 193 km od Laguna Superior – małej odnogi zatoki Tehuantepec).
Klimat w tym miejscu jest gorący i wilgotny (malaryczny) z rocznymi opadami sięgającymi 3960 mm i 35 °C, z wyjątkiem otwartych przestrzeni nad Pacyfikiem, gdzie wiatr łagodzi te warunki. Teren jest płaskowyżem, w jego północnej części występuje gęsta dżungla i bagniste tereny, południowa część jest bardziej sucha. Okresami poprzez przesmyk w kierunku od Zatoki Meksykańskiej do Pacyfiku wieje silny i porywisty wiatr nazywany "Tehuano". 
W 1907 r. została otwarta kolej łącząca porty: Coatzacoalcos nad Atlantykiem i Salina Cruz nad Oceanem Spokojnym. Zarzucono natomiast plany przekopania kanału łączącego dwa oceany. W 1998 rząd Meksyku podjął decyzję o budowie autostrady łączącej oceany z obu stron przesmyku. 

</doc>
<doc id="649021" url="https://pl.wikipedia.org/wiki?curid=649021" title="Głęboczko">
Głęboczko

Głęboczko (kaszb. "Jezoro Głãbòczkò") – jezioro wytopiskowe położone na Pojezierzu Bytowskim, w województwie pomorskim, w powiecie bytowskim. Jest zaliczane do jezior lobeliowych. Jezioro zajmuje obszar 20,5 ha, który objęty jest rezerwatem wodno-florystycznym "Jezioro Głęboczko". Ochronie rezerwatu podlegają występujące tu stanowiska lobelii jeziornej, poryblinu jeziornego, wywłócznika skrętoległego, grążla żółtego, turzycy dzióbkowatej i nitkowatej oraz skrzypu bagiennego.

</doc>
<doc id="649027" url="https://pl.wikipedia.org/wiki?curid=649027" title="Ledley King">
Ledley King

Ledley Brenton King (ur. 12 października 1980 w Londynie) – angielski piłkarz pochodzący z Antigui i Barbudy grający na pozycji środkowego obrońcy.
Kariera klubowa.
King piłkarską karierę zaczynał w juniorskim zespole londyńskiego Tottenhamu. Przed sezonem 1998/1999 został włączony do kadry tego zespołu. W Tottenhamie zadebiutował 1 maja 1999 w meczu Premier League z em. Pierwszego gola dla stołecznego klubu strzelił 19 grudnia 2000 w ligowym spotkaniu z Bradfordem, pokonując już w pierwszej minucie bramkarza gospodarzy – Matthew Clarke'a. W sezonie 2001/2002 rozegrał 32 mecze ligowe i od tej pory stał się podstawowym graczem ekipy z White Hart Lane. W 2005 roku przejął opaskę kapitańską po Jamie Redknappie.
W trakcie przygotowań do rozpoczęcia sezonu 2006/07, podczas jednego z treningów, King odniósł kontuzję kolana, przez którą musiał pauzować aż do ćwierćfinału tegorocznej edycji Pucharu UEFA, w którym Tottenham Hotspur mierzył się z późniejszym zdobywcą trofeum, Sevillą. Drużyna "Kogutów", która rozegrała w ciągu tego roku 59 spotkań we wszystkich rozgrywkach, bez Kinga w linii obronnej tylko trzykrotnie zdołała zachować czyste konto bramkowe. Po zakończeniu feralnego sezonu Ledley poddał się poważnej operacji, przez którą stracił cały następny rok, do końca sezonu 2007/08 występując jedynie sporadycznie. Był natomiast kapitanem drużyny, która zwyciężyła w finale Pucharu Ligi (zagrał także w finale w następnym roku, przegranym z Manchesterem United). Wygrana nad Chelsea 24 lutego 2008 roku, była życiowym sukcesem piłkarza. Gdy problemy z urazem powtarzały się i w następnych miesiącach, menadżer Tottenhamu Harry Redknapp wypowiedział się na jego temat następującymi słowami: "Tutaj nie ma lekarstwa. Tu nie ma chrząstki, nie ma czego operować. Jest po prostu kość na kości. Więc po prostu pozostaje kwestia" (rozważnego) "gospodarowania. Jedyną kwestią jest gospodarowanie. Ono" (kolano) "puchnie i zazwyczaj potrzeba siedmiu dni, by je zregenerować, ale przez mecz w poniedziałek ma mniej czasu. Rzadko trenuje, głównie chodzi na siłownię aby utrzymać formę, ale nie biega i nie robi podobnych rzeczy. Ale nawet jeżeli zagra tylko 20 gier w sezonie, jest wart trzymania go w klubie, ponieważ jest tak dobry, że zwiększa nasze szanse na wygraną". W 2009 roku na jeden sezon stracił swoją opaskę kapitańską na rzecz Irlandczyka Robbiego Keane'a, który gwarantował regularne występy.
King występował w Tottenhamie od 1998 do 2012 roku. Ostatnie 6 lat jego piłkarskiej kariery upłynęło pod znakiem ciągłych zmagań z kontuzjami. W tym czasie we wszystkich meczach rozegranych dla londyńskiego klubu został ukarany zaledwie ośmioma żółtymi kartkami. Ani razu nie schodził z boiska z powodu czerwonej kartki. Zawodnik ogłosił przejście na "emeryturę" 19 lipca 2012 roku na specjalnie zwołanej konferencji prasowej. Na wieść o tym genialny francuski napastnik Thierry Henry przyznał, iż King był najlepszym obrońcą, przeciwko któremu przyszło mu grać.
Kariera reprezentacyjna.
King zadebiutował w reprezentacji Anglii w marcu 2002 roku. Wystąpił wówczas w przegranym 1:2 meczu z Włochami. Pierwszego gola dla Anglików zdobył 18 lutego 2004 roku w towarzyskim spotkaniu Portugalią. W tym samym roku wystąpił ze swoją reprezentacją na EURO 2004. Na portugalskim turnieju rozegrał dwa mecze – z Francją i Chorwacją. Z powodu kontuzji nie pojechał na Mundial w Niemczech, a na mistrzostwach świata w RPA zagrał 45 minut w pierwszym meczu kadry przeciwko USA, po czym zszedł z boiska... z urazem pachwiny. Zmuszony był poddać się kolejnej rekonwalescencji i nie wystąpił już w kolejnych spotkaniach.
Życie osobiste.
W lipcu 2015 poślubił Amy Kavanagh.

</doc>
<doc id="649028" url="https://pl.wikipedia.org/wiki?curid=649028" title="Daniel Forfang">
Daniel Forfang

Daniel Forfang (ur. 28 grudnia 1979 w Tromsø) – norweski skoczek narciarski, reprezentant Tromsø Skiklubb.
W Pucharze Świata zadebiutował w 2001 w Predazzo. Nie odnosił znaczących sukcesów aż do lata 2004, kiedy wygrał konkurs Letniego GP w Innsbrucku. Potem wygrał jeszcze jeden konkurs i w klasyfikacji generalnej cyklu zajął 3. miejsce. W kolejnych dwóch sezonach regularnie występował w zawodach Pucharu Świata. Najlepszy wynik w konkursie Pucharu Świata uzyskał 26 listopada 2005 w Ruce – zajął 5. miejsce. Ostatni międzynarodowy start Forfanga to drugi konkurs Pucharu Świata w Sapporo w sezonie 2005/2006, po którym doznał kontuzji kolana, która uniemożliwiła mu skakanie do końca sezonu.
Swój rekord życiowy w długości skoku wynoszący 214 metrów, ustanowił 18 marca 2005 podczas kwalifikacji do konkursu lotów w Planicy.
W sierpniu 2006 ogłosił zakończenie kariery. Swoją rezygnację z uprawiania skoków argumentował poprzez brak motywacji.
Jego brat, Johann André Forfang również jest skoczkiem narciarskim.

</doc>
<doc id="649029" url="https://pl.wikipedia.org/wiki?curid=649029" title="Jezioro Mądrzechowskie">
Jezioro Mądrzechowskie

 
Jezioro Mądrzechowskie (kaszb. "Jezoro Mądrzechòwsczé") – jezioro wytopiskowe położone na Pojezierzu Bytowskim (powiat bytowski, województwo pomorskie).
Powierzchnia zwierciadła wody według różnych źródeł wynosi od 52,4 ha do 52,5 ha.
Zwierciadło wody położone jest na wysokości 124,3 m n.p.m. lub 123,4 m n.p.m. Średnia głębokość jeziora wynosi 2,4 m lub 4,8, natomiast głębokość maksymalna 4,8 m lub 25 m.
W oparciu o badania przeprowadzone w 1994 roku wody jeziora zaliczono do wód pozaklasowych.
Jezioro znajduje się w kierunku południowo-wschodnim od Bytowa. Wzdłuż północno-wschodniego brzegu jeziora przebiega linia kolejowa nr 212 Bytów-Lipusz.

</doc>
<doc id="649031" url="https://pl.wikipedia.org/wiki?curid=649031" title="Transwersalna siła bezwładności">
Transwersalna siła bezwładności

Transwersalna siła bezwładności (zwana też azymutalną) – siła bezwładności występująca w nieinercjalnym układzie odniesienia obracającym się ze zmienną prędkością obrotową względem inercjalnego układu odniesienia. Siła ta występuje niezależnie od siły odśrodkowej i siły Coriolisa.
W układzie odniesienia obracającym się względem dowolnego inercjalnego układu odniesienia ze środkiem obrotu w początku układu współrzędnych, gdy obrót odbywa się ze zmienną prędkością kątową, transwersalna siła bezwładności działająca na punkt materialny określona jest wyrażeniem:
Siła transwersalna działa prostopadle do promienia wodzącego. Wartość siły transwersalnej można wyrazić wzorem:
gdzie:
Przy rozpatrywaniu tego samego zagadnienia w inercjalnym układzie odniesienia siła transwersalna odpowiada sile, bądź składowej siły, stycznej do toru ruchu ciała, powodującą zmianę wartości prędkości, a nie zmieniającą kierunku prędkości.

</doc>
<doc id="649035" url="https://pl.wikipedia.org/wiki?curid=649035" title="TV Tuner">
TV Tuner



</doc>
<doc id="649038" url="https://pl.wikipedia.org/wiki?curid=649038" title="Tehuantepec (zatoka)">
Tehuantepec (zatoka)

Golfo de Tehuantepec – zatoka Oceanu Spokojnego koło południowo-wschodniego wybrzeża Meksyku, na północ od przesmyku Tehuantepec. Rozciąga się na przestrzeni ok. 500 km od Puerto Angel w stanie Oaxaca do Barra del Suchiate w stanie Chiapas. U wylotu ma szerokość ok. 160 km.
Jej cechą charakterystyczną są liczne laguny rozsiane na jej brzegach (największe z nich to: Superior, Inferior i Muerto). Do zatoki wpada rzeka Tehuantepec i wiele mniejszych cieków. Największym miastem nad nią leżącym jest Salina Cruz – jeden z końców kolei przecinającej przesmyk Tehuantepec. Wzdłuż brzegu biegnie linia kolejowa i autostrada z Juchitán do Tapachula.

</doc>
<doc id="649040" url="https://pl.wikipedia.org/wiki?curid=649040" title="Dyżurny Satyryk Kraju">
Dyżurny Satyryk Kraju

Dyżurny Satyryk Kraju – cykliczny program rozrywkowy nadawany od 1 października 1995 do 23 czerwca 2001 przez Telewizję Polsat oraz w 2008 r. na antenie PomeraniaTV (TV7 Szczecin) w formie kilkuminutowych felietonów. Jego twórcą oraz prezenterem był Tadeusz Drozda. Występowali w nim również: córki Drozdy (Małgorzata, Joanna i Ewa), Janusz Rewiński, Krzysztof Piasecki, Jan Płócienniczak, kabaret Klika, kabaret Pirania oraz Stanisław Zygmunt. Współproducentem programu - wraz z Tadeuszem Drozdą - były: Agencja Artystyczna Doart i Adar Video Studio. W Polsacie wyemitowano 350 odcinków programu, a w PomeraniaTV – 13.
Historia i opis programu.
Pierwsze wydanie „Dyżurnego Satyryka Kraju" nastąpiło 1 października 1995 o godzinie 15:00 na antenie Polsatu. Program składał się z serii segmentów autorstwa tytułowego „Dyżurnego Satyryka Kraju" oraz zapraszanych przez niego satyryków, którzy od czasu do czasu byli również gospodarzami programu w zastępstwie autora. Gośćmi programu byli okazjonalnie polscy politycy, z którymi Tadeusz Drozda przeprowadzał wywiady (w przypadku jednego z wydań świątecznych – np. były prezydent Lech Wałęsa).
Cykl nawiązywał do sukcesu innego programu Tadeusza Drozdy – „Śmiechu warte", emitowanego równolegle w TVP1 (w przypadku obu programów za muzykę odpowiadał Aleksander Nowacki).
Zwieńczeniem, ukazującego się co tydzień programu - podobnie jak w przypadku jego odpowiednika z TVP1 - były konkursy dla widzów, prowadzone najczęściej przez Małgorzatę Drozdę (zazwyczaj w przypadku tych fotograficznych), samego gospodarza, bądź ich obojga. Ostatnie wydanie programu w telewizji Polsat ukazało się 23 czerwca 2001.
W 2008 r. program był na krótko przywrócony w lokalnej TV Pomerania, w postaci krótkich felietonów Tadeusza Drozdy.

</doc>
<doc id="649041" url="https://pl.wikipedia.org/wiki?curid=649041" title="Rączycowate">
Rączycowate

Rączycowate (Tachinidae syn. Larvaevoridae) - rodzina owadów z rzędu muchówek licząca ponad 8200 gatunków. Larwy są pasożytami innych owadów.
Systematyka.
Rodzina rączycowatych nie jest jednoznacznie usystematyzowana. Zwyczajowo rączycowate dzieli się na cztery podrodziny:

</doc>
<doc id="649043" url="https://pl.wikipedia.org/wiki?curid=649043" title="Tachinidae">
Tachinidae



</doc>
<doc id="649044" url="https://pl.wikipedia.org/wiki?curid=649044" title="Larvaevoridae">
Larvaevoridae



</doc>
<doc id="649045" url="https://pl.wikipedia.org/wiki?curid=649045" title="USS Accomac">
USS Accomac

Okręty US Navy o nazwie USS "Accomac" (nazwa pochodzi od miasta Accomac w stanie Wirginia):

</doc>
<doc id="649051" url="https://pl.wikipedia.org/wiki?curid=649051" title="Nihilist">
Nihilist

Nihilist – szwedzcy protoplaści sceny deathmetalowej. Zespół został założony w 1987 r. z inicjatywy Nickego Anderssona oraz Alexa Hellida i Leifa Cuznera. W 1989 r. Nihilist przemianowano na Entombed, jednocześnie ze składu wyeliminowano Johnny'ego Hedlunda. Hedlunda usunięto z zespołu z powodu nieporozumień pomiędzy nim samym a Nickiem Anderssonem. Jeszcze tego samego roku Johnny Hedlund założył grupę Unleashed.
Nihilist nie wydał żadnego studyjnego albumu, natomiast nakładem Threeman Recordings ukazał się album kompilacyjny obejmujący wszystkie dema zespołu.
Muzycy.
Ostatni znany skład zespołu
Byli członkowie zespołu
Dyskografia.
Opracowano na podstawie materiału źródłowego

</doc>
<doc id="649057" url="https://pl.wikipedia.org/wiki?curid=649057" title="Stanowisko (biologia)">
Stanowisko (biologia)

Stanowisko – miejsce występowania osobnika bądź osobników danego gatunku, czyli powierzchnia terenu lub obszar przestrzeni, gdzie można je spotkać.
Można je określić za pomocą współrzędnych geograficznych, opisać nazwą topograficzną lub zaznaczyć na mapie. Rozmieszczenie stanowisk w przestrzeni może być przedstawione za pomocą topogramu (lokalizacje odwzorowuje punkt umieszczony w środku ważonym stanowiska) lub kartogramu. Ze względu na różny areał zajmowany przez stanowiska, przyjmuje się określone, umowne wartości graniczne wielkości (np. 1 ha, 1 km2) jako pojedyncze stanowiska, przedstawiając rozległe stanowiska jako odpowiednio większą ich liczbę. Zwiększanie się liczby stanowisk ma związek z ekspansją terytorialną i dobrą kondycją gatunku. Zmniejszanie się natomiast świadczy o wycofywaniu się i zanikaniu gatunku.

</doc>
<doc id="649078" url="https://pl.wikipedia.org/wiki?curid=649078" title="Jezioro Niezabyszewskie">
Jezioro Niezabyszewskie

Jezioro Niezabyszewskie (kaszb. "Jezoro Niézabëszéwsczé") – jezioro wytopiskowe położone na Pojezierzu Bytowskim (powiat bytowski, województwo pomorskie). "Niezabyszewskie" zajmuje powierzchnię 48,4 ha, znajduje się w kierunku południowo-zachodnim od Bytowa.
Nazwę "Niezabyszewskie Jezioro" wprowadzono urzędowo zarządzeniem w 1950 roku, zastępując poprzednią niemiecką nazwę "Damsdorfer See".

</doc>
<doc id="649084" url="https://pl.wikipedia.org/wiki?curid=649084" title="Wskaźnik Sokolowa-Lyona">
Wskaźnik Sokolowa-Lyona

Wskaźnik Sokolowa-Lyona – zespół kryteriów elektrokardiograficznych, opracowany w roku 1949 przez Maurice'a Sokolowa i Thomasa P. Lyona, mający na celu diagnozowanie przerostu komór serca, odpowiednio:
Kryteria te nie są diagnostycznie pewne, zmiany wyżej opisane mogą występować na przykład u wysportowanych osób zdrowych. Obecnie do rozpoznawania przerostu mięśnia sercowego służy prawie wyłącznie echokardiografia.

</doc>
<doc id="649089" url="https://pl.wikipedia.org/wiki?curid=649089" title="Arjan de Zeeuw">
Arjan de Zeeuw

Adrianus „Arjan” Johannes de Zeeuw (ur. 16 kwietnia 1970 w Castricum, Holandia) – były holenderski piłkarz występujący na pozycji środkowego pomocnika lub obrońcy.
Kariera.
De Zeeuw rozpoczął profesjonalną karierę bardzo późno, w wieku 24 lat, po ukończeniu studiów medycznych. Od 1992 występował w holenderskim drugoligowym klubie Telstar (do 1994 jako amator), skąd w 1995 został sprzedany za 250 tys. funtów do angielskiego Barnsley F.C. W 1996 jego klub spadł z Premier League, jednak de Zeeuw był jednym z najlepszych jego graczy. Piłkarz dokończył swój kontrakt i w 1999 przeniósł się do Wigan Athletic (3. liga), gdzie szybko stał się kluczowym graczem formacji defensywnych. Po wygaśnięciu kontraktu z Wigan w 2002 przeniósł się do Portsmouth F.C., w którym grał w pierwszym składzie i wywalczył mistrzostwo Football League Championship oraz awans do Premier League. W premierowym sezonie klubu w Premiership de Zeeuw również grał bardzo dobrze, co zaowocowało objęciem funkcji kapitana po odejściu Teddy'ego Sheringhama do West Ham United w 2004 roku. Latem 2005, po kłótni z menedżerem Portsmouth Alainem Perrinem de Zeeuw powrócił do Wigan Athletic, grającego już w Premier League. Do końca sezonu 2006/2007 występował w pierwszym składzie klubu z Wigan i pełnił funkcję jego kapitana, a następnie za darmo przeszedł do Coventry City, z którym podpisał roczny kontrakt. W sezonie 2008/2009 grał w ADO'20, w którym zakończył karierę.

</doc>
<doc id="649090" url="https://pl.wikipedia.org/wiki?curid=649090" title="Księga stanu cywilnego">
Księga stanu cywilnego

Księga stanu cywilnego – rejestr publicznoprawny prowadzony przez urząd stanu cywilnego w celu rejestracji stanu cywilnego osób. Księga taka ma obecnie postać papierową (strony księgi uzupełniane są ręcznie, maszynowo lub poprzez wydruk komputerowy); istnieje możliwość równoległego jej prowadzenia w systemie komputerowym.
Na zawartość księgi składają się akty stanu cywilnego trojakiego rodzaju (urodzenia, małżeństwa, zgonu). Wpisuje się je chronologicznie, jeden pod drugim, nie pozostawiając pustych stron. Co do zasady, jedna księga powinna obejmować jeden rok, ale możliwa jest kontynuacja zapisków aż do ostatniej strony (jednak nie dłużej niż przez pięć lat).
Księgi przechowywane są w urzędzie stanu cywilnego, w którym je sporządzono. Poza ważnymi przyczynami bądź niebezpieczeństwem, nie można ich wynosić poza jego lokal. Po stu latach od sporządzenia ostatniego aktu, księgi przenosi się do właściwego archiwum państwowego. Niektóre księgi przechowywane są w innych urzędach stanu cywilnego (np. księgi z obszaru II RP, który po II wojnie światowej pozostał w ZSRR – przechowuje USC Warszawa-Śródmieście).
Od 2015 r. rejestracja stanu cywilnego odbywa się za pośrednictwem rejestru stanu cywilnego; dotychczas sporządzone akty podlegają przeniesieniu do tego rejestru.

</doc>
<doc id="649092" url="https://pl.wikipedia.org/wiki?curid=649092" title="Lifelines">
Lifelines

Lifelines – siódmy album z 2002 norweskiej grupy popowej, a-ha.

</doc>
<doc id="649107" url="https://pl.wikipedia.org/wiki?curid=649107" title="Copa CONMEBOL 1999">
Copa CONMEBOL 1999

VIII Copa Conmebol 1999
1/8 finału (13.10 i 20.10).
 Centro Sportivo Alagoano – Vila Nova FC 2:0 i 0:2, karne 4:3 (mecze 19.10 i 26.10)
 Estudiantes de Mérida – Deportes Quindío 2:0 i 0:2, karne 5:3 (drugi mecz 19.10)
 Atlético Huila – São Raimundo EC 1:2 i 1:2 (drugi mecz 21.10)
 Deportivo Cuenca – Sport Boys Association 2:2 i 0:0, karne 3:4 (drugi mecz 19.10)
 Paraná Clube – Sportivo San Lorenzo 1:0 i 1:2, karne 3:1 (drugi mecz 19.10)
 Club Independiente Petrolero – Talleres Córdoba 4:1 i 0:3, karne 4:5
 Rosario Central – Deportes Concepción 2:2 i 1:2 (pierwszy mecz 12.10)
 CA River Plate – CA Rentistas – oba kluby wycofały się z turnieju
1/4 finału (03.11 i 09.11).
 Estudiantes de Mérida – Centro Sportivo Alagoano 0:0 i 1:3
 Sport Boys Association – São Raimundo EC 1:1 i 0:4
 Talleres Córdoba – Paraná Clube 1:0 i 0:1, karne 3:1
 Deportes Concepción – wolny los
1/2 finału (17.11 i 24.11).
 São Raimundo EC – Centro Sportivo Alagoano 1:0 i 1:2, karne 4:5
 Talleres Córdoba – Deportes Concepción 2:1 i 1:1
FINAŁ.
 Centro Sportivo Alagoano – Talleres Córdoba 4:2 i 0:3
1 grudnia 1999? ? (?)
 Centro Sportivo Alagoano – Talleres Córdoba 4:2(3:1)
Sędzia: ?
Bramki: 1:0 Missinho 3, 2:0 Fabio Magrão 14, 2:1 Manuel Santos Aguilar 20, 3:1 Missinho 38, 4:1 Missinho 47, 4:2 Rodrigo Daniel Astudillo 87
Centro Sportivo Alagoano: ?
Club Atlético Talleres de Córdoba:?
8 grudnia 1999? ? (?)
Talleres Córdoba – Centro Sportivo Alagoano 3:0(1:0)
Sędzia: ?
Bramki: 1:0 Ricardo Silva 39, 2:0 Darío Alberto Gigena 75, 3:0 Julián Edgardo Maidana 90
Club Atlético Talleres de Córdoba: ?
Centro Sportivo Alagoano:?

</doc>
<doc id="649108" url="https://pl.wikipedia.org/wiki?curid=649108" title="Billaea irrorata">
Billaea irrorata

Billaea irrorata – owad z rodziny rączycowatych.
Larwa tej muchówki jest pasożytem larw rzemlika osinowca. Po całkowitym zjedzeniu żywiciela larwa oczyszcza chodnik i po kilku dniach przepoczwarcza się. "Billaea irrorata" jest najczęściej spotykanym pasożytem rzemlika osinowca i potrafi zlikwidować do kilkudziesięciu procent jego larw.

</doc>
<doc id="649112" url="https://pl.wikipedia.org/wiki?curid=649112" title="Satam al-Suqami">
Satam al-Suqami

Satam al-Suqami (; ur. 28 czerwca 1976 w Rijadzie, zm. 11 września 2001 w Nowym Jorku) - saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 11), który jako pierwszy rozbił się o jedną z wież World Trade Center (wieżę północną), w czasie zamachów z 11 września 2001 roku.

</doc>
<doc id="649118" url="https://pl.wikipedia.org/wiki?curid=649118" title="Serhiy Rebrov">
Serhiy Rebrov



</doc>
<doc id="649120" url="https://pl.wikipedia.org/wiki?curid=649120" title="Anthonie van Diemen">
Anthonie van Diemen



</doc>
<doc id="649121" url="https://pl.wikipedia.org/wiki?curid=649121" title="Antonio van Diemen">
Antonio van Diemen

Anthonie van Diemen (ur. 1593 w Culemborg, Holandia, zm. 19 kwietnia 1645 w Batawii, Holenderskie Indie Wschodnie) – gubernator generalny kolonii holenderskich (w latach 1636–1645) na Dalekim Wschodzie.
Po niepowodzeniach w prowadzeniu własnej działalności gospodarczej w Amsterdamie van Diemen wstąpił do Holenderskiej Kompanii Wschodnioindyjskiej (VOC). Od 1618 r. przebywał w Batawii, a w 1636 r. został gubernatorem generalnym VOC. W celu wzmocnienia siły Kompanii na Molukach podpisał traktat w 1638 r. z sułtanem wyspy Ternate, dzięki któremu Holendrom udało się podporządkować dodatkowe tereny (m.in. w czasie podbojów w latach 1638–1643). Od tego momentu Kompania wzmocniła swój monopol na handel przyprawami. W 1638 r. van Diemen rozpoczął także ataki na posiadłości portugalskie w Azji, m.in. na Cejlon. W 1644 r. Cejlon został podbity przez Holendrów, dzięki temu zyskano plantacje cynamonu i najważniejsze źródło tej przyprawy. Następnie założono faktorie na Wybrzeżu Koromandelskim w Indiach.
W międzyczasie udało się także van Diemenowi opanować kluczową portugalską twierdzę – Malakkę (obecna Malezja) strzegącą drogi handlowej z Indii do Chin. W 1642 r. Holendrzy wyparli Hiszpanów z Formozy. Ponadto w czasie rządów van Diemena udało się zawrzeć korzystne umowy z książętami Acehu i Tidore. Uruchomiono także połączenia handlowe z Tonkinem i Japonią. Pod koniec jego kadencji Zjednoczone Prowincje Niderlandów stały się potęgą handlową i wojskową w rejonie Indii Wschodnich.
Van Diemen przyczynił się także do rozbudowy i upiększenia Batawii (wybudowano m.in. wiele protestanckich kościołów, szkoły, sierociniec i szpital). Wprowadził też nowy system prawny, nazywany później „Statutami batawskimi”. Za jego rządów prowadzono wyprawy badawcze, takie jak m.in. ekspedycja Abela Tasmana i Fransa Visschera w 1642 i 1644 r. w czasie której odkryto Tasmanię (nazwaną najpierw Ziemią van Diemena), Nową Zelandię, Tonga, Fidżi i północne wybrzeże Australii.

</doc>
<doc id="649124" url="https://pl.wikipedia.org/wiki?curid=649124" title="Bronisław Bebel">
Bronisław Bebel

Bronisław Bebel (ur. 16 maja 1949 w Noyelles-sous-Lens we Francji) – polski siatkarz, medalista mistrzostw Europy (1977), mistrz olimpijski z Montrealu (1976).
Życiorys.
Absolwent Technikum Budowlanego. Zawodnik Chełmca Wałbrzych, później Resovii i Hutnika Nowa Huta oraz klubów francuskich: AS Grenoble i Spacer’s de Toulouse.
Największe sukcesy klubowe odniósł w barwach Resovii zdobywając 4 tytuły mistrza Polski (1971, 1972, 1974, 1975), Puchar Polski (1975) oraz 2. miejsce w finale PEMK (1972/73) i 3. miejsce w finale PEZP.
Był ponadto 3-krotnym wicemistrzem Polski: 1973 (Resovia), 1978, 1979 (Hutnik Nowa Huta) oraz 2-krotnym brązowym medalistą MP 1970, 1971 (Resovia). W barwach AS Grenoble jako grający trener wystąpił w finale PEZP (1982), zajmując 4. miejsce.
199-krotny reprezentant kraju (1968-1978). Dwukrotny olimpijczyk: Monachium (1972) – 9. miejsce, oraz Montreal (1976) – złoty medal. Srebrny medalista ME z Helsinek (1977), uczestnik MŚ 1978 w Rzymie (8. miejsce) i ME 1971 w Mediolanie (6. miejsce). 3-krotnie brał udział w Pucharze Świata: 1969 w Lipsku (8. miejsce), 1973 w Pradze (2. miejsce) i 1977 w Tokio (4. miejsce).
11 września 1971 w Rzeszowie zawarł związek małżeński z Jolantą Rzymowską, florecistką.
Odznaczenia.
Odznaczony m.in. złotym i srebrnym Medalem za Wybitne Osiągnięcia Sportowe oraz Złotym Krzyżem Zasługi.
10 lipca 2021 wicepremier Jarosław Gowin podczas 18 Memoriał Huberta Jerzego Wagnera wręczył kadrowiczom drużyny Huberta Wagnera Medal 100-lecia Odzyskania Niepodległości

</doc>
<doc id="649126" url="https://pl.wikipedia.org/wiki?curid=649126" title="Gisele Bündchen">
Gisele Bündchen

Gisele Caroline Bündchen (ur. 20 lipca 1980 w Horizontina w Rio Grande do Sul w Brazylii) – brazylijska supermodelka pochodzenia niemieckiego współpracująca z projektantami, fotografami i magazynami poświęconymi modzie, a także aktorka i piosenkarka. Została okrzyknięta najsławniejszą i najlepiej opłacaną modelką na świecie. Od początku swojej kariery w latach 90., Gisele pojawia się na wielu billboardach oraz w ogłoszeniach prasowych i telewizyjnych. Obecnie jest rzeczniczką ponad dwudziestu światowych marek, m.in. w Stanach Zjednoczonych, Brazylii, Meksyku, Niemczech, Włoszech, Francji, Korei, Turcji i Szwajcarii.
Początkowo myślała o karierze sportowej, w końcu jednak postanowiła poświęcić się modzie. Współpracowała z takimi markami, projektantami i fotografami jak: Balenciaga, Christian Dior, Dolce &amp; Gabbana, Missoni, Versace, Céline, Givenchy, Bulgari, Lanvin, Guerlain, Ralph Lauren, Polo Jeans, Victoria’s Secret, Earl Jeans, Mario Testino, Steven Meisel, Nick Knight, Steven Klein, Craig McDean, Michael Thompson, Mert &amp; Marcus, Inez &amp; Vinoodth, Alex Cayley, Solve Sundsbo, Regan Cameron, Phil Poynter, Corrine Day, Gilles Bensimon i Patrick Demachelier.
Początki.
Gisele przyszła na świat w południowo-brazylijskiej Horizontinie. Jej rodzice, Vânia Maria Nonnenmacher i Valdir Reinoldo Bündchen, mają niemieckie korzenie. Gisele ma sześć sióstr, w tym jedną bliźniaczkę Patrícię (młodszą od Gisele o pięć minut). Początkowo Gisele chciała zostać zawodową siatkarką w barwach brazylijskiej drużyny Sogipa. W czasach szkolnych znana była pod wieloma przydomkami określającymi jej wyjątkowo szczupłe kształty. Wedle znanej anegdoty na temat odkrycia przyszłej gwiazdy światowych wybiegów, 14-letnia Gisele została wypatrzona przez pracownika agencji mody podczas posiłku w miejscowym McDonaldsie. Parę miesięcy wcześniej, na polecenie matki, ówczesna trzynastolatka zapisała się na kurs modelingu dla nastolatek wraz z dwiema siostrami. Rok później (tj. w 1994 r.), Gisele wyjechała do São Paulo, aby oceniono ją przez agentów prestiżowej agencji Elite. Następnie zgłoszono ją do ogólnokrajowego konkursu „Elite Look of the Year”, w którym zajęła drugie miejsce. W międzynarodowej edycji konkursu na hiszpańskiej Ibizie, Gisele uplasowała się na czwartej pozycji.
Kariera modelki.
W 1996 roku, celem rozpoczęcia kariery modelki, Gisele przeniosła się do Nowego Jorku, gdzie zadebiutowała w pokazie z renomowanego cyklu „Fashion Week”. Po wygranej w łączonym konkursie stacji VH1 i pisma „Vogue” na najlepszą modelkę w 1999 roku, Gisele została współprowadzącą wspomnianej gali w rok później. „Vogue” okrzyknął ją „modelką tysiąclecia”, opisując jej fenomen jako „powrót seksownej modelki”. W 2000 roku, jako czwarta modelka w historii, została uwieczniona na okładce słynnego magazynu „Rolling Stone”. Uznano ją wtedy za „najpiękniejszą dziewczynę na świecie”. Jej zdjęcie zajęło kartę stycznia w kalendarzu Pirelli na rok 2001. Od czasów swojego debiutu w zawodzie, Gisele była twarzą niezliczonych kampanii reklamowych takich firm, jak: Dior, Dolce &amp; Gabbana, Versace, Givenchy, Valentino, Ralph Lauren czy Chloe. Oprócz tego reklamuje także wiodącą brazylijską sieć telefonii komórkowej Vivo. Wkrótce po zaangażowaniu modelki przez sieć butików C&amp;A i rozpoczęciu nadawania spotów reklamowych z jej udziałem, sprzedaż firmy wzrosła o 30 procent.
W maju 2006 roku Gisele podpisała wielomilionowy kontrakt z amerykańskim potentatem komputerowym Apple, występując w reklamach promujących nową wersję komputerów Macintosh. Z kolei wyniki sprzedaży firmowanych jej nazwiskiem sandałów firmy Grendene wyniosły ponad sto milionów par licząc od 2001 roku. Jest także właścicielką hotelu „Palladium Executive” na południu Brazylii.
Gisele regularnie współpracuje z największymi fotografami świata mody, takimi jak: Karl Lagerfeld, Annie Leibovitz, Mario Testino czy Peter Lindbergh. Zaszczyciła swoim wizerunkiem okładki niezliczonych pism na całym świecie, począwszy od „Vogue’a”, przez „Bazaar”, „Elle”, „Time”, „Vanity Fair”, „Forbesa”, „Esquire”, „GQ” i „Marie Claire”, na „Newsweeku” kończąc.
Jest najbogatszą modelką świata. Tylko w 2006 roku zarobiła 33 miliony dolarów (dla porównania na drugim miejscu jest Kate Moss z kwotą „tylko” 9 milionów, a na trzecim Heidi Klum z 8 milionami dolarów).
Kariera aktorska.
Rozpatrując karierę filmową, powiedziała: „Myślę, że byłoby to interesujące przeżycie, chociaż jestem jeszcze młoda i lubię to, co robię teraz, bo wydaje mi się, że i tak nic nie trwa wiecznie”. W 2004 roku Gisele zadebiutowała na wielkim ekranie w amerykańskiej adaptacji głośnej komedii "Taxi" pióra Luca Bessona. Pojawiła się również dwa lata później w komedii "Diabeł ubiera się u Prady" (u boku Meryl Streep i Anne Hathaway).
Kariera muzyczna.
W 2013 Gisele wydała singel „All Day and All of the Night” będący coverem utworu brytyjskiego zespołu rockowego The Kinks. W 2014 r. wraz z francuskim producentem muzycznym, Bobem Sinclarem wydała singel „Heart Of Glass”, który był z kolei coverem utworu amerykańskiego zespołu Blondie. Singel ten notowany był na listach przebojów m.in. we Francji i w Niemczech.
Życie prywatne.
W latach 2000-2005 spotykała się z Leonardem DiCaprio. Po krótkim związku z surferem Kellym Slaterem pod koniec 2006 r. Gisele zaczęła spotykać się z Tomem Bradym.
W czwartek, 26 lutego 2009 r. Bündchen i Brady wzięli skromny ślub w Los Angeles. 5 kwietnia 2009 r. para ponownie się pobrała podczas większej ceremonii w Kostaryce. W ślubie udział brał syn Brady’ego ze związku z Bridget Moynahan, John Edward Thomas „Jack” Brady. Podczas kwietniowych zaślubin Gisele miała na sobie suknię projektu Johna Galliano.
8 grudnia 2009 r. w Bostonie na świat przyszło pierwsze dziecko Bündchen, syn Benjamin.
5 grudnia 2012 r. urodziła drugie dziecko – córkę Vivian.

</doc>
<doc id="649128" url="https://pl.wikipedia.org/wiki?curid=649128" title="Waleed al-Shehri">
Waleed al-Shehri

Waleed al-Shehri (arab. الشهري, transliteracja: Alshehri; ur. 20 grudnia 1978 w prowincji Asir, zm. 11 września 2001 w Nowym Jorku) - saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 11), który jako pierwszy rozbił się o jedną z wież World Trade Center (wieżę północną), w czasie zamachów z 11 września 2001 roku.
Jego dokładna data urodzenia nie jest znana. Podejrzewa się następujące daty: 13 września 1974; 5 listopada 1975; 1 stycznia 1976; 3 marca 1976; 8 lipca 1977; 20 grudnia 1978 oraz 11 maja 1979.
Brat Waila al-Shehri - jednego z pozostałych porywaczy samolotu.

</doc>
<doc id="649129" url="https://pl.wikipedia.org/wiki?curid=649129" title="Melittologia">
Melittologia



</doc>
<doc id="649130" url="https://pl.wikipedia.org/wiki?curid=649130" title="Northwestern University Press">
Northwestern University Press

Northwestern University Press - amerykańskie wydawnictwo uniwersyteckie Uniwersytetu Northwestern w Evanston, w stanie Illinois.
Słynie z publikacji europejskiej literatury w przekładzie, w tym poezji.
Wśród polskich tekstów, wydało m.in. w 1992 nagrodzony ("1993 PEN Book-of-the-Month Club Translation Prize") przekład Ignacego Krasickiego "The Adventures of Mr. Nicholas Wisdom" ("Mikołaja Doświadczyńskiego przypadki"), powieść z 1776, powszechnie uważaną za pierwszą w języku polskim. Tłumaczem tego tekstu jest Thomas H. Hoisington.
Polscy autorzy.
Inni Polacy wydani przez Northwestern University Press: 

</doc>
<doc id="649131" url="https://pl.wikipedia.org/wiki?curid=649131" title="Sola Scriptura">
Sola Scriptura



</doc>
<doc id="649133" url="https://pl.wikipedia.org/wiki?curid=649133" title="Martin Jol">
Martin Jol

Martin Jol (ur. 16 stycznia 1956 w Hadze) – holenderski trener piłkarski i piłkarz grający na pozycji obrońcy lub pomocnika, aktualnie odnajduje się w roli trenera, do 2008 był trenerem niemieckiego klubu Hamburger SV. Przed sezonem 2009/2010 podpisał kontrakt z Ajaxem Amsterdam, gdzie pracował do 7 grudnia 2010 roku. Od 7 czerwca 2011 roku jest trenerem Fulham FC. W grudniu 2013 roku został zwolniony z klubu.
Kariera zawodnicza.
Rozpoczynał ją w ADO Den Haag (odszedł po zdobyciu Pucharu Holandii), potem grał w Bayernie Monachium, FC Twente (z którym triumfował w Eredivisie), West Bromwich Albion, Coventry City (grając w tym klubie zdobył wyróżnienie piłkarza roku w Holandii w 1985) i ponownie w zespole z Hagi, gdzie postanowił zakończyć karierę.
W swoich pięciu klubach zagrał ponad 400 razy. Zaliczył również 3 występy w reprezentacji Holandii.
Kariera trenerska.
Holendrowi powierzono funkcję trenera zespołu amatorskiego ADO Den Haag w 1991 roku. Sprawował ją aż do końca sezonu 1994/1995, po którym to odszedł do SVV Scheveningen, doprowadzając drużynę do zwycięstwa w lidze amatorskiej (trzeciej). Przygodę zakończył już półtora roku po objęciu posady w tym klubie. Od 1996 był trenerem Rody Kerkrade (z którym zdobył Puchar kraju), a od 1998 do 30 czerwca 2004 roku – RKC Waalwijk. Po przygodzie z Holandią postanowił przenieść się na Wyspy Brytyjskie, bowiem zaakceptował ofertę Franka Arnesena – dyrektora sportowego angielskiego Tottenham Hotspur F.C. i został asystentem Jacques'a Santiniego. Już wkrótce, bo 8 listopada francuski trener został zwolniony, a jego miejsce na ławce zajął właśnie Jol. W sezonie 2004/2005 trenowane przez niego "Koguty" uplasowały się na 9. pozycji, a rok później – na piątej (w kontrowersyjnych okolicznościach ustępując w tabeli Arsenalowi Londyn), jednocześnie kwalifikując się do Pucharu UEFA. Sukces powtórzył w kolejnym sezonie, zdobywając piąte miejsce, docierając także do ćwierćfinału Pucharu UEFA. Za jego kadencji do klubu trafili między innymi: Kasey Keller, Michael Dawson, Mido, Michael Carrick, Jermaine Jenas, Danny Murphy, Wayne Routledge, Edgar Davids, Aaron Lennon, Teemu Tainio, Didier Zokora, Dimityr Berbatow, Pascal Chimbonda, Steed Malbranque a także Polak, Grzegorz Rasiak. Po epizodach w Hamburger SV oraz Ajaksie Amsterdam, dnia 7 czerwca 2011 roku został trenerem występującego w angielskiej Premier League Fulham FC. 1 grudnia 2013 roku został zwolniony z klubu. Powodem zwolnienie Holendra były słabe wyniki drużyny.

</doc>
<doc id="649135" url="https://pl.wikipedia.org/wiki?curid=649135" title="Victor Montagu">
Victor Montagu

Alexander Victor Edward Paulet Montagu (ur. 22 maja 1906, zm. 25 lutego 1995) – brytyjski arystokrata i polityk, najstarszy syn George’a Montagu, 9. hrabiego Sandwich i Alberty Sturges, córki Williama Sturgesa. Kształcił się w Eton College i oksfordzkim Trinity College. Służył w 5. Batalione Regimentu z Northamptonshire w randze porucznika.
Ukończył Eton College i Trinity College na Uniwersytecie Cambridge. 
Karierę polityczną rozpoczął jako sekretarz Lorda Przewodniczącego Rady Stanleya Baldwina w latach 1932-1934. W 1935 roku był skarbnikiem Junior Imperial League.
W 1940 r. przez krótki czas służył w armii w trakcie kampanii francuskiej. W następnym roku został wybrany do Parlamentu z okręgu South Dorset. Był radykalnym, ale pozbawionym szerszego poparcia deputowanym z ramienia konserwatystów. W 1943 r. założył Tory Reform Committee i przez rok był jego przewodniczącym. W tym czasie napisał "Essays in Tory Reform", w którym protestował przeciwko zbyt daleko, jego zdaniem, idącej liberalizacji Partii Konserwatywnej.
W 1962 r. odziedziczył tytuł 10. hrabiego Sandwich i musiał zamienić miejsce w Izbie Gmin na miejsce w Izbie Lordów. W 1964 r. zrezygnował z tytułu hrabiowskiego, ale nie powrócił do niższej izby Parlamentu. W latach 1962-1984 był prezesem Anti-Common Market League. W 1964 r. dołączył do konserwatywnego Monday Club. W 1970 r. wydał kolejną książkę "The Conservative Dilemma".
W 1934 r. poślubił Maud Rosemary Peto (ur. 29 marca 1916), córkę majora Ralpha Hardinga Peto. Victor i Maud mieli razem syna i córkę:
Pierwsze małżeństwo Montagu zakończyło się rozwodem w 1962 r. Następnie, 7 czerwca 1962 r. poślubił lady Anne Cavendish (ur. 20 sierpnia 1909), córkę Victora Cavendisha, 9. księcia Devonshire i lady Evelyn FitzMaurice, córki 5. markiza Lansdowne. Małżeństwo to nie doczekało się potomstwa i zakończyło się rozwodem w 1965 r.

</doc>
<doc id="649137" url="https://pl.wikipedia.org/wiki?curid=649137" title="Wail al-Shehri">
Wail al-Shehri

Wail al-Shehri (arab. وائل الشهري, transliteracja Alshehri; ur. 31 lipca 1973 w prowincji Asir, zm. 11 września 2001 w Nowym Jorku) - saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 11), który jako pierwszy rozbił się o jedną z wież World Trade Center (wieżę północną), w czasie zamachów z 11 września 2001 roku.
Brat Waleeda al-Shehri - jednego z pozostałych porywaczy samolotu.

</doc>
<doc id="649138" url="https://pl.wikipedia.org/wiki?curid=649138" title="Huskvarna">
Huskvarna

Huskvarna – miasto w południowej Szwecji, w regionie Jönköping, nad jeziorem Wetter, część aglomeracji Jönköping. Około 21,5 tys. mieszkańców.
W mieście rozwinął się przemysł elektromaszynowy oraz włókienniczy.

</doc>
<doc id="649139" url="https://pl.wikipedia.org/wiki?curid=649139" title="Plujka burczało">
Plujka burczało

Plujka burczało, mucha plujka ("Calliphora vomitoria") – gatunek muchówki z rodziny plujkowatych. 
Jeden z większych przedstawicieli rodzaju plujka. Osiąga od 9 do 13 mm długości ciała i jest mocno owłosiona. Oczy czerwonobrunatne. Tył głowy, tylno-dolny narożnik rozszerzeń policzków i zapoliczki wyposażone w długie szczecinki barwy od żółtej do pomarańczowej. Rowki policzkowe barwy rudej lub czerwonej. Listewka twarzowa z rządkiem cienkich szczecinek nadwibrysowych. Owłosienie potylicy za szczecinkami zaocznymi głównie w przeważającej części jasne. Barwa krawędzi otworu gębowego, przodu rozszerzeń policzkowych i listewki twarzowej ciemna. Tułów ciemny niemetaliczny, szary z niebieskimi paskami. Łuski skrzydłowe i tułowiowe na większości powierzchni czarne, te pierwsze z włoskami na wierzchu. Za szwem poprzecznym występują dwie szczecinki międzyskrzydłowe. Skrzydła o bardzo czarnej bazykoście. Odwłok błyszcząco niebieski, słabo pokryty mikrowłoskami. "Surstyli" cienkie, długie i zakrzywione.
Larwy tej muchówki rozwijają się w padlinie, czasami w ropiejących ranach żywych zwierząt. Samica składa do kilkunastu jaj o długości 1,5 mm. Larwy wylęgają się po dwóch dniach. Po około 10 dniach od złożenia jaj następuje przepoczwarczenie.

</doc>
<doc id="649140" url="https://pl.wikipedia.org/wiki?curid=649140" title="Calliphora vomitoria">
Calliphora vomitoria



</doc>
<doc id="649141" url="https://pl.wikipedia.org/wiki?curid=649141" title="CA Platense">
CA Platense

Club Atlético Platense – argentyński klub piłkarski z siedzibą w Vicente López, wchodzącym w skład zespołu miejskiego Buenos Aires.
Historia.
Platense założony został 25 maja 1905, stając się w początkach jedną z podpór argentyńskiego futbolu. Pomimo tego klub często w swej historii przeżywał gorycz spadku z najwyższej ligi.
W 1921 roku doszło do rozłamu w klubie, wobec czego w dwóch różnych ligach grały dwie drużyny o nazwie Platense, przy czym ten drugi zespół określano w gazetach jako Platense II (który rok później zmienił nazwę na Retiro, a potem na Universal).
W drugiej lidze klub występował od 1956 do 1964, i od 1972 do 1976, gdy zdobyli swój pierwszy tytuł - mistrzostwo drugiej ligi argentyńskiej (Primer Torneo), w wyniku czego awansował do ligi pierwszej (Primera división argentina). W latach 70. klub często był na krawędzi spadku, ratując się cudem w ostatnich kolejkach. Później zdobył sobie sławę dzięki swemu wychowankowi Davidovi Trézéguet, który sprzedany został do AS Monaco.
W lidze pierwszej Platense utrzymał się ponad 20 lat i spadł do drugiej w 1999 roku.
W sezonie 2001/02 doszło do największego kryzysu - klub spadł do trzeciej ligi (Primera B Metropolitana).
Dnia 17 maja 2006 Platense wygrał trzecią ligę i wrócił do ligi drugiej (Primera B Nacional).

</doc>
<doc id="649143" url="https://pl.wikipedia.org/wiki?curid=649143" title="Abdulaziz al-Omari">
Abdulaziz al-Omari

Abdulaziz al-Omari (, transliteracja Abdul Aziz Alomari; ur. 28 maja 1979 w prowincji Asir, zm. 11 września 2001 w Nowym Jorku) – saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 11), który jako pierwszy rozbił się o jedną z wież World Trade Center (wieżę północną), w czasie zamachów z 11 września 2001 roku. Odpowiedzialny był za zastraszenie pasażerów atrapą bomby, którą przeniósł do samolotu w torbie. Siedział pośrodku przedziału klasy biznesowej obok Mohameda Atty, był drugim pilotem odpowiedzialnym za sprawy techniczne i nawigację samolotu.

</doc>
<doc id="649144" url="https://pl.wikipedia.org/wiki?curid=649144" title="Oxelösund">
Oxelösund

Oxelösund – miejscowość ("tätort") w Szwecji, położona nad Morzem Bałtyckim, w regionie administracyjnym ("län") Södermanland, ok. 10 km na południowy wschód od Nyköping. Siedziba władz ("centralort") gminy Oxelösund. W l. 1950-1970 Oxelösund posiadał status miasta.
Ważny port wywozowy (przez cały rok wolny od lodów), huta żelaza, przemysł drzewny, szklarski; zamek Stjärnholm ("Stjärnholms slott").
W 2010 r. Oxelösund liczył 10 870 mieszkańców.

</doc>
<doc id="649145" url="https://pl.wikipedia.org/wiki?curid=649145" title="Zwinglianizm">
Zwinglianizm

Zwinglianizm – ruch wśród protestanckiej reformacji, któremu początek dał Huldrych Zwingli, wprowadzając reformację w Zurychu.
Odrzucając autorytet papieża, mszę świętą jako ofiarę, nabożeństwo do świętych i celibat księży, Zwingli próbował w Zurychu wprowadzić teokrację. Jego interpretacja Eucharystii, że jest to tylko zupełnie symboliczna obecność (memorializm), doprowadziła do bezowocnej dysputy z Marcinem Lutrem w Marburgu w roku 1529. Zwingli na nowo zwrócił uwagę chrześcijan, że Eucharystia jest także wspólnotowym posiłkiem.

</doc>
<doc id="649147" url="https://pl.wikipedia.org/wiki?curid=649147" title="Wybrzeże Koromandelskie">
Wybrzeże Koromandelskie

Wybrzeże Koromandelskie – rozległa nadbrzeżna równina, położona nad Oceanem Indyjskim (a dokładniej nad Zatoką Bengalską) we wschodniej części stanu Tamil Nadu w południowych Indiach. Zajmuje obszar ok. 22,8 tys. km². Średnia wysokość wynosi 80 metrów nad poziomem morza. Linia brzegowa prosta, liczne wysepki koralowe.
Główne rzeki przepływające przez ten obszar to: Pālār, Ponnaiyār i Cheyyār oraz Pāmban i Ponnā, przy czym te dwie ostatnie są przez większość roku wyschnięte.
Powszechnie występują bagna i moczary oraz nieliczne lasy (głównie niskopienne zarośla). Uprawia się głównie: ryż, trzcinę cukrową, orzeszki ziemne i bawełnę. Spotyka się także plantacje bananowe i palmę kokosową. Z zakładów przemysłowych należy wymienić fabryki produkujące nawozy sztuczne, produkty chemiczne i samochody. Region ten słynie też z licznych zabytków o charakterze sakralnym i bywa nazywany "ziemią świątyń" (m.in. "Mahābālipuram" i "Mamallapuram").

</doc>
<doc id="649148" url="https://pl.wikipedia.org/wiki?curid=649148" title="Skellefteå">
Skellefteå

Skellefteå – miasto w północnej Szwecji, w regionie administracyjnym ("län") Västerbotten, siedziba gminy Skellefteå. Leży nad rzeką Skellefteälven, powyżej jej ujścia do Zatoki Botnickiej.
Według danych Szwedzkiego Urzędu Statystycznego liczba ludności wyniosła: 35 516 (31 grudnia 2015), 35 882 (31 grudnia 2018) i 36 142 (31 grudnia 2019).
Urodziła się tutaj Anna Sjöström, szwedzka piłkarka.
W mieście rozwinął się przemysł celulozowo-papierniczy oraz hutniczy.

</doc>
<doc id="649149" url="https://pl.wikipedia.org/wiki?curid=649149" title="Kwashiorkor">
Kwashiorkor

Kwashiorkor – dotycząca najczęściej dzieci w ubogich krajach choroba powodowana tak niedoborem ilościowym, jak i jakościowym (białko, witaminy, pierwiastki śladowe) pożywienia. Niedobory żywieniowe zaburzają syntezę enzymów, niedostateczna podaż aminokwasów prowadzi do zmian funkcji, a potem również struktury narządów wewnętrznych, wtórnie – także do zaburzeń gospodarki wodno-elektrolitowej i układu odpornościowego, dochodzi do zakażeń, w tym na przykład rzadko spotykanego u osób prawidłowo żywionych raka wodnego.
Cierpiący na kwashiorkor jest osłabiony, apatyczny, zaniki tkanki tłuszczowej i mięśni mogą być maskowane obrzękami, szczególnie brzucha. Obserwuje się ginekomastię, powiększenie ślinianek, hipogonadyzm. Laboratoryjnie można wykazać przewodnienie hipotoniczne, ubytki pierwiastków śladowych, hipolipidemię, niewydolność zewnątrzwydzielniczą i wewnątrzwydzielniczą trzustki (z hipoglikemią około 50 mg% i nietolerancją glukozy przy hiperinsulinemii) oraz niedokrwistość. Wchłanianie wody w dolnym odcinku przewodu pokarmowego i zagęszczanie moczu w nerkach jest upośledzone, dlatego chorzy wydalają objętościowo dużo kału i moczu.
Rozpoznanie na podstawie wywiadu i opisanych zmian nie nastręcza zwykle trudności.
Nieleczony kwashiorkor jest zawsze śmiertelny, w jego leczeniu ważne jest powolne wyrównywanie stwierdzonych niedoborów, a następnie równie ostrożne rozszerzanie diety, co przy wczesnym podjęciu terapii zwykle zapewnia korzystne rokowanie.
Nazwa "kwashiorkor" pochodzi prawdopodobnie z języka jednego z ghańskich plemion – ga – i oznacza „dziecko odstawione (od piersi przez młodsze rodzeństwo)”. Według niektórych źródeł może oznaczać „czerwonego chłopca” – od czerwonawego odcienia koloru włosów występującego w przebiegu choroby.

</doc>
<doc id="649152" url="https://pl.wikipedia.org/wiki?curid=649152" title="Association Sportive de Monaco Football Club">
Association Sportive de Monaco Football Club



</doc>
<doc id="649154" url="https://pl.wikipedia.org/wiki?curid=649154" title="Ziemia van Diemena">
Ziemia van Diemena

Ziemia van Diemena (ang. "Van Diemen’s Land") – nazwa geograficzna istniejąca w latach 1642-1855, odnosząca się do australijskiej południowo-wschodniej kolonii mieszczącej się na wyspie, która w 1855 r. została przemianowana na Tasmanię i weszła w skład Commonwealthu. Wyspa wzięła swoją nazwę od gubernatora generalnego Holenderskich Indii Wschodnich, Antonia van Diemena, który wysłał w ten rejon w 1642 r. wyprawę badawczą pod kierunkiem Abla Tasmana, który jako pierwszy Europejczyk dotarł w to miejsce. Brytyjscy osadnicy, którzy przybyli tu na początku XIX wieku, zatrzymali tę nazwę.

</doc>
<doc id="649155" url="https://pl.wikipedia.org/wiki?curid=649155" title="Fayez Banihammad">
Fayez Banihammad

Fayez Rashid Ahmed Hassan al Qadi Banihammad (; ur. 19 marca 1977 w Chur Fakkan, zm. 11 września 2001 w Nowym Jorku) – terrorysta, zamachowiec samobójca, jeden z pięciu porywaczy samolotu linii United Airlines (lot 175), który jako drugi rozbił się o jedną z wież World Trade Center (wieżę południową), w czasie zamachów z 11 września 2001 roku.
Pochodził ze Zjednoczonych Emiratów Arabskich. Miał za zadanie udusić pilotów samolotu, dlatego też wspólnie z Mohandem al-Shehrim wykupił bilet na miejsce możliwie jak najbliżej kabiny pilotów. Pełnił także funkcję drugiego pilota, na jednym z nagrań z czarnej skrzynki lotu 175 słychać głos Banihammada dochodzący z przedziału pasażerskiego w tylnej części maszyny o godzinie 8.45. Słychać tam odgłosy walki i duszenia, to świadczy o tym, że już trzy minuty po przejęciu samolotu i zabiciu pilotów Fayez Banihammad udał się na tył, aby nadzorować zachowanie pasażerów i stewardes, najprawdopodobniej wtedy chwycił jednego z pasażerów i zabił go nożykiem, w który był wyposażony. Następne minuty nagrania świadczyłyby, że Fayez Banihammad udał się do kokpitu, gdzie był już Marwan al-Shehhi, jednak nagranie to jest bardzo niewyraźne, słychać tylko, że ktoś wchodzi do kokpitu i krzyczy coś w języku arabskim. Trudno jednak określić, czy był to głos Banihammada, czy któregoś z jego kompanów. Ostatnie nagranie lotu 175 pochodzi z godziny 9.03:03 na sekundę przed uderzeniem samolotu w WTC 2 słychać krzyki kilku mężczyzn z kabiny pilotów, po czym głuchy huk i zapada cisza.

</doc>
<doc id="649156" url="https://pl.wikipedia.org/wiki?curid=649156" title="Tabletka antykoncepcyjna">
Tabletka antykoncepcyjna

Tabletka antykoncepcyjna, pigułka antykoncepcyjna – doustny środek antykoncepcyjny zawierający syntetyczne odpowiedniki hormonów. Jej działanie polega na blokowaniu owulacji oraz zmianie konsystencji śluzu szyjki macicy w taki sposób, że nie przepuszcza on plemników.
Stosuje się preparaty jednoskładnikowe lub dwuskładnikowe. Pigułki jednoskładnikowe (tzw. minipigułki) zawierają niskie dawki jednego hormonu – syntetycznego odpowiednika progesteronu (gestagenu). Pigułki dwuskładnikowe zawierają syntetyczne gestageny i etynyloestradiol. Tabletki jednofazowe dostarczają taką samą dawkę estrogenu i progestagenu w ciągu całego cyklu, natomiast w pigułkach dwu- i trójfazowych zawartość hormonów zmienia się w czasie trwania cyklu. Najczęściej stosowane w hormonalnych środkach antykoncepcyjnych gestageny to: lewonorgestrel, drospirenon, norelgestromin, gestoden, dezogestrel.
Mechanizm działania.
Preparaty dwuskładnikowe.
Zawarty w tych preparatach estrogenowo-gestagenowych etynyloestradiol hamuje wydzielanie FSH uniemożliwiając dojrzewanie pęcherzyków Graffa i tym samym komórek jajowych. Natomiast gestageny (również obecne w tabletkach) hamują owulację, czyli uwolnienie komórki jajowej. Zmieniają też śluz szyjki macicy, utrudniając transport plemników w drogach rodnych kobiety oraz wpływają na endometrium (staje się ono cieńsze), wywołując zmiany, które potencjalnie mogą utrudniać implantację zarodka. W ten sposób hormonalne środki antykoncepcyjne utrudniają zapłodnienie i powstanie zarodka. Zgodnie z przeglądem systematycznym "Contraceptive Technology" z 2011 roku nie ma znaczących dowodów na działanie tabletek dwuskładnikowych na zygotę po zapłodnieniu. W 2 pracach z końca XX wieku próbowano pokazać, że tabletki antykoncepcyjne teoretycznie mogą wpłynąć na implantację zarodka. W 2002 roku w badaniu 8500 kobiet pokazano, że zażywanie tabletek antykoncepcyjnych zwiększa szanse na ciążę (rozumianą jako zaczynającą się po zagnieżdżeniu się zarodka) po ich odstawieniu, w stosunku do osób, które nigdy ustnej antykoncepcji nie stosowały. Inny przegląd systematyczny z 2011 roku pokazał, że odsetki udanych ciąż (rozumianych jako zaczynających się od zagnieżdżenia zarodka) są takie same w przypadku kobiet w przeszłości używających ustną antykoncepcję co u kobiet tego nierobiących. Farmakolodzy wymieniają zapobieganie implantacji jako jeden z mechanizmów działania antykoncepcji hormonalnej. Informacje o tym mechanizmie podają również producenci tabletek antykoncepcyjnych.
Preparaty jednoskładnikowe.
Tabletka jednoskładnikowa zwana jest inaczej „minipigułką”. Różni się od tabletki antykoncepcyjnej dwuskładnikowej tym, że zawiera tylko jeden hormon, progestagen. Uważa się ją za łagodniejszy środek antykoncepcji hormonalnej, ponieważ wywołuje mniej efektów ubocznych. Jest bezpieczniejszym i praktyczniejszym środkiem dla określonej grupy kobiet, szczególnie wrażliwych na wysoko stężone leki hormonalne.
Obecność tylko jednego hormonu nie ujmuje minipigułce jej skuteczności, a jej działanie polega głównie na zmienianiu właściwości śluzu w szyjce macicy i utrudnianiu wnikania plemników do dróg rodnych kobiety. Hormony te hamują również owulację (zależnie od dawki) oraz prowadzą do zmian w endometrium (staje się ono cieńsze, co potencjalnie może utrudniać implantację).
Bezpieczeństwo.
Odsetek zgonów (które nastąpiły w ciągu 39 lat obserwacji) wśród kobiet, które zażywały tabletki antykoncepcyjne jest 12% niższy niż wśród kobiet, które nigdy tego nie robiły. Ryzyko śmierci młodej, niepalącej kobiety zażywającej ustną antykoncepcję jest 240 razy niższe niż ryzyko śmierci z powodu komplikacji zdrowotnych wynikłych z ciąży (które są główną przyczyną śmierci nastolatek w wieku 15–19 lat).
Przegląd systematyczny z 2010 roku wykazał, że tabletki antykoncepcyjne przeważnie nie zwiększają ryzyka zachorowania na raka. Istnieje dodatnia korelacja pomiędzy długotrwałym zażywaniem dwuskładnikowych tabletek a zwiększoną szansą zachorowania na raka wątroby i szyjki macicy oraz guzów w wątrobie. Pozytywne skutki uboczne zażywania doustnych środków antykoncepcyjnych związane z nowotworami to:
W 2011 roku systematyczny przegląd 49 badań wykazał, że (wbrew popularnemu przekonaniu) stosowanie antykoncepcji hormonalnej nie zmienia znacząco masy ciała. W 2013 roku na podstawie 16 badań naukowcy stwierdzili, że istnieją ograniczone dowody na przyrost wagi na skutek długotrwałego zażywania tabletek jednoskładnikowych.
W 1995 roku w badaniu pół tysiąca kobiet stwierdzono, że wieloletnie (powyżej 9 lat) używanie środków antykoncepcyjnych ponad dwukrotnie redukuje ryzyko poronienia. 10 lat później stwierdzono istnienie odwrotnego efektu. Na podstawie danych z lat 1996–2002 o 93 tysiącach kobiet z Danii wykazano, że przyjmowanie tabletek antykoncepcyjnych przed i w trakcie ciąży nie zwiększa ryzyka śmierci płodu. Przegląd systematyczny z 2011 roku wykazał, że antykoncepcja hormonalna zażywana przed ciążą nie wiąże się z uszkodzeniami płodu czy poronieniami.
Innym skutkiem ubocznym zażywania ustnej antykoncepcji jest poprawa w przypadku zapalenia narządów miednicy mniejszej, bolesnego miesiączkowania, zespołu napięcia przedmiesiączkowego i trądziku.
Zażywanie hormonalnych środków antykoncepcyjnych powoduje dwu- do sześciokrotnego wzrostu ryzyka wystąpienia choroby zakrzepowej (ciąża zwiększa to ryzyko 60-krotnie), udaru i zawału serca, zwłaszcza u kobiet stosujących je po raz pierwszy, a także u osób jednocześnie palących, z nadciśnieniem tętniczym i z innymi czynnikami ryzyka dla układu krążenia i naczyń mózgowych. Korzyści (będące pozytywnym wpływem na zakrzepicę tętnic, zakrzepicę żylną i podwyższone ciśnienie) przewyższają jednak te skutki uboczne.
Stwierdzono, że pochodzące z leków hormony żeńskie uwalniane z moczem, które trafiają do ścieków, a następnie wód śródlądowych i morskich (tzw. ksenoestrogeny) wywołują zaburzenia płodności u ssaków wodnych oraz ludzi, jednak według przeglądu badań z 2011 roku głównym źródłem ksenoestrogenów w środowisku naturalnym nie są tabletki antykoncepcyjne.
Sposób użycia.
Dwuskładnikowe tabletki antykoncepcyjne, zwykle przyjmuje się codziennie, przez 21 dni, rozpoczynając od pierwszego dnia cyklu miesiączkowego (od pierwszego dnia miesiączki). Następnie robi się siedmiodniową przerwę, w trakcie której powinno wystąpić krwawienie. Kolejną serię tabletek rozpoczyna się ósmego dnia, od wzięcia ostatniej tabletki z poprzedniej serii. Maksymalny dopuszczalny czas opóźnienia w przyjęciu pigułki to 12 godzin.
Na rynku dostępne są preparaty jednofazowe – w których wszystkie tabletki zawierają te same ilości hormonów, oraz dwu- i trójfazowe, zawierające mniej gestagenu w tabletkach przyjmowanych w pierwszej fazie cyklu, a więcej w tabletkach przyjmowanych później. Tabletki wielofazowe lepiej naśladują naturalne wahania stężenia hormonów w trakcie cyklu miesiączkowego.
Jednoskładnikowe środki antykoncepcyjne stosuje się ciągle, nawet w trakcie trwania krwawienia miesięcznego.
Skuteczność.
Warunkiem skuteczności tabletek jest ich systematyczne zażywanie, w przybliżeniu o tej samej porze dnia (zgodnie z instrukcją) w celu utrzymania potrzebnego stężenia hormonów. Wymienione środki mogą być nieskuteczne w związku z niektórymi chorobami i zażywaniem niektórych leków.
Odsetek stwierdzonych ciąż po roku poprawnego stosowania tabletek dwuskładnikowych to 0,3%, a jednoskładnikowych – 0,51%. Jednocześnie odsetek ciąż po roku niekonsekwentnego zażywania lub zażywania niezgodnego z zaleceniami to 9% (skuteczność tabletek dwuskładnikowych i jednoskładnikowych w takich warunkach ich stosowania nie jest identyczna, ale brak bardziej precyzyjnych danych na ten temat).
Historia.
Badania nad skutecznymi metodami zapobiegania ciąży rozpoczęły się w latach 40. XX wieku. Wtedy to dokonano odkrycia, że zastrzyki progesteronu skutecznie hamują jajeczkowanie u zwierząt doświadczalnych. Jednak perspektywa robienia zastrzyków podskórnych w celu regulacji płodności nie była zachęcająca, a poza tym progesteron był wówczas drogim preparatem.
Badania nad doustnym środkiem antykoncepcyjnym rozpoczął w 1950 r., prawdopodobnie za namową Margaret Sanger, założycielki "Planned Parenthood", Gregory Goodwin Pincus – specjalista w dziedzinie rozmnażania się ssaków. Pincus pozyskał sponsorów (m.in. Katharine McCormick), dobrał utalentowanych ludzi (pracowali wraz z nim doktor Min-Chuh Chang, lekarz ginekolog John Rock, doktor Edris Rice-Wray, doktor Celso-Ramon Garcia) i osiągnął sukces. Początkowo uczeni stwierdzili, że progesteron podawany doustnie hamuje jajeczkowanie, podobnie jak zastrzyki, jednak ujawnili również wady preparatu: skuteczność w 85% i wielkość dawki.
W tym samym czasie, w 1952 r. został zsyntetyzowany norethynodrel (noretyndron). Jego twórca Frank Colton nie zdawał sobie sprawy, jakie znaczenie będzie miał ten związek w regulacji urodzin; ani on, ani firma, w której pracował (G.D Searle and Company) nie mieli w planach syntezy środka antykoncepcyjnego. Pincus włączył norethynodrel do badań i uzyskał lepsze wyniki niż w badaniach z progesteronem. Kolejnym etapem było dodanie niewielkiej ilości mestranolu. Uzyskana pigułka pod nazwą "Enovid" była gotowa do eksperymentów klinicznych w 1955 roku. W 1960 uzyskała dopuszczenie Agencji Żywności i Leków i po raz pierwszy pojawiła się w aptekach amerykańskich. W Polsce pigułka została wprowadzona do sprzedaży w 1966.
Kontrowersje.
Istnieje środowisko ginekologów odmawiających przepisywania pigułek antykoncepcyjnych. W Polsce zgodnie z przepisem art. 39 Ustawy o zawodzie lekarza i lekarza dentysty z 5 grudnia 1996 "lekarz może powstrzymać się od wykonania świadczeń zdrowotnych niezgodnych z jego sumieniem, z zastrzeżeniem art. 30, z tym że ma obowiązek wskazać realne możliwości uzyskania tego świadczenia u innego lekarza lub w innym zakładzie opieki zdrowotnej oraz uzasadnić i odnotować ten fakt w dokumentacji medycznej. Lekarz wykonujący swój zawód na podstawie stosunku pracy lub w ramach służby ma ponadto obowiązek uprzedniego powiadomienia na piśmie przełożonego."
Kościół katolicki jest przeciwnikiem wszystkich sztucznych metod antykoncepcyjnych, proponując zamiast tego swoim wiernym metody rozpoznawania płodności oparte na obserwacji fizjologicznych objawów towarzyszących cyklowi menstruacyjnemu.

</doc>
<doc id="649161" url="https://pl.wikipedia.org/wiki?curid=649161" title="Imikwimod">
Imikwimod

Imikwimod – organiczny związek chemiczny z grupy aminochinolin, modulator odpowiedzi immunologicznej, lek stosowany w leczeniu niektórych chorób skóry. Wprowadzony na rynek przez firmę 3M w 1997 roku i zaakceptowany przez FDA. Wykazuje działanie przeciwnowotworowe i skuteczność w leczeniu wirusowych chorób skóry.
Mechanizm działania.
Mechanizm działania imikwimodu polega na modulacji odpowiedzi immunologicznej przez pobudzanie makrofagów i monocytów do produkcji interferonu α i cytokin (głównie IL-12 i TNF α). Inne działanie imikwimodu polega na wpływie na komórki Langerhansa, zwiększając ich możliwości prezentacji antygenu limfocytom T. Imikwimod ma działanie przeciwnowotworowe przez hamowanie angiogenezy i zwiększenie działania cytotoksycznych limfocytów T i komórek NK.
Nie ma bezpośredniego działania przeciwwirusowego.
Wskazania.
Jest stosowany miejscowo w leczeniu brodawek kończystych (kłykcin kończystych) okolicy narządów płciowych i odbytu, niektórych postaci raka skóry, m.in. raka podstawnokomórkowego, choroby Bowena, raka kolczystokomórkowego skóry i rogowacenia słonecznego.
Przeciwwskazania.
Przeciwwskazaniami do stosowania imikwimodu są otwarte rany i owrzodzenia skóry.
Interakcje.
Nie zanotowano interakcji imikwimodu z innymi lekami.
Objawy niepożądane.
Najczęstsze działania niepożądane to miejscowe reakcje skórne, pod postacią obrzęku, zaczerwienienia, łuszczenia i nadżerek skóry. Objawy ogólne występują bardzo rzadko i są to najczęściej bóle głowy, mięśniowe i stawowe tzw. grypopodobne.
Uwagi.
Lek nie jest przeznaczony do stosowania u dzieci i należy chronić przed nim oczy.
Nie należy stosować imikwimodu w okresie ciąży i laktacji.
Dawkowanie i stosowanie.
Stosowanie leku polega na nakładaniu kremu (5%) na zmienione chorobowo okolice skóry na kilka godzin dziennie kilka dni w tygodniu w zależności od wskazań lekarskich. Długość prowadzenia kuracji ustala lekarz.
Preparaty.
"Aldara" – 5% krem w saszetkach 250 mg.

</doc>
<doc id="649162" url="https://pl.wikipedia.org/wiki?curid=649162" title="Imiquimod">
Imiquimod



</doc>
<doc id="649164" url="https://pl.wikipedia.org/wiki?curid=649164" title="Lizosomalne choroby spichrzeniowe">
Lizosomalne choroby spichrzeniowe

Lizosomalne choroby spichrzeniowe, choroby lizosomalne, choroby spichrzania lizosomalnego – grupa chorób uwarunkowanych genetycznie, w których na skutek braku aktywności jednego z enzymów dochodzi do spichrzania różnych substancji w lizosomach.
Patogeneza.
Ze względu na to, że wytwarzanie enzymów w lizosomach przebiega w wielu etapach (synteza, fałdowanie, aktywacja, przemieszczanie) można znaleźć wiele przyczyn upośledzenia ich funkcji.
Stopień upośledzenia funkcji enzymu decyduje o nasileniu objawów chorobowych, a jego typ – o rodzaju tych objawów.
Na skutek braku aktywności enzymu, gromadzone w lizosomach substancje nie mogą ulec degradacji i gromadzą się w komórkach, co prowadzi do określonych zmian strukturalnych i czynnościowych
Dziedziczenie.
Większość chorób lizosomalnych to schorzenia monogenowe, dziedziczone autosomalnie recesywnie. Wyjątkami są: choroba Fabry’ego, mukopolisacharydoza II, choroba Danona)
Diagnostyka.
Rozpoznanie można postawić po stwierdzeniu charakterystycznego profilu substratów wydalanych z moczem (mukopolisacharydów, lipidów, sulfatydów, gangliozydów, glikoprotein).
Dodatkowe badania wykrywają zmiany wywołane chorobą (demielinizacje w mózgu, powiększenie narządów, zmiany na dnie oka)
Ważną rolę odgrywają również badania genetyczne
Leczenie.
Stosuje się próby leczenia oparte na przeszczepieniu szpiku kostnego, enzymatyczną terapię zastępczą (terapia genowa).

</doc>
<doc id="649165" url="https://pl.wikipedia.org/wiki?curid=649165" title="Aldara">
Aldara



</doc>
<doc id="649166" url="https://pl.wikipedia.org/wiki?curid=649166" title="Transport w Kamerunie">
Transport w Kamerunie

Transport kolejowy.
Sieć kolejowa.
Jedynym operatorem transportu kolejowego w kraju jest przedsiębiorstwo Camrail. Sieć linii kolejowych długości 1104 km, w większości wybudowanych przez niemiecką administrację kolonialną, obejmuje:
W użytku pozostają tylko linia transkameruńska i krótki odcinek Mbanga - Kumba. Linia zachodnia jest wyłączona z użytkowania z powodu złego stanu mostu na rzece Wouri w Duali.
Miasta obsługiwane przez Camrail:
Połączenia z innymi krajami:
Tabor.
Tabor kameruńskich kolei to 50 lokomotyw i blisko 1300 wagonów. Są wśród nich lokomotywy i autobusy szynowe produkcji Alstom, lokomotywy produkcji Bombardier Transportation i Electro-Motive Diesel i inne.
Transport samochodowy.
Sieć drogowa.
Łączna długość sieci drogowej wynosi 34 300 km, w tym 4288 km – to drogi utwardzone, zaś pozostałe 30 012 km – nieutwardzone (dane z 1995).
Żegluga śródlądowa.
Łączna długość szlaków śródlądowych wynosi 2090 km.
Żegluga morska.
Ważniejsze porty to Bonabéri, Campo, Duala, Garoua, Kribi, Limbé i Tiko.
Transport lotniczy.
W kraju znajduje się 50 lotnisk (dane z 1999), w tym 11 z utwardzonymi pasami startowymi. Spośród tych 11 lotnisk dwa mają pasy startowe długości powyżej 3047 m, cztery – o długości od 2438 do 3047 m, trzy – o długości od 1524 do 2437 m, jedno – o długości od 914 do 1523 m i jedno – o długości poniżej 914 m. Spośród pozostałych 39 osiem ma pas startowy o długości od 1524 do 2437 m, 20 – o długości od 914 do 1523 m, zaś 11 – o długości poniżej 914 m.
Kameruńskie linie lotnicze to:
Transport międzynarodowy.
Miasta, w których znajdują się lotniska obsługujące połączenia międzynarodowe:
Transport krajowy.
Miasta, w których znajdują się lotniska obsługujące połączenia krajowe:

</doc>
<doc id="649167" url="https://pl.wikipedia.org/wiki?curid=649167" title="Choroba spichrzeniowa">
Choroba spichrzeniowa



</doc>
<doc id="649169" url="https://pl.wikipedia.org/wiki?curid=649169" title="Danny Murphy">
Danny Murphy

Daniel „Danny” Murphy (ur. 18 marca 1977 w Chester) – angielski piłkarz, grający na pozycji środkowego pomocnika.
Kariera klubowa.
Swoje pierwsze treningi zaczynał w Crewe Alexandra, gdzie przez 4 lata gry w 134 występach zdobył 27 bramek. Młodym piłkarzem zainteresował się wtedy Liverpool F.C. i w sezonie 1997/1998 Danny występował już (chociaż nieregularnie) w Premiership. Następnie szefowie klubu z Miasta Beatlesów postanowili go na rok wypożyczyć do swojego byłego klubu, aby nabierał pewności siebie i się ogrywał. Było to bardzo dobre posunięcie, gdyż już w 1999 roku należał do najlepszych piłkarzy klubu trenowanego wówczas przez Gerarda Houlliera.
Zapewne w pamięci Danny'ego zapadnie sezon 2000/2001, kiedy Liverpool zdobył aż pięć bardzo cennych trofeów. W Anglii były to: Puchar Ligi, Puchar Kraju oraz Superpuchar Kraju, a na arenie międzynarodowej: Puchar UEFA i Superpuchar Europy. Potem przyszły dla niego jednak trudne czasy i musiał naprawdę ostro rywalizować o miejsce w składzie. Kiedy w końcu na dobre je stracił, klub w 2004 roku za 2.5 miliona euro sprzedał go do Charltonu. W ciągu 2 sezonów zawodnik pokazał na co naprawdę go stać i zwrócił na siebie uwagę silniejszych klubów i na początku 2006 został przetransferowany do Tottenham Hotspur F.C. Po zmianie otoczenia znowu stał się tylko rezerwowym. 31 sierpnia 2007 roku Murphy zmienił barwy klubowe i przeszedł do londyńskiego Fulham F.C. Przez pięć następnych sezonów doświadczony już zawodnik był filarem drugiej linii i kapitanem drużyny z Craven Cottage. Był członkiem teamu, który zawojował Ligę Europy 2009/2010 - "Cottagers" wyeliminowali wówczas Vėtrę Wilno, Amkar Perm, FC Basel i CSKA Sofię (obydwa w fazie grupowej), Szachtar Donieck, Juventus Turyn, VfL Wolfsburg oraz Hamburger SV. Porażka przyszła dopiero w wielkim finale, gdy na drodze zespołu stanęło hiszpańskie Atlético Madryt. Kapitan rozegrał w decydującym meczu 118 minut i, wyczerpany, został zmieniony przez Jonathana Greeninga. Murphy w samej Premier League wystąpił w Fulham 163 razy i zdobył 17 bramek (doliczając występy pucharowe i na arenie kontynentalnej liczba ta wzrośnie do 198 gier i 28 goli).
25 czerwca 2012, po wygaśnięciu kontraktu, podpisał roczny kontrakt z występującym wówczas w Championship, Blackburn Rovers. 10 października 2013 roku oficjalnie zakończył piłkarską karierę.
Kariera reprezentacyjna.
Danny Murphy swój pierwszy mecz w reprezentacji Anglii zagrał w 2001 r. Wystąpił w niej w 9 spotkaniach strzelając przy tym 1 bramkę. Grał także w reprezentacji swojego kraju do lat 20.

</doc>
<doc id="649170" url="https://pl.wikipedia.org/wiki?curid=649170" title="Bitwa pod Rawenną">
Bitwa pod Rawenną



</doc>
<doc id="649171" url="https://pl.wikipedia.org/wiki?curid=649171" title="Golędzinów (Warszawa)">
Golędzinów (Warszawa)

Golędzinów – osiedle znajdujące się w dzielnicy Praga-Północ w Warszawie. Przyłączone do miasta w kwietniu 1916.
Historia.
Pierwsze wzmianki o osadzie Golędzinów datuje się na 1387. Został założony na mocy prawa chełmińskiego. Golędzinów był osadą garbarską, W XV wieku stanowił własność rycersko-szlachecką.
Wieś szlachecka Golendzinowo w 1580 znajdowała się w powiecie warszawskim ziemi warszawskiej województwa mazowieckiego.
W 1658 Golędzinów otrzymał prawa miejskie. W 1764 król Stanisław August Poniatowski zakupił Golędzinów i założył na jego terenie jurydykę zwaną Golędzinowem Królewskim. W 1783 król podarował mniejszości niemieckiej tam dwa place pod budowę kościoła ewangelicko-augsburskiego i cmentarza. Kościół został zniszczony w 1794 podczas szturmu generała Aleksandra Suworowa lub później, podczas wojen napoleońskich. 
W 1791 roku Sejm Czteroletni włączył "Golędzinów Królewski" do Warszawy. 
W 1792 na terenie Golędzinowa Królewskiego istniało trzynaście garbarni. Na początku XIX wieku władza Imperium Rosyjskiego przejęła tereny Golędzinowa pod budowę fortu Śliwickiego. W 1859 Rosjanie nie dotrzymali złożonej wcześniej obietnicy i zlikwidowali cmentarz Golędzinowski (mieścił się on na terenie zajmowanym obecnie przez Ogród Zoologiczny). Według innych źródeł cmentarz funkcjonował znacznie dłużej, gdyż w latach 1845−1879 dokonano tam prawie 450 pochówków i zaznaczono go jeszcze na planach Lindley'a z 1897 roku. 
Na początku XX wieku Golędzinów posiadał zabudowę podmiejską, która charakteryzowała się obszarami gospodarskimi i zabudową drewnianą. Golędzinów ponownie został włączony do Warszawy w 1916. W 1936 na terenie Golędzinowa premier Felicjan Sławoj Składkowski powołał trzy kompanie Rezerwy Policyjnej. Po II wojnie światowej na tym terenie stacjonował Korpus Bezpieczeństwa Wewnętrznego, Nadwiślańskie Jednostki Wojskowe i Zmotoryzowane Odwody Milicji Obywatelskiej, stacjonujące w rejonie fortu Śliwickiego.
W 2022 roku miasto podjęło decyzję o utworzeniu wzdłuż koryta Wisły parku Naturalnego Golędzinów.

</doc>
<doc id="649173" url="https://pl.wikipedia.org/wiki?curid=649173" title="Choroba Hurlera">
Choroba Hurlera



</doc>
<doc id="649174" url="https://pl.wikipedia.org/wiki?curid=649174" title="Mohand al-Shehri">
Mohand al-Shehri

Mohand al-Shehri (arab. مهند الشهري, transliteracja: Alshehri; również: Mohammed Alshehhi, Mohald Alshehri; ur. 5 lipca 1979 w prowincji Asir, zm. 11 września 2001 w Nowym Jorku) – saudyjski terrorysta, zamachowiec samobójca, jeden z pięciu porywaczy samolotu linii United Airlines (lot 175), który jako drugi rozbił się o jedną z wież World Trade Center (wieżę południową), w czasie zamachów z 11 września 2001 roku.
Niespokrewniony z dwoma innymi porywaczami (samolotu lotu 11) – Waleedem al-Shehri i Wailem al-Shehri.

</doc>
<doc id="649176" url="https://pl.wikipedia.org/wiki?curid=649176" title="Green Eyed Soul">
Green Eyed Soul

Green Eyed Soul – debiutancki album studyjny niemieckiej wokalistki pop Sarah Connor wydany dnia 26 listopada 2001 w krajach niemieckojęzycznych oraz dnia 3 grudnia 2001 w Polsce nakładem wytwórni Sony Music.
Informacje o albumie.
Prace nad materiałem na debiutancki krążek artystki trwały kilka miesięcy na przełomie lat 2000 oraz 2001. Utwory umieszczone na albumie prezentują różne style muzyczne od ballad („From Sarah with Love”), poprzez taneczne rytmy R&amp;B („Every Little Thing”, „If U Were My Man”), hip-hopowe melodie („Make U High”, „Magic Ride”) do soulowych brzmień („Where Do We Go from Here”).
„Czasem jeździłam do studia dwa razy w nocy, by poprawić jedną, czy dwie drobne rzeczy w piosence. Jestem perfekcjonistką, a ten album to moje dziecko! Chciałam, żeby wszystko było idealne i jestem zadowolona z rezultatów. Tytuł krążka nie wybrałam przypadkowo. W latach 60. na muzykę białych artystów śpiewających soul mówiono niebieskooki soul. Ja mam zielone oczy, moja muzyka wywodzi się z soulu, więc... zielonooki soul.”
Produkcja.
Przy produkcji materiału na album pracował niemiecki duet producencki Kay Denar i Rob Tyger, którzy stworzyli i wyprodukowali większość piosenek na krążek. Bülent Aris, znany ze współpracy z Backstreet Boys stworzył trzy utwory, zaś Triage czuwał nad produkcją tychże kompozycji. Pracy z Connor podjął się również amerykański wokalista R&amp;B TQ, który oprócz gościnnego udziału w singlu „Let’s Get Back to Bed – Boy!” skomponował i wyprodukował piosenkę „Can' Get None”. Większość utworów na krążku to kompozycje autorskie, oprócz dwóch które opierają się na samplingu. „In My House” to cover kompozycji o tym samym tytule zespołu Mary Jane Girls, zaś „French Kissing” zawiera sampel utworu „No Diggity” zespołu Blackstreet.
Promocja.
W roku 2002, by promować krążek artystka wyruszyła w trasę koncertową „Green Eyed Soul Tour”. Początkowo występy miały mieć miejsce w kwietniu 2002, jednak z powodu sukcesu albumu w krajach europejskich show przeniesiono. Connor, ze względu na zaawansowaną akcję promocyjną "Green Eyed Soul" oraz „From Sarah with Love” w wielu krajach Europy postanowiła przesunąć datę pierwszego występu na czerwiec 2002. Trasa koncertowa rozpoczęła się 9 czerwca 2002 w Kolonii i trwała dwa tygodnie. Wokalistka odwiedziła piętnaście miast w Austrii, Niemczech oraz Szwajcarii. Na scenie Connor prezentowała siedemnaście kompozycji, w tym piosenkę Michaela Jacksona „Black or White”. W czasie występów artystka czterokrotnie zmieniała ubranie, adekwatnie do prezentowanego stylu muzycznego.

</doc>
<doc id="649177" url="https://pl.wikipedia.org/wiki?curid=649177" title="Choroba Morquio">
Choroba Morquio



</doc>
<doc id="649178" url="https://pl.wikipedia.org/wiki?curid=649178" title="Choroba Marteux-Lamy">
Choroba Marteux-Lamy



</doc>
<doc id="649179" url="https://pl.wikipedia.org/wiki?curid=649179" title="Choroba Sandhoffa">
Choroba Sandhoffa



</doc>
<doc id="649183" url="https://pl.wikipedia.org/wiki?curid=649183" title="Choroba wtrętów komórkowych">
Choroba wtrętów komórkowych



</doc>
<doc id="649186" url="https://pl.wikipedia.org/wiki?curid=649186" title="Caught in a Moment">
Caught in a Moment

Caught in a Moment – czwarty i ostatni singel Sugababes z albumu "Three". Wydany w sierpniu 2004, dotarł do 8 miejsca na brytyjskiej liście przebojów.

</doc>
<doc id="649188" url="https://pl.wikipedia.org/wiki?curid=649188" title="Yacht Klub Polska">
Yacht Klub Polska



</doc>
<doc id="649189" url="https://pl.wikipedia.org/wiki?curid=649189" title="Indie Holenderskie">
Indie Holenderskie



</doc>
<doc id="649191" url="https://pl.wikipedia.org/wiki?curid=649191" title="Gangliozydoza">
Gangliozydoza



</doc>
<doc id="649192" url="https://pl.wikipedia.org/wiki?curid=649192" title="Praca (prawo)">
Praca (prawo)



</doc>
<doc id="649193" url="https://pl.wikipedia.org/wiki?curid=649193" title="Kościół i klasztor Kamedułów w Krakowie">
Kościół i klasztor Kamedułów w Krakowie



</doc>
<doc id="649194" url="https://pl.wikipedia.org/wiki?curid=649194" title="Mukolipidoza">
Mukolipidoza



</doc>
<doc id="649196" url="https://pl.wikipedia.org/wiki?curid=649196" title="Klasztor kamedułów w Krakowie">
Klasztor kamedułów w Krakowie



</doc>
<doc id="649197" url="https://pl.wikipedia.org/wiki?curid=649197" title="Glikoproteinoza">
Glikoproteinoza



</doc>
<doc id="649201" url="https://pl.wikipedia.org/wiki?curid=649201" title="Hamza al-Ghamdi">
Hamza al-Ghamdi

Hamza al-Ghamdi (arab. حمزة الغامدي, transliteracja: Alghamdi; ur. 18 listopada 1980 w prowincji Al-Baha, zm. 11 września 2001 w Nowym Jorku) – saudyjski terrorysta, zamachowiec samobójca, jeden z pięciu porywaczy samolotu linii United Airlines (lot 175), który jako drugi rozbił się o jedną z wież World Trade Center (wieżę południową), w czasie zamachów z 11 września 2001 roku.

</doc>
<doc id="649205" url="https://pl.wikipedia.org/wiki?curid=649205" title="Ahmed al-Ghamdi">
Ahmed al-Ghamdi

Ahmed Salah al-Ghamdi (arab. احمد الغامدي, transliteracja: Alghamdi; ur. 2 lipca 1979 w prowincji Al-Baha, zm. 11 września 2001 w Nowym Jorku) – saudyjski terrorysta, zamachowiec samobójca, jeden z pięciu porywaczy samolotu linii United Airlines (lot 175), który jako drugi rozbił się o jedną z wież World Trade Center (wieżę południową), w czasie zamachów z 11 września 2001 roku.

</doc>
<doc id="649206" url="https://pl.wikipedia.org/wiki?curid=649206" title="Richard Harris">
Richard Harris

Richard St. John Harris (ur. 1 października 1930 w Limerick, zm. 25 października 2002 w Londynie) – irlandzki aktor, pieśniarz, poeta, producent, reżyser i scenarzysta.
Życiorys.
Wczesne lata.
Urodził się w Limerick w środkowo-zachodniej Irlandii (prowincji Munster) w rodzinie rzymskokatolickiej jako szóste z dziewięciorga dzieci Mildred Josephine (z domu Harty) i Ivana Johna Harrisa. Jego rodzeństwo to Patrick Ivan (1929-2008), Noel William Michael (1932-1996), Diarmid (Dermot, 1939–1985) i William George Harris (1942-2007). Siostrzenicą jego matki była aktorka Annabelle Wallis.
Uczył się w jezuickiej szkole Crescent College. Był utalentowanym graczem rugby Garryowen Football Club. Jego kariera sportowca została przerwana, gdy w wieku kilkunastu lat zachorował na gruźlicę. Pozostał jednak zagorzałym fanem drużyny Munster Rugby i Young Munster aż do śmierci, uczestniczył w wielu meczach, podobnie jak Peter O’Toole czy Richard Burton.
Po odzyskaniu zdrowia, Harris przeniósł się do Wielkiej Brytanii, gdzie chciał zostać reżyserem. Nie mógł jednak znaleźć żadnych odpowiednich szkoleń, a naukę rozpoczął w prestiżowej London Academy of Music and Dramatic Art (LAMDA). Zawiódł na przesłuchaniu w Royal Academy of Dramatic Art (RADA) i został odrzucony przez Central School of Speech and Drama, ponieważ czuł się za stary na 24 lata.
W rezultacie, Harris był chwilowo bezdomny, spał w piwnicy na węglu przez sześć tygodni, zanim ulokował się w domu ciotki na sofie. Po ukończeniu studiów, dołączył do Theatre Workshop Joan Littlewood. Zaczął grać role w produkcjach teatralnych West End, m.in. w sztuce Brendana Behana "The Quare Fellow" (1956).
Kariera.
Po debiucie ekranowym w komedii "Pełnia życia" ("Alive and Kicking", 1959) z Sybil Thorndike i Estelle Winwood, znalazł się potem w obsadzie thrillera Michaela Andersona "Wrak „Mary Deare”" ("The Wreck of the Mary Deare", 1959) u boku Gary’ego Coopera i Charltona Hestona.
Przełomem w jego karierze stała się rola zgorzkniałego górnika Franka Machina, który pragnął stać się profesjonalnym rugbistą w sztandarowym filmie brytyjskiego nurtu Młodych Gniewnych "Sportowe życie" ("This Sporting Life", 1963) w reżyserii Lindsaya Andersona; został nominowany do Oscara, nagrody BAFTA, zdobył też nagrodę dla najlepszego aktora w Cannes w 1963 roku.
Kolejne kreacje to Kain w "Biblii" ("The Bible", 1966) Johna Hustona, Król Artur w "Camelocie" (1967) Joshuy Logan czy król Ryszard Lwie Serce w "Powrót Robin Hooda" ("Robin and Marian", 1976) Richarda Lestera. W westernie "Człowiek zwany Koniem" ("A Man Called Horse", 1970) wcielił się w postać angielskiego arystokraty Johna Morgana, schwytanego przez Indian, który poznając z czasem ich kulturę i obyczaje staje się w końcu, pomimo pochodzenia, świadomym i pełnoprawnym członkiem ich społeczności.
W 1985 roku został przyjęty do Rycerzy Maltańskich i uhonorowany tytułem szlacheckim królestwa Danii.
Wystąpił w ponad 72 produkcjach filmowych, w tym "Czas patriotów" (1992), "Bez przebaczenia" (1992), "Biały labirynt" (1997), "Cyrulik syberyjski" (1998), "Gladiator" (2000). W ekranizacjach dwóch pierwszych części przygód Harry’ego Pottera zagrał Albusa Dumbledora.
Zmarł 25 października 2002 w Londynie na chłoniaka Hodgkina w wieku 72 lat, dokładnie 10 dni po amerykańskiej premierze filmu "Harry Potter i Komnata Tajemnic", a jego rolę Albusa Dumbledora w dalszych ekranizacjach przejął Michael Gambon.
Życie prywatne.
Był dwukrotnie żonaty. 9 lutego 1957 poślubił Elizabeth Rees, z którą miał trzech synów: Damiana (ur. 1958), Jareda (ur. 1961) i Jamiego (ur. 1963). Byli małżeństwem przez 12 lat, do roku 1969. 7 czerwca 1974 ożenił się z Ann Turkel, małżeństwem byli przez 8 lat, do roku 1982.

</doc>
<doc id="649207" url="https://pl.wikipedia.org/wiki?curid=649207" title="Użański Park Narodowy">
Użański Park Narodowy

Użański Park Narodowy (ukr. Ужанський національний природний парк, "Użanśkyj nacjonalnyj pryrodnyj park") – park narodowy w zachodniej Ukrainie, w rejonie wełykoberezniańskim obwodu zakarpackiego. Powierzchnia – 391,593 km² (39 159,3 ha). Siedziba dyrektora Parku znajduje się w Wełykym Bereznym. Należy do ekoregionu lasów karpackich.
Na terenach dzisiejszego parku narodowego obszary chronione – rezerwaty "Stużycia" i "Tycha" zostały powołane jeszcze w 1908 przez władze węgierskie. Rezerwat "Stużycia" stopniowo powiększano i w 1974 Krajobrazowy Rezerwat Leśny "Stużyca" miał już powierzchnię 2542 ha. W 1998 władze obwodu zakarpackiego powołały obejmujący ten rezerwat Użański Regionalny Park Krajobrazowy o powierzchni 14 665 ha. Dzisiejszy Użański PN został utworzony w miejscu tego parku na mocy rozporządzenia prezydenta Ukrainy w 1999. Park dzieli się na cztery strefy: chronioną, ograniczonej rekreacji, stacjonarnej rekreacji i gospodarczą, o różnym stopniu ochrony i ograniczeniu gospodarki. Naukową opiekę nad parkiem sprawuje Użhorodzki Uniwersytet Państwowy.
Położenie.
Użański PN mieści się w zakątku Zakarpacia utworzonym przez zbieg granicy Ukrainy z Polską i ze Słowacją. Obejmuje obie strony doliny górnego Użu wraz z jego źródłami – wschodni kraniec Bieszczadów Zachodnich, południowo-zachodni kraniec Bieszczadów Wschodnich i północno-zachodnią część Połoniny Równej. Najwyższe szczyty Parku leżą w grzbiecie granicznym z Polską – Wielka Rawka (1304 m n.p.m.) i Kińczyk Bukowski (1251 m n.p.m.).
Po stronie polskiej z Użańskim PN sąsiaduje Bieszczadzki Park Narodowy, a po stronie słowackiej – Park Narodowy Połoniny. Wraz z nimi Użański PN wchodzi w skład Międzynarodowego Rezerwatu Biosfery „Karpaty Wschodnie”. Na Przełęczy Użockiej Użański PN graniczy z Nadsańskim Regionalnym Parkiem Krajobrazowym.
Ze względu na znaczne wyniesienie Użańskiego PN nad poziom morza klimat terenów Parku jest umiarkowany (do 800 m n.p.m.) i chłodny (powyżej 800 m n.p.m.). Poza tym klimat tych terenów kształtuje powietrze napływające doliną Użu znad Kotliny Panońskiej.
Flora.
Roślinność Parku stanowią głównie lasy liściaste (do 1100 m n.p.m.), z których ponad 3 tys. ha stanowią pierwotne puszcze. Głównym gatunkiem lasotwórczym jest buk, który zajmuje 76,9% areału. Innymi ważniejszymi gatunkami liściastymi są brzoza (4,1%), olsza szara (4%) i dęby (głównie dąb szypułkowy; 1,5%), zaś rzadkimi domieszkami są grab, jawor i jesion (po 0,2%). Z gatunków iglastych największe areały zajmują świerk (7,8%) i jodła (4,4%). Stosunkowo duży obszar zajmuje sztucznie wprowadzona daglezja (0,5%), rzadkimi domieszkami są natomiast modrzew i sosna zwyczajna (po 0,1%).
Przez Park, na całej długości doliny Użu, przebiega droga regionalna H13 z Sambora przez Przełęcz Użocką do Użhorodu.

</doc>
<doc id="649213" url="https://pl.wikipedia.org/wiki?curid=649213" title="Danakilia franchettii">
Danakilia franchettii

Danakilia franchettii – zagrożony gatunek słodkowodnej ryby z rodziny pielęgnicowatych (Cichlidae).
Występowanie.
Jezioro Afrera (Afdera) w Etiopii. Występuje głównie w pobliżu gorących źródeł, wpływających do jeziora oraz na otaczających je bagnach.
Opis.
Osiąga do 7 cm długości.

</doc>
<doc id="649214" url="https://pl.wikipedia.org/wiki?curid=649214" title="Danakilia">
Danakilia

Danakilia – rodzaj słodkowodnych ryb z rodziny pielęgnicowatych (Cichlidae). Nazwa rodzaju pochodzi od Danakilu, na obszarze którego znaleziono typ nomenklatoryczny.
Występowanie.
Afryka Wschodnia – Etiopia i Erytrea.
Klasyfikacja.
Gatunki zaliczane do tego rodzaju:
Gatunkiem typowym rodzaju jest "Tilapia franchettii".

</doc>
<doc id="649215" url="https://pl.wikipedia.org/wiki?curid=649215" title="Język średnioangielski">
Język średnioangielski

Język średnioangielski () – formy języka angielskiego funkcjonujące między inwazją normańską w 1066 roku a połową XV wieku, gdy standard Chancery zaczął się rozprzestrzeniać. Jako umowne rozgraniczenie między średnioangielskim a wczesnym nowoangielskim przyjęto rok 1440.
W okresie średnioangielskim z dialektów northumbryjskich zaczął się wykształcać język scots.
Przykład.
Po lewej fragment prologu "Opowieści kanterberyjskich" autorstwa Geoffreya Chaucera a po prawej tłumaczenie w języku angielskim.

</doc>
<doc id="649216" url="https://pl.wikipedia.org/wiki?curid=649216" title="Gemma (imię)">
Gemma (imię)

Gemma – imię żeńskie pochodzenia łacińskiego, oznaczające „kamień szlachetny, klejnot”. Istnieją cztery święte katolickie o tym imieniu.
Gemma imieniny obchodzi:
Znane osoby noszące imię Gemma:
Zobacz też:

</doc>
<doc id="649218" url="https://pl.wikipedia.org/wiki?curid=649218" title="Tres Arroyos">
Tres Arroyos

Tres Arroyos − miasto w Argentynie w prowincji Buenos Aires. W roku 2001 miasto liczyło 45 tys. mieszkańców.
Miasto założone zostało 24 kwietnia 1884.

</doc>
<doc id="649219" url="https://pl.wikipedia.org/wiki?curid=649219" title="Mark Harmon">
Mark Harmon

Mark Thomas Harmon (ur. 2 września 1951 w Burbank) – amerykański aktor i reżyser telewizyjny i filmowy.
Życiorys.
Wczesne lata.
Urodził się w Burbank, w stanie Kalifornia w rodzinie katolickiej jako najmłodsze z trojga dzieci i jedyny syn aktorki Elyse Knox i Thomasa Dudleya „Toma” Harmona, legendy footballu. Jego matka była pochodzenia austriackiego, a ojciec miał korzenie irlandzkie, niemieckie i francuskie. Miał dwie starsze siostry: Kristin (1945-2018) i Kelly (ur. 1948). Jego ojciec chrzestny Forest „Evy” Evashevski (1918–2009) znalazł się w Galerii Sław Narodowej Fundacji Piłki Nożnej (National Football Foundation Hall of Fame).
Po ukończeniu Pierce College w Woodland Hills w dzielnicy Los Angeles, w latach 1973-1974 studiował komunikację na Uniwersytecie Kalifornijskim w Los Angeles. Był uczelnianym kapitanem zespołu footballowego, a w 1973 odebrał nagrodę Narodowej Footballowej Fundacji za całokształt. Krótko pracował jako sprzedawca w firmie produkującej buty do tenisa oraz jako stolarz.
Kariera.
Przygodę z aktorstwem rozpoczął w połowie lat 70. Poprzez swoją siostrę Kristin Harmon, dostał pierwszą telewizyjną rolę Marka Johnsona w jednym z odcinków sitcomu "Dziewczyny Ozziego" ("Ozzie’s Girls", 1973) – pt. "Kandydat" ("The Candidate") z Ozziem Nelsonem. Występował gościnnie na srebrnym ekranie w serialach NBC: "Nagły wypadek!" ("Emergency!", 1975) jako oficer Dave Gordon, "Adam-12" (1975) jako policjant Gus Corbin, "Sierżant Anderson" ("Police Woman", 1975–1976) i "Centennial" (1978–1979). Grał policjanta Mike’a Breena z labradorem retrieverem w serialu kryminalnym CBS "Sam" (1977-1978) i zastępcę Dwayne’a „Thiba” Thibideauxa z Misji Służby Ratunkowej Departamentu Szeryfa Hrabstwa Los Angeles w serialu policyjnym ABC "240-Robert" (1979 z Joanną Cassidy. Drugoplanowa rola Roberta Dunlapa, weterana rozmawiającego z pierwszą damą w telewizyjnym dramacie biograficznym ABC "Eleanor i Franklin w Białym Domu" ("Eleanor and Franklin: The White House Years", 1977) przyniosła mu nominację do nagrody Emmy.
Debiutował na kinowym ekranie w westernie Alana J. Pakuli "Przybywa jeździec" ("Comes a Horseman", 1978) z Jane Fondą i zaraz potem zagrał w dramacie katastroficznym filmie Irwina Allena "Po tragedii Posejdona" ("Beyond the Poseidon Adventure", 1979). Lepiej jednak rozwijała się jego kariera telewizyjna. W operze mydlanej NBC "Flamingo Road" (1981-1982) wystąpił w roli Fieldinga Carlyle’a, niewiernego męża głównej bohaterki (Morgan Fairchild). W serialu NBC "St. Elsewhere" (1983-1986) zagrał postać Boba Calswella, lekarza chorego na AIDS. Zdobył dwa razy nominację do nagrody Złotego Globu dla najlepszego aktora w miniserialu lub filmie telewizyjnym; za autentyczną rolę seryjnego mordercy Theodore Roberta Bundy’ego w telewizyjnym dramacie biograficznym NBC "Rozważny nieznajomy" ("The Deliberate Stranger", 1986) i zupełnie odmienną rolę wdowca usiłującego odzyskać opiekę nad swoimi dziećmi w telewizyjnym dramacie CBS "Po obietnicy" ("After the Promise", 1987). W serialu "Na wariackich papierach" ("Moonlighting", 1987) wystąpił jako Sam Crawford. Wcielił się w postać hollywoodzkiego aktorzyny i żigolaka w telewizyjnym remake’u NBC sztuki Tennessee Williamsa "Słodki ptak młodości" ("Sweet Bird of Youth", 1989) u boku Elizabeth Taylor. Następnie zagrał tytułową postać notorycznego bankowego rozbójnika w telewizyjnym filmie ABC "Dillinger" (1991). Za rolę policyjnego badacza w serialu NBC "Sensowne wątpliwości" ("Reasonable Doubts", 1991-1993) był dwukrotnie nominowany do nagrody Złotego Globu. Potem był prywatnym detektywem w serialu ABC "Charlie Grace" (1995-1996) i lekarzem w serialu CBS "Szpital Dobrej Nadziei" ("Chicago Hope", 1996-2000).
Był na okładkach „GQ” (w kwietniu 1987), „TV Guide” (w styczniu 2006, w listopadzie 2009, w maju 2014 i w marcu 2016), „Inland Empire” (w lipcu 2010) i „People” (w marcu 2019). W 1996 zdobył tytuł „Najseksowniejszego żywego człowieka” magazynu „People”.
W maju 2002 wcielił się w rolę agenta specjalnego United States Secret Service Simona Donovana w czterech odcinkach serialu NBC "Prezydencki poker" ("The West Wing"), zdobywając nominację do nagrody Emmy, dokładnie 25 lat po jego pierwszej nominacji. Donald P. Bellisario, twórca "JAG" i "Agenci NCIS", zobaczył go w "Prezydenckim pokerze" i Harmon w kwietniu 2003 wystąpił gościnnie w dwóch odcinkach serialu "JAG – Wojskowe Biuro Śledcze", gdzie Harmon został po raz pierwszy przedstawiony jako postać agenta NCIS Leroy Jethro Gibbs. Od września Harmon wystąpił jako Gibbs w dramacie CBS "Agenci NCIS", który przyniósł mu sześć nominacji do People’s Choice Award, w tym nagrodę dla ulubionego aktora kryminalnego TV w 2017. Na planie filmowym ponownie spotkał się z trzema gwiazdami serii "Szpital Dobrej Nadziei", Jayne Brook, Rockym Carrollem i Lauren Holly. Od 2008 został także producentem i producentem wykonawczym.
Życie prywatne.
21 marca 1987 ożenił się z aktorką Pam Dawber. Mają dwóch synów: Seana Thomasa (ur. 26 kwietnia 1988) i Tyrone’a „Ty” Christiana (ur. 25 czerwca 1992). Gdy jego siostra Kristin popadła w alkoholizm, Harmon walczył o opiekę nad jej synem Samem Nelsonem. Jednak po wniesionej petycji syn ostatecznie pozostał przy swej matce.
Niegdyś uratował życie dwóm nastolatkom, którzy mieli wypadek samochodowy. Wyciągnął ich z płonącego auta.

</doc>
<doc id="649222" url="https://pl.wikipedia.org/wiki?curid=649222" title="Divandu albimarginatus">
Divandu albimarginatus

Divandu albimarginatus – gatunek słodkowodnej ryby z rodziny pielęgnicowatych, jedyny przedstawiciel rodzaju "Divandu".
Występowanie.
Kongo i Gabon.
Opis.
Osiąga do 12 cm długości.

</doc>
<doc id="649223" url="https://pl.wikipedia.org/wiki?curid=649223" title="Wielka Synagoga w Budapeszcie">
Wielka Synagoga w Budapeszcie

Wielka Synagoga () – synagoga w Budapeszcie, największa synagoga w Europie i trzecia co do wielkości na świecie, po synagodze chasydów z Bełza w Jerozolimie i synagodze Emanu-El w Nowym Jorku. Jest centrum judaizmu neologicznego, mieści 3000 osób.
Synagoga ma 75 metrów długości i 27 metrów szerokości. Została zbudowana w latach 1854–1859 w stylu mauretańskim, na bazie zasadniczo muzułmańskiego stylu ukształtowanego w Afryce Północnej i Hiszpanii. Projekt synagogi wykonał Ludwig Förster, a wnętrza częściowo zaprojektował Frigyes Feszl. W synagodze na organach grali m.in. Franciszek Liszt oraz Camille Saint-Saëns.
Jeszcze przed II wojną światową, 3 lutego 1939 roku, synagoga została wysadzona w powietrze przez pronazistowskie ugrupowanie strzałokrzyżowców.
Trzyletni program odbudowy synagogi (w znacznym stopniu fundowany przez Estée Lauder, która przeznaczyła na odbudowę 5 milionów dolarów) został ukończony w 1996 roku.
Plac przed synagogą został nazwany na cześć Theodora Herzla, który urodził się w sąsiednim domu w 1860 roku.

</doc>
<doc id="649224" url="https://pl.wikipedia.org/wiki?curid=649224" title="Divandu">
Divandu



</doc>
<doc id="649226" url="https://pl.wikipedia.org/wiki?curid=649226" title="Antypas">
Antypas

Antypas – imię męskie pochodzenia greckiego, stanowiące skróconą formę imienia Antypater, oznaczającego „podobny do ojca”. Patronem tego imienia jest św. Antypas, zm. w Azji Mniejszej.
W innych językach: 
Antypas i Antypater imieniny obchodzi 11 kwietnia.

</doc>
<doc id="649227" url="https://pl.wikipedia.org/wiki?curid=649227" title="Danuta Mostwin">
Danuta Mostwin

Danuta Mostwin (ur. 31 sierpnia 1921 w Lublinie, zm. 11 stycznia 2010 w Baltimore) – polska pisarka, psycholog i socjolog.
Biografia i kariera.
Córka Józefa Tadeusza Pietruszewskiego, oficera Wojska Polskiego i Ireny Bronisławy Paździor. W młodości przeprowadziła się do Warszawy, gdzie uczęszczała do Gimnazjum im. Emilii Plater. Debiutowała w 1939 wierszem pt. "Junacy", opublikowanym w warszawskim piśmie „Lech” (nr 6/7). W czasie okupacji hitlerowskiej rozpoczęła studia medyczne w Szkole Zawodowej dla Pomocniczego Personelu Sanitarnego Jana Zaorskiego oraz na tajnym Uniwersytecie Warszawskim. Podczas powstania warszawskiego była sanitariuszką i służyła w Armii Krajowej. W mieszkaniu, które zajmowała wraz z matką, na Saskiej Kępie, przy ul. Francuskiej 12, mieścił się punkt przerzutowy dla „cichociemnych” kurierów polskiego rządu w Londynie, których jej matka była opiekunką.
W lutym 1945 poślubiła Stanisława Edwarda Niedbała (później przyjął nazwisko Mostwin, w czasie wojny używał pseudonimu „Bask”), kuriera polskiego rządu londyńskiego, z wykształcenia prawnika. W grudniu 1945 przez Czechosłowację, Niemcy, Belgię i Francję dotarła do Szkocji i podjęła w Edynburgu studia medyczne w Paderewski Hospital School of Medicine (absolutorium w 1948). W 1951 wyemigrowała do Stanów Zjednoczonych. W 1956 rozpoczęła pracę jako "social worker" w Departamencie Opieki Społecznej Miasta Baltimore (Maryland). W 1957 została studentką w National Catholic School of Social Service na Uniwersytecie Katolickim w Waszyngtonie. Pracując i studiując jednocześnie, uzyskała dyplom magistra (MSW) ze specjalizacją w zakresie pracy klinicznej.
Od połowy lat 50. ogłaszała artykuły i drobne opowiadania na łamach wydawanego w Nowym Jorku dziennika „Nowy Świat”, następnie w „Związkowcu” (Toronto, od 1956), londyńskich „Wiadomościach” (1957-1981, z przerwami), paryskiej „Kulturze” (1958-1983, z przerwami), „Zeszytach Historycznych” (1994-1997), „Tygodniu Polskim” (Londyn), „Środzie Literackiej” (Londyn), „Ostatnich Wiadomościach” (pismo Oddziałów Wartowniczych w Mannheim). Laureatka Nagrody Związku Pisarzy Polskich na Obczyźnie w 1965 roku.
W 1967 otrzymała stypendium państwowe (National Institute of Mental Health) na dwuletnie studia doktoranckie w zakresie "social work" na Uniwersytecie Columbia w Nowym Jorku. W tym samym roku została członkiem Związku Pisarzy Polskich na Obczyźnie. Jej doktorat (obrona w 1971) nosił tytuł: "The Transplanted Family. A Study of Social Adjustment of the Polish Immigrant Family to the United States after the Second World War". W latach 1969-1980 była profesorem w dziedzinie opieki społecznej i zdrowia psychicznego rodziny w National Catholic School of Social Service na Uniwersytecie Katolickim w Waszyngtonie. Prowadziła równocześnie klinikę zdrowia psychicznego rodziny na oddziale psychiatrycznym Johns Hopkins Hospital w Baltimore i w szpitalu psychiatrycznym Spring Grove. Podpisała list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
W 1980 zorganizowała specjalizację zdrowia psychicznego rodziny w departamencie psychologii Loyola College w Baltimore i ośrodek kliniczny Family Mental Health Center, którym kierowała do przejścia na emeryturę w 1987.
Była członkiem Polskiego Towarzystwa Naukowego na Obczyźnie i członkiem honorowym Polskiego Towarzystwa Psychiatrycznego. Mieszkała w Baltimore.

</doc>
<doc id="649230" url="https://pl.wikipedia.org/wiki?curid=649230" title="Commandos Strike Force">
Commandos Strike Force

Commandos Strike Force – gra komputerowa z gatunku first-person shooter w realiach II wojny światowej, wyprodukowana przez hiszpańskie studio Pyro Studios i wydana w 2006 przez Eidos Interactive. Jest to czwarta i ostatnia wydana gra z serii "Commandos".
Fabuła.
Postaci.
W odróżnieniu od innych odsłon serii, w "Commandos Strike Force" oddział oddany do dyspozycji gracza liczy zaledwie trzech członków:
Streszczenie.
Fabuła gry zaczyna się w 1942 roku w okupowanej przez Niemców Francji. Członkowie oddziału komandosów zostają wysłani z zadaniem przygotowania zrzutu spadochroniarzy służących rządowi Wolnej Francji. Akcja nie przebiega jednak zgodnie z planem, bowiem okazuje się, że teren, który miał być wolny od okupantów, zostaje nagle zajęty przez oddziały niemieckie. Hawkins uwalnia pojmanych członków francuskiego ruchu oporu i odpiera atak nieprzyjaciela. Pomimo jego akcji oraz wysadzeniu przez Browna części niemieckich działek przeciwlotniczych, skaczący spadochroniarze zostają ostrzelani przez Niemców z broni maszynowej i ponoszą ciężkie straty, zanim O'Brienowi nie udaje się ewakuować ocalałych ze strefy zrzutu. Ponieważ Brown jest z pochodzenia Niemcem, O'Brien podejrzewa go o zdradę i spowodowanie fiaska operacji. W kolejnej misji Brown przebrany w niemiecki mundur i wspierany strzałami snajperskimi Hawkinsa urządza blokadę drogową w celu zatrzymania niemieckiego konwoju wiozącego pojmanych francuskich partyzantów, których udaje się uwolnić. W następnym, długim etapie Brown samotnie wyrusza na infiltrację francuskiego miasta, w którym m.in. sabotuje niemiecki pociąg pancerny zajeżdżający na miejscową stację kolejową, zabija niemieckiego generała oraz uwalnia z otoczonego przez okupantów szpitala francuskiego lekarza w celu udzielenia pomocy medycznej rannym partyzantom.
Następnie akcja przenosi się do Norwegii, gdzie trójka komandosów wspólnie uczestniczy w ataku na przystań rybacką. Po jej zdobyciu bojownicy norweskiego ruchu oporu wyładowują na brzeg dostarczone przez aliantów ładunki wybuchowe, mające posłużyć do wysadzenia fabryk, w których Niemcy zamierzają produkować ciężką wodę (patrz: bitwa o ciężką wodę). Podczas gdy O'Brien pozostaje z Norwegami, Hawkins i Brown zajmują niemiecki park maszynowy i zdobywają kilka ciężarówek Opel Blitz. Następnie przemieszczają się w głąb fiordu, oczyszczając drogę dla O'Briena dowodzącego konwojem pojazdów, w których umieszczono ładunki. W kolejnej misji Hawkins i Brown dalej działają razem, przejmując nadbrzeże i inne kluczowe obiekty w niewielkim mieście, przez które muszą przejechać ciężarówki z materiałami wybuchowymi na drodze do kluczowych fabryk. Po daniu sygnału do ataku przez Hawkinsa, zajmującego najwyższy budynek w miasteczku, do akcji przyłącza się O'Brien z Norwegami, po czym wspólnymi siłami wyzwalają miasteczko i przejmują radiostację. W ostatniej misji kampanii norweskiej O'Brien i Hawkins bronią atakowanego przez Niemców miasta, utrzymując się na linii rzeki, podczas gdy Brown wysadza fabrykę ciężkiej wody.
Trzecia i ostatnia kampania zabiera gracza do Związku Radzieckiego z zadaniem odnalezienia i wykradzenia bardzo ważnego dla Niemców posążka. Po spotkaniu z miejscowym informatorem, Salenkowem, niespodziewanie Niemcy odkrywają oddział komandosów. Ponieważ Brown, jako szpieg frontowy, ma na sobie niemiecki mundur, udaje mu się uniknąć aresztowania, natomiast Hawkins i O'Brien zostają pojmani, co utwierdza tego drugiego w przekonaniu, że Brown jest niemieckim agentem. Jednak dowódca oddziału wyrusza samotnie na ratunek swoich żołnierzy, wdzierając się do niemieckiej bazy. W jej podziemiach Brown odnajduje posążek, cel swojej misji, a następnie ratuje podwładnych z katowni gestapo. Po wyjściu na powierzchnię okazuje się, że baza jest otoczona przez niemieckie oddziały, z którymi jawnie współpracuje Salenkow. Odkrywszy prawdziwego zdrajcę, Brown jako jedyny sprawny w tamtym momencie członek oddziału zabija Salenkowa i toruje swoim ludziom drogę do ciężarówki, którą komandosi ewakuują się z zagrożonego obszaru. Później następuje szereg niepowiązanych ze sobą misji, w których Hawkins i O'Brien wykonują zadania bojowe na linii frontu w Stalingradzie, m.in. likwidując niemieckich oficerów i snajperów, wysadzając nieprzyjacielskie czołgi i działa pancerne, odbijając zakładników, czy kradnąc ważne dokumenty. W ostatniej misji w grze Hawkins i O'Brien bronią się wraz z żołnierzami radzieckimi na małym placyku przed zmasowanym atakiem niemieckiej piechoty i sił pancernych, aż do nadejścia z odsieczą nowych oddziałów Armii Czerwonej i połączenia się z Brownem, oczyszczonym z zarzutów współpracy z wrogiem.
Rozgrywka.
W przeciwieństwie do wszystkich poprzednich części serii "Commandos", w "Strike Force" perspektywa rozgrywki została przeniesiona z trzeciej na pierwszą osobę. Gracz kieruje jednym z trzech żołnierzy oddziału komandosów wykonujących zadania bojowe za liniami wroga, a pod koniec gry także bezpośrednio na linii frontu. Pomiędzy członkami oddziału gracz może przełączać się przypisanym do tej czynności klawiszem, mając do wyboru pomiędzy wszystkimi trzema lub dwoma żołnierzami, przy czym niektóre misje musi wykonać samodzielnie jeden komandos. Każdy z członków oddziału posiada unikalne zdolności, które predysponują go do danego typu zadań. Gracz, stosując szereg oddanych do jego dyspozycji broni strzeleckich, granatów, bomb przylepnych, noży, czy garoty, ma do wykonania cele, które otrzymuje na początku i w trakcie misji, takie jak zniszczenie wrogiego sprzętu lub używanego przez nieprzyjaciela obiektu, kradzież dokumentów i innych ważnych przedmiotów, obrona zajmowanych pozycji, czy likwidacja wysokich rangą oficerów wroga. Za każdą misję gracz otrzymuje ocenę w skali od jednej do pięciu gwiazdek, w której brane pod uwagę są nie tylko wykonane cele główne i dodatkowe, ale także czas wykonania niektórych zadań oraz liczba zabitych przeciwników.
Odbiór.
Gra została sceptycznie przyjęta przez graczy oraz otrzymała średnie opinie od recenzentów. Najbardziej kontrowersyjnym aspektem "Commandos Strike Force", poruszanym przez wszystkich komentatorów, jest zmiana gatunku z gry strategicznej na pierwszoosobową strzelankę. O ile jednak zdaniem Jima Rossignola z portalu Eurogamer konwersja wyszła grze na dobre, o tyle pozostali recenzenci są odmiennego zdania. Greg Kasavin z GameSpot krytykuje zmniejszenie oddziału do trzech osób i połączenie zdolności kilku komandosów znanych z poprzednich odsłon w jednym żołnierzu w "Strike Force". Negatywnie ocenia także to, że rozgrywka stała się bardziej liniowa i zbyt łatwa. Zauważa, że w trybie wieloosobowym prawie nikt nie gra, co uniemożliwia cieszenie się nim. Kasavin konkluduje swoją recenzję zdaniem: „"Commandos Strike Force" nie jest złą grą... jest po prostu podobna, ale gorsza od wielu innych strzelanek osadzonych w realiach II wojny światowej”. Z kolei Tom McNamara z portalu IGN wytyka grze zbyt niski poziom trudności, niezrozumiałe i absurdalne zachowania przeciwników, zwłaszcza w misjach ze szpiegiem oraz słabą grafikę (szczególnie fizykę i mimikę postaci). Matt Helgeson w krótkiej opinii dla witryny Game Informer zgromił produkcję Pyro Studios: „"Commandos" zbudowało kultową serię gier strategicznych o działaniach na małą skalę, więc wydaje mi się to zadziwiające, że porzuciło swoje korzenie na rzecz doświadczenia strzelaniny w pełnym 3D. Podjęto pewne próby zachowania niektórych charakterystycznych cech serii, takich jak możliwość przełączania się pomiędzy postaciami o różnych umiejętnościach (...). Jednak w praktyce zaowocowało to niczym innym, jak kiepsko wykonaną strzelanką taktyczną, która nie może się zdecydować, czy chce być złą wersją "Hitmana", czy złą wersją "Medal of Honor"”. Recenzent portalu GameZone Dakota Grabowski dochodzi natomiast do wniosku, że zadanie konwersji serii z gry taktycznej na strzelankę okazało się dla twórców zbyt ambitne, a "Strike Force" stał się za łatwy i nijaki: „W oryginalnych "Commandosach" każdy atak na nazistów wydawał się być inwazją na pełnym froncie. W "Strike Force" etapy są jak zwykłe misje zwiadowcze, bez jasnej wizji wojny dziejącej się w świecie gry. Misje na większą skalę są podzielone na małe podetapy; misje na mniejszą skalę pozwalają skradać się przed nazistami bez zbytniego wysiłku. Wszystkie misje można ukończyć przy minimalnym wysiłku i nie oddają one żadnego, realnego poczucia zagrożenia”. Grabowski ocenia "Commandos Strike Force" jako gorszy od większości drugowojennych FPS-ów swoich czasów, krytykuje mierną sztuczną inteligencję i uważa, że gra jest po prostu nudna.

</doc>
<doc id="649231" url="https://pl.wikipedia.org/wiki?curid=649231" title="Fed Cup 2007">
Fed Cup 2007

Tenisowy Puchar Federacji w roku 2007 odbywał się w następujących terminach:
Mecze finałowe.
ROSJA 4:0 WŁOCHY
Grupa Światowa II.
Grupa Światowa II
Baraże Grupy Światowej I
Baraże Grupy Światowej II
Reprezentacja Polski.
Reprezentantki Polski w składzie: Agnieszka Radwańska, Marta Domachowska, Klaudia Jans i Urszula Radwańska rozpoczęły rozgrywki w Strefie Euroafrykańskiej I. W meczach grupowych pokonały 3:0 Luksemburg, Bułgarię i Wielką Brytanię. Przegrały w spotkaniu o awans do barażów Grupy Światowej II z Ukrainą 1:2. W przyszłym sezonie Polska pozostanie w Strefie Euroafrykańskiej I.

</doc>
<doc id="649232" url="https://pl.wikipedia.org/wiki?curid=649232" title="Giez bydlęcy duży">
Giez bydlęcy duży

Giez bydlęcy duży, giez bydlęcy, bydleń ("Hypoderma bovis") – owad z rodziny gzowatych.
Długość 12-15 mm, ciało barwy ciemnożółtej, gęsto owłosione. Posiada szeroką głowę, ciemniejszą w porównaniu z resztą ciała. Narządy gębowe uległy całkowitemu uwstecznieniu. Na głowie krótkie trójczłonowe czułki. Skrzydła przezroczyste, przydymione na brązowo, delikatne, szerokie. Krótkie nogi zakończone przylgami i pazurkami. Odwłok pięcioczłonowy, krótki, zaokrąglony u samca. Pokładełko stosunkowo krótkie, barwy czarnej.
Larwy gzów bydlęcych są pasożytami bydła domowego. Czasami larwy mogą również rozwijać się u zebu, bawoła, owcy, kozy, konia, osła, a nawet u człowieka. Wywołują one schorzenie bydła noszące nazwę gzawicy lub też inaczej zwane hypodermatozą (z łaciny).
Giez jest powszechnie mylony z bąkiem bydlęcym, którego samice odżywiają się krwią i atakują również człowieka.
Rozwój.
Samica gza może zostać zapłodniona zaraz po wykluciu się z poczwarki i w godzinę po zapłodnieniu jest już zdolna do składania jaj. Samica składa nawet do 800 jaj. Samce po zapłodnieniu samic giną. Samice gzów bydlęcych siadają na skórze żywiciela i składają jaja wielkości około 1 mm, jednak aby gzy odbywały loty, muszą zaistnieć odpowiednie warunki atmosferyczne (bezwietrzna słoneczna pogoda, temperatura powietrza powyżej 18 stopni). Jaja są składane podczas lotu, po jednej sztuce. Przy pomocy pokładełka są przytwierdzane u nasady włosa. Zdarza się, że samica składa jaja, chodząc po żywicielu. Po złożeniu wszystkich jaj samica ginie. Samice składają jaja na całym ciele jednak najczęściej na dolnych częściach tylnych kończyn, bokach, ogonie i na wymieniu.
Przejrzyste larwy I stadium wykluwają się po 4-7 dniach. Są długości 0,7 mm, posiadają 11 segmentów i są uzbrojone w kolce. Przedni segment zaopatrzony jest w otwór gębowy oraz 2 łukowate haki. W ostatnim segmencie znajdują się 2 tarcze przetchlinkowe. Po wykluciu się z jaja larwa pełza po włosie, do którego było przyczepione jajo, w kierunku skóry. Następnie za pomocą narządów gębowych, haków i przy wydatnej pomocy enzymów histolitycznych wnika przez skórę do tkanki podskórnej. Proces czynnego pokonywania bariery skórnej przez larwę trwa około 1,5 godziny. Po wniknięciu pod skórę larwa rozpoczyna wędrówkę do kanału kręgowego wzdłuż powięzi splotów nerwowo-naczyniowych, która trwa 3 do 4 miesięcy. Następnie larwy usadawiają się w tkance tłuszczowej nadoponowej na okres 3-5 miesięcy.
Po tym okresie larwy wydostają się z kanału kręgowego i wędrują wzdłuż grzbietowych gałązek nerwów rdzeniowych pod skórę grzbietu w okolicy lędźwiowej. Tam też osiedlają się i po około tygodniu linieją, przekształcając się w larwy II stadium, które oddychają powietrzem atmosferycznym. W związku z tym larwy przebijają skórę żywiciela, tworząc otwór, wykonują obrót w ten sposób, aby ich tylny koniec zaopatrzony w przetchlinki znalazł się przy tym otworze. Larwy II stadium są długości 10-16 mm, składają się z 11 segmentów i są koloru białego. Wokół larw II stadium organizm żywiciela tworzy łącznotkankową torebkę, manifestującą się na powierzchni skóry w postaci guza osiągającego wielkość orzecha włoskiego.
Larwa po pobycie pod skórą trwającym około 27 dni linieje po raz drugi, przekształcając się w larwę III stadium. Larwy te w ciągu następnych około 40 dni rosną do długości 30 mm i szerokości około 14 mm. Larwy te mają przy tym kształt baryłkowaty z poprzecznymi i podłużnymi bruzdami. W miarę dojrzewania larwy zabarwienie jej się zmienia, przechodząc w kolor ciemnobrunatny lub nawet czarny, zaś ich powłoki zewnętrzne twardnieją.
Po zakończeniu wzrostu larwy wydostają się na zewnątrz, powiększając otwór. Spadają na ziemię i zagrzebują się w powierzchownej warstwie gleby. Po zakopaniu się zaczyna się przepoczwarczać, co trwa 12 do 36 godzin. Stadium poczwarki trwa od 2 do 12 tygodni. Imago opuszcza poczwarkę rano, w słoneczne dni. Z powodu uwstecznionych narządów pokarmowych żyje krótko (do kilku dni). Całkowity okres rozwoju gza bydlęcego trwa w przybliżeniu jeden rok.

</doc>
<doc id="649234" url="https://pl.wikipedia.org/wiki?curid=649234" title="Hypoderma bovis">
Hypoderma bovis



</doc>
<doc id="649237" url="https://pl.wikipedia.org/wiki?curid=649237" title="Ectodus descampsii">
Ectodus descampsii

Ectodus descampsii – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Ectodus". Hodowana w akwariach.
Występowanie.
Gatunek endemiczny, szeroko rozprzestrzeniony w jeziorze Tanganika w Afryce Wschodniej.
Opis.
Osiąga do 10 cm długości. 
Ochrona.
Gatunek wpisany do Czerwonej księgi gatunków zagrożonych w kategorii LC.

</doc>
<doc id="649238" url="https://pl.wikipedia.org/wiki?curid=649238" title="Ectodus">
Ectodus



</doc>
<doc id="649240" url="https://pl.wikipedia.org/wiki?curid=649240" title="Tim Krabbé">
Tim Krabbé

Tim Krabbé (ur. 13 kwietnia 1943 w Amsterdamie) – holenderski pisarz i dziennikarz, również szachista.
Życiorys.
Pochodzi z rodziny o tradycjach artystycznych. Jego ojciec Maarten (1908-2005) oraz dziadek byli malarzami, matka pisarką i tłumaczką, a brat Jeroen jest reżyserem i aktorem. Krabbé studiował psychologię na Uniwersytecie Amsterdamskim oraz zajmował się aktorstwem, ale po 1967 roku poświęcił się w całości pisarstwu. Jego książki zostały przetłumaczone na 16 języków, a kilka z nich zostało sfilmowanych lub zaadaptowanych jako scenariusze filmowe.
W latach 1967–1972 uczestniczył w finałach indywidualnych mistrzostw Holandii. Według retrospektywnego systemu Chessmetrics, najwyżej sklasyfikowany był w styczniu 1971 r., zajmował wówczas 389. miejsce na świecie.
Jego imię nosi roszada Pama-Krabbégo. Jest pomysłodawcą koncepcji liczb Morphy’ego.

</doc>
<doc id="649245" url="https://pl.wikipedia.org/wiki?curid=649245" title="Objaw bruzdy">
Objaw bruzdy

Objaw bruzdy – objaw chorobowy polegający na powiększeniu węzłów chłonnych położonych powyżej i poniżej więzadła pachwinowego, występujący w różnych chorobach zakaźnych (zazwyczaj wenerycznych) i nowotworach. Dawniej uważano go za objaw swoisty dla ziarnicy wenerycznej, wykazano jednak, że występuje on w najwyżej 15% przypadków tej choroby.

</doc>
<doc id="649246" url="https://pl.wikipedia.org/wiki?curid=649246" title="Hypoderma diana">
Hypoderma diana

Hypoderma diana – owad z rodziny gzowatych. Jego larwy są pasożytami jeleniowatych.

</doc>
<doc id="649248" url="https://pl.wikipedia.org/wiki?curid=649248" title="Khalid al-Mihdhar">
Khalid al-Mihdhar

Khalid al-Mihdhar (arab. خالد المحضار; ur. 16 maja 1975 w Mekce, zm. 11 września 2001 w Arlington) – saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 77), który uderzył w Pentagon, w czasie zamachów z 11 września 2001 roku.

</doc>
<doc id="649250" url="https://pl.wikipedia.org/wiki?curid=649250" title="Xenotilapia albini">
Xenotilapia albini

Xenotilapia albini – gatunek słodkowodnej ryby z rodziny pielęgnicowatych (Cichlidae).
Występowanie.
Gatunek endemiczny jeziora Tanganika w Afryce Wschodniej.
Opis.
Osiąga około 9 cm długości.

</doc>
<doc id="649251" url="https://pl.wikipedia.org/wiki?curid=649251" title="Enantiopus">
Enantiopus



</doc>
<doc id="649252" url="https://pl.wikipedia.org/wiki?curid=649252" title="Felicjan Andrzejczak">
Felicjan Andrzejczak

Felicjan Andrzejczak (ur. 16 maja 1948 w Pięczkowie) – polski piosenkarz i muzyk, wokalista zespołu Budka Suflera w latach 1982–1983.
Życiorys.
Pierwsze amatorskie próby śpiewu (repertuar Czesława Niemena) odbył w 1966 w Technikum Leśnym w Rzepinie. W 1970 zamieszkał w Świebodzinie, gdzie poznał grupę lokalnych muzyków, m.in. Andrzeja Rutkowskiego i założył zespół "C-4011". W 1977 został laureatem Festiwalu Piosenki Radzieckiej. W 1978 ukazał się jego jeden z największych przebojów, „Peron łez”. Utwór ten otworzył mu drogę do Koncertu Premier na festiwalu w Opolu. Otrzymane wyróżnienie sprawiło, że na stałe zagościł na zawodowej scenie. Pod koniec 1982 roku został zaproszony do współpracy z Budką Suflera. Z nim Budka Suflera nagrała przebój „Jolka, Jolka pamiętasz”, „Czas ołowiu” i „Noc komety”. Płyta, którą nagrał wraz z Budką, nie ukazała się, gdyż wrócił do zespołu Krzysztof Cugowski i w 1984 roku po przearanżowaniu utworów powstała płyta z Cugowskim "Czas czekania, czas olśnienia". Na krótko powrócił do Budki, nagrywając z Cugowskim i Urszulą utwór „Krajobraz po rewolucji”. W 1985 roku wystąpił na Festiwalu Piosenki Radzieckiej w Zielonej Górze.
W 1997 nagrał płytę "Świat miłować" z balladą „Jak jeździec donikąd”. Dwa lata później nagrał utwór „Piąty bieg” z Budką Suflera, a w 2002 – album "Zauroczenia". 17 czerwca 2006 ukazała się płyta "Na prowincji", a w 2009 r. płyta "Biegnę jak maratończyk". W roku 2014 wydał płytę "Czas przypływu". W 2015 wystąpił gościnnie na płycie "Albo inaczej" z interpretacją utworu Eldo – „Stres”.
12 lutego 2020 roku na pogrzebie Romualda Lipki wraz z Budką Suflera wykonał wielki przebój z 1982 r. "Czas ołowiu".
W maju 2020 otrzymał tytuł Honorowego Obywatela Miasta Świebodzina, w którym mieszka z żoną Jadwigą. Mają syna Rafała i córkę Kingę.
20 listopada 2020 roku premierę miała pierwsza płyta nagrana przez niego z Budką Suflera - "10 lat samotności".

</doc>
<doc id="649256" url="https://pl.wikipedia.org/wiki?curid=649256" title="Jerzy Lau">
Jerzy Lau

Jerzy Lau (ur. 28 października 1917 w rejonie Omska, zm. 10 marca 1970 w Warszawie) – polski poeta, krytyk literacki i teatralny, tłumacz.
Absolwent filologii polskiej na UJ. Aktor teatru „Cricot”. Uczestnik kampanii wrześniowej, w czasie okupacji hitlerowskiej żołnierz Armii Krajowej. Aktywnie uczestniczył w konspiracyjnym życiu literackim i kulturalnym. Od roku 1949 był prezesem Klubu Młodych Artystów i Naukowców z siedzibą w Warszawie. Członek redakcji pisma „Po Prostu” odpowiedzialny za dział kulturalny. Tłumacz z bułgarskiego i rosyjskiego.
Został pochowany na Cmentarzu Wojskowym na Powązkach (kwatera B22-4-25).

</doc>
<doc id="649258" url="https://pl.wikipedia.org/wiki?curid=649258" title="Majed Moqed">
Majed Moqed

Majed Mashaan Moqed (arab. ماجد مشعان موقد, transliteracja: Moqued; ur. 18 czerwca 1977 w Al-Nakhil, zm. 11 września 2001 w Arlington) – saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 77), który uderzył w Pentagon, w czasie zamachów z 11 września 2001 roku. Studiował prawo, zanim w 1999 roku wstąpił do Al-Kaidy.

</doc>
<doc id="649260" url="https://pl.wikipedia.org/wiki?curid=649260" title="Etia nguti">
Etia nguti

Etia nguti – gatunek słodkowodnej ryby z rodziny pielęgnicowatych (Cichlidae), jedyny przedstawiciel rodzaju "Etia". Nazwa rodzajowa honoruje brytyjską ichtiolog Ethelwynn Trewavas, a epitet gatunkowy miejscowość, w pobliżu której gatunek został odkryty.
Występowanie.
Gatunek znany tylko z rzeki Mamfue w rejonie Nguti w Kamerunie.
Opis.
Osiąga do 13 cm długości standardowej (SL). Jest pyszczakiem.
Filogeneza.
Rodzaj "Etia" jest kladem bazalnym „Haplotilapiini”, siostrzanym dla pozostałych pielęgnic afrykańskich.

</doc>
<doc id="649261" url="https://pl.wikipedia.org/wiki?curid=649261" title="Etia">
Etia



</doc>
<doc id="649262" url="https://pl.wikipedia.org/wiki?curid=649262" title="CA Rentistas">
CA Rentistas

Club Atlético Rentistas, zwykle zwany po prostu Rentistas, jest urugwajskim klubem piłkarskim z siedzibą w mieście Montevideo.
Historia.
Klub założony został 26 marca 1933 roku. Obecnie klub gra w pierwszej lidze urugwajskiej.

</doc>
<doc id="649264" url="https://pl.wikipedia.org/wiki?curid=649264" title="Nawaf al-Hazmi">
Nawaf al-Hazmi

Nawaf al-Hazmi (arab. نواف الحازمي, transliteracja: Nawaq Alhazmi; ur. 9 sierpnia 1976 w Mekce, zm. 11 września 2001 w Arlington) – saudyjski terrorysta, zamachowiec samobójca, jeden z pięciu porywaczy samolotu linii American Airlines (lot 77), który uderzył w Pentagon, w czasie zamachów z 11 września 2001 roku.
Starszy brat Salema al-Hazmi – również porywacza samolotu lotu 77.

</doc>
<doc id="649265" url="https://pl.wikipedia.org/wiki?curid=649265" title="Axis Lines International">
Axis Lines International

Axis International Lines - była kameruńskia linia lotnicza, która powstała w 2005 roku.
Połączenia.
Połączenia międzynarodowe.
Axis International Lines obsługują następujące połączenia:
W planach jest uruchomienie połączenia z Douala do Nowego Jorku
Połączenia krajowe.
Axis International Lines obsługują następujące połączenia:

</doc>
<doc id="649267" url="https://pl.wikipedia.org/wiki?curid=649267" title="Michael Gambon">
Michael Gambon

Michael John Gambon (ur. 19 października 1940 w Dublinie) – irlandzki aktor.
Życiorys.
Jego kariera aktorska rozpoczęła się od współpracy z The Edward/Macliammoir Gate Theatre w Dublinie. W 1963 dołączył do zespołu The National Theatre, grając w sezonie wieńczącym jego działalność pod kierownictwem Laurence’a Oliviera.
Grał między innymi w przedstawieniach "Hamlet", "Król Lear", "Antoniusz i Kleopatra", "Otello", "Ryszard III", "Żywot Galileusza", "Wujaszek Wania" oraz "A Chorus of Disapproval". Była to jego współpraca ze znanymi zespołami, w tym z Royal Shakespeare Company oraz The National Theatre on the South Bank.
Został nagrodzony prestiżową nagrodą dla najlepszego aktora – The Evening Standard Theatre Award – za tytułową rolę w sztuce "Volpone". Zebrał również świetne recenzje za wystawianą w Londynie i Nowym Jorku rolę w sztuce "Skylight" Davida Hare’a.
„Odziedziczył” rolę profesora Dumbledore’a w cyklu "Harry Potter" po zmarłym w 2002 roku Richardzie Harrisie.
Jego nazwiskiem został nazwany zakręt na torze wyścigowym Top Gear, z którego „wyleciał” jadąc „samochodem za rozsądną cenę” – Suzuki Lianą.
Filmografia.
1992-1993: Maigret - TV series - jako komisarz Maigret

</doc>
<doc id="649270" url="https://pl.wikipedia.org/wiki?curid=649270" title="Czesław Chruszczewski">
Czesław Chruszczewski

Czesław Chruszczewski (ur. 8 maja 1922 w Łodzi, zm. 12 lutego 1982 w Poznaniu) – polski autor fantastyki, działacz.
Biografia.
Syn dziennikarza łódzkiego Stanisława Kempnera-Chruszczewskiego. W czasie II wojny światowej działał w konspiracyjnej organizacji Polscy Socjaliści oraz Socjalistycznej Organizacji Bojowej. Uczestniczył w powstaniu warszawskim. Po wojnie zamieszkał najpierw w Kaliszu, a ostatecznie osiadł w Poznaniu. Tam rozpoczął pracę w redakcji „Expressu Poznańskiego”, a potem Polskim Radiu. 
Był działaczem OMTUR i PPS, a po 1948 r. PZPR. W 1950 r. objął kierownictwo Wydziału Propagandy Komitetu Wojewódzkiego PZPR w Poznaniu. Był wiceprezydentem Komitetu Europejskiego SF, w latach 1975–1981 prezesem Poznańskiego Oddziału Związku Literatów Polskich. 
Debiutował w 1958 r., w latach 70. masowo wydawano jego książki. Można spotkać opinie, że jako działacz PZPR był najczęściej wydawanym pisarzem fantastycznym lat 70., po Lemie. Pisał książki, ale także scenariusze dla przedstawień radiowych i telewizyjnych. Ponadto opracował dwie antologie opowiadań SF. Niektóre z jego dzieł były tłumaczone na języki: rosyjski, czeski, węgierski, niemiecki i hiszpański. Na podstawie jego opowiadania pt. "Fotel na autostradzie" powstał scenariusz filmu "Gdzie jesteś Luizo" (1964, reż. Janusz Kubik).
Za swoją twórczość otrzymał wiele nagród, m.in.: nagrodę Komitetu do Spraw Radia i Telewizji za całokształt działalności literackiej w dziedzinie słuchowisk (1966), nagrodę specjalną na I Kongresie Europejskim SF w Trieście za całokształt twórczości fantastycznonaukowej (1972), nagrodę główną na Międzynarodowym Spotkaniu Pisarzy SF w Poznaniu za książkę "Rok 10 000" (1973), oraz na kongresach SF Eurocon II w Grenoble (1974) i Eurocon III w Poznaniu (1976) nagrody za twórczą i efektywną działalność w dziedzinie SF i za całokształt twórczości literackiej. Nagrody te należy jednak były raczej hołdem dla prominentnego działacza, niż wyrazem uznania dla talentu pisarskiego, gdyż krytycy, a przede wszystkim czytelnicy, mieli do twórczości Chruszczewskiego stosunek bardzo krytyczny. 
Został pochowany na Cmentarzu Junikowo w Poznaniu w Alei Zasłużonych (AZ-L-060).

</doc>
<doc id="649272" url="https://pl.wikipedia.org/wiki?curid=649272" title="Zamek krzyżacki w Królewcu">
Zamek krzyżacki w Królewcu

Zamek królewiecki – gotycki zamek krzyżacki z XIII w., kilkukrotnie przebudowywany (m.in. w XVI i XVIII w.), będący – obok miejscowej katedry – jednym z symboli Królewca. W 1968 roku ruiny zamku zostały w całości wyburzone.
Historia budowy.
W czasach pruskich znajdował się tu gród Tuwangste ("także: Twangste, Twangst, Twongst, Twoyngst"). Nazwa ta wywodziła się z pruskiego słowa "wangus" i oznaczała ścinanie drzewa dębowego, które było symbolem Perkuna. Po podboju Sambii przez Krzyżaków w 1255 zamek nazwano "Regiomontium" (Królewska Góra) na cześć króla czeskiego Przemysła Ottokara II, który uczestniczył w wyprawie.
Zamek był wielokrotnie rozbudowywany m.in. w XVI i XVIII w. (m.in. Joachim Ludwig Schultheiß von Unfried). Po inkorporacji Prus Królewskich do Polski zamek był od 1457 siedzibą wielkiego mistrza krzyżackiego, od 1525 książąt pruskich. W 1701 w kościele zamkowym odbyła się koronacja króla Fryderyka I, a w 1861 Wilhelma I.
Od czasów średniowiecznych do zamku przylegała wolnizna Burgfreiheit (Wola Zamkowa), później powstały Tragheim, Altroßgarten, Neue Sorge i Sackheim. Przed II wojną światową umieszczono w części zamku muzeum.
W czasie wojny przechowywano tu zrabowaną z Carskiego Sioła Bursztynową Komnatę. Od tego momentu jej losy są nieznane. Mogła spłonąć lub zostać wywieziona w nieznanym kierunku.
Zniszczenie zamku.
Zamek królewiecki został całkowicie strawiony przez pożary w następstwie bombardowań Królewca, przeprowadzonych przez lotnictwo brytyjskie w sierpniu 1944. Bombardowania przetrwały tylko grube mury zewnętrzne. Dalsze zniszczenia nastąpiły w czasie zdobywania miasta przez Armię Czerwoną w kwietniu 1945.
W wyniku postanowień poczdamskich Królewiec został przyłączony do ZSRR, a w 1946 przemianowany na Kaliningrad. Pozostałości zamku zostały wysadzone w powietrze w 1968 jako symbol pruskiego militaryzmu, mimo protestów studentów i intelektualistów. Wyburzenie zainicjował i dopilnował ówczesny I sekretarz Komitetu Obwodowego KPZR w Kaliningradzie Nikołaj Konowałow. Na miejscu zburzonego zamku postawiono Dom Sowietów.
Plany rewitalizacji.
Od upadku ZSRR planowana była rewitalizacja śródmieścia i zamku. Odbudowa zamku, na czym szczególnie zależało władzom miejskim, miała się odbywać z funduszy rosyjskiego ministerstwa kultury, a plan odbudowy poparł prezydent Władimir Putin podczas swojej wizyty w Kaliningradzie w 2005.
W latach 2001–2008 na terenie, gdzie znajdowały się ruiny zamku, prowadzono prace wykopaliskowe, finansowane przez niemiecki tygodnik „Der Spiegel”. W trakcie wspomnianych prac odkryto pewną ilość pamiątek historycznych, m.in. w czerwcu 2005 natrafiono na srebrną skrzynkę, zawierającą medale i monety.
Zwolennikiem odbudowy jest architekt Artur Sarnitz. Z drugiej strony, rozbiórka Domu Sowietów, stojącego obok miejsca dawnego zamku, miała przeciwników, utrzymujących, że budowla-pomnik jest już częścią historii miasta.
18 marca 2017 r. pełniący obowiązki gubernatora obwodu kaliningradzkiego Anton Alichanow poinformował o rezygnacji z odbudowy zamku, o której dyskutowano w mieście od kilku lat.

</doc>
<doc id="649273" url="https://pl.wikipedia.org/wiki?curid=649273" title="Objaw Hammana">
Objaw Hammana

Objaw Hammana (właściwie objaw Laēnneca-Müllera-von Bergmanna-Hammana) – objaw odmy śródpiersiowej, którego nazwa jest nieprawidłowo wiązana wyłącznie z Louisem Virgilem Hammanem. Polega on na obecności w przypadku odmy śródpiersiowej "chrupiących" dźwięków w śródpiersiu słyszalnych przy skurczu i rozkurczu serca. Objaw ten najbardziej wyraźny jest w ułożeniu pacjenta na lewym boku.

</doc>
<doc id="649274" url="https://pl.wikipedia.org/wiki?curid=649274" title="Salem al-Hazmi">
Salem al-Hazmi

Salem al-Hazmi, (arab. سالم الحازمي, transliteracja: Alhazmi; ur. 2 lutego 1981 w Mekce, zm. 11 września 2001 w Arlington) - saudyjski terrorysta, zamachowiec samobójca, jeden z pięciu porywaczy samolotu linii American Airlines 77, który uderzył w Pentagon, w czasie zamachów z 11 września 2001 roku.
Młodszy brat Nawafa al-Hazmi - również porywacza samolotu lotu 77.

</doc>
<doc id="649281" url="https://pl.wikipedia.org/wiki?curid=649281" title="Synagoga w Miszkolcu">
Synagoga w Miszkolcu

Synagoga w Miszkolcu – jedyna przetrwała synagoga w Miszkolcu oraz jedyna czynna synagoga w komitacie Borsod-Abaúj-Zemplén.
Synagoga została zaprojektowana przez Ludwiga Förstera oraz zbudowana w latach 1856–1862 w stylu neoromańskim. Fasada od ulicy Kazinczy posiada wielkie okrągłe okno witrażowe i wąskie gotyckie okna. Synagoga posiadała trzy nawy boczne, galeria dla kobiet jest podpierana przez szczupłe żelazne kolumny ozdabiane gotyckimi i bizantyjskimi dekoracjami. Malowidła naścienne cechują się dekoracyjną wschodnią.
Według spisu, do synagogi uczęszcza około 500 wiernych.

</doc>
<doc id="649282" url="https://pl.wikipedia.org/wiki?curid=649282" title="Oestromyia leporina">
Oestromyia leporina

Oestromyia leporina – owad z rodziny gzowatych. Jego larwy są pasożytami gryzoni.

</doc>
<doc id="649283" url="https://pl.wikipedia.org/wiki?curid=649283" title="Agena A">
Agena A

Agena A – amerykański człon rakiet nośnych. Używany w rakietach nośnych Thor Agena A i Atlas Agena A. Człon ten był dość unikatową konstrukcją, gdyż był jednocześnie podstawą budowy satelitów wywiadowczych serii Discoverer Projektu CORONA. Do szczytu członu Agena A dołączano dodatkowy czepiec zawierający instrumenty i aparaty fotograficzne oraz kapsułę powrotną z kliszami. Silnik członu Agena A mógłbyć odpalany wielokrotnie. Wizualną cechą charakterystyczną członu było błyszczenie spowodowane dużą ilością zastosowanego w budowie aluminium.
Pierwsze sztuki członów Agena A (prawdopodobnie te z satelitami Discoverer 0 i Discoverer 1) posiadały silnik XLR81 w wersji BA-3.

</doc>
<doc id="649285" url="https://pl.wikipedia.org/wiki?curid=649285" title="Zijad Dżarrah">
Zijad Dżarrah

Zijad Samir Dżarrah (arab. ; ur. 11 maja 1975 w Bejrucie, zm. 11 września 2001 w Shanksville) – libański terrorysta, zamachowiec samobójca, pilot i jeden z czterech porywaczy samolotu linii United Airlines, lot nr 93, który w wyniku buntu pasażerów rozbił się w lasach nieopodal Shanksville w Pensylwanii nie docierając do celu, w czasie zamachów z 11 września 2001 roku. Porwany samolot miał prawdopodobnie rozbić się o Kapitol lub Biały Dom.
Od roku 1996 studiował w Niemczech w miejscowościach Greifswald i Hamburg.
Rola Dżarraha w zamachu.
Na podstawie nagrań pochodzących z czarnej skrzynki Lotu 93 ustalono, że Zijad Dżarrah prawdopodobnie od momentu przejęcia samolotu przez grupę porywaczy odpowiadał za pilotowanie maszyny do celu, którym prawdopodobnie był Kapitol. Zachowały się również taśmy kontroli naziemnej, które zarejestrowały kilka komunikatów w języku angielskim skierowanych do pasażerów lotu 93 z poleceniem zachowania spokoju i informacją, że na pokładzie porywacze mają bombę. Komunikaty te są przypisywane właśnie Dżarrahowi. Obok Dżarraha w kokpicie siedział również drugi terrorysta (przypuszczalnie Saeed al-Ghamdi). Czasem przychodził tam również trzeci porywacz (prawdopodobnie Ahmed al-Nami) z informacjami co działo się z tyłu samolotu. Rozmowy porywaczy prowadzone były w języku arabskim z charakterystycznym akcentem z Zatoki Perskiej. Zijad Dżarrah pozostał przy sterach aż do samego końca. Gdy rozpoczął się bunt próbował utrudnić pasażerom dojście do kokpitu kładąc samolot raz na jedne skrzydło, raz na drugie, do przodu i do tyłu. W ostatnich sekundach przed katastrofą taśma w czarnej skrzynce nagrała odgłosy walki w kokpicie oraz okrzyk: "Allah jest wielki" - przypisywany Dżarrahowi. Po chwili do kokpitu wdarli się pasażerowie, a chwilę później Dżarrah rozbił samolot o ziemię niedaleko Shanksville w stanie Pensylwania około godziny 10:03. Nikt nie przeżył.

</doc>
<doc id="649288" url="https://pl.wikipedia.org/wiki?curid=649288" title="Agatonika">
Agatonika

Agatonika – imię żeńskie pochodzenia greckiego, złożone ze słów "αγαθος (agatos)" – "dobra" i "νικη (nike)" – "zwycięstwo". Patronką tego imienia jest św. Agatonika, wspominana razem ze św. Karpem i Agatodorem.
Męskim odpowiednikiem jest Agatonik.
Agatonika imieniny obchodzi 13 kwietnia.

</doc>
<doc id="649297" url="https://pl.wikipedia.org/wiki?curid=649297" title="Joseph Smith III">
Joseph Smith III

Joseph Smith III (ur. 6 listopada 1832 w Kirtland, zm. 10 grudnia 1914 w Independence) – amerykański duchowny, najstarszy syn proroka Józefa Smitha i jego następca w Zreorganizowanym Kościele Jezusa Chrystusa Świętych w Dniach Ostatnich (obecnie: Społeczności Chrystusa).
W dokumencie z dn. 17 stycznia 1844 r. Joseph Smith, Jr., założyciel ruchu Świętych w Dniach Ostatnich, wyznaczył swego najstarszego syna – Josepha Smitha III na swego następcę w urzędzie Prezydenta-Proroka. Szesnaście lat później, podczas Konferencji w Amboy został on wyświęcony na to stanowisko.
Urząd Prezydenta-Proroka Joseph Smith III sprawował w latach 1860–1914. Jego doradcą w Pierwszym Prezydium był William Marks. Całe życie był mocnym oponentem idei wielożeństwa. Redaktor czasopisma "Saint's Herald".
Żonaty dwukrotnie:

</doc>
<doc id="649299" url="https://pl.wikipedia.org/wiki?curid=649299" title="Nothobranchius">
Nothobranchius

Nothobranchius – rodzaj ryb karpieńcokształtnych z rodziny Nothobranchiidae.
Klasyfikacja.
Gatunki zaliczane do tego rodzaju:

</doc>
<doc id="649301" url="https://pl.wikipedia.org/wiki?curid=649301" title="Kwintylian (imię)">
Kwintylian (imię)

Kwintylian – imię męskie pochodzenia łacińskiego, wywodzące się od liczebnika "piąty". Wśród patronów – św. Kwintylian, wspominany razem ze śwśw. Maksymem i Dadą.
Kwintylian imieniny obchodzi 13 kwietnia i 16 kwietnia.
Znane osoby:

</doc>
<doc id="649303" url="https://pl.wikipedia.org/wiki?curid=649303" title="Konrad Rudnicki">
Konrad Rudnicki

Konrad Maria Paweł Rudnicki ps. "Zemsta", "Twardowski" (ur. 2 lipca 1926 w Warszawie, zm. 12 listopada 2013 w Krakowie) – polski naukowiec i duchowny, astronom, profesor nauk fizycznych, partyzant Gwardii i Armii Ludowej, kapłan i teolog Kościoła Starokatolickiego Mariawitów w RP, antropozof, ekumenista i długoletni duszpasterz krakowskich mariawitów.
Życiorys.
Jego matka, Maria Rudnicka była socjalistką i działaczką Polskiej Partii Socjalistycznej (współpracowała m.in. z Józefem Piłsudskim), a ojciec, Lucjan Rudnicki, działacz ruchu robotniczego, komunista i pisarz, był współzałożycielem Komunistycznej Partii Robotniczej Polski oraz posłem na Sejm PRL I kadencji.
W 1939 ukończył pierwszą klasę Gimnazjum im. Tadeusza Reytana w Warszawie, po czym kontynuował naukę na tajnych kompletach w Piotrkowie Trybunalskim, gdzie w 1945 ukończył liceum ogólnokształcące. W czasie II wojny światowej wraz z matką w Piotrkowie Trybunalskim ochraniał kilku Żydów (zachowała się relacja o ochronie rodziny Weintraubów). W styczniu 1996 odebrał za to tytuł „Sprawiedliwy wśród Narodów Świata” oraz medal Jad Waszem; otrzymał również honorowe obywatelstwo Izraela. Od grudnia 1943 walczył pod pseudonimem „Twardy” w partyzantce, w batalionie GL PPR im. gen. Józefa Bema (późniejsza 3 Brygada AL im. gen. Józefa Bema), na ziemi radomszczańskiej. W stopniu kaprala uczestniczył m.in. w 11 bitwach i potyczkach (np. w bitwie pod Ewiną). Po 11 miesiącach walki został uwięziony w areszcie Gestapo w Jędrzejowie, skąd 14 stycznia 1945 uwolniła go wraz z resztą więźniów Armia Czerwona. Po wojnie działał w organizacjach kombatanckich, otrzymał także awans na stopień porucznika.
Od września 1945 studiował astronomię na Uniwersytecie Warszawskim, gdzie następnie pracował naukowo przez kilkanaście lat. Podczas pobytu w amerykańskim Palomar Observatory w 1965 zarejestrował na kliszy i odkrył nową kometę. Była to pierwsza kometa odkryta przez Polaka po II wojnie światowej. Od nazwiska odkrywcy nazwano ją C/1966 T1 (Rudnicki). Od 1968 pracował w Obserwatorium Astronomicznym Uniwersytetu Jagiellońskiego w Krakowie, gdzie niemal do końca swoich dni wykładał. W latach 1984–1989 był tam również dyrektorem. Zainteresowania zawodowe Rudnickiego stanowiły: astronomia gwiazdowa, astronomia pozagalaktyczna, kosmologia, metodologia astronomii, metodologia nauk. Był członkiem prezydium Komitetu Historii Nauki i Techniki PAN, członkiem Sądu Koleżeńskiego Polskiego Towarzystwa Astronomicznego oraz członkiem Polskiego Towarzystwa Miłośników Astronomii.
W młodości był ateistą, w latach 50. przyjął wiarę starokatolicką. W 1959 przyjął święcenia kapłańskie w Kościele Starokatolickim Mariawitów oraz imiona zakonne "Maria Paweł". Był administratorem filii parafii tego Kościoła w Krakowie, jako teolog specjalizował się w teologii mistycznej. Wykładał w Chrześcijańskiej Akademii Teologicznej w Warszawie. Był także antropozofem, członkiem Powszechnego Towarzystwa Antropozoficznego i Sekcji Matematyczno-Przyrodniczej w Goetheanum w Dornach (Szwajcaria). W czasie pobytów naukowych w Stanach Zjednoczonych, za zgodą władz kościelnych pełnił funkcję pozaetatowego kapłana w trzech parafiach Kościoła anglikańskiego. Był członkiem Komisji Mieszanej do Dialogu Teologicznego pomiędzy Kościołem rzymskokatolickim i Kościołem Starokatolickim Mariawitów. Pisywał do wydawanego przez siebie czasopisma religijnego „Praca nad sobą”. Publikował na łamach wydawanego w Warszawie „Wolnomularza Polskiego”, wolnomularzem nie będąc. Razem z Włodzimierzem Zonnem napisał książkę o astronomii.
Gdy w latach 80. pracował w obserwatorium astronomicznym w Castel Gandolfo, Jan Paweł II zaprosił go do odprawienia „mariawickiej” mszy świętej w prywatnej kaplicy papieża.
Pochowany jest na Cmentarzu Rakowickim w Krakowie.

</doc>
<doc id="649305" url="https://pl.wikipedia.org/wiki?curid=649305" title="Kurcinka">
Kurcinka

Kurcinka ("Crataerina pallida") – owad z rodziny narzępikowatych. Pasożyt zewnętrzny ptaków: jerzyków i (rzadziej) jaskółkowatych, na których zazwyczaj pasożytuje inny narzępik: "Ornithomyia biloba".
Imago tego owada ma długość od 6 do 9 mm, ciało trójkątne, z ostro zakończonym ryjkiem, silnie spłaszczone grzbietobrzusznie, rozszerzające się ku tyłowi. Skrzydła są znacznie zredukowane, nie nadają się do lotu aktywnego, lecz są pomocne podczas szybowania z wiatrem i utrzymania równowagi na ciele żywiciela. Na stopach potrójne pazurki ułatwiające utrzymanie się na żywicielu. Oczy są małe, nie występują przyoczka.
Dorosłe osobniki mają ubarwienie od jasno- do ciemnobrązowego.
Przystosowania do pasożytnictwa.
Kurcinka ma szereg przystosowań, które zmniejszają szansę na usunięcie przez gospodarza. Krótkie, ostre włoski pokrywające ciało, pozwalają na znalezienie punktu podparcia na piórach ptaka. Nogi są w kształcie krótkich ostrych haków, stopy mają potrójne pazurki ułatwiające utrzymanie się na żywicielu. Ma twardy egzoszkielet, który chroni przed zgnieceniem. Dzięki grzbieto-brzusznie spłaszczonemu ciału, kurcinki zwinnie poruszają się wśród piór.
Występowanie.
Kurcinka występuje na wszystkich kontynentach, najobficiej jednak w obszarach subtropikalnych i tropikalnych.
Ekologia.
Występuje dymorfizm płciowy – samice są znacznie większe od samców. Ponadto na odwłoku u samców znajduje się czarny pierścień, u samic widoczne są dwa czarne ślady.
"Crataerina pallida" ma bardzo krótki cykl rozwojowy i stosunkowo niską płodność – samice mogą złożyć nowe larwy co 6 do 8 dni, a więc prawdopodobnie mogą wydać od 12 do 15 larw w ciągu całego życia. Istnieje silny związek między cyklem życia kurcinki, a sezonem lęgowym gospodarza, choć warunki pogodowe mogą wpływać na pojawienie się nowych osobników. Kopulacja odbywa się na żywicielu. Samica nie składa jaj. Larwy rozwijają się pojedynczo w odpowiednio do etapu rozwoju powiększających się odwłokach. Odżywiają się płynem produkowanym przez tzw. gruczoły mleczne, znajdujące się w ścianie jajowodu. Natychmiast po ich opuszczeniu przepoczwarczają się i atakują pisklęta i ptaki dorosłe. Kurcinki bardzo sprawnie poruszają się wśród piór, spłoszone mogą wydostawać się na zewnątrz w miejscach bezpiórych lub słabo opierzonych. U jerzyków wypadłych z gniazda przebywają w miejscach najgęściej upierzonych (zapewne też dobrze ukrwionych) na szyi oraz na dolnej części grzbietu, tuż nad kuprem. Co 5 dni wysysają średnio 25 mg krwi. Kurcinki przy masowym występowaniu często powodują padnięcia jerzyków, głównie młodych spowodowane osłabieniem na skutek nadmiernej utraty krwi (zanotowano przypadek jerzyka, który miał na ciele 6 sztuk tych ektopasożytów, możliwe że część już się rozproszyła). U ludzi, sporadycznie zdarzające się ugryzienia są odczuwane jako bolesne i słabo się goją, może dojść do przeniesienia chorób odzwierzęcych.
Kurcinka może być ofiarą pasożytniczych os z rodziny siercinkowatych.

</doc>
<doc id="649306" url="https://pl.wikipedia.org/wiki?curid=649306" title="Edukacja na odległość">
Edukacja na odległość

Edukacja na odległość, zwana też zdalnym nauczaniem (D-learning lub dLearning z ang. "distance learning") – metoda uczenia się charakteryzująca się odseparowaniem nauczyciela od ucznia oraz ucznia od grupy uczących się, zastępując bezpośrednią komunikację interpersonalną (typową dla konwencjonalnej edukacji) komunikacją, w której pośredniczy tradycyjna poczta i technologia komunikacyjna. 
Pierwszymi przykładami zastosowania edukacji na odległość są szkoły korespondencyjne. Jednym z warunków edukacji na odległość jest zapewnienie komunikacji w obie strony, tak aby możliwy był dialog między słuchaczem a nauczycielem, jednakże nie jest tu wymagana jednoczesność miejsca i czasu.
Pojęcie to często bywa błędnie utożsamiane z e-learningiem, który jest tylko jedną z form uczenia się na odległość.
Odmianą edukacji na odległość jest teleedukacja zakładająca bezpośredni kontakt w czasie rzeczywistym pomiędzy nauczycielem i uczniem za pomocą systemów audio- i wideokonferencji. Inną formą d-learningu są edukacyjne programy i audycje realizowane za pośrednictwem środków masowego przekazu, w szczególności edutainment.

</doc>
<doc id="649307" url="https://pl.wikipedia.org/wiki?curid=649307" title="Agencja Żywności i Leków">
Agencja Żywności i Leków

Agencja Żywności i Leków, FDA () – amerykańska instytucja rządowa utworzona 30 czerwca 1906 roku przez Harveya Washingtona Wileya.
Jest częścią Departamentu Zdrowia i Opieki Społecznej Stanów Zjednoczonych ("United States Department of Health and Human Services") i zajmuje się kontrolą żywności i paszy, suplementów diety, leków (dla ludzi i zwierząt), kosmetyków, urządzeń medycznych, urządzeń emitujących promieniowanie (w tym niemedycznych), materiałów biologicznych i preparatów krwiopochodnych.
Znana jest z rygorystycznych przepisów dotyczących dopuszczania leków do obrotu, nakazujących producentom przestrzeganie procedur oraz informowanie pacjentów o zagrożeniach związanych ze stosowaniem leków. Historycznym przykładem skrupulatności pracowników tej instytucji jest dociekliwość Frances Oldham Kelsey, która uchroniła Amerykanów przed tragicznymi skutkami zażywania talidomidu.
Pozytywna opinia wydana przez Agencję Żywności i Leków dla danego produktu spożywczego lub leku jest uznawana także poza Stanami Zjednoczonymi za wyznacznik jakości i potwierdzenie braku negatywnego wpływu na zdrowie.

</doc>
<doc id="649308" url="https://pl.wikipedia.org/wiki?curid=649308" title="The Doors (album)">
The Doors (album)

The Doors – debiutancki album studyjny amerykańskiego zespołu rockowego The Doors, wydany 4 stycznia 1967. Pochodzą z niego przeboje „Light My Fire” oraz „The End”. Sprzedał się w liczbie 20 milionów egzemplarzy i został wprowadzony do Grammy Hall of Fame. W 2012 roku został sklasyfikowany na 42. miejscu listy 500 albumów wszech czasów magazynu „Rolling Stone”.
W 2015 roku Biblioteka Kongresu wybrała "The Doors" do włączenia do Krajowego Rejestru Zapisów w oparciu o jego kulturowe, artystyczne lub historyczne znaczenie.
Lista utworów.
Teksty utworów zostały napisane przez wszystkich czterech członków zespołu, z wyjątkiem „Alabama Song (Whiskey Bar)” (Bertolt Brecht i Kurt Weill) oraz „Back Door Man” (Willie Dixon).

</doc>
<doc id="649309" url="https://pl.wikipedia.org/wiki?curid=649309" title="Aphyosemion">
Aphyosemion

Aphyosemion – rodzaj ryb karpieńcokształtnych z rodziny Nothobranchiidae.
Klasyfikacja.
Gatunki zaliczane do tego rodzaju:

</doc>
<doc id="649310" url="https://pl.wikipedia.org/wiki?curid=649310" title="FDA">
FDA



</doc>
<doc id="649312" url="https://pl.wikipedia.org/wiki?curid=649312" title="Prawo i Sprawiedliwość (czeska partia polityczna)">
Prawo i Sprawiedliwość (czeska partia polityczna)



</doc>
<doc id="649315" url="https://pl.wikipedia.org/wiki?curid=649315" title="Aplocheilus">
Aplocheilus

Aplocheilus – rodzaj ryb karpieńcokształtnych z rodziny szczupieńczykowatych (Aplocheilidae).
Klasyfikacja.
Gatunki zaliczane do tego rodzaju:

</doc>
<doc id="649316" url="https://pl.wikipedia.org/wiki?curid=649316" title="Tomaida">
Tomaida

Tomaida - imię żeńskie pochodzenia: hebrajskiego, oznaczające "córkę Tomasza" lub greckiego, od nazwy miasta Tomeis, Tómis. Patronką tego imienia jest św. Tomaida, męczennica z Aleksandrii (V wiek).
Tomaida imieniny obchodzi 14 kwietnia. 
Zobacz też:

</doc>
<doc id="649319" url="https://pl.wikipedia.org/wiki?curid=649319" title="Synagoga w Sofii">
Synagoga w Sofii

Synagoga w Sofii (bułg. "Софийска синагога" / "Sofijska sinagoga") – synagoga znajdująca się w Sofii, stolicy Bułgarii. Jest największą synagogą na Bałkanach, jedną z największych w Europie oraz jedną z dwóch funkcjonujących w Bułgarii.
Historia.
Przygotowania do budowy synagogi zaczęły się w 1903 roku. 13 listopada 1905 roku uroczyście wmurowano kamień węgielny i przystąpiono do budowy. Projekt synagogi wykonał austriacki architekt Friedrich Grünanger, który wzorował się na sefardyjskiej synagodze w Wiedniu.
Synagoga została uroczyście otwarta 9 września 1909 roku, w obecności cara Bułgarii Ferdynanda I Koburga oraz władz miejskich. 8 maja 1992 roku w budynku otwarto Żydowskie Muzeum Historyczne, w którym znajdują się ekspozycje dotyczące Holocaustu oraz historii bułgarskich Żydów.
Synagoga jest jednym z najbardziej charakterystycznych budynków Sofii, może pomieścić do 1300 osób. W synagodze znajduje się największy w Bułgarii żyrandol ważący ponad 2 tony. Mimo rozmiarów budowli, na nabożeństwa regularnie przychodzi około 60 osób.

</doc>
<doc id="649320" url="https://pl.wikipedia.org/wiki?curid=649320" title="Callopanchax">
Callopanchax

Callopanchax – rodzaj słodkowodnych ryb karpieńcokształtnych z rodziny Nothobranchiidae.
Klasyfikacja.
Gatunki zaliczane do tego rodzaju:

</doc>
<doc id="649321" url="https://pl.wikipedia.org/wiki?curid=649321" title="Nadsański Regionalny Park Krajobrazowy">
Nadsański Regionalny Park Krajobrazowy

Nadsański Regionalny Park Krajobrazowy (ukr. "Надсянський регіональний ландшафтний парк" – "Nadsians'kyj rehionalnyj łandszaftnyj park") – park krajobrazowy w zachodniej Ukrainie, w powiecie turczańskim obwodu lwowskiego. Powierzchnia: 194,28 km² (19 428 ha). Siedziba władz Parku znajduje się we wsi Borynia.
Nadsański RPK ciągnie się stosunkowo wąskim pasem wzdłuż doliny górnego Sanu, od Przełęczy Użockiej aż do miejsca, w którym granica polsko-ukraińska porzuca koryto Sanu. Po stronie polskiej graniczy z Bieszczadzkim Parkiem Narodowym i z Parkiem Krajobrazowym Doliny Sanu, z którymi razem tworzy Międzynarodowy Rezerwat Biosfery „Karpaty Wschodnie”. Na Przełęczy Użockiej Nadsański RPK graniczy z Użańskim Parkiem Narodowym. 
Nadsański RPK został utworzony w 1997 w celu ujednolicenia ochrony przyrody w obszarze doliny Sanu. Do tej pory bowiem była chroniona tylko jej polska część. Funkcją Parku jest promowanie takich form gospodarki, które pozwolą na zachowanie różnorodności biologicznej i racjonalne turystyczne wykorzystanie terenu. 
Nadsański RPK leży na pogórzu stryjsko-sańskim. Obejmuje w całości wschodnią, ukraińską część doliny górnego Sanu, trzy pasma górskie biegnące z północnego zachodu na południowy wschód: Czerwony Wierch (przedłużenie polskiego pasma Otrytu; kulminacja Marhityna – 826 m n.p.m.), leżący dalej w tej samej linii Sański Grzbiet (Szczołb – 874 m n.p.m.) i dalej na południe położone pasmo Buczok (do 951 m n.p.m.), a dalej – dolinę wykorzystywaną przez potoki Rika (dopływ Sanu) i Jabłuńka (dopływ Stryja). Granice Parku sięgają aż działu wód między Sanem a Dniestrem, a nawet w okolicy wsi Dnistryk Dubowyj, schodzą na północne zbocza doliny górnego Dniestru. 
Podobnie jak polska część doliny górnego Sanu, także część ukraińska została wyludniona po zakończeniu II wojny światowej – w ramach „oczyszczania strefy przygranicznej”. Natomiast dolina Riki i Jabłuńki jest normalnie zaludniona i zagospodarowana, leżą w niej duże wsie: Boberka, Szandrowec oraz Wyżna i Niżna Jabłuńka. 
Dlatego, w odróżnieniu od Bieszczadzkiego Parku Narodowego po drugiej stronie Sanu, lasy i zarośla stanowią tylko 51,6% obszaru Nadsańskiego RPK, zaś aż 42,9% – grunty rolne. Wśród lasów przeważają bukowe, jodłowe i świerkowe, przy czym świerk pochodzi ze sztucznych nasadzeń. Szata roślinna terenów Nadsańskiego RPK została silnie przekształcona przez człowieka – sporą część lasów zastąpiły pastwiska, obecnie wtórnie dziczejące i zarastające jałowcem.

</doc>
<doc id="649324" url="https://pl.wikipedia.org/wiki?curid=649324" title="Ardalion">
Ardalion

Ardalion — imię męskie, prawdopodobnie pochodzące od łac. "ardalio" — "skrzętny, krzątający się". Jego patronem jest św. Ardalion, komediant.
Ardalion imieniny obchodzi 14 kwietnia.
Znane osoby o imieniu Ardalion:
Postaci fikcyjne o imieniu Ardalion:

</doc>
<doc id="649326" url="https://pl.wikipedia.org/wiki?curid=649326" title="Ludwik Jabłoński">
Ludwik Jabłoński



</doc>
<doc id="649327" url="https://pl.wikipedia.org/wiki?curid=649327" title="Epiplatys">
Epiplatys

Epiplatys – rodzaj ryb karpieńcokształtnych z rodziny Nothobranchiidae.
Klasyfikacja.
Gatunki zaliczane do tego rodzaju:

</doc>
<doc id="649329" url="https://pl.wikipedia.org/wiki?curid=649329" title="Far Cry Vengeance">
Far Cry Vengeance



</doc>
<doc id="649330" url="https://pl.wikipedia.org/wiki?curid=649330" title="Fundulopanchax">
Fundulopanchax

Fundulopanchax – rodzaj ryb karpieńcokształtnych z rodziny Nothobranchiidae.
Klasyfikacja.
Gatunki zaliczane do tego rodzaju:

</doc>
<doc id="649331" url="https://pl.wikipedia.org/wiki?curid=649331" title="Paweł M. Konrad Rudnicki">
Paweł M. Konrad Rudnicki



</doc>
<doc id="649333" url="https://pl.wikipedia.org/wiki?curid=649333" title="Nkambe">
Nkambe



</doc>
<doc id="649334" url="https://pl.wikipedia.org/wiki?curid=649334" title="Pachypanchax">
Pachypanchax

Pachypanchax – rodzaj ryb karpieńcokształtnych z rodziny szczupieńczykowatych (Aplocheilidae).
Klasyfikacja.
Gatunki zaliczane do tego rodzaju:

</doc>
<doc id="649335" url="https://pl.wikipedia.org/wiki?curid=649335" title="Paweł Rudnicki">
Paweł Rudnicki



</doc>
<doc id="649336" url="https://pl.wikipedia.org/wiki?curid=649336" title="Louis Virgil Hamman">
Louis Virgil Hamman

Louis Virgil Hamman (ur. 21 grudnia 1877, zm. 28 kwietnia 1946) – amerykański lekarz, absolwent Johns Hopkins University w Baltimore.
Był kierownikiem kliniki zajmującej się gruźlicą. Pozostawił po sobie szereg prac z dziedziny pulmonologii, m.in. szczegółowo opisał zespół chorobowy, nazwany później zespołem Hammana. Jego nazwiskiem określono także, nie do końca ściśle, objaw Hammana. Zajmował się także badaniami nad cukrzycą. Przez współpracowników bywał określany niekiedy jako "największy klinicysta wszech czasów".

</doc>
<doc id="649337" url="https://pl.wikipedia.org/wiki?curid=649337" title="Włodzimierz Jaworski">
Włodzimierz Jaworski



</doc>
<doc id="649338" url="https://pl.wikipedia.org/wiki?curid=649338" title="Scriptaphyosemion">
Scriptaphyosemion

Scriptaphyosemion – rodzaj ryb karpieńcokształtnych z rodziny Nothobranchiidae.
Klasyfikacja.
Gatunki zaliczane do tego rodzaju:

</doc>
<doc id="649339" url="https://pl.wikipedia.org/wiki?curid=649339" title="Zdzisław Jaworski">
Zdzisław Jaworski



</doc>
<doc id="649340" url="https://pl.wikipedia.org/wiki?curid=649340" title="Michał Ludwik Jabłoński">
Michał Ludwik Jabłoński



</doc>
<doc id="649342" url="https://pl.wikipedia.org/wiki?curid=649342" title="Pchła ludzka">
Pchła ludzka

Pchła ludzka ("Pulex irritans") – owad z rodziny Pulicidae. Pasożyt zewnętrzny człowieka. Poza człowiekiem pchła ludzka może pasożytować na psie, kocie, lisie, borsuku, kaczce, kurze czy szczurze wędrownym. Jest pasożytem kosmopolitycznym.
Samiec "P. irritans" osiąga wielkość 2–2,5 mm długości, samica jest większa i mierzy 2,5–3,5 mm długości. Dorosłe osobniki są barwy brunatnokasztanowej. Cechą charakterystyczną dla tego gatunku jest posiadanie 1 lub 2 szczecinek umieszczonych przed okiem.
Rozwój.
Zapłodnione samice po napiciu się krwi składają jaja. Jednorazowo 3–5 jaj, w ciągu życia 400–500 w szparach podłogi, pościeli lub legowisku zwierzęcia. Po 3–10 dniach wykluwają się larwy, które są beznogie i poruszają się ruchem robakowatym. Mierzą 2 mm długości oraz 0,3 mm szerokości. Odżywiają się ekskrementami i resztkami organicznymi. Po trzykrotnym linieniu, odbywającym się w ciągu 7–14 dni następuje przepoczwarczenie w luźnym oprzędzie zmieszanym z ziarnami kurzu, które trwa 7–10 dni. Imago żyje od 3 do 4 miesięcy i żywi się krwią. Całkowity rozwój tego owada trwa zależnie od warunków zewnętrznych od 18 do 332 dni. Jednak możliwy jest dłuższy okres rozwoju, trwający nawet około 450 dni.
Chorobotwórczość.
Główne znaczenie chorobotwórcze pchły ludzkiej polega na mechanicznym przenoszeniu zarazków dżumy ("Yersinia pestis"), tyfusu plamistego, tularemii ("Francisella tularensis") oraz zakażeń gronkowcem złocistym ("Staphylococcus aureus"). "P. irritans" jest również żywicielem pośrednim tasiemca psiego ("Dipylidium caninum") oraz tasiemca karłowatego ("Hymenolepis nana") i "Hymenolepis diminuta".
Dodatkowo ukłucia przez pchłę powodują miejscowe zapalenia skóry w postaci czerwonej plamki ("roseola pulicosa"). Występuje również świąd powodowany drażniącą wydzieliną, wsączaną do ranki wraz ze śliną.

</doc>
<doc id="649343" url="https://pl.wikipedia.org/wiki?curid=649343" title="Pulex irritans">
Pulex irritans



</doc>
<doc id="649344" url="https://pl.wikipedia.org/wiki?curid=649344" title="Synagoga Polska w Wiedniu">
Synagoga Polska w Wiedniu

Synagoga Polska w Wiedniu (niem. "Polnische Synagoge in Wien") – nieistniejąca synagoga, która znajdowała się w Wiedniu, stolicy Austrii, przy Leopoldsgasse 29.
Synagoga została zbudowana w latach 1892-1893, według projektu architekta Wilhelma Stiassnego. Służyła polskiej społeczności żydowskiej zamieszkującej miasto. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Obecnie na jej miejscu znajduje się nowoczesny budynek.

</doc>
<doc id="649351" url="https://pl.wikipedia.org/wiki?curid=649351" title="Abdus Salam">
Abdus Salam

Abdus Salam (ur. 29 stycznia 1926 w Jhang, zm. 21 listopada 1996 w Oksfordzie) – pakistański fizyk teoretyk, noblista, profesor fizyki teoretycznej w Imperial College London, założyciel i dyrektor International Centre for Theoretical Physics (ICTP) w Trieście. Zasłynął głównie w fizyce cząstek elementarnych – jako współtwórca teorii oddziaływań elektrosłabych obok Weinberga i Glashowa, z którymi otrzymał za to Nagrodę Nobla w dziedzinie fizyki w 1979.
Życiorys.
Pochodzenie i wykształcenie.
Ojciec Abdusa Salama był urzędnikiem w Wydziale Edukacji w ubogim rolniczym regionie. Abdus Salam jako czternastolatek przystąpił do egzaminu wstępnego na University of the Punjab i uzyskał na nim najwyższy wynik w historii uczelni. Uzyskał stypendium, które pozwoliło mu na podjęcie studiów w Government College na University of the Punjab (obecnie Government College University, Lahore). Studia ukończył w 1946, uzyskując tytuł MA. W tym samym roku wyjechał na stypendium do St John’s College, wchodzącego w skład University of Cambridge. Tam w 1949 uzyskał stopień BA w dziedzinie matematyki i fizyki.
Praca naukowa.
W 1950 został wyróżniony Smith's Prize, nagrodą przyznawaną przez University of Cambridge osobom przed doktoratem, za wybitny wkład w dziedzinie fizyki. Stopień doktora fizyki teoretycznej uzyskał w 1952; jego rozprawa dotyczyła elektrodynamiki kwantowej.
W 1951 wrócił do Pakistanu, aby wykładać matematykę w Government College; rok później objął stanowisko kierownika Zakładu Matematyki na University of the Punjab. W 1954 opuścił Pakistan i ponownie wyjechał do Cambridge, gdzie w 1957 został profesorem fizyki teoretycznej na Imperial College London. Stanowisko to łączył z funkcją dyrektora International Centre for Theoretical Physics (ICTP) w Trieście, którego był współzałożycielem.
Abdus Salam za pomocą hipotetycznych równań opisał zależności pomiędzy siłą elektromagnetyczną a oddziaływaniami słabymi. Postulował istnienie cząstek elementarnych, takich jak Bozon W czy Bozon Z. Do podobnych wniosków doszli Sheldon Lee Glashow oraz Steven Weinberg, którzy stosowali inne metody badawcze. Istnienie tych bozonów zostało potwierdzone przez eksperymenty prowadzone w CERN w 1983.
Od 1966 blisko współpracował z gen. Władysławem Turowiczem, komendantem pakistańskiego Space &amp; Upper Atmosphere Research Committee (SUPARCO), przy rozwijaniu programu rakietowego i kosmicznego (satelity, astronauci). Brał również udział w rozwoju pakistańskiego programu nuklearnego.
Nagrodę Nobla otrzymał w 1979, wraz z Sheldonem Lee Glashowem i Stevenem Weinbergiem, za niezależne prace nad jednolitą teorią wzajemnego słabego i elektromagnetycznego oddziaływania cząstek elementarnych. Był pierwszym muzułmańskim i pakistańskim laureatem Nagrody Nobla. Otrzymał również wiele innych honorowych tytułów oraz wysokich odznaczeń, m.in. status członka zagranicznego PAN (1985). Laureat Medalu Copleya.
Śmierć.
Po śmierci, spowodowanej chorobą Parkinsona, jego ciało zostało przetransportowane do Rabwah w Pendżabie i tam złożone w pobliżu grobu rodziców.
Wyróżnienia.
Odznaczenia.
Salama odznaczyło kilka krajów Azji, Europy i Ameryki Południowej:
Doktoraty honorowe.
Tytuł doktora "honoris causa" przyznało mu ponad 40 uczelni z pięciu kontynentów – Azji, Europy, Afryki i obu Ameryk. Jego nazwisko znajduje się na liście uczelni, które przyznały ten tytuł, zamieszczonej na stronie internetowej Komitetu Noblowskiego:

</doc>
<doc id="649352" url="https://pl.wikipedia.org/wiki?curid=649352" title="Deziranizacja">
Deziranizacja

Deiranizacja - proces kulturowego uniezależnienia się, emancypacji od wpływów irańskich w Azerbejdżanie zainicjowany przez namiestnika Zakaukazia Michaiła Woroncowa. Proces ten rozpoczął się w latach 70. XIX wieku, początkowo popierany był przez władze rosyjskie, jednak po odejściu Woroncowa władze carskie przestały tolerować te działania i rozpoczęły proces rusyfikacji, prowadzonej zgodnie z koncepcją organicznego wcielenia, łącznie ze zniesieniem w roku 1882 urzędu namiestnika Kaukazu.

</doc>
<doc id="649354" url="https://pl.wikipedia.org/wiki?curid=649354" title="Busov">
Busov



</doc>
<doc id="649362" url="https://pl.wikipedia.org/wiki?curid=649362" title="Altavista">
Altavista

Altavista – miasto w Stanach Zjednoczonych, w stanie Wirginia, w hrabstwie Campbell.

</doc>
<doc id="649363" url="https://pl.wikipedia.org/wiki?curid=649363" title="Pagerank">
Pagerank



</doc>
<doc id="649365" url="https://pl.wikipedia.org/wiki?curid=649365" title="Page rank">
Page rank



</doc>
<doc id="649366" url="https://pl.wikipedia.org/wiki?curid=649366" title="SagDIG">
SagDIG

SagDIG (Sagittarius Dwarf Irregular Galaxy) – karłowata galaktyka nieregularna w konstelacji Strzelca.
Właściwości fizyczne.
SagDIG znajduje się w odległości ok. 4,2 mln lat świetlnych (1,3 Mpc) od Ziemi. Wymiary obserwowane – 2,9' × 2,1' co odpowiada ok. 3,5 × 2,6 tys. lat świetlnych. Jasność absolutna galaktyki wynosi ok. -10m.
Badania.
Galaktykę odkrył D.A. Cesarsky na zdjęciu wykonanym 13 czerwca 1977 roku przy użyciu 1-metrowego teleskopu Schmidta. Odkrycie zostało potwierdzone w 1978 roku. W 1991 roku odkryto w niej 3 obiekty przypominające obszary H II, z czego jeden został potwierdzony. W 1999 wyznaczono odległość od Słońca na około 1,11 Mpc (3,6 miliona lat świetlnych), co stawiałoby przynależność SagDIG do Grupy Lokalnej jako wątpliwą. Odkryto również, że gwiazdy galaktyki są bardzo ubogie w metale. W późniejszych badaniach wykazano też małe ilości tlenu.
Obecnie wiek głównej populacji gwiazd SagDIG określa się na ok. 8 ±1,5 mld lat.

</doc>
<doc id="649371" url="https://pl.wikipedia.org/wiki?curid=649371" title="USS Accentor">
USS Accentor

Okręty US Navy o nazwie USS "Accentor":

</doc>
<doc id="649372" url="https://pl.wikipedia.org/wiki?curid=649372" title="Instytut Medyczny Howarda Hughesa">
Instytut Medyczny Howarda Hughesa

Instytut Medyczny Howarda Hughesa (ang. Howard Hughes Medical Institute) – amerykański naukowy instytut medyczny, o charakterze non-profit, znajdujący się w Chevy Chase w Marylandzie, założony w 1953 przez Howarda Hughesa.
Jest jedną z największych prywatnych organizacji prowadzących biologiczne i medyczne badania naukowe na świecie. Wartość kapitału żelaznego ("endowment") tej instytucji szacuje się na 14,8 mld dolarów.
W 1953 roku jako oddział tej organizacji włączono Hughes Aircraft Company. 
Z Instytutem Medycznym Howarda Hughesa związanych jest 11 laureatów Nagrody Nobla: Richard Axel, Linda Buck, Roderick MacKinnon, Robert Horowitz, Eric Kandel, Günter Blobel, Eric Wieschaus, Thomas Cech, Johann Deisenhofer, Susumu Tonegawa, Paul Modrich.

</doc>
<doc id="649380" url="https://pl.wikipedia.org/wiki?curid=649380" title="Zatoka Ambrakijska">
Zatoka Ambrakijska

Zatoka Ambrakijska (dawniej: "Zatoka Arty"; gr. "Αμβρακικός κόλπος", Amwrakikos Kolpos) – zatoka na Morzu Jońskim u północno-zachodnich wybrzeży Grecji.
Zatoka Ambrakijska jest niemal całkowicie otoczona lądem, dostęp do morza zapewnia jej jedynie niewielka cieśnina w okolicach miasta Preweza. Jej wybrzeża są bagniste, zwłaszcza na północy, gdzie wpadające do zatoki rzeki Luros i Arachthos tworzą system estuariów.
Nad zatoką znajdują się m.in. pozostałości historycznych ośrodków starożytnego Epiru: 
Nikopolis i Ambrakia. 

</doc>
<doc id="649381" url="https://pl.wikipedia.org/wiki?curid=649381" title="Sachsenring (tor)">
Sachsenring (tor)

Sachsenring – tor wyścigowy w Hohenstein-Ernstthal w pobliżu Chemnitz w Saksonii w Niemczech.
Tor zamknięty o długości 3670 m. W roku 1998 Sachsenring zastąpiło Nürburgring jako miejsce rozgrywania Grand Prix Niemiec - eliminacji MotoGP.
Pierwszy wyścig odbył się 26 maja 1927 na 8,7 kilometrowym torze.
Od 1962 do 1971 odbywało się motocyklowe Grand Prix, w którym najszybsze okrążenie osiągnął Giacomo Agostini. W 1990 tor zaczął być zbyt niebezpieczny i przynosił ofiary śmiertelne. W 1995 wznowiono wyścigi ADAC Super Tourenwagen Cup. Wyścig DTM w 2000 odbył się na torze Sachsenring.
W 1998 wyścig mistrzostw motocyklowych przeniesiono z Nürburgring i od tego czasu odbywa się na Sachsenring.

</doc>
<doc id="649437" url="https://pl.wikipedia.org/wiki?curid=649437" title="Jowan Zdrawewski">
Jowan Zdrawewski

Jowan Zdrawewski (ur. 15 maja 1981 w Skopju) – macedoński koszykarz, występujący na pozycji niskiego skrzydłowego. W reprezentacji Macedonii występuje od roku 2004. Obecnie występuje w islandzkiej drużynie Skallagrímur w islandzkiej Express League. Zdrawewski został wybrany w roku 2005, oprócz amerykańskiego zawodnika Joeya LaMarconi, najlepszym zagranicznym zawodnikiem ligi islandzkiej.

</doc>
<doc id="649448" url="https://pl.wikipedia.org/wiki?curid=649448" title="Sachsenring (przedsiębiorstwo)">
Sachsenring (przedsiębiorstwo)

HQM Sachsenring GmbH – niemieckie (do 1990 roku wschodnioniemieckie) przedsiębiorstwo specjalizujące się w produkcji części dla przemysłu samochodowego, zlokalizowane w Zwickau w Niemczech. W czasach NRD jako przedsiębiorstwo państwowe VEB Sachsenring Automobilwerke Zwickau produkowało m.in. samochody Trabant.
Historia i opis przedsiębiorstwa.
Historia przedsiębiorstwa zaczęła się, kiedy August Horch przeniósł w 1904 roku produkcję samochodów do Zwickau. W 1909 roku po kłopotach finansowych i problemach w zarządzie odszedł ze spółki i założył kolejne przedsiębiorstwo o nazwie August Horch Automobilwerke GmbH, jednak po wyroku sądu musiał zmienić nazwę na "Audi Automobilwerke GmbH". W 1932 roku w wyniku kryzysu DKW oraz jego spółka – córka Audi, łącząc się z zakładami Horch i Wanderer, weszło do spółki Auto Union z siedzibą w Chemnitz.
Po II wojnie światowej Auto Union AG rozpłynęło się w strefie okupowanej przez Sowietów. Samo Auto Union zostało na nowo zarejestrowane w strefie okupowanej przez aliantów zachodnich, natomiast fabryki pozostałe we wschodnich Niemczech zostały upaństwowione i zmieniły swoje nazwy, odpowiednio Horch na VEB Sachsenring Zwickau, a Audi na VEB Automobilwerk Zwickau. W byłych zakładach Audi rozpoczęto produkcję samochodów DKW F8 pod nazwą IFA F8. Rok później rozpoczęto produkcję samochodów IFA F9, którego produkcja w Zwickau trwała do 1953 roku, a następnie została przeniesiona do zakładów Wartburga w Eisenach. W zakładach VEB Sachsenring (dawny Horch) ruszyła produkcja samochodów ciężarowych, a w 1955 roku limuzyny Sachsenring P240, której do 1959 roku powstało 1382 egzemplarze. W tym samym roku w VEB Automobilwerk Zwickau ruszyła produkcja protoplasty Trabanta – AWZ P70.
W 1957 roku wykonano pierwszą serię 50 egzemplarzy Trabanta P50, a rok później ruszyła produkcja seryjna. 1 maja 1958 roku zakłady VEB Automobilwerk Zwickau oraz VEB Sachsenring Zwickau połączono w jeden kombinat o nazwie VEB Sachsenring Automobilwerke Zwickau, by umożliwić produkcję wielkoseryjną. Zakłady otrzymały przy tym znak fabryczny w formie stylizowanej litery S, nawiązującej kształtem do toru wyścigowego Sachsenring. Produkcję pojazdów ciężarowych przeniesiono do Werdau. W 1969 roku z okazji 20-lecia Niemieckiej Republiki Demokratycznej zbudowano dla NVA 2 (lub według innych źródeł 5) egzemplarze Sachsenring P240 Repräsentant w kooperacji z VEB Karosseriewerk Drezno (nadwozia). Głównym produktem fabryki do 1991 roku pozostawał Trabant, który przechodził w czasie produkcji kilka modernizacji.
W lipcu 1990 roku zakłady przemianowano na Sachsenring Automobilwerke GmbH. Po zakończeniu produkcji Trabanta zakłady w których powstawał (byłe VEB Automobilwerk Zwickau) przejął Volkswagen, a Sachsenring (byłe VEB Sachsenring Zwickau) stało się producentem części dla przemysłu samochodowego. Po trzech latach balansowania na krawędzi bankructwa Sachsenring AG w lutym 2006 roku została kupiona przez Härterei und Qualitätsmanagement GmbH (HQM) z Lipska.

</doc>
<doc id="649459" url="https://pl.wikipedia.org/wiki?curid=649459" title="Gisele Bundchen">
Gisele Bundchen



</doc>
<doc id="649466" url="https://pl.wikipedia.org/wiki?curid=649466" title="USS Absecon">
USS Absecon

Okręty US Navy o nazwie USS "Absecon":

</doc>
<doc id="649467" url="https://pl.wikipedia.org/wiki?curid=649467" title="Sachsenring">
Sachsenring



</doc>
<doc id="649468" url="https://pl.wikipedia.org/wiki?curid=649468" title="Władysław Zajączkowski">
Władysław Zajączkowski

Władysław Zajączkowski (ur. 12 kwietnia 1837 w Strzyżowie, zm. 7 października 1898 we Lwowie) – polski matematyk, rektor Politechniki Lwowskiej.
Życiorys.
Był synem farmaceuty Jana i Alojzy z Tokarskich. Uczył się w gimnazjach w Rzeszowie i Krakowie, odbył studia matematyczne i fizyczne i przyrodnicze w Uniwersytecie Jagiellońskim oraz na uniwersytetach w Getyndze, Berlinie i Wiedniu.
W latach 1858–1864 pracował w krakowskim uniwersytecie, początkowo jako asystent w Katedrze Fizyki. W 1861 uzyskał stopień doktora
filozofii na podstawie rozprawy "Stosunki barometryczne Krakowa jako przyczynek do klimatologii", po habilitacji w 1862 (praca "O całkach Eulera" i "Fouriera"), jako docent w Katedrze Matematyki Elementarnej. W latach 1864–1872 pracował w Katedrze Mechaniki Analitycznej w Szkole Głównej w Warszawie, od 1867 jako profesor nadzwyczajny i kierownik tej katedry. Równolegle (1867–1872) kierował Katedrą Geometrii Analitycznej Uniwersytetu Warszawskiego.
W 1872 mianowany profesorem zwyczajnym matematyki na Politechnice Lwowskiej został także kierownikiem Katedry Matematyki. W latach 1878/1879 i 1885/1886 pełnił godność rektora Politechniki Lwowskiej.
W pracy naukowej zajmował się teorią równań różniczkowych, geometrią analityczną oraz matematycznymi metodami w fizyce. Mimo że nie stworzył żadnej oryginalnej koncepcji naukowej, wydał szereg bardzo ważnych przyczynków.
Od 1873 był członkiem korespondencyjnym Akademii Umiejętności w Krakowie, a od 1890 członkiem czynnym oraz członkiem Krajowej Rady Szkolnej, członkiem korespondentem Towarzystwa Nauk Ścisłych w Paryżu. Członek redakcji czasopisma „Archiv der Mathematik und Physik”.
Ogłosił 14 prac matematycznych i wydał 4 obszerne podręczniki, a także historię Politechniki Lwowskiej.

</doc>
<doc id="649469" url="https://pl.wikipedia.org/wiki?curid=649469" title="VEB Sachsenring Automobilwerke Zwickau">
VEB Sachsenring Automobilwerke Zwickau



</doc>
<doc id="649470" url="https://pl.wikipedia.org/wiki?curid=649470" title="Sachsenring Automobilwerke Zwickau">
Sachsenring Automobilwerke Zwickau



</doc>
<doc id="649472" url="https://pl.wikipedia.org/wiki?curid=649472" title="Kodeks Andrzeja Zamoyskiego">
Kodeks Andrzeja Zamoyskiego



</doc>
<doc id="649479" url="https://pl.wikipedia.org/wiki?curid=649479" title="Synagoga Turecka w Wiedniu">
Synagoga Turecka w Wiedniu

Synagoga Turecka w Wiedniu (niem. "Türkischer Synagoge in Wien") – nieistniejąca synagoga, która znajdowała się w Wiedniu, przy Zirkusgasse 22.
Synagoga została zbudowana w latach 1885-1887 według projektu architekta Hugona von Wiedenfelda. Służyła sefardyjskiej społeczności żydowskiej pochodzącej z Turcji, zamieszkującej miasto. Podczas nocy kryształowej z 9 na 10 listopada 1938 roku bojówki hitlerowskie spaliły synagogę. Obecnie na jej miejscu znajduje się nowy budynek. Upamiętnia ją także tablica pamiątkowa.

</doc>
<doc id="649481" url="https://pl.wikipedia.org/wiki?curid=649481" title="Robert Wall">
Robert Wall

Robert Alan „Bob” Wall (ur. 22 sierpnia 1939 w San Jose w Kalifornii, zm. 30 stycznia 2022 w Los Angeles) – amerykański aktor specjalizujący się w sztukach walki.
Wystąpił w wielu filmach, lecz na uwagę zasługują dwie role u boku mistrza sztuk walk Bruce’a Lee: "Droga smoka" (ang. "Way of the Dragon") z Chuckiem Norrisem oraz "Wejście smoka" (ang. "Enter the Dragon").
Zagrał także w "Grze śmierci" (ang. "Game of Death"), niekompletnym filmie Bruce’a Lee z 1973 (54 minuty filmu nakręcone przed śmiercią Bruce’a Lee utracono). Wielu z nich nie udało się odtworzyć, a film uznano za okrutny żart, z powodu tajemniczej śmierci Bruce’a Lee.
Był ojcem chrzestnym aktora Freddiego Prinze’a Juniora.

</doc>
<doc id="649484" url="https://pl.wikipedia.org/wiki?curid=649484" title="Yumilka Ruíz">
Yumilka Ruíz

Yumilka Daisy Ruiz Luaces (ur. 8 maja 1978 w Camagüey) – kubańska siatkarka, wielokrotna reprezentantka kraju, grająca na pozycji przyjmującej. Wraz z reprezentacja zdobyła złote medale Igrzysk Olimpijskich w 1996 r. w Atlancie i 2000 r. w Sydney oraz brązowy medal w 2004 r. w Atenach. W 2008 roku, po Igrzyskach Olimpijskich w Pekinie zawiesiła karierę sportową. W 2012 roku wznowiła karierę. Od sezonu 2012/13 występuje w rosyjskiej Superlidze, w drużynie Urałoczka Jekaterynburg.

</doc>
<doc id="649486" url="https://pl.wikipedia.org/wiki?curid=649486" title="Nomos Arta">
Nomos Arta

Arta (gr. "Άρτα") - do końca 2010 roku jedna z prefektur w Grecji w regionie administracyjnym Epir, u północno-wschodnich wybrzeży Zatoki Ambrakijskiej (Morze Jońskie). Graniczyła od zachodu z prefekturą Preweza, od północy z prefekturą Janina (obydwie w regionie Epir), od północnego wschodu z Trikalą, od wschodu z Karditsą (region Tesalia), od południowego wschodu z Eurytanią (Grecja Środkowa) i od południa z Etolią i Akarnanią (Grecja Zachodnia).
Powierzchnia prefektury wynosiła 1662 km², zamieszkiwało ją 77,680 osób (stan z roku 2005). Ośrodkiem administracyjnym było miasto Arta.

</doc>
<doc id="649490" url="https://pl.wikipedia.org/wiki?curid=649490" title="Arta (miasto w Grecji)">
Arta (miasto w Grecji)

Arta (gr. "Άρτα") – miasto w północno-zachodniej Grecji, w administracji zdecentralizowanej Epir-Macedonia Zachodnia, w regionie Epir, w jednostce regionalnej Arta. Siedziba gminy Arta. W 2011 roku liczyło 21 895 mieszkańców. Jest znane ze starego mostu położonego na rzece Arachthos.
W przeszłości Arta była jednym z głównych ośrodków Despotatu Epiru.

</doc>
<doc id="649491" url="https://pl.wikipedia.org/wiki?curid=649491" title="Zjazd Słowiański (1848)">
Zjazd Słowiański (1848)

Zjazd Słowiański (Kongres Słowiański) – spotkanie reprezentantów narodów słowiańskich w Pradze w dniach 2–12 czerwca 1848, w okresie Wiosny Ludów w Cesarstwie Austrii. Uczestniczyli w nim Polacy, Słowacy, Ukraińcy, Serbowie, Chorwaci, Czesi i Rosjanie, w tym Michaił Bakunin. Zjazd Słowiański poświęcony był metodom walki z germanizacją i madziaryzacją.
Przygotowania do Zjazdu.
Pierwsza koncepcja Zjazdu pojawiła się 20 kwietnia 1848 w gazecie „Narodne novine”, ukazującej się w Zagrzebiu. Impulsami do zorganizowania obrad były również uchwała niemieckiej Rady Związkowej z 22 kwietnia 1848 o wcieleniu części powiatów Wielkiego Księstwa Poznańskiego do Związku Niemieckiego, oraz antysłowiańskie (w szczególności antypolskie) tyrady w parlamencie frankfurckim.
Zjazd przygotowany był jako promocja austroslawizmu i przeciwstawienie się parlamentowi frankfurckiemu i Niemcom domagającym się uprzywilejowanej pozycji w Czechach. Początkowo planowany był jako spotkanie tylko przedstawicieli Słowian austriackich, ale wskutek akcji polskiej wyrażono zgodę na przybycie delegacji wszystkich Słowian, stąd obecność delegatów z Poznańskiego oraz Bakunina.
30 kwietnia utworzono Komitet Przygotowawczy i przyjęto projekt odezwy, która została skierowana do narodów słowiańskich Cesarstwa Austrii. 1 maja wydrukowano i wysłano zaproszenia do wytypowanych organizacji i osób prywatnych. Odezwę podpisali między innymi František Palacký, Pavol Jozef Šafárik i Karel Vladislav Zap.
5 maja wystosowano manifest do niesłowiańskich narodów monarchii habsburskiej, w którym ogłaszano gotowość współpracy z nimi pod warunkiem akceptacji przekształcenia monarchii w federację słowiańsko-austriacką. Manifest do narodów niesłowiańskich brał w obronę wszystkie narody zamieszkujące państwo austriackie. 27 maja sformułowano program zjazdu.
Tworzenie polskiej delegacji.
Na początku maja w Pradze pojawili się Mieczysław Weryha Darowski, Józef Dzierzkowski, Jan Dobrzański, Karol Malisz i Jerzy Henryk Lubomirski, powracający z Wiednia jako część "delegacji adresowej". Oprócz nich w Pradze pojawili się Polacy z Komitetu Narodowego Polski z Wielkopolski oraz Tajnego Rządu Narodowego. 9 maja wydali oni w Bratysławie odezwę wzywającą społeczeństwo i polityków polskich do wzięcia udziału w zjeździe praskim. Podpisali się pod nią Mieczysław Darowski, August Cieszkowski, Józef Lipski, Karol Libelt i Roger Maurycy Raczyński.
12 maja zebrała się Rada Narodowa Lwowska, obradując nad wyłonieniem poselstwa na Zjazd. Sprawa nie została zakończona, zebrano się więc powtórnie 15 maja, ale i wówczas nie wypracowano wspólnego stanowiska. Dopiero po wystąpieniu Dobrzańskiego i Malisza w dniu 20 maja ustalono skład reprezentacji Rady. Mandaty otrzymali: Jan Dobrzański, Jerzy Henryk Lubomirski, Karol Malisz, August Bielowski, Karol Szajnocha, Lucjan Siemieński, ksiądz Romuald Krzyżanowski, Lesław Łukaszewicz, Adam Kłodziński, Edmund Chojecki, Juliusz Dzieduszycki i Seweryn Smarzewski.
Część delegacji polskiej wyjechała 24 maja, reszta pod koniec miesiąca. 28 maja wyjechał Leon Ludwik Sapieha (jako reprezentant Obwodowej Rady Narodowej z Przemyśla), jak również Tytus Dzieduszycki i ksiądz Adam Bielecki. Na Zjazd wyjechali również niezależni przedstawiciele Obwodowych Rad Narodowych z Jasła, Wadowic, Bochni i Rzeszowa.
Przed wyjazdem do Pragi delegaci Rady Narodowej Lwowskiej zostali powiadomieni, że nie stanowią jej oficjalnej delegacji, natomiast upoważniono ich do współtworzenia, jeśli powstaną ku temu możliwości, wspólnego poselstwa narodowego. Zalecono im także obronę suwerennych praw narodu polskiego, propagowanie polskich dążeń niepodległościowych oraz do podjęcia starań o załagodzenie konfliktu węgiersko-słowiańskiego.
Tworzenie ukraińskiej delegacji.
Egzemplarze odezwy dotarły zarówno do Głównej Rady Ruskiej, jak i prywatnie do wielu ukraińskich działaczy narodowych. Rada Głowna omówiła sprawę odezwy na posiedzeniach 12 i 16 maja, decydując się 16 maja wysłać własnych delegatów. Delegatami Rady zostali: Iwan Borysykewycz, Hryhorij Hynyłewycz i Ołeksa Zakłynśkyj.
Obrady.
2 czerwca 1848 nastąpiło uroczyste rozpoczęcie Zjazdu Słowiańskiego. Prezydentem Zjazdu wybrano Jerzego Henryka Lubomirskiego, natomiast obradom przewodniczył František Palacký, który propagował austroslawizm. Zjazd obradował w trzech sekcjach: czesko-słowackiej (237 osób, przewodniczący Pavel Jozef Šafárik), polsko-ruskiej (początkowo 31 osób, potem do 61 osób; przewodniczący Karol Libelt) i południowosłowiańskiej (42 osoby, przewodniczący ksiądz Stamatović).
Po otwarciu Zjazdu i wystąpieniach Františka Palackiego i Jana Dvoračka, głos zabrał Iwan Borysykewycz, który stwierdził, że „Rusini są narodem od 400 lat przez Polskę uciskanym”, i zażądał dla swojego narodu równych praw, jak dla innych narodów. Polacy, godząc się na równouprawnienie polityczne i językowe, sprzeciwiali się jednocześnie zaproponowanemu podziałowi Galicji na część polską i ruską. Tłumaczyli, że pomimo zdominowania narodu ruskiego przez polską szlachtę, praw pozbawili go Austriacy, a nie Polacy. Po burzliwych dyskusjach, 7 czerwca spotkały się podkomisje polska i ruska, i podjęły decyzję o podpisaniu ugody, przyznającej Rusinom pełnię praw politycznych i obywatelskich. Ugoda ta miała być wzorem dla Węgrów do wprowadzenia podobnych rozwiązań na Słowacji, w Siedmiogrodzie i na pograniczu serbsko-chorwackim. Niestety we Lwowie nie zatwierdzono, i nie wprowadzono w życie owej ugody.
8 czerwca 1848 Pavel Jozef Šafarik zaproponował utworzenie sfederowanego państwa słowiańskiego pod berłem cesarza austriackiego, opracowano nawet akt takiej federacji. 
Uczestnicy Zjazdu ogłosili „Manifest do narodów Europy”, który potępiał rozbiory Polski i głosił równouprawnienie narodów w państwie Habsburgów. 
Obrady Zjazdu zaniepokoiły biurokrację austriacką, z powodu wybuchu powstania w Pradze pod koniec kongresu (12–17 czerwca 1848). Wszystkim uczestnikom Zjazdu nakazano w związku z tym opuszczenie Pragi, a niektórych aresztowano.
Uczestnikami zjazdu byli również między innymi Aleksander Wielopolski, Paweł Stalmach, Andrzej Kotula, Maurycy Kraiński, Adam Gorczyński, Pavel Stamatović, baron Dragutin Kušljan, Stanko Vraz, Wácslaw Hanka, Jan Helcelet, Miloslaw Hurban.

</doc>
<doc id="649493" url="https://pl.wikipedia.org/wiki?curid=649493" title="Krąg polarny">
Krąg polarny



</doc>
<doc id="649500" url="https://pl.wikipedia.org/wiki?curid=649500" title="Austroslawizm">
Austroslawizm

Austroslawizm − projekt wysunięty w połowie XIX wieku przez czeskich działaczy obozu narodowego (m.in. Františka Palackiego), oficjalnie przedstawiony w 1848 roku na Zjeździe Słowiańskim w Pradze, w którym wzięła udział duża liczba Polaków.
Historia.
Idee zbliżone do austroslawizmu pojawiły się w latach 30. XIX wieku wśród chorwackich ilirystów. W 1842 związany z Palackim hrabia Thun opublikował broszurę „O stanie obecnym literatury czeskiej i jej wadze” (), w której przedstawił także zarys programu politycznego.
Program postulował zmianę charakteru państwa austriackiego w federację równouprawnionych narodów pod berłem Habsburgów i zwiększenie wpływu przedstawicieli narodów słowiańskich na rządy państwem. Postulowano również stworzenie warunków do wszechstronnego rozwoju narodów słowiańskich. Austroslawizm przeciwstawiał się prorosyjskim trendom w panslawizmie, jak i hegemonii Niemców w monarchii habsburskiej. Ostatecznie nastąpił jednak spadek jego znaczenia, w wyniku przyjęcia przez Palackiego i związaną z nim partię stanowiska prorosyjskiego, niechęci galicyjskich Polaków do jego programu oraz zwycięstwa programu dualizmu austro-węgierskiego.
Wobec powstania Austro-Węgier, w miejsce austroslawizm w Czechach pojawiła się idea trializmu, postulująca przemianę dualistycznej monarchii austro-węgierskiej w trialistyczną austro-węgiersko-słowiańską. Zgodnie z nią monarcha – obok tytułu cesarza Austrii i tytułu apostolskiego króla Węgier – miał używać również tytułu króla Czech. Stolicą części słowiańskiej obejmującej wszystkie terytoria zamieszkane przez narody słowiańskie miała zostać Praga.

</doc>
<doc id="649501" url="https://pl.wikipedia.org/wiki?curid=649501" title="Joanna Żubr">
Joanna Żubr

Joanna Żubr (ur. 24 maja 1772 lub 1782 w Berdyczowie, zm. 9 lipca 1852 w Wieluniu) – sierżant Armii Księstwa Warszawskiego, uczestniczka wojen napoleońskich, pierwsza kobieta odznaczona krzyżem Virtuti Militari, pierwsza kobieta – sierżant w wojsku polskim.
Życiorys.
Po powstaniu Księstwa Warszawskiego, w roku 1808 Joanna Żubr wraz ze swoim mężem Maciejem Żubrem, przyjechała ze wschodniej Galicji, będącej pod zaborem austriackim. On wstąpił do wojska. Wkrótce potem ona także wstąpiła do 2 Pułku Piechoty (4 kompania, 2 batalion) jako strzelec, ukrywając swoją płeć przed kolegami i dowództwem, nosząc męski mundur.
Brała udział w kampanii galicyjskiej przeciw Austrii. Za swe męstwo w czasie walki o Zamość 19 maja 1809 roku, podczas której przedostała się na czele grupy żołnierzy przez sekretną furtę w okolicach Bramy Lwowskiej i wdarła się na mury zdobywając armatę, została wytypowana do odznaczenia Orderem Virtuti Militari. Ostatecznie, ze względu na płeć, odmówiono przyznania jej orderu; w zastępstwie zaproponowano nagrodę pieniężną, którą Żubrowa uznała za dyshonor i odrzuciła.
Po tej kampanii przeszła do 17 Pułku Piechoty w dywizji Dąbrowskiego. Jej mąż był podchorążym w tej samej jednostce. Była pierwszą kobietą w wojsku polskim, która dostała promocję do stopnia sierżanta. Jednostka, przemianowana na Dywizję Wielkopolską, brała udział w kampanii rosyjskiej 1812.
W 1812, za zasługi podczas potyczki pod Bychową nad Dniestrem, została udekorowana przez gen. Edwarda Żółtowskiego (na wniosek gen. Dziewanowskiego) Krzyżem Srebrnym V Klasy Orderu Virtuti Militari, choć według statutu należał się jej Krzyż Złoty Klasy IV. Była jedną z pierwszych kobiet na świecie, która otrzymała order za bohaterstwo w walce oraz pierwszą Polką, która otrzymała to najwyższe odznaczenie bojowe.
W czasie odwrotu Napoleona spod Moskwy została oddzielona od swojej jednostki, ale udało jej się zbiec z Rosji na własną rękę. W lecie 1813, po utracie Krakowa przez Józefa Poniatowskiego, dołączyła do polskich oddziałów w Saksonii, gdzie służyła aż do traktatu pokojowego w Fontainebleau, który zakończył wojnę. Brała udział w siedemnastu bitwach i oblężeniach.
Razem z mężem wróciła do Polski i zamieszkali w Wieluniu. W 1828 roku napisała wspomnienia pod tytułem: "Pamiętnik życia Joanny Żubr, dymissyonowaney w randze podporucznika woysk polskich i ozdobioney krzyżem „pro virtute militari”". Zmarła tam w 1852 w wieku około 70 lat (lub 80 – według informacji na nagrobku) podczas epidemii cholery.
W literaturze.
Joanna Żubr została uwieczniona w powieściach Wacława Gąsiorowskiego "Huragan" i "Szwoleżerowie gwardii".

</doc>
<doc id="649503" url="https://pl.wikipedia.org/wiki?curid=649503" title="Busov (góry)">
Busov (góry)

Busov – niewielkie pasmo górskie w południowej części Beskidu Niskiego. Leży tuż na południe od granicy polsko-słowackiej, w powiecie bardejovskim kraju preszowskiego.
Busov rozciąga się równolegle do głównego granicznego grzbietu Karpat, na odcinku od Przełęczy Beskid pod Czerteżem na zachodzie do doliny górnej Ondavy na wschodzie. Pasmo ciągnie się z zachodu na wschód łukiem wybrzuszonym na południe. Na północy niewielkie obniżenie dzieli je od głównego grzbietu granicznego, a na południu stoki Busova łagodnie opadają do Pogórza Ondawskiego. Całe pasmo należy do dorzecza Topľi, której dopływy rozcinają je na poszczególne masywy, tylko wschodni skraj pasma odwadniają dopływy Ondavy. Najwyższe szczyty pasma to (od zachodu): Sivá skala (837 m n.p.m.), Busov (1002 m n.p.m.), Magura i Smilniansky vrch (750 m n.p.m.).
Mimo dobrych warunków do uprawiania turystyki Busov jest mało uczęszczany przez turystów. Najwyższe szczyty są chronione w rezerwatach. Wschodnią część pasma przecina droga nr 545 z przejścia granicznego Konieczna-Becherov do Zborova.

</doc>
<doc id="649506" url="https://pl.wikipedia.org/wiki?curid=649506" title="Ruś Halicko-Włodzimierska">
Ruś Halicko-Włodzimierska



</doc>
<doc id="649507" url="https://pl.wikipedia.org/wiki?curid=649507" title="Woda święcona">
Woda święcona

Woda święcona – sakramentalia występujące w niektórych wyznaniach chrześcijańskich. Woda święcona jest wodą pobłogosławioną przez biskupa, prezbitera lub diakona, przeznaczoną do udzielania chrztu lub błogosławieństwa osób, miejsc oraz rzeczy. Zwyczaj święcenia wody wynika z wiary w moc oczyszczającą wody, obecną już w Starym Testamencie, oraz z faktu chrztu Chrystusa w Jordanie. Został wprowadzony przez Kościół w II wieku po Chrystusie.
Obrzęd poświęcenia wody w kościele rzymskokatolickim.
W Kościele rzymskokatolickim obrzęd w formie uroczystej występuje w trakcie Triduum Paschalnego podczas Wigilii Paschalnej. Podczas tzw. liturgii chrzcielnej śpiewana jest wtedy Litania do Wszystkich Świętych. Następnie celebrans odmawia modlitwę, zanurzając paschał w naczyniu. Poza Triduum Paschalnym obrzęd ogranicza się zwykle do krótkiej modlitwy kapłana nad wodą. Kościół katolicki przyjmuje, że poprzez te obrzędy na wodę spływa błogosławieństwo nadające jej moc uświęcania.
Formuła poświęcenia wody.
lub:
Bądź w czasie okresu wielkanocnego:
Wykorzystanie.
Woda święcona jest używana podczas sakramentu chrztu świętego oraz jako sakramentalia, m.in. do święcenia domów, mieszkań, pojazdów czy podczas egzorcyzmów na osobach, a także obiektach, w celu odpędzenia demonów, złych duchów.
Używa jej się także przy wejściu do kościoła. Po zanurzeniu czubków palców w misie z wodą święconą można uczynić znak krzyża. Postawa ta ma przypomnieć obrzęd chrztu świętego, jako aktu przyłączenia do wspólnoty Kościoła.
Do celów liturgicznych jest przechowywana w naczyniach nazywanych aspersorium.
O skuteczności wody święconej w celu odpędzenia demonów (złych duchów) wspomina Teresa z Ávili: "Wiele razy doświadczyłam, że nie ma rzeczy, przed którą [demony] bardziej uciekają, aby [już] nie powrócić. (..) Wielka musi być moc wody święconej".
Higiena.
Kropielnice z wodą święconą zostały zidentyfikowane jako potencjalne źródła bakteryjnych i wirusowych infekcji. Pod koniec XIX wieku, bakteriolodzy znaleźli gronkowce, paciorkowce, pałeczki okrężnicy, maczugowce błonicy oraz inne bakterie w próbkach wody święconej pobranej z kościoła w Sassari we Włoszech. W badaniu przeprowadzonym w roku 1995, 13 próbek zostało pobranych po tym jak pacjent z raną oparzeniową nabawił się infekcji bakteryjnej po zetknięciu z wodą święconą. Próbki w tym badaniu wykazały „szeroką gamę gatunków bakterii”, z których niektóre są w stanie spowodować zakażenia u ludzi.

</doc>
<doc id="649508" url="https://pl.wikipedia.org/wiki?curid=649508" title="Nie dla Brukseli – Narodowa Demokracja">
Nie dla Brukseli – Narodowa Demokracja

Nie dla Brukseli – Narodowa Demokracja () – czeska narodowo konserwatywna partia polityczna założona w 2005 roku jako "Právo a spravedlnost". 11 stycznia 2014 zmieniła nazwę na obecną.
Partia sprzeciwia się imigracji, związkom osób homoseksualnych oraz aborcji. Jest zwolennikiem protekcjonizmu.
Nazwa partii „Právo a spravedlnost”, która zaczęła obowiązywać od 2005 r. wywodzi się od polskiej partii Prawo i Sprawiedliwość.

</doc>
<doc id="649509" url="https://pl.wikipedia.org/wiki?curid=649509" title="Struts">
Struts

Struts – otwarty framework dla aplikacji tworzonych w języku programowania Java. Podstawowymi zastosowaniami Struts są prezentacja danych oraz kontrolowanie danych (widok i kontroler w modelu MVC).
Struts pozwala w łatwy sposób mapować adresy stron www aplikacji na metody klas obsługujących żądania. Sercem Struts jest serwlet wywołujący odpowiednie metody w zależności od jego konfiguracji zapisanej w pliku XML.

</doc>
<doc id="649512" url="https://pl.wikipedia.org/wiki?curid=649512" title="Postępowanie sądowe">
Postępowanie sądowe

Postępowanie sądowe, proces sądowy – zbiorcza nazwa dla postępowań odbywających się przed niezawisłymi i niezależnymi organami – sądami, w odróżnieniu od postępowań odbywających się przed innymi organami, np. postępowanie administracyjne przed zawisłymi organami administracji publicznej, a także faz pozasądowych szerszego postępowania, np. postępowanie przygotowawcze w procesie karnym.
Wyróżnić można następujące rodzaje postępowań sądowych:
Szczególnymi postępowaniami sądowymi lub quasi-sądowymi są postępowania:
Według kanonu 1400 Kodeksu prawa kanonicznego Kościoła rzymskokatolickiego przedmiotem postępowania sądowego jest dochodzenie lub obrona uprawnień osób albo stwierdzenie faktów prawnych, albo wymierzenie bądź deklaracja kary za przestępstwo (spory spowodowane aktem władzy administracyjnej podlegają kompetencji podmiotu przełożonego lub trybunału administracyjnego).

</doc>
<doc id="649514" url="https://pl.wikipedia.org/wiki?curid=649514" title="Pravo a Spravedlnost">
Pravo a Spravedlnost



</doc>
<doc id="649516" url="https://pl.wikipedia.org/wiki?curid=649516" title="USS Ability">
USS Ability

Okręty US Navy o nazwie USS "Ability":

</doc>
<doc id="649517" url="https://pl.wikipedia.org/wiki?curid=649517" title="Michael Klukowski">
Michael Klukowski

Michael Klukowski (ur. 27 maja 1981 w Amstetten) – kanadyjski piłkarz polskiego pochodzenia. W latach 2010-2011 był graczem MKE Ankaragücü. Od 2012 roku gra w APOEL FC.
Klukowski grał w kanadyjskich klubach Oshawa Kicks i Scarborough Blues. W 1998 przybył do Europy, gdzie grał we francuskich klubach Dijon FCO (1998–1999), Tourcoing FC (1999–2000) i Lille OSC (2000–2002). W 2002 przeniósł się do belgijskiego R.A.A. Louviéroise, z którym w 2003 wywalczył Puchar Belgii. Razem z kolegą klubowym Manassehem Ishiaku w styczniu 2005 przeniósł się do Club Brugge. W 2010 został piłkarzem MKE Ankaragücü, a w 2011 roku – Vestelu Manisaspor.
Klukowski gra dla reprezentacji Kanady. Zadebiutował 12 lutego 2003 w meczu Libia – Kanada (2:4).

</doc>
<doc id="649518" url="https://pl.wikipedia.org/wiki?curid=649518" title="František Palacký">
František Palacký

František Palacký (ur. 14 czerwca 1798 w Hodslavicach, zm. 26 maja 1876 w Pradze) – czeski historyk, polityk, współtwórca i główny propagator austroslawizmu. Główny przedstawiciel czeskiego odrodzenia narodowego. Jeden z organizatorów Zjazdu Słowiańskiego w Pradze w 1848 i współautor jego manifestu.
Życiorys.
Urodził się w Hodslavicach () na Morawach w odwołującej się do tradycji braci czeskich rodzinie nauczyciela. Rodzina z racji prześladowań religijnych oficjalnie wyznawała luteranizm. Od 1809 uczęszczał do szkoły łacińskiej w Trenczynie, gdzie jednym z jego nauczycieli był ojciec Ľudovíta Štúra, Samuel. Od 1812 uczył się w protestanckim gimnazjum w Preszburgu (dzisiejsza Bratysława), gdzie zetknął się z Pawłem Šafárikiem i zainteresował slawistyką. W 1823 wrócił do Pragi i dzięki wsparciu Josefa Dobrovskiego mógł dalej prowadzić studia slawistyczne, źle widziane przez władze austriackie.
W 1825 został pierwszym redaktorem pisma "Časopis českého Musea", które początkowo wychodziło zarówno po niemiecku jak i czesku a wkrótce urosło do roli najważniejszego czeskiego pisma literackiego. W 1831 w ramach Muzeum Czeskiego zainicjował powstanie Macierzy Czeskiej.
Za sprawą Šafárika rozpoczął pracę jako archiwista księcia Kaspara von Sternberga, a w 1829 desygnowano go na stanowisko historyka Królestwa, co władze wiedeńskie zatwierdziły dopiero po 10 latach. W tym czasie ukazywały się poszczególne tomy jego głównego dzieła "Dzieje narodu czeskiego w Czechach i na Morawach", które w oparciu o badania archiwów czeskich i innych krajów opisywało historię Królestwa do utraty suwerenności w roku 1526. Pierwszy tom wydano po niemiecku w 1836. Ostatni, piąty w 1867 w języku czeskim. Po zniesieniu cenzury w 1848 tomy poddane jej ingerencji ze względu na treści poświęcone dziejom husytyzmu zostały ponownie wydane w oryginalnym brzmieniu.
W czasie Wiosny Ludów zaangażował się politycznie. Deklarując narodowość czeską odmówił wzięcia udziału w obradach niemieckiego parlamentu frankfurckiego. Brał udział w praskim Zjeździe Słowiańskim w 1848 i był głównym twórcą jego „Manifestu do narodów Europy”. Jesienią tego roku był posłem obradującego w Kromieryżu parlamentu austriackiego. Jako zwolennik austroslawizmu opowiadał się za federacją krajów południowoniemieckich oraz ludów krajów habsburskich. Idee te spotykały się z akceptacją Wiednia, czego wynikiem była propozycja teki w rządzie Franza von Pillersdorfa.
Wobec zwycięstwa w Wiedniu centralistycznego neoabsolutyzmu i odrzuceniu idei federalistycznych wycofał się z polityki. Po upadku rządów absolutystycznych w 1861 został mianowany członkiem Izby Panów. Jednak nie uczestniczył w jej pracach nie godząc się z odmową nadania podmiotowości Królestwu Czeskiemu w ramach monarchii, realizując politykę bojkotu partii staroczeskiej, prowadzonej przez jego zięcia Františka Riegra. Zasiadał w sejmie krajowym Czech, gdzie współpracował ze stronnictwem Leopolda von Thun.
W 1867 brał udział w zjeździe słowiańskim w Moskwie.
Upamiętnienie.
W Pradze znajduje się zbudowany w latach 1876–1878 most Palackiego. W 1912 na placu jego imienia wzniesiono jego pomnik. Imię Palackiego nosi od 1946 uniwersytet w Ołomuńcu. Jego portret zdobi czeski banknot 1000-koronowy.

</doc>
<doc id="649520" url="https://pl.wikipedia.org/wiki?curid=649520" title="CODASYL">
CODASYL

CODASYL () – przemysłowe konsorcjum IT założone w 1959 stworzone do kierowania rozwojem języka programowania, który mógłby być użyty na wielu komputerach. Pierwsze spotkanie miało miejsce 28 maja 1959 roku. Grupa została rozwiązana w roku 1987 choć część jej podgrup funkcjonowała jeszcze przez kilka następnych lat. Efektem działania konsorcjum było m.in. powstanie COBOLa oraz specyfikacji sieciowego modelu danych.
Członkowie CODASYL byli przedstawicielami rządowych i przemysłowych organizacji. Głównym celem było promowanie bardziej efektywnych analiz danych. Organizacja działała wewnątrz w różnych językach choć nigdy nie były one ujednolicone. Proces ujednolicenia zatrzymał się na ANSI.
Wszystkie materiały organizacji CODASYL przechowywane są w bibliotece Instytutu Charlesa Babbage’a.

</doc>
<doc id="649522" url="https://pl.wikipedia.org/wiki?curid=649522" title="Camera Cafe">
Camera Cafe



</doc>
<doc id="649524" url="https://pl.wikipedia.org/wiki?curid=649524" title="Iwo Naumowicz">
Iwo Naumowicz

Iwo Naumowicz (ur. 12 kwietnia 1984 w Port Elizabeth, Południowa Afryka) - raper. Członek Akademii Fonograficznej ZPAV.
Życiorys.
Od 2003 członek zespołu SOFA, w którym pełni rolę MC oraz autora tekstów. Ze względu na afrykańskie korzenie teksty artysty są w języku angielskim. 
Razem z kolegami z zespołu pojawia się w utworze "S.Dreams" na płycie "3" Andrzeja Smolika. STUB pojawił się również w dwóch utworach na płycie "Black Electro" zespołu Mosqitoo wydanego w 2007.
Pseudonim: STUB (m.in. skrót od ang. "stubborn"). Prowadzi program radiowy pod tytułem RAP GRA w Radio GRA (Toruń).

</doc>
<doc id="649525" url="https://pl.wikipedia.org/wiki?curid=649525" title="Jezioro Cechyńskie Małe">
Jezioro Cechyńskie Małe

Jezioro Cechyńskie Małe (kaszb. "Jezoro Môłé Cechińsczé") – wytopiskowe jezioro lobeliowe położone na Pojezierzu Bytowskim (powiat bytowski, województwo pomorskie). Powierzchnia jeziora wynosi 47,47 ha. Łączy się ono z sąsiednim jeziorem Cechyńskim Wielkim strumieniem, który wypływa z Cechyńskiego Wielkiego, przepływa przez Cechyńskie Małe i dalej płynie do jeziora Głęboczko. Przy wypływie strumienia z Jeziora Cechyńskiego Małego widoczne są ślady piętrzącego urządzenia hydrotechnicznego.
Obszar jeziora wraz z fragmentem otaczających je łąk i lasów objęty jest wodnym rezerwatem przyrody „Jezioro Cechyńskie Małe”. Powierzchnia rezerwatu wynosi 56,17 ha, jego otulina zajmuje 188,9 ha.
Obszar jeziora jest udostępniony dla celów edukacyjnych i turystycznych (punkt edukacyjny we wschodniej części jeziora) oraz dla rybactwa (na zasadach określonych przepisami), zabroniona jest natomiast kąpiel.
W jeziorze występują liczne populacje roślin takich jak: lobelia jeziorna, poryblin jeziorny, brzeżyca jednokwiatowa, stwierdzono też występowanie elismy wodnej. Występują tu też populacje cennych zwierząt bezkręgowych i kręgowych, m.in. sielawy.
Nad zachodnim brzegiem jeziora znajduje się mała osada Cechyny.

</doc>
<doc id="649526" url="https://pl.wikipedia.org/wiki?curid=649526" title="Franciszek Palacky">
Franciszek Palacky



</doc>
<doc id="649527" url="https://pl.wikipedia.org/wiki?curid=649527" title="Zespół Tietze'a">
Zespół Tietze'a



</doc>
<doc id="649529" url="https://pl.wikipedia.org/wiki?curid=649529" title="Morale">
Morale

Morale − gotowość do wypełniania obowiązków, znoszenia trudów i niebezpieczeństw oraz poczucie odpowiedzialności i wiara w sukces. Według drugiego znaczenia jest to czyjaś postawa moralna.
Jednym z czynników jest esprit de corps – skłonność społeczności do podtrzymywania wiary w instytucję, wyznaczone cele lub siebie samych oraz innych ludzi. Termin stosowany przede wszystkim w instytucjach wojskowych, lecz także w biznesie.
Pojęcie używane jest głównie jako synonim ducha bojowego w charakterze gotowości do wypełniania rozkazów oraz znoszenia trudów i niebezpieczeństw w odniesieniu do jednostek wojskowych lub woli walki (waleczność) i współzawodnictwa przez drużyny sportowe.

</doc>
<doc id="649532" url="https://pl.wikipedia.org/wiki?curid=649532" title="Shannon Lee">
Shannon Lee

Shannon Emery Lee (; ur. 19 kwietnia 1969 w Santa Monica) – amerykańska producentka filmowa, aktorka i scenarzystka, córka Bruce’a Lee i siostra Brandona Lee.
Życiorys.
Urodziła się w Santa Monica w Kalifornii w rodzinie pochodzenia chińskiego, niemieckiego i szwedzkiego jako córka Lindy Lee Cadwell i Bruce’a Lee, legendarnego mistrza sztuk walk i aktora. Miała starszego brata – Brandona Bruce’a Lee (ur. 1 lutego 1965, zm. 31 marca 1993), który był także aktorem. W latach 1971-1973 mieszkała z rodziną w Hongkongu. Po śmierci ojca powróciła z matką do Stanów Zjednoczonych. Dorastała w bogatej dzielnicy Rolling Hills. Z matką mieszkała w Seattle, stan Washington (miasto rodzinne Lindy) i Los Angeles. W 1987 ukończyła The Chadwick School. Do roku 1991 studiowała muzykę na Tulane University w Nowym Orleanie.
Po śmierci brata, powróciła do Los Angeles, aby zająć się aktorstwem. W latach 90. grała w kilku filmach niskobudżetowych takich jak "Klatka 2: Arena śmierci" (ang. "Cage II"), "High Voltage", "Enter the Eagles". Ma na swoim koncie także role epizodyczne w filmach "Smok: Historia Bruce’a Lee" (ang. "Dragon: The Bruce Lee Story"), "" oraz serialu "Stan wyjątkowy" (ang. "Martial Law").
Życie prywatne.
W 1994 wyszła za mąż za prawnika Iana Keaslera, z którym ma córkę Wren (ur. 2003). Wraz z mężem prowadzi fundację Bruce’a Lee (ang. "Bruce Lee Fundation").

</doc>
<doc id="649533" url="https://pl.wikipedia.org/wiki?curid=649533" title="Placówka pocztowa">
Placówka pocztowa

Placówka pocztowa – jednostka organizacyjna operatora pocztowego lub agenta pocztowego, w której można zawrzeć umowę oświadczenie usługi pocztowej lub która doręcza adresatom przesyłki pocztowe lub kwoty pieniężne określone w przekazach pocztowych, albo inne wyodrębnione i oznaczone przez operatora pocztowego miejsce, w którym można zawrzeć umowę o świadczenie usługi pocztowej lub odebrać przesyłkę pocztową lub kwotę pieniężną określoną w przekazie pocztowym.
W Polsce.
Jednostka organizacyjna podległa Centrum Poczty Polskiej, placówka pocztowego operatora publicznego, w której można skorzystać w pełnym zakresie z pocztowych usług powszechnych Poczty Polskiej takich jak nadanie przesyłki pocztowej (listu, paczki), przekazu pocztowego, telegramu pocztowego, dokonać wpłaty na rachunek bankowy, odebrać przesyłkę awizowaną, skorzystać z usług bankowych lub ubezpieczeniowych, a nawet dokonać zakupu różnych towarów itp. 
Sprzedaż usług w placówkach pocztowych odbywa się najczęściej przez okienka pocztowe. W placówkach pocztowych, zlokalizowanych przede wszystkim w dużych miastach, zainstalowany jest system zarządzania ruchem klientów (Q-matic), który automatycznie ustala kolejność obsługi i kieruje klientów do odpowiednich okienek.
Pracownicy placówek pocztowych zatrudnieni są na następujących stanowiskach:

</doc>
<doc id="649534" url="https://pl.wikipedia.org/wiki?curid=649534" title="FIFA World Cup 2006">
FIFA World Cup 2006

FIFA World Cup 2006 Germany – sportowa gra komputerowa na motywach Mundialu wydana przez firmę Electronic Arts. W grze dostępnych jest 127 reprezentacji narodowych. Można zagrać wybierając jedną z dwóch opcji: mecz towarzyski albo FIFA World Cup 2006 Germany, czyli mistrzostwa świata. Wybierając mistrzostwa, można zagrać w eliminacjach w jednej z 6 dostępnych stref eliminacyjnych i zakwalifikować się do finałów. W czasie gry można grać systemem grup wylosowanym w Lipsku lub ustalić losowanie inaczej.
W grze są dostępni tzw. zawodnicy wszech czasów jak np. Zbigniew Boniek czy Franz Beckenbauer. Oprawa graficzna jest na bardzo wysokim poziomie. Po meczu można usłyszeć hymn narodowy zwycięskiego państwa. Rozgrywka właściwie się nie zmieniła w stosunku do FIFY 06.

</doc>
<doc id="649535" url="https://pl.wikipedia.org/wiki?curid=649535" title="CD-i">
CD-i

CD-i "(Compact Disc Interactive)" – interaktywny, multimedialny odtwarzacz CD, produkowany przez Royal Phillips Electronics N.V.
Pierwszy odtwarzacz CD-i Philipsa został wydany w roku 1991, a jego cena wynosiła wtedy około 700 dolarów. Urządzenie odtwarzało dyski CD-i, CD-Audio, CD+G, karaoke CD oraz Video CD. Do odtwarzania VCD niezbędne było dokupienie specjalnej karty wideo, aby zapewnić odtwarzaczowi kodeki MPEG-1. Odtwarzacz był produkowany w kilkunastu różnych wersjach, lecz wszystkie one były ze sobą kompatybilne.
W Polsce system ten został zaprezentowany na Targach Konsumpcyjnych Jesień-92 w Poznaniu przez przedsiębiorstwo Brabork, jednak nie został wtedy udostępniony na rynku. W 1995 roku Philips oznajmił, że będzie produkował odtwarzacze CD-i w Kwidzynie, które będą przeznaczone na sprzedaż do Europy Zachodniej. Urządzenie to było wtedy dostępne w polskich sklepach w liczbie kilkuset egzemplarzy, jednak głównie do celów szkoleniowych i prezentacyjnych. Najpopularniejszym oprogramowaniem CD-i w Polsce były filmy erotyczne.
Specyfikacja techniczna.
Procesor główny
Grafika
System operacyjny
Inne
akcesoria CD-i

</doc>
<doc id="649537" url="https://pl.wikipedia.org/wiki?curid=649537" title="Postępowanie">
Postępowanie



</doc>
<doc id="649540" url="https://pl.wikipedia.org/wiki?curid=649540" title="Jezioro Cechyńskie Wielkie">
Jezioro Cechyńskie Wielkie

Jezioro Cechyńskie Wielkie (kaszb. "Jezoro Wiôldże Cechińsczé") – jezioro wytopiskowe położone na Pojezierzu Bytowskim (powiat bytowski, województwo pomorskie). Akwen jeziora (45,6 ha) jest otoczony wysokimi, zalesionymi brzegami i łączy się z sąsiednim jeziorem Cechyńskim Małym.

</doc>
<doc id="649543" url="https://pl.wikipedia.org/wiki?curid=649543" title="III Brygada Legionów Polskich">
III Brygada Legionów Polskich

III Brygada Legionów Polskich – wielka jednostka piechoty Legionów Polskich.
Historia brygady.
III Brygada Legionów została utworzona 8 maja 1915, w rejonie Piotrkowa Trybunalskiego. W lipcu 1915 na front skierowano 4 pułk piechoty i 5 szwadron ułanów. Chrzest bojowy oddziały te przeszły pod Jastkowem niedaleko Lublina, następnie brały udział w dalszych walkach pościgowych na Lubelszczyźnie. We wrześniu dotarł na front także 6 pułk piechoty i 6 szwadron ułanów. Pod koniec tego miesiąca oba szwadrony i 1 bateria artylerii zostały wyłączone spod komendy III Brygady. W dalszym ciągu brygada walczyła na froncie wołyńskim aż do jesieni 1916, w tym między innymi w bitwie pod Kostiuchnówką. Po wycofaniu z frontu dokonano jej reorganizacji. 4 pułk piechoty został przeniesiony do II Brygady, a w jego miejsce dołączono 5 pułk piechoty.
W czerwcu 1917 po kolejnych zmianach 4 pułk wrócił do III Brygady, zaś wyłączono z niej 6 pułk. Politycznie brygada była pod wpływem Józefa Piłsudskiego, choć pierwotnie utworzono ją z myślą osłabienia jego wpływów w Legionach. Większość jej żołnierzy i oficerów odmówiła złożenia przysięgi latem 1917 roku w okresie tzw. kryzysu przysięgowego Legionów, w związku z tym brygada została rozwiązana. Jej żołnierze zostali internowani, bądź wcieleni do armii austro-węgierskiej.
Organizacja brygady.
Od maja 1915 roku:
Od 29 września 1916 roku:
Od 18 czerwca 1917 roku:
Obsada personalna Komendy III Brygady LP.
Komendanci brygady:
Oficerowie sztabu brygady:
Odznaka III Brygady Legionów Polskich.
III Brygada Legionów Polskich, podobnie jak I i II posiadała swoją własną odznakę honorową. Dość mało zachowało się informacji dotyczących jej ustanowienia. Niewątpliwie powstała ona pod koniec istnienia Legionów Polskich, jeszcze przed kryzysem przysięgowym. Odznakę wbrew Komendzie Legionów wprowadził ówczesny dowódca brygady Bolesław Roja.
Odznaka przyznawana była wszystkim oficerom i podoficerom brygady, którzy odbywali w niej służbę w latach 1915-1916. Głównym akcentem odznaki był orzeł z czasów Królestwa Polskiego w zamkniętej koronie z krzyżem, nałożony na pięcioramienną gwiazdę. Wszystko to było oparte na okrągłym pierścieniu, na którym umieszczono kursywą napis: „3 Brygada – Leg. – Pol. – 1915-1916”. Pozostałą, wolną część pierścienia zdobił ornament łańcuszkowy tworzony przez połączone litery „OS”.
Uzbrojenie III Brygady Legionów Polskich.
Początkowo podstawowym uzbrojeniem strzeleckim pododdziałów III Brygady Legionów Polskich były rosyjskie karabiny Mosin wz. 91 dostosowane do amunicji austriackiej 8 × 50 mm R oraz niewielka liczba karabinów Mannlicher M1895. Negatywnie oceniano przerobione Mosiny, często ulegały one zacięciom i praktycznie wykorzystywano je jako broń jednostrzałową. Z czasem Mosiny sukcesywnie wymieniano na karabiny Mannlicher M1895. Ostatecznie jednostki piechoty III Brygady zostały uzbrojone w karabiny piechoty Mannlicher M1895, zaś kawaleria, saperzy oraz łączność w karabinki kawaleryjskie Mannlicher M1895. Na wyposażeniu jednostek tyłowych pozostały przerobione karabiny Mosin.
Od samego początku w organizowanej III Brygadzie Legionów Polskich przewidziano oddziały karabinów maszynowych. Zostały one uzbrojone głównie w karabiny maszynowe Schwarzlose M.7/12 oraz niewielką liczbę karabinów maszynowych Maxim wz. 1905/S (rosyjskie Maxim wz. 1905 dostosowane do austrowęgierskiej amunicji 8 × 50 mm R).
Znajdująca się w składzie brygady 1 bateria artylerii por. Bolda została wyposażona w nowoczesne armaty polowe M.5 Skoda kalibru 80 mm.

</doc>
<doc id="649545" url="https://pl.wikipedia.org/wiki?curid=649545" title="TrotuArt">
TrotuArt



</doc>
<doc id="649551" url="https://pl.wikipedia.org/wiki?curid=649551" title="Chinidyna">
Chinidyna

Chinidyna () – organiczny związek chemiczny, alkaloid otrzymywany z kory drzewa chinowego ("Cinchona"), otrzymywany także syntetycznie.
Jest najstarszym lekiem przeciwarytmicznym, prototypem leków stabilizujących błonę komórkową (grupa IA według podziału Vaughana Williamsa). Chinidyna jest prawoskrętnym izomerem chininy. W przeciwieństwie do niej chinidyna ma słabe działanie przeciwzimnicze, a spotęgowane działanie przeciwarytmiczne. Mechanizm działania polega na zmniejszeniu przewodnictwa i kurczliwości mięśnia sercowego, zmniejszeniu wrażliwości węzła zatokowego, przedłużeniu okresu refrakcji. Ponadto chinidyna zwalnia przewodnictwo włókien przedsionkowych i pęczka Hisa. Oprócz wpływu na serce lek zmniejsza napięcie mięśni gładkich, rozszerza naczynia krwionośne, obniża ciśnienie krwi między innymi przez rozszerzenie naczyń.
Chinidyna jak inne leki przeciwarytmiczne może działać proarytmicznie. Może dochodzić do znacznego wydłużenia odstępu QT i występowania napadów częstoskurczu komorowego, częstoskurczu komorowego typu "torsade de pointes" oraz migotania komór. W niektórych przypadkach do działania proarytmicznego może dochodzić już przy stężeniach terapeutycznych leku we krwi.
W Polsce produkowana przez firmę Polfa Warszawa w postaci dwuwodnego siarczanu, pod nazwą "", w postaci drażetek 200 mg.
Wskazania do stosowania:

</doc>
<doc id="649553" url="https://pl.wikipedia.org/wiki?curid=649553" title="Nabuchodonozor">
Nabuchodonozor

Nabuchodonozor – biblijny odpowiednik akadyjskiego imienia "Nabu-kudurrī-uṣur", noszonego przez kilku władców babilońskich. Zapis biblijny, zamiast oryginalnego, stosowany jest tradycyjnie w polskich i zagranicznych opracowaniach naukowych. W języku polskim występuje także w formach: Nebukadnezar i Nebukadneccar/Nebukadreccar.
Władcy babilońscy o imieniu Nabuchodonozor ("Nabu-kudurrī-uṣur"):

</doc>
<doc id="649556" url="https://pl.wikipedia.org/wiki?curid=649556" title="Nika">
Nika

Nika – imię żeńskie o dyskusyjnym pochodzeniu. Może pochodzić od greckiego słowa "nike" oznaczającego zwycięstwo lub być zdrobnieniem od takich imion jak: Monika, Dominika, Berenika czy Weronika. ewentualnie od imion Nikola, Nikoleta, Nikolina, Nikodema itd. 
Znane osoby o tym imieniu:
Postacie fikcyjne:
Inne:

</doc>
<doc id="649557" url="https://pl.wikipedia.org/wiki?curid=649557" title="Jezioro Dywańskie">
Jezioro Dywańskie

Jezioro Dywańskie – przepływowe jezioro rynnowe położone na Równinie Charzykowskiej w obrębie Kaszub Południowych (na obszarze powiatów bytowskiego i kościerskiego, województwa pomorskiego). "Dywańskie" zajmuje powierzchnię 32,3 ha i jest otoczone lasami Zaborskiego Parku Krajobrazowego. Do 1 września 1939 roku przez jezioro przebiegała granica polsko-niemiecka. Przez jezioro przepływa rzeka Zbrzyca będąca szlakiem kajakowym.

</doc>
<doc id="649558" url="https://pl.wikipedia.org/wiki?curid=649558" title="Zawadzki (kaszubski herb szlachecki)">
Zawadzki (kaszubski herb szlachecki)

Zawadzki (Ostoja odmienny, Sas pruski odmienny) – polski herb szlachecki, używany na Kaszubach. Według opinii Alfreda Znamierowskiego jest to odmiana herbu Ostoja. Przemysław Pragert skłonny jest uważać za Ostoję odmienną tylko jeden wariant tego herbu (Zawadzki II), do reszty odnosząc się niepewnie. Według Pragerta, jedna z odmian tego herbu może być też wariantem herbu Sas Pruski.
Opis herbu.
Zachowały się przekazy o przynajmniej trzech wariantach tego herbu. Opisy z wykorzystaniem klasycznych zasad blazonowania:
Zawadzki I (Ostoja odmienny, Sas pruski odmienny): "W polu czerwonym półksiężyc złoty, nad nim miecz srebrny na opak; nad nim i po bokach po jednej gwieździe złotej. Klejnot: Półksiężyc złoty. Labry: czerwone podbite złotem."
Zawadzki I odmienny (Ostoja odmienny): Miecz jest w pozycji właściwej, wbity w półksiężyc. Półksiężyc srebrny, z twarzą. Labry podbite srebrem.
Herbu Zawadzki I i Zawadzki I odm. Używała rodzina Brodda-Zawadzki która jest młodszą linią Büthner-Zawadzkich.
Zawadzki II (Ostoja odmienny): "W polu czerwonym miecz srebrny, z prawej półksiężyc złoty w prawo, z lewej dwie takież gwiazdy w słup. W klejnocie pięć piór strusich srebrnych. Labry czerwone, podbite złotem."
Istnieje pewna niekonsekwencja co do ułożenia miecza w źródłach współczesnych. Zarówno Tadeusz Gajl jak i Przemysław Pragert korzystali przy rekonstrukcji z tych samych źródeł, ale u jednego miecz jest na opak, u drugiego w pozycji właściwej. Wynika to z tego, że obaj heraldycy korzystali wyłącznie z przekazów pisanych, gdzie nie sprecyzowano tej kwestii. Formalnie, z punktu widzenia blazonowania, gdy nie podano położenia miecza, powinien on być w pozycji domyślnej (czyli jak u Pragerta). Jednakże oryginalna pieczęć z tym herbem (szczegóły poniżej), podaje to w wątpliwość.
Najwcześniejsze wzmianki.
Najdawniejszym przekazem dotyczącym herbu Zawadzki jest jego opis z wywodu szlachectwa z 1635 roku: "w polu miecz goły zlewey strony puł miesiąca a z prawey strony dwie gwiazdzie". Opis odpowiada zatem wersji II. Kolejny opis, uzupełniony wizerunkiem, znalazł się około połowy XVII wieku w herbarzu Dachnowskiego. Odpowiada on wersji I. Herb za Dachnowskim przytoczył Kasper Niesiecki, który dał też inną odmianę tego herbu nazwaną przezeń Ostoją, z tą różnicą, że zamiast lewego półksiężyca znajdują się gwiazdy jedna nad drugą. Jest to zniekształcony herb Zawadzki II. Potwierdzają to inne zabytki z zachowanym herbem Zawadzki II, wśród których znajdują się: opis herbu Ewy z Zawadzkich z 1732 roku, dwie pieczęcie wyciśnięte na dokumencie z 1798 roku, należące do Józefa Zawadzkiego i Konstantego Zawadzkiego oraz grawerunek na elemencie zastawy stołowej należącej do rodziny Zawadzkich. Przedstawienia i opisy herbu Zawadzki II konsekwentnie wskazują, że najwyraźniej nie miał on żadnego klejnotu. Herb Zawadzki I odmienny to wersja herbu znana z uzupełnień do herbarza Siebmachera ("Der Adel des Königreichs Preußen", 1906, "Ausgestorbener Preussischer Adel. Provinzen Ost- und Westpreussen. Supplement", 1900), oraz herbarza Żernickiego ("Der polnische Adel", 1900). Nie ma pewności, czy Zawadzcy kiedykolwiek używali herbu w takiej formie, tym bardziej, że autor uzupełnień do Siebmachera zamieścił opis niezgodny z wizerunkiem.
Herbowni.
Zawadzki (Sawatzki, Zawacki, Zawaczki, Zawadski) także z przydomkiem Büthner (Budner, Butner) oraz Broda (Brodda).
Herby Zawadzkich innych przydomków są niepewne. Nieznany jest herb Rusk- czy Rusek-Zawadzkich. Marian Biskup i Andrzej Tomczak przypisują im herb Lew III, który należał jednak do innej rodziny - Rostków vel Rustków z ziemi lęborskiej. Możliwe, że używali oni herbu Rusk - Łabędź odmienny.
Wariantu I miała używać według Dachnowskiego rodzina Zawackich z Zawdy koło Łasina.
Rodziny tego samego nazwiska miały używać szeregu innych herbów. Tadeusz Gajl wymienia ich 24 (łącznie z omawianymi tutaj).
Herbarze niemieckie Ledebura i Siebmachera przypisują Zawadzkim z Wielkiego Klincza, Wąglikowic i Zielenina w XVIII wieku herb Ostoja, zapewne błędnie.
Z Kaszubami związany był ród Zawadzkich herbu Rogala, który wprawdzie pochodził z ziemi ciechanowskiej, ale jego przedstawiciele pełnili niekiedy różne urzędy na Pomorzu. Ród ten używał niekiedy przydomka Biberstein. Swoją siedzibę blisko Kaszub mieli też Zawaccy z Zawdy koło Łasina, którzy używali herbu Jastrzębiec.
Podobieństwo niektórych wersji herbu Zawadzkich z herbami Żukowskich i Zapędowskich oraz z herbem Zbiświcz Grabowskich zdaje się wskazywać na możliwe wspólne pochodzenie tych rodów.

</doc>
<doc id="649561" url="https://pl.wikipedia.org/wiki?curid=649561" title="Kościół św. Ruprechta w Wiedniu">
Kościół św. Ruprechta w Wiedniu

Kościół św. Ruprechta (Ruperta) (niem. Ruprechtskirche) – najstarszy kościół Wiednia (wielokrotnie rekonstruowany i przebudowywany).
Świątynia została prawdopodobnie zbudowana przez biskupa Wirgilusza z Salzburga na miejscu podziemnego oratorium. Pierwsze wzmianki o kościele św. Ruprechta pojawiają się w 1161 r. Nawa główna i niższe piętra wieży powstały w XI w. Samą wieżę powiększono dwukrotnie: najpierw w XII, a następnie w XIII stuleciu. W XIII w. dodano także chór.
Niezwykle cennym zabytkiem są najstarsze wiedeńskie witraże (XIII w.) oraz ołtarz „Naszej Pani z Loreto”. Budowlę restaurowano w latach 1934–1936 oraz 1946–1948.
Św. Ruprecht – patron kościoła – był opiekunem ludzi handlujących solą. U stóp romańskiej wieży znajduje się posąg świętego trzymającego naczynie z solą.
Kościół św. Ruprechta położony jest na cichym placu Ruprechtsplatz, na krańcu dzielnicy żydowskiej, która ciągnie się w kierunku Judenplatz.

</doc>
<doc id="649566" url="https://pl.wikipedia.org/wiki?curid=649566" title="Cechyny">
Cechyny

Cechyny (kaszub. "Cechinë", niem. "Zechinen") – przysiółek wsi Łąkie w Polsce, położony w województwie pomorskim, w powiecie bytowskim, w gminie Studzienice, na Pojezierzu Bytowskim, na zachodnim brzegu objętego rezerwatem jeziora Cechyńskiego Małego. Wchodzi w skład sołectwa Łąkie.
W latach 1975–1998 przysiółek należał administracyjnie do województwa słupskiego.

</doc>
<doc id="649567" url="https://pl.wikipedia.org/wiki?curid=649567" title="Zespół Sharpa">
Zespół Sharpa



</doc>
<doc id="649569" url="https://pl.wikipedia.org/wiki?curid=649569" title="Przekaz pocztowy">
Przekaz pocztowy

Przekaz pocztowy – polecenie doręczenia adresatowi określonej kwoty pieniężnej przez operatora pocztowego.
Wypłaty gotówki dokonuje listonosz lub pracownik placówki pocztowej w przypadku awizacji przekazu.
Obecnie, z powodu rozwoju bankowości i upowszechniania się rachunków bankowych, jest to usługa schyłkowa.

</doc>
<doc id="649570" url="https://pl.wikipedia.org/wiki?curid=649570" title="Więzadło pachwinowe">
Więzadło pachwinowe

Więzadło pachwinowe (łac. "ligamentum inguinale") – łącznotkankowe pasmo biegnące od kolca biodrowego przedniego górnego do guzka kości łonowej (guzek łonowy, łac. "tuberculum pubicum"). Jest ono utworzone poprzez włókna ścięgniste mięśni skośnego zewnętrznego brzucha, skośnego wewnętrznego brzucha oraz mięśnia poprzecznego brzucha. Włókna końca przyśrodkowego więzadła odchodzą od niego rozbieżnie w kierunku grzebienia kości łonowej (łac. "pecten osis pubis") tworząc osobne więzadło rozstępowe (łac. "ligamentum lacunare"). Od dołu do więzadła pachwinowego przyczepiona jest powięź szeroka uda (łac. "fascia lata"). Więzadło pachwinowe stanowi górne ograniczenie rozstępu wspólnego (łac. "lacuna communis") przez który przechodzą z miednicy na kończynę dolną mięśnie (rozstęp mieśniowy, łac. "lacuna musculorum") oraz nerwy i naczynia (rozstęp naczyniowy, łac. "lacuna vasorum"). Więzadło pachwinowe jest niezwykle ważnym elementem powięziowym w chirurgii przepuklin, zarówno w metodach napięciowych jak i beznapięciowych.

</doc>
<doc id="649572" url="https://pl.wikipedia.org/wiki?curid=649572" title="Jezioro Łąkie (Pojezierze Bytowskie)">
Jezioro Łąkie (Pojezierze Bytowskie)

Jezioro Łąkie – jezioro wytopiskowe na pograniczu Pojezierza Bytowskiego i Równiny Charzykowskiej, położone w woj. pomorskim, powiecie bytowskim, gminie Studzienice. Obszar jeziora 23,4 ha.

</doc>
<doc id="649574" url="https://pl.wikipedia.org/wiki?curid=649574" title="Lajos Wielki">
Lajos Wielki



</doc>
<doc id="649575" url="https://pl.wikipedia.org/wiki?curid=649575" title="Herbert Winlock">
Herbert Winlock

Herbert Eustis Winlock (ur. 1 lutego 1884 w Waszyngtonie, zm. 26 stycznia 1950 w Venice na Florydzie) – amerykański egiptolog. 
Rodzicami jego byli: Alice Broom i William Crawford Winlock, który piastował funkcję sekretarza w Smithsonian Institution. Tak więc od najmłodszych lat Herbert wzrastał w atmosferze tematów związanych z muzealnictwem, historią i archeologią, co wywarło wielki wpływ na kształtowanie jego zainteresowań. 
Swój pierwszy stopień specjalistycznego wykształcenia Winlock osiągnął, kończąc w 1906 egiptologię na Uniwersytecie Harvarda, pod opieką i kierownictwem Alberta Lythgoe'a, który w tamtych latach był kuratorem kolekcji egipskiej w bostońskim Museum of Fine Arts. W ocenie Lythgoe'a, Winlock był jego najzdolniejszym i najbardziej obiecującym studentem. Wynikiem tego była obietnica wspólnego wyjazdu do Egiptu po zakończeniu przez Winlocka studiów. 
W 1906 Winlock znalazł się w ekipie kierowanej przez Lythgoe'a , pracującej dla nowojorskiego Metropolitan Museum of Art, wyjeżdżającej do Egiptu w ramach Ekspedycji Egipskiej. W latach 1906 -1907 Winlock wraz z ekipą Lythgoe'a pracował w Liszt, asystując Arthurowi Mace'owi. Następnie pracował w Oazie Charga. Pod koniec 1910 prace te zostały przerwane.
Albert Lythgoe przekonał Gastona Maspero, aby ten przydzielił Ekspedycji Egipskiej MMA, koncesję na prowadzenie prac w Malkacie, w obrębie ruin pałacu Teje, żony Amenhotepa III. W wyniku spotkania Winlock'a i Maspero, do którego doszło w Kairze, udało się nakłonić dyrektora Służby Starożytności do rozszerzenia koncesji na tereny Teb, Qurnet Murai, Asassif oraz Deir el-Bahari.
W latach 1911 - 1912 prace prowadzono w obrębie nekropoli z czasów XI dynastii.
Na przełomie 1912 i 1913, Winlock brał udział w pracach w świątyni Mentuhotepa II w Deir el-Bahari oraz w świątyni grobowej Ramzesa V i VI w Asassif.
W 1914 Winlock powrócił do Stanów Zjednoczonych, gdzie w Metropolitan Museum zajmował się opracowywaniem wykopalisk prowadzonych w Egipcie w minionych latach. 
W czasie I wojny światowej został wcielony do armii amerykańskiej i w stopniu majora był członkiem kontyngentu amerykańskiego w Europie.
W 1919 roku powrócił do Egiptu, gdzie na przełomie 1919 i 1920 wznowiono prace w obrębie nekropolii tebańskich, w ramach koncesji przyznanej przez Gastona Maspero. W tym sezonie dokonano znaczącego odkrycia grobowca wezyra Meketre z czasów przełomu XI i XII dynastii.
W latach 1920 - 1921 Winlock kierował pracami w obrębie świątyni Mentuhotepa II w Deir el-Bahari, odkrywając szereg grobowców kobiet z rodziny królewskiej. W 1921 roku, badając w Nowym Jorku, w siedzibie MMA przedmioty odnalezione przed 12 laty w Dolinie Królów i podarowane mu przez Davisa dla MMA, dokonał niezwykle ważnego odkrycia, wyciągając niezwykle istotne wnioski.
Gliniane dzbany nosiły na sobie pieczęci Tutanchamona oraz Królewskiej Nekropoli, co stanowiło niezbity dowód na to, że Tutanchamon został pochowany w Dolinie. Wszystkie przedmioty odnalezione niegdyś przez Davisa były pozostałościami po mumifikacji Tutanchamona oraz resztkami po stypie, która zapewne odbyła się zaraz po pochowaniu króla, a bezpośrednio przed zapieczętowaniem jego grobowca.
Na podstawie zgromadzonych przedmiotów Winlock wyciągnął szczegółowe wnioski co do ilości osób biorących udział w stypie, ich strojach, menu oraz rytualnych zachowaniach po zakończeniu uczty. Wszystkie przedmioty i resztki po uczcie zostały starannie pozbierane i spakowane do dzbanów i następnie złożone w szybie-schowku, odnalezionym przez Davisa. Spostrzeżenia te, którymi Winlock podzielił się z Carterem, utwierdziły tego ostatniego w przekonaniu o "obecności Tutanchamona" w Dolinie. Był to znaczący wkład Winlocka w proces poszukiwania i odkrycia grobowca Tutanchamona.
W 1922 prowadzono prace w obrębie nekropoli z czasów XI dynastii, w grobowcu Ipi, w którym znaleziono grupę papirusów, opisujących życie dworskich elit z czasów Średniego Państwa.
Prace w Deir el-Bahari prowadzono także w obrębie świątyni Hatszepsut, gdzie odkryto kolosalne posągi królowej. Prace te zaowocowały odkryciem wielu wspaniałych zabytków z czasów Hatszepsut oraz odnalezieniem grobowca faworyta królowej - Senenmuta. Wiele spośród ówczesnych znalezisk znajduje się obecnie w ekspozycji dotyczącej Hatszepsut w Metropolitan Museum of Art w Nowym Jorku. 
W czasie prac, w latach 1928 - 1929 członkowie ekipy Winlock'a dokonali w Deir el-Bahari odkrycia pochówku Meritamon, żony Amenhotepa II. 
W 1932 Herbert Winlock został wybrany na stanowisko dyrektora Metropolitan Museum of Art. Funkcję tę pełnił do 1939. Zmarł w 1950 roku w wieku 66 lat jako emerytowany dyrektor MMA. 
Uważany jest za jednego z najlepszych, największych egiptologów i badaczy, słynący nie tylko ze swych odkryć, ale również z opracowań naukowych, dokumentujących prace wykopaliskowe i badawcze. Jego życie i kariera ściśle związane były z Metropolitan Museum of Art, w którym zatrudniony był, najpierw jako asystent, później jako kierownik prac wykopaliskowych, wreszcie jako jego dyrektor. Dzięki jego pracy MMA wzbogaciło się o najwspanialsze eksponaty, tworzące dziś kolekcje egipską.

</doc>
<doc id="649576" url="https://pl.wikipedia.org/wiki?curid=649576" title="Jan Witkiewicz">
Jan Witkiewicz

Jan Witkiewicz ps. Koszczyc, znany też jako Jan Koszczyc Witkiewicz (ur. 16 marca 1881 w Urdominie, zm. 26 października 1958 w Warszawie) – polski architekt i konserwator zabytków. W okresie art déco i wczesnego modernizmu dążył do tworzenia nowatorskich koncepcji architektonicznych powiązanych z tradycyjnymi motywami architektury polskiej.
Rodzina.
Jego matką była Anna z Łopacińskich, spokrewniona z Emilią Plater, a ojciec, Jan (12 X 1857–4 I 1935), brat Stanisława Witkiewicza, był inżynierem i naczelnikiem warsztatów kolei.
Studia i działalność polityczna.
Ukończył Gimnazjum Realne w Mińsku Litewskim. W 1899 roku rozpoczął studia na Politechnice Warszawskiej, rok później przeniósł się na Politechnikę Lwowską, a w 1901 roku na Politechnikę w Monachium, gdzie w 1904 zakończył studia. Jako uczeń i student należał do tajnych organizacji, m.in. koła studenckiego na Politechnice Lwowskiej prowadzonego przez założycieli PPS Witolda Jodkę oraz Bolesława Miklaszewskiego, co, jak wspomina w swoim życiorysie, ugruntowało jego socjalistyczne przekonania. W Monachium należał do stowarzyszenia lewicowego Polonia oraz do Związku Zagranicznego Socjalistów Polskich. Utrzymywał tam kontakty z Julianem Marchlewskim oraz Adolfem Warskim. W latach 1902–1903 był delegatem na zjazd Młodzieży Postępowej w Zurychu. Za tę działalność został aresztowany w czasie demonstracji pierwszomajowej w 1900 roku po bitwie pod „Sans-Souci” (kawiarnia w al. Jerozolimskich) i znalazł się w carskim więzieniu. W 1905 roku w Warszawie współtworzył Związek Ludowy. W 1906 roku został aresztowany. Osadzony był w areszcie śledczym przy ul. Daniłowiczowskiej oraz w Pawiaku. W następnym roku został zwolniony za kaucją. Po osądzeniu przez sąd wojenny musiał stawiać się co miesiąc na posterunku, co spowodowało odsunięcie się od organizacji.
Działalność zawodowa.
W latach 1904–1905 współpracował w Zakopanem ze stryjem Stanisławem Witkiewiczem (m.in. budowa domu dla ojca – willa" Witkiewiczówka" według projektu z roku 1903). W 1905 został zaproszony do Nałęczowa przez Stefana Żeromskiego, gdzie w tym samym roku zbudował letni dom – studio do pracy – nazwany "Chatą", a w następnym "Ochronkę" – przedszkole im. Adama Żeromskiego, która była pierwszym murowanym budynkiem zaprojektowanym przez tego architekta. Oba budynki zaprojektowane były w stylu zakopiańskim. Zaprzyjaźnił się tam z pisarzem oraz z Edwardem Abramowskim. W okolicach Nałęczowa w tych latach zaprojektował również "Ochronkę" przy dworze w Czesławicach, murowaną willę adwokata Łypacewicza w Nałęczowie oraz budynek Szkoły Przemysłu Ludowego.
Od 1906 roku był członkiem Stowarzyszenia Techników, od 1907 roku Towarzystwa Opieki nad Zabytkami Przeszłości oraz Polskiego Towarzystwa Krajoznawczego. W 1908 ożenił się z córką Oktawii Żeromskiej – Henryką Rodkiewiczówną, pasierbicą Żeromskiego. W 1909 roku wstąpił w szeregi Koła Architektów.
Na przełomie lat 1908/1909 po raz pierwszy wziął udział w konkursie architektonicznym, który wygrał. W związku z tym zaprojektował "Wzorową Zagrodę Chłopską" oraz "Dom Sztuki" na wystawę plastyki polskiej w Częstochowie. Od 1911 roku był autorem prac konserwatorskich m.in. Zbioru Arjańskiego w Wojciechowie oraz Pałacu Leszczyńskich w Krasnobrodzie. W latach 1912–1913 zaprojektował pierwszą w Polsce fabrykę eternitu w Lublinie.
W 1915 w czasie I wojny światowej został aresztowany i osadzony w więzieniu na Zamku w Lublinie, a następnie wysłany do moskiewskich Butyrek. Zwolniony za kaucją, został wysłany do Mińska, gdzie mieścił się sąd wojenny. Przez trzy lata prowadził tam szkołę zawodową dla dzieci wygnańców. Projektował tam budynki, meble, oraz nadzorował prace konserwatorskie i rekonstrukcyjne nad mińskimi zabytkami. Należał również do organizacji partyjnej Związek Demokratyczny. W 1918 został zwolniony i powrócił do rodziny do Nałęczowa. Tam zaprojektował i zbudował wiele obiektów: willa "Brzozy", "Apteka", "Szkoła Rzemiosł Budowlanych", "Mauzoleum Adama", willa na ulicy Poniatowskiego i pomnik w Parku Zdrojowym.
Szkołę Rzemiosł Budowlanych w 1919 przeniósł do Kazimierza Dolnego prowadząc ją częściowo z własnych funduszy oraz korzystając z pomocy szwajcarskiego Czerwonego Krzyża. Oprócz szkoły, zbudował także w Kazimierzu: "Dom Kifnerów", "Dom Potworowskich", "Łaźnie Miejskie", odbudował i konserwował "Kamienicę Celejowską" i "Kamienice Przybyłów" oraz opracowywał plany zabudowy miasta.
W 1925 przeniósł się do Warszawy, gdzie od 1918 projektował i od 1925 budował Szkołę Główną Handlową. Kolejne jego projekty i realizacje to: "Sanatorium dla Dzieci" w Zakopanem, "Sanatorium przeciwgruźlicze" w Jaroszowcu (obecnie Wojewódzki Szpital Chorób Płuc w Jaroszowcu), "Szkoła Rodzin Wojskowych" w Warszawie, "Prewentorium dla Dzieci" w Otwocku i wiele innych. W 1930 w konkursie na projekt Świątyni Opatrzności Bożej w Warszawie zdobył jedną z trzech równorzędnych pierwszych nagród.
W zakresie działalności konserwatorskich zajmował się, m.in. zabezpieczaniem konstrukcji w kościołach: w Lądzie nad Wartą, w Kościelnej Wsi, w Belsku i Tumie koło Łęczycy oraz odbudową pałacu w Otwocku Wielkim.
Według jego projektu w latach 1935–1938 został wybudowany kościół św. Prokopa Opata w Błędowie w stylu zakopiańskim. W 1938 roku rozpoczął budowę domu własnego przy ul. Naruszewicza 20 w Warszawie (budowę przerwał wybuch wojny i została ona ukończona w 1948 roku). 
II wojnę światową spędził w okolicach Warszawy, a po jej zakończeniu mieszkał u córki w Warszawie, gdzie zmarł 26 października 1958. Pochowany na cmentarzu Powązkowskim (kwatera 213-4-26).
Od 1952 był członkiem tytularnym Polskiej Akademii Nauk. 
Odznaczenia.
Odznaczony m.in. Krzyżem Oficerskim Orderu Odrodzenia Polski (1929) i Złotym Krzyżem Zasługi (po raz drugi w 1947).

</doc>
<doc id="649581" url="https://pl.wikipedia.org/wiki?curid=649581" title="Proces sądowy">
Proces sądowy



</doc>
<doc id="649585" url="https://pl.wikipedia.org/wiki?curid=649585" title="L’Est républicain">
L’Est républicain

L’Est républicain - francuski dziennik regionalny, wydawany od 1889 w Nancy. Jego zasięg sprzedaży obejmuje Lotaryngię i Franche-Comté. Przeciętny dzienny nakład w 2003 wyniósł 207 tys. egzemplarzy.
"L’Est républicain" wchodzi w skład grupy wydawniczej France Est Médias. 
Jego nazwa w języku francuskim oznacza "wschód republikański".

</doc>
<doc id="649586" url="https://pl.wikipedia.org/wiki?curid=649586" title="MTL Maxfilm">
MTL Maxfilm

MTL Maxfilm – polski niezależny producent filmowy.
Istniejąca od 1992 roku firma tworzy filmy fabularne i seriale telewizyjne. Produkcje "MTL Maxfilm" pojawiają się na antenach największych polskich stacji telewizyjnych TVP, Polsatu oraz TVN, a także w niemieckiej ARD.

</doc>
<doc id="649588" url="https://pl.wikipedia.org/wiki?curid=649588" title="Zespół Larsona">
Zespół Larsona

Zespół Larsona (zespół pokardiotomijny) – występuje 1 do 6 tygodni po zabiegu kardiochirurgicznym.
Objawia się powstaniem ogniska zapalnego w płucu, wysiękiem do opłucnej oraz gorączką. Laboratoryjnie stwierdza się wzrost OB, wzrost liczby leukocytów oraz obecność przeciwciał przeciw mięśniowi sercowemu.
Zespół Larsona jest podobny do zespołu Dresslera.

</doc>
<doc id="649589" url="https://pl.wikipedia.org/wiki?curid=649589" title="Adam Staszewski">
Adam Staszewski

Adam Staszewski (ur. 27 stycznia 1979 w Działdowie) – muzyk, gitarzysta basowy.
Z wykształcenia jest historykiem, uzyskał dyplom Wydziału Nauk Historycznych i Archiwistyki UMK w Toruniu.
Jeden z założycieli zespołu SOFA, w którym gra na gitarze basowej. Ukończył podstawową szkołę muzyczną w Działdowie w klasie fortepianu, a następnie średnią szkołę muzyczną w Olsztynie w klasie instrumentów dętych na oboju oraz instrumentów smyczkowych na kontrabasie. Współpracował z wieloma zespołami m.in. z : Vernissage, Sąsiedzi, Gribojedow oraz Kasią Cerekwicką, O.S.T.R. i Kayah.
Od 2013 roku członek formacji Ørganek.

</doc>
<doc id="649590" url="https://pl.wikipedia.org/wiki?curid=649590" title="Nomos Janina">
Nomos Janina

Janina albo Joanina (gr. "Ιωάννινα") – do końca 2010 roku prefektura w północno-zachodniej Grecji, w regionie administracyjnym Epir, przy granicy z Albanią. Graniczyła od zachodu z prefekturą Tesprotia, od południa z prefekturami Preweza i Arta (wszystkie w regionie Epir), a od wschodu z Kastorią i Greweną z regionu Macedonia Środkowa oraz Trikalą z regionu Tesalia. Powierzchnia prefektury wynosiła 4990 km², zamieszkiwało ją 174,607 osób (stan z roku 2005). Ośrodkiem administracyjnym było miasto Janina.
Warunki naturalne.
Teren prefektury w przeważającej części zajmowały łańcuchy górskie: Tymfi, Lakios, Kserowunio, Tomaros i Grammos, stanowiące w większości część pasma gór Pindos. Tereny nadające się pod uprawę koncentrują się wokół miasta Janina nad jeziorem o tej samej nazwie.

</doc>
